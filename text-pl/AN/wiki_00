<doc id="2580884" url="https://pl.wikipedia.org/wiki?curid=2580884" title="Polski mundur wojskowy">
Polski mundur wojskowy

Polski mundur wojskowy – charakterystyczny jednolity dla danej formacji wojskowej ubiór żołnierza Wojska Polskiego.
Geneza polskiego munduru wojskowego.
Początkowo ubiór żołnierzy stanowiła zbroja ochronna nakładana na odpowiednie odzienie. Dopiero w XVI wieku w wojskach zaciężnych zaczęto stopniowo zastępować uzbrojenie ochronne jednolitym ubiorem dostosowanym do używania broni zaczepnej oraz prowadzenia walki. Były to początki munduru wojskowego. W stosunku do jednolitych ubiorów piechoty wybranieckiej używano określenia „barwa”. Formacja otrzymała jednolite mundury szyte z sukien wielkopolskich i śląskich w kolorze niebieskim. Zygmunt August w około 1557 wprowadził barwę błękitną dla piechoty. Występowali też hajducy czarni i żółci. Piechota łanowa prawdopodobnie przybierała kolor zielony. Hajducy wojsk magnackich przybierali barwy heraldyczne. Według uniwersału Łukasza Załęskiego z 1630 roku mundury wybrańców były następujące: "Barwa zwyczajna obłoczysta, pętlice czerwone u pachołków tak do delii, jak do żupanów czerwona, a u dziesiętników zielona pod deliami czerwonymi". Cechy munduru posiadały też ubiory milicji nadwornych, oddziałów przybocznych książęcych, królewskich, biskupich i magnackich oraz straży miejskiej.
Kształtowanie się polskiego munduru narodowego.
W polskim munduroznawstwie za okres początkujący epokę wojska jednolicie umundurowanego uważa się pierwszą połowę XVIII w. Wiązało się z upowszechnieniem służby wojskowej o charakterze stałym. Skoszarowanie regimentów i pozostawanie żołnierzy w służbie przez 5–6 lat stwarzało konieczność organizowania magazynów i jednolitego wyekwipowania oddziałów wojskowych. Ubiór znacznej części wojska, poza jazdą szlachecką, podporządkowano dyscyplinie mundurowej.
Piechota, gwardia piesza i konna oraz dragonia nosiły pąsowe surduty, żołnierze artylerii i inżynierii – koloru zielonego. Jazda wyposażona była w długie czarne buty, piechota zaś w pończochy do białych spodni, a później wysokie sukienne kamasze i trzewiki. Barwę wyłogów, galonów i guzików ustalali szefowie oddziałów. Na czarnych filcowych kapeluszach mocowano białą kokardę.
Mundury autoramentu cudzoziemskiego nie były pozbawione cech narodowych. Srebrno-karmazynowe szarfy oficerskie i temblaki stanowiły nawiązanie do heraldycznych barw narodowych. Oddziały grenadierów gwardii w czasach saskich nosiły blachy na kaszkiety początkowo z wizerunkiem Orderu Orła Białego, a później orła-godła państwowego. Podkreśleniem odrębności narodowej było również noszenie przez oficerów pod szyją metalowych ryngrafów z wizerunkiem białego orła.
W stosunku do autoramentu polskiego, dopiero w 1746 roku opracowano przepisy określające jednolite umundurowanie formacji konnych. Za podstawę munduru przyjęto noszone dotychczas przez szlachtę ubiory narodowe. Dokonano ujednolicenia kroju i barw tych ubiorów, dodano kolorowe wyłogi, srebrno-karmazynowe szarfy i temblaki oraz naramienniki z pętlicami dla dodania „dystynkcji” oficerom husarii, pancernych i lekkiej jazdy. Husaria nosiła karmazynowe kontusze i czapki oraz granatowe żupany, pancerni – granatowe kontusze i czapki oraz karmazynowe żupany. W praktyce te dwa typy jazdy nosiły żupany białe, zachowując przepisową barwę żupana na wyłogach kontusza. Chorągwie lekkie miały kontusze niebieskie, często z żółtymi wyłogami.
Po 1776 roku zostały utworzone brygady Kawalerii Narodowej i pułki straży przedniej. Wszyscy oficerowie i towarzysze mieli prawo noszenia żółtego obuwia, a na ramieniu złotych lub srebrnych sznurków naramiennych z guzikiem do zapięcia pasa od ładownicy oraz szlif oficerskich. Pocztowi nie nosili kontusza, tylko krótkie katanki z naramiennikami sukiennymi w barwie wyłogów, wysokie czapki i czarne obuwie.
Duży wpływ na kształtowanie się polskiego munduru wojskowego wywarły formacje konfederacji barskiej. Jednym z najbardziej charakterystycznych elementów była sukienna czapka z kwadratowym wierzchem, bez daszka, obszyta na otoku barankiem, tzw. konfederatka. Z czapki tej wytworzył się charakterystyczny typ narodowego nakrycia głowy – rogatywka. W wojsku nosili je początkowo oficerowie i towarzysze Kawalerii Narodowej. Rogatywki były ozdobione z lewego boku białymi kokardami, kitką włosianą, ozdobną zapinką z inicjałami królewskimi, a od 1791 r. także metalowym polskim krzyżem kawalerskim.
Mundur okresu reform Sejmu Wielkiego.
Reformy wojskowe Sejmu Czteroletniego wprowadzały zasadniczą zmianę dotychczasowego charakteru wojska. Zlikwidowano podział na polski i cudzoziemski autorament. Wojsko narodowe umundurowano w jednolity strój. Wzorem dla całej siły zbrojnej stał się mundur Kawalerii Narodowej. Ze skróconego kontusza powstała kurtka z barwnymi wyłogami, kołnierzem i mankietami. Stała się ona podstawowym elementem umundurowania żołnierzy. Noszona dotychczas przez oficerów kawalerii pikowana czapka, stała się nakryciem głowy wszystkich oficerów. Zarządzenia Komisji Wojskowej Obojga Narodów z 17 lipca 1789 roku i 11 marca 1791 roku ustaliły jednolite narodowe mundury granatowe dla generałów, kawalerii i piechoty i zielone dla artylerii i inżynierii, pułków straży przedniej i ułanów królewskich.
Ubiór typu „obcego” pozostawiono jedynie gwardii. Poszczególne regimenty różniły się kolorem wyłogów, naramienników i guzików. Oznaki stopni oficerskich stanowiły hafty generalskie, szlify, paski i gwiazdki na szlifach. Oznakami stopni podoficerów były galony na wyłogach rękawów i na kołnierzach. Wszyscy oficerowie nosili na czapce rogatej srebrne galony powyżej otoku futrzanego. Strzelcy nosili zielony kapelusz filcowy z półkolistą główka i szerokim rondem podgiętym z lewej strony.
Na czapkach, pasach, ładownicach i czaprakach pojawił się wizerunek krzyża kawalerskiego. Narodowy charakter wojska podkreślano przyjęciem na blachy kaszkietów gwardii pieszej koronnej i niektórych regimentów piechoty orłów polskich odmiennego kształtu niż ówczesne godło państwowe. Na czapkach szeregowych piechoty i doboszy pułkowych widniał orzeł z monogramem Stanisława Augusta Poniatowskiego. Orły stały się też ozdobą bandolierów oficerskich.
W mundurach zaprojektowanych w okresie sejmu wielkiego walczyli żołnierze polscy w obronie Konstytucji 3 maja i w insurekcji kościuszkowskiej.
Umundurowanie wojsk Kościuszki.
W okresie insurekcji kościuszkowskiej regularne oddziały wojskowe walczyły w mundurach wprowadzonych w latach 1789–1791. Używano pikowanych rogatych czapek sukiennych i filcowych, kapeluszy i kaszkietów. Oddziały chłopskich kosynierów były ubrane w swoją odzież codzienną, sukmany, miękkie czapki rogate lub kapelusze, często z zatkniętym piórem lub gałązką jedliny.
Rogatywka od tej pory stała się jednym z polskich symboli narodowych, a chłopska sukmana została wyniesiona do rangi munduru. Powszechne noszono pasy skórzane do ładownicy oraz ozdobne brosze z podobizną Tadeusza Kościuszki i okolicznościowymi napisami i hasłami: „17 i 18 kwietnia 1794”, „Śmierć lub zwycięstwo za Ojczyznę 17 IV 1794”, „Wolność, Całość, Niepodległość”. Noszenie pewnych części ubioru, np. sukman, przez oficerów i generałów, godeł i oporządzenia żołnierskiego, a nawet typu fryzury było w owym czasie manifestowaniem demokratycznych przekonań uczestników powstania.
Barwa i mundur w Legionach.
Po likwidacji państwa polskiego, pielęgnowanie tradycji narodowych w zewnętrznych oznakach formacji polskich nie zawsze spotykało się ze zrozumieniem sojuszników.
Gen. Jan Henryk Dąbrowski w formowanych przez niego Legionach Polskich we Włoszech początkowo wprowadził poszczególnym batalionom wyłogi odpowiadające barwom dawnych pułków piechoty z 1794 roku. Ze względu na trudności materiałowe, wszyscy oficerowie, podoficerowie i szeregowcy, otrzymali jednolite mundury z karmazynowymi wyłogami. Przyjęcie tej barwy, zastrzeżonej dawniej dla generałów, oficerów i towarzyszy kawalerii narodowej, było wyrazem demokratycznego ducha panującego w Legionach.
Jako nakrycie głowy używany był początkowo dwurożny kapelusz francuski. Następnie jednak dla wszystkich żołnierzy wprowadzono rogatywkę. Miała ona otok z czarnego baranka i barwne wypustki. Czapka gen. Dąbrowskiego była ozdobiona podwójnym haftem generalskim. W końcu 1798 roku weszła w użycie wysoka sztywna „kaszkietowa” czapka o czterech rogach ze skórzanym denkiem, daszkiem i podpinką.
Oficerowie obu legii nosili trójkolorowe lombardzkie kontrepolety. Na epoletach był umieszczony napis: "„Gli uomini liberi sono fratelli”". Zgodnie z porozumieniem zawartym 9 stycznia 1797 roku pomiędzy gen. Dąbrowskim a Administracją Generalną Lombardii, oficerowie i żołnierze mieli nosić na czapkach kokardę francuską. Kiedy jednak rząd Republiki Cyzalpińskiej przyjął Legiony na swój żołd, wysunął żądanie, by żołnierze polscy przywdzieli kokardę w barwach republiki. W obronie starej kokardy wystąpił m.in. Tadeusz Kościuszko, argumentując, że barwy biało-granatowo-karmazynowe są narodowymi barwami polskimi. W 1799 roku kokarda ta została uznana przez władze włoskie jako narodowa polska w zestawie barw: granatowej, karmazynowej i białej. Pozostawała ona nominalnie kokardą francuską, ale przez użycie odcieni barw urosła do rangi narodowych barw polskich, które w różnych okolicznościach i w różnej formie przewijają się przez cały wiek XIX, równolegle z barwami biało-czerwonymi.
Po podpisaniu pokoju w Lunéville, Legiony utraciły charakter narodowy. Dotychczasowym sprzymierzeńcom chodziło o wyciszenie sprawy polskiej i zastąpienie polskich symboli narodowych barwami włoskimi. W oddziałach pozostających na służbie francuskiej, legiach: Naddunajskiej, a później Północnej i Nadwiślańskiej, oraz w pułku lekkokonnym gwardii starano się o mundury kroju polskiego, w tym polskie sztywne czapki rogate. W niektórych formacjach używano okrągłych czak, oznak stopni, półsłońca na czapkach, kolorowych kit i pomponów jak w armii francuskiej.
Umundurowanie armii Księstwa Warszawskiego.
W okresie formowania wojska i jego pierwszych walk na terenie Pomorza noszono wszystko to, co było osiągalne: obok polskiego używano umundurowania zdobycznego, pruskiego oraz otrzymywanego z magazynów francuskich.
Trzy legie w 1807 roku posiadały mundur granatowy dla piechoty i jazdy z odmiennymi dla każdej legii barwami wyłogów, wypustek i lampasów: w pierwszej – żółtymi, w drugiej – amarantowymi i w trzeciej – białymi. W artylerii i inżynierii zachowano tradycyjne dla tych broni zielone mundury z czarnymi wyłogami i wypustkami. Kolorem generalicji i sztabów był granatowy z karmazynem.
We wrześniu 1810 roku wydano nowe przepisy o umundurowaniu wojsk Księstwa Warszawskiego. Piechota otrzymała białe wyłogi, karmazynowe lub żółte kołnierze, karmazynowe wyłogi rękawów i wypustki. Generałowie i oficerowie otrzymali fraki granatowe w piechocie, zielone w artylerii i inżynierii. Fraki generalskie do munduru wielkiego, ozdobione były guzikami z wizerunkiem orła. Podoficerowie i szeregowcy byli ubrani w czapki polskie lub kaszkiety, kurtki, spodnie sukienne lub płócienne białe. Orła na czapkach formalnie wprowadzono dopiero w 1810 roku, mimo że faktycznie noszono go od początku formowania wojska
W artylerii, saperach oraz w pułkach strzelców konnych obowiązywał mundur zielony. Pułki szaserów różniły się między sobą barwą kołnierzy, wyłogów, mankietów i lampasów. Kirasjerzy i huzarzy ubrani identycznie jak ich francuscy koledzy. Kompanie wyborcze oraz saperzy pułkowi nosili czapki niedźwiedzie o barwnych wierzchach odpowiadającymi barwie pułku. Narodową oznaką przy mundurze oficerów był złoty ryngraf ze srebrnym orłem noszony pod szyją, temblak w barwach narodowych przy broni białej i kokarda narodowa.
Charakterystyczną cechą umundurowania były barwne kity, pompony, girlandy, pióropusze i akselbanty. Sznury naramienne nosili generałowie, adiutanci, oficerowie sztabów, oficerowie pułków ułańskich, artylerii konnej, żandarmerii i wszyscy szwoleżerowie pułku lekkokonnego gwardii Napoleona oraz ułani Legii Nadwiślańskiej.
W tym okresie wprowadzono też metalowe oznaki rodzajów broni: strzelców, woltyżerów, grenadierów, artylerii i saperów.
Zgodnie z zarządzeniami Napoleona, wojsko do walnej bitwy występowało w pełnej gali i z przypiętymi odznaczeniami. W trakcie marszów chroniono czapki, nakładając pokrowce. Kity i pompony chowano do tornistrów, a białe spodnie zastępowano szarymi. Kawalerzyści przykrywali swój ubiór i rynsztunek dużymi kolistymi płaszczami, które służyły też jako peleryny od deszczu i koce na noclegu.
W dobie Księstwa wprowadzono też nową oznakę naczelnego wodza z wizerunkiem dwu skrzyżowanych buław. Motyw ten przyjęty został w XX w. jako oznaka najwyższego stopnia wojskowego – marszałka Polski.
Mundur wojska Królestwa Polskiego.
W myśl Ustawy Konstytucyjnej z listopada 1815 roku wojsko Królestwa Polskiego zachowało "„kolor swego munduru, ubiór właściwy i wszystko co się tyczy jego narodowości”"
Mundur piechoty liniowej był granatowy z żółtymi wyłogami, kołnierzami i wypustkami oraz kolorowymi naramiennikami z numerem dywizji. Białe spodnie zastąpiono w 1826 roku granatowymi. Strzelcy piesi używali mundurów granatowych z żółtymi wypustkami. Nosili też czarne lakierowane pasy, które w piechocie liniowej były białe. Za nakrycie głowy w całej piechocie służył czarny filcowy kaszkiet z białymi kordonami, kokardą i z dużym metalowym orłem. Pompony i kity były oznakami rozpoznawczymi kompanii fizylierów, woltyżerów i grenadierów. Grenadierzy nosili wysokie kity, a woltyżerowie i fizylierzy – kolorowe pompony na kaszkietach. W artylerii, saperach i strzelcach konnych pozostawiono barwę ciemnozieloną z czarnymi wyłogami i pąsowymi wypustkami. Pułki ułanów, ubrane w mundury granatowe, rozróżniono barwnymi wyłogami, lampasami, wypustkami. Były to kolory odpowiednio: amarantowy, biały, żółty i niebieski. Nakrycie głowy ułanów to rogatywka. Wierzchy czapek miały kolor wyłogów, a miejsce kit zajęły pompony. Pokaźnych rozmiarów orzeł stał się godłem wojskowym noszonym na czapkach i kaszkietach. Na tarczach wybity był numer pułku. Artylerzyści, karabinierzy i kadeci nosili orła bez tarczy.
W okresie powstania listopadowego wycofano pióropusze z kapeluszy i grenadierskie kity. Uchwałą sejmową z 7 lutego 1831 roku zastąpiono białą kokardę na czapkach biało-czerwoną.
Mimo że kokarda biało-czerwona przewijała się już w umundurowaniu wojska wcześniej, to jednak od powstania listopadowego biel i czerwień stały się formalnie barwami narodowymi.
Nowe formacje ubierano w mundury pochodzące z zapasów, szyte doraźnie i przerabiane zdobyczne. Nakryciem głowy były najczęściej ludowe krakuski, furażerki i kapelusze. Wódz naczelny na szlifach nosił dwie skrzyżowane buławy, a oficerowie sztabu kolorowe szarfy zakładane przez pierś.
Mundur kolejnych powstań narodowych i walk na obczyźnie.
Podejmowane w kolejnych powstaniach narodowych XIX w. próby wprowadzenia narodowych mundurów nie miały szans realizacji. Noszono łatwe do wykonania kokardy biało-czerwone, orły z tarczą i czapki rogate.
Oddziały formowane z Polaków na obczyźnie manifestowały polskość noszeniem godła polskiego, czapki rogatej typu wojskowego lub regionalnej krakuski. Barwy pułkowe ułanów z powstania listopadowego przejęli ułani lwowskiej gwardii narodowej, pułk ułanów Legionu Polskiego na Węgrzech i polskie pułki kozaków osmańskich w Turcji.
W powstaniu styczniowym nie było możliwości wprowadzenia jednolitego umundurowania oddziałów powstańczych. Głównie były to codzienne ubiory cywilne różnych warstw społeczeństwa. Czamary, świtki, wołoszki, guńki, burki, kapoty, dawne kurtki ułańskie, kożuchy i sukmany oraz spodnie wpuszczone w cholewy stanowiły odzież powstańców.
Nakryciem głowy były czapki futrzane lub sukienne obszyte barankiem, miękkie rogatywki przybrane biało-amarantową kokardą i orłem polskim. Godło noszono również na klamrach pasów i ładownicach.
Oryginalnością ubioru wyróżniał się oddział żuawów śmierci w granatowych mundurach z białym krzyżem na kamizelce i tureckich czerwonych fezach. Niektóre oddziały nawiązywały do walk wyzwoleńczych we Włoszech, a ich mundur stanowiły czerwone koszule.
Po powstaniu styczniowym zgasła na następne kilkadziesiąt lat polska tradycja ubiorcza.
Polskie formacje wojskowe w I wojnie światowej.
Polskie formacje wojskowe organizowane w armiach państwach uczestniczących w I wojnie światowej mundurowano w mundury armii owych państw lub szyto z materiałów przez nie udostępnionych. Narodowe cechy munduru uzyskiwano przez nałożenie orła polskiego na wojskowe nakrycia głowy i na naramienniki mundurów i płaszczy. W każdej z tworzonych formacji wojskowych wskrzeszono rogatywkę. W Legionach Polskich nosili ją żołnierze II Brygady i ułani I Brygady, nosiła cała Armia Polska we Francji i niektóre oddziały sformowane w Rosji w 1918 roku.
Rogatywka stała się również częścią munduru Armii Wielkopolskiej w 1919 roku.
Spolszczenia mundurów dokonywano przez zmianę ich kroju, szycie polskich kurtek ułańskich, przyszywanie guzików z orłem i nakładanie srebrnych dystynkcji oficerskich.
W 1 pułku ułanów Legionów na krótko wprowadzono wysokie sztywne czapki ułańskie według dawnego wzoru. Krótko też noszono kaszkiety strzelców konnych w oddziale sztabowym I Brygady. Wyparła je, szczególnie popularna w I Brygadzie, miękka okrągła czapka – maciejówka. W I Korpusie Polskim w Rosji używano okrągłej czapki typu angielskiego. Tam też po raz pierwszy wprowadzono kolorowe, inne dla każdego pułku kawalerii, proporczyki noszone na kołnierzu, barwne otoki na czapkach i wskrzeszono lampasy na spodniach.
Oznaki stopni noszono w różnej formie w poszczególnych formacjach wojskowych. W I Brygadzie początkowo nie noszono w ogóle, a od 1915 roku gwiazdki przypinano na kołnierzach, później na naramiennikach. W Armii Polskiej we Francji galony srebrne i złote umieszczano na czapkach i rękawach. Formacje polskie w Rosji używały oznak na epoletach, później – galony na rękawach. W Armii Wielkopolskiej oznaki stopni noszono na czapkach i na rękawach. Tradycyjny galon generalski przyjęto w Legionach jako oznakę na kołnierzu dla wszystkich żołnierzy.
W Legionach na czapkach zazwyczaj noszono orła bez korony z literą S lub L na tarczy amazonek. Występowały w wersji z koroną wzorowane na orłach czasu powstania listopadowego z numerem pułku. Żołnierze armii Hallera początkowo nosili orły z literami WP, później z numerem pułku. Formacje polskie na wschodzie również nosiły polskie orzełki wojskowe.
Za majorem Zygmuntem Podhorskim – dowódcą 1 Pułku Ułanów Krechowieckich – w czasie bitwy pod Krechowcami (24 lipca 1917) ułani posiadali następujące umundurowanie (pisownia oryginalna):
"Czapka polowa – zwykła, koloru ochronnego (rosyjska); galowa – denko amarantowe, kant biały, daszek i rzemyk z lakierowanej skóry czarnej, na czapce kokarda przepisowa, jak w armji rosyjskiej; kurtka z ochronnego sukna, szlify amarantowe z kantem granatowym (u żołnierzy), szlify z galonu srebrnego z kantem granatowym i dróżką amarantową wzdłuż szlify (u oficerów); spodnie – granatowe z podwójnemi amarantowemi lampasami (każdy szerokości 1 cala = 2,54 cm) pośrodku kant również amarantowy; buty – czarne, skórzane (z cholewami), ostrogi na jednym rzemyku, kółko tępe; pas główny – skórzany, żółty; ładownice i rapcie do szabli przez plecy, również z żółtej skóry dodatkowe ładownice brezentowe; karabin kawaleryjski, rosyjski syst. Mossin-Nagan (tzw. trzylinjówka), pas do karabinu z surowcowej skóry; szabla – zwykła kawaleryjska rosyjska, czarna pochwa z gniazdami na bagnety; lance – zwykłe rosyjskie…; płaszcz – kawaleryjski rosyjski, szlify, jak na kurtkach, patki na płaszczach amarantowe z granatowym kantem o wyglądzie długiego prostokąta. Ułan musiał mieć zawsze na kurtce lub płaszczu pas główny i szablę."
Mundury Wojska Polskiego II RP.
Po odzyskaniu niepodległości, w listopadzie 1918 roku, za podstawowy ubiór wojskowy przyjęto umundurowanie Legionów z przełomu 1916 i 1917 roku. Był to mundur szarozielony bazujący na dostawach niemieckich, z polskimi guzikami, maciejówką z orłem w koronie i z oznakami stopni na naramiennikach, u oficerów – splecionych ze srebrnego sznura w kształcie trefli. Byli żołnierze Legionów nosili na kołnierzu tzw. odznakę legionową w formie srebrnego wężyka. Do czasu opracowania nowego wzoru umundurowania, Ministerstwo Spraw Wojskowych wydało w 1919 roku wiele dodatkowych rozkazów i zarządzeń w sprawie umundurowania w nawiązaniu do przepisu z 1917 roku. Dotyczyły one głównie marynarki wojennej i lotnictwa. Wychodząc naprzeciw inicjatywom oddolnym, zatwierdzano istniejący stan rzeczy w zakresie noszenia barwnych proporczyków na kołnierzach, granatowych spodni z lampasami, barwnych otoków na czapkach itp.
W związku z integracją wojska, naczelnik państwa w maju 1919 roku zezwolił na noszenie wężyka legionowego na kołnierzu wszystkim oficerom i szeregowym Wojska Polskiego. Zgodnie z nowymi przepisami ubiorczymi z 1919 roku żołnierze otrzymali czapki rogate z usztywnionym otokiem i okutym daszkiem, z wysoko umieszczonym godłem wojskowym nawiązującym do czasów armii Księstwa Warszawskiego i Królestwa Polskiego. Czapki okrągłe pozostawiono w pułkach szwoleżerów i Korpusie Ochrony Pogranicza. Narodowy charakter ubioru podkreślono godłem państwowym na guzikach oraz srebrnymi dystynkcjami i srebrnymi podwójnymi sznurami naramiennymi noszonymi na prawym ramieniugenerałów, oficerów Sztabu Generalnego i adiutantów prezydenta, generalnego inspektora sił zbrojnych i ministra Spraw Wojskowych. Oficerowie ordynansowi i adiutanci niższych szczebli nosili sznury pojedyncze. Oficerowie żandarmerii nosili również sznury pojedyncze, a żandarmi jasnożółte wełniane na lewym ramieniu.
Przywrócono pięcioramienne gwiazdki oficerskie i podwójne lampasy na spodniach generalskich. Od lipca 1920 roku stosowano w kawalerii i artylerii konnej patki i proporczyki nawiązujące do barw mundurów dawnego wojska. Różniły się one szerokością i wykonaniem. Na patkach kołnierza noszono oznaki srebrne korpusów osobowych służb. Generałowie i oficerowie Sztabu Generalnego nosili orły, niektóre pułki – specjalne oznaki pamiątkowe. Dla oficerów wprowadzono pas typu angielskiego z koalicyjką, żabką do szabli i rapciami do noszenia szabli pod kurtką. w 1928 roku wprowadzono pas salonowy z ozdobna klamrą z wyobrażeniem antycznego wojownika.
Krój ubioru polowego z 1919 roku był wzorowany na mundurze angielskim i francuskim. To XIX w. typ ubioru sportowego z krótkimi spodniami, trzewikami i owijaczami. Umundurowanie kadry różniło się wyraźnie krojem od umundurowania żołnierzy niezawodowych. Zdecydowano się na barwę angielską khaki. W 1920 roku zrezygnowano z umieszczania oznaczenia stopni wojskowych na rękawach kurtek i płaszczy. System oznak stopni na naramiennikach i czapkach, oparty został na układzie trójkowym. Stopień oficerski na czapce oznaczono srebrnymi galonami wzdłuż kwater denka nad otokiem oraz gwiazdkami na otoku. Generałowie na otoku czapki, naramiennikach i rękawach nosili srebrny haft generalski. Na sukiennych naramiennikach oficerskich noszono oznaki w formie srebrnych, oksydowanych pasków i gwiazdek. Od lutego 1920 roku również oznaki stopni podoficerskich nakładano na otok czapki i na naramienniki. Oznaki te przechodziły różne przeobrażenia zarówno co do materiału, jak i układu galonów sierżantów. Od 1938 roku oznaki podoficerskie były wykonywane z białego galonu metalowego oksydowanego na stare srebro z karmazynowymi krawędziami na naramiennikach i haftowany białą nicią metalową na otokach czapek.
Charakterystyczny dla Marynarki Wojennej ubiór granatowy wprowadzono w marcu 1920 roku. Za wzór przyjęto umundurowanie używane od XIX w. w większości flot świata. Na czapkach oficerskich noszono haftowany emblemat z godłem, kotwicą i liśćmi laurowymi, a na marynarskich godło metalowe z kotwicą. Od tego czasu datują się również karmazynowe oznaki specjalności naszywane na lewym rękawie bluz i kurtek marynarskich. Złote guziki były ozdobione wizerunkiem krzyża kawalerskiego. Niewielkie zmiany wprowadzono w latach 1922, 1927, 1930 i 1936. Jego kontynuacją jest obecny mundur marynarki wojennej.
Wywodzący się z ludowego stroju góralskiego mundur podhalański, noszono w 21 i 22 Dywizji Piechoty Górskiej. Identyczne peleryny noszono od 1936 roku w 11 Karpackiej Dywizji Piechoty, a huculskie kapelusze w 49 pułku piechoty.
W 1936 roku rozpoczęto szerszą modyfikację umundurowania. Do użytku weszła kurtka z czterema kieszeniami, z niższym kołnierzem, zapinana na siedem guzików i dwie haftki, nowy płaszcz, nowe wzory pasów i wężyków generalskich. W 1937 roku wprowadzono długie, spięte nad cholewką trzewika krótkimi owijakami lub spinaczami, spodnie dla piechoty. Polowa miękka czapka rogata stała się nakryciem głowy dla wszystkich formacji z wyjątkiem broni pancernych i lotnictwa.
Lotnictwo, w miejsce ubioru ogólnowojskowego otrzymało mundury szarostalowe, okrągłe czapki z czarnym otokiem i kurtki z wykładanym kołnierzem, koszulą i krawatem oraz długie spodnie. Wizerunek orła ogólnowojskowego wzbogacono o skrzydła husarskie. W oddziałach pancernych zalegalizowano kurtki skórzane z sukiennym kołnierzem i naramiennikami.
Umundurowanie polowe, o nieco zmienionym odcieniu barwy khaki, pozbawiono patek, haftów na kołnierzu, numerów pułku na naramiennikach i kolorowych otoków na czapkach. Obuwie piechoty – trzewiki podkute gwoździami, na ogół zdało egzamin w czasie długich przemarszów.
Przed wyruszeniem na front organizowano w jednostkach uroczyste zbiórki. Żołnierze stawali w pełnym rynsztunku bojowym. Oficerowie mieli na głowie hełm, pistolet przy pasie z koalicyjką, maskę przeciwgazową, torbę polową, mapnik i lornetkę, wszystko przewieszone na paskach przez ramię. Żołnierze służby zasadniczej wojsk lądowych byli wyposażeni w pas główny z dwoma skórzanymi ładownicami potrójnymi, maskę przeciwgazową w torbie brezentowej, tornister ze zrolowanym kocem lub płaszczem i menażką, chlebak brezentowy z manierką na klapie, łopatkę i bagnet na żabce.
Mundury w PSZ na Zachodzie.
Żołnierze formowanych jesienią 1939 i wiosną 1940 roku oddziałów Wojska Polskiego we Francji otrzymali umundurowanie barwy błękitnej z lat I wojny światowej. Znakiem przynależności do polskich oddziałów były umieszczane różnego typu i wielkości godła polskie na nakryciu głowy. 24 października 1939 roku ukazał rozkaz ministra Spraw Wojskowych regulujący zasady umundurowania. Na czas wojny przyjęto umundurowanie kroju i barwy armii sojuszniczych z obowiązkiem nałożenia polskich oznak stopni i orłów. Zniesiono obowiązek noszenia guzików z orłem, numerów pułków na naramiennikach, barwnych patek i wężyków, a ich miejsce wprowadzono małe patki w barwach broni i służb naszywane na kołnierzach kurtek i płaszczy. Pierwsze dostawy nowego umundurowania otrzymano wiosną 1940 roku. Były to ubiory polowe model 1935 koloru khaki. Zamiast obowiązujących w armii francuskiej furażerek, Polacy otrzymali berety ciemnobrązowe lub khaki. Nawiązaniem do tradycji były peleryny sukienne w brygadzie podhalańskiej.
Po ewakuacji oddziałów do Wielkiej Brytanii żołnierze przemundurowani zostali w uniformy angielskie. W marcu 1941 roku wydano rozkaz, w którym przyjęto, że żołnierz nosił będzie umundurowanie brytyjskie. Obowiązujące od 1 stycznia 1942 roku "Przepisy umundurowania wojska poza granicami państwa polskiego" ustalały zasadnicze rodzaje mundurów, które z niewielkimi zmianami i uzupełnieniami obowiązywały do końca istnienia Polskich Sił Zbrojnych na Zachodzie. Odrębność narodową akcentowano godłem na nakryciu głowy, polskimi oznakami stopni, guzikami przy kurtkach oficerskich, patkami lub proporczykami broni i służb. Oficerowie do ubioru garnizonowego nosili usztywnione rogatywki. Żołnierze 10 Brygady Kawalerii Pancernej nosili czarny naramiennik na lewym ramieniu kurtki i płaszcza.
Wszyscy żołnierze wojsk lądowych i lotniczych byli obowiązani nosić naszywkę „Poland” na obu rękawach mundurów. Na brytyjskich mundurach RAF lotnicy polscy nosili polskie guziki, orły lotnicze wzoru 1936 na czapkach i oznaki stopni na patkach kołnierzy kurtek. Na rękawach kurtek, naramiennikach płaszczy i battledress obowiązywały brytyjskie oznaki stopni.
Wchodząca w skład brytyjskich sił Bliskiego Wschodu Samodzielna Brygada Strzelców Karpackich została wyposażona w brytyjskie ubiory tropikalne barwy pustynnej, z zachowaniem polskich oznak stopni i godła. Brygada ta nie nosiła naszywek „Poland”.
W wojskach lądowych przejęto od aliantów zwyczaj noszenia na rękawach oznak rozpoznawczych wielkich jednostek: korpusów, dywizji i samodzielnych brygad.
Tworzone w Związku Radzieckim w 1941 roku oddziały Armii Polskiej umundurowane były częściowo w sorty mundurowe wzoru polskiego (czapki, płaszcze, pasy), a częściowo w mundury polowe brytyjskie i zimowe ubiory radzieckie (czapki futrzane, waciaki, buty). Po ewakuacji do Iranu, przeformowywane oddziały całkowicie przeszły na zaopatrzenie brytyjskie.
Mundur ludowego Wojska Polskiego.
Organizatorzy 1 Dywizji Piechoty im. Tadeusza Kościuszki przyjęli jako zasadę nawiązanie do tradycji polskiego munduru polowego z 1939 roku. Nim jednak w fabrykach radzieckich uszyto polskie mundury, wszystkim żołnierzom wydano umundurowanie polowe radzieckie. Żołnierze w miejsce gwiazdy przypinali wycięte z puszek po konserwach orzełki. Drelichowe mundury kroju polskiego otrzymali oficerowie w końcu maja, natomiast pozostali żołnierze w końcu czerwca 1943 roku. Traktowano je jako mundury wyjściowe i służbowe – dotychczasowe, radzieckie używano na ćwiczeniach.
Jako nakrycie głowy przyjęto czapkę polową wz. 1937 z orłem typu piastowskiego. Noszono też szewiotowe i gabardynowe furażerki używane w Armii Czerwonej. Kurtka ogólnowojskowa stanowiła kopię kurtki z 1936 roku. Różnice polegały na wprowadzeniu do drelichu sukiennych naramienników i zapięcia na sześć zielonych guzików z orłem innego typu. Spodnie zbliżone były krojem do spodni do butów i owijaczy noszonych przed 1939 rokiem. Również płaszcze były kopią wzoru z 1936 roku. Obuwie, kominiarki, rękawice, berety i spódnice kobiet, czapki zimowe, kożuszki, peleryny, plecaki, pasy, torby i hełmy pochodziły z magazynów radzieckich. Na kołnierzach mundurów i płaszczach zastosowano nowe rozwiązanie w postaci kolorowych trójkątnych proporczyków. Od stycznia 1945 na kołnierzach płaszczy noszono paski w barwach broni. Przyjęte zestawienia kolorystyczne w przeważającej mierze odpowiadały barwom patek i wypustek używanych do 1939 roku. Dla kawalerii ustalono proporczyk czerwono-jasnoniebieski wycięty w ząb.
W trakcie organizowania nowych jednostek wojskowych w umundurowaniu żołnierzy pojawiało się coraz więcej elementów sprzed 1939 roku. Zaczęto używać czapki garnizonowej – usztywnionej rogatywki. Czapki generalskie posiadały granatowy otok, na którym znajdował się galon generalski. Żołnierze przypinali do czapek orzełka sprzed 1939 roku. Zakładano dawne pasy oficerskie, buty z usztywnioną cholewą i kolorowe patki z wężykiem na kołnierzu. Używanie tych elementów ubioru wojskowego było samorzutne, bez normowania zarządzeniami i rozkazami, o ile wygląd żołnierza nie wykraczał swoją indywidualnością poza ramy przepisów sprzed 1939 roku. Wyjątkiem była kurtka z kołnierzem wykładanym, koszula i krawat khaki, noszone przez generałów i oficerów starszych.
W 1949 roku dokonano pierwszej po wojnie, zasadniczej reformy umundurowania. Wprowadzono okrągłą czapkę garnizonową z otokiem ciemnokarminowym. Na kołnierzach pojawiły się tego samego koloru patki z wypustką rodzaju broni lub służby i srebrnym wężykiem. Barwę stalową mundurów utrzymano w wojskach lotniczych i rozszerzono ją na wojska pancerne. W tych dwu rodzajach wojsk obowiązywał otok czarny, a w lotnictwie wprowadzono na czapce godło typu marynarskiego. Marynarka wojenna pozostała przy tradycyjnym kroju, barwie granatowej i białej ze złotymi guzikami. W grudniu 1950 roku dokonano ujednolicenia umundurowania wszystkich rodzajów wojsk i służb na barwę khaki i powrócono do jednolitych okrągłych czapek z barwnymi otokami. U generałów granatowe otoki i lampasy zastąpiono jasnokarminowymi.
Od 1952 roku wojska lądowe nosiły ciemnokarminowe otoki, wypustki, patki i lampasy. W 1 Dywizji Piechoty pozostawiono żółty otok. Żołnierze wojsk pancernych i zmechanizowanych nosili czarne otoki i patki, lotnicy – chabrowe, KBW – granatowe i WOP – zielone.
Dla kadry wojsk lądowych i lotniczych do munduru wyjściowego wprowadzono kurtki z kołnierzem wykładanym, noszoną z koszulą i krawatem. Na kołnierzach umieszczono symbole rodzajów wojsk i służb w postaci metalowych oznak noszonych na odpowiednich pięciokątnych, barwnych patkach.
Żołnierze zawodowi otrzymali ubiór galowy składający się z kurtki zapiętej pod szyją z patkami i wężykiem oraz granatowych spodni z lampasami u generałów i ciemnokarminową wypustką u oficerów i podoficerów zawodowych wojsk lądowych i chabrową dla lotnictwa.
W 1957 roku przystąpiono do prac nad opracowaniem nowego typu ubioru wojskowego. Wypracowane w ciągu trzech lat rozwiązania ujęte zostały w "„Przepisach ubiorczych żołnierzy Wojska Polskiego w czasie pokoju”". Zmiany, korekty, uzupełnienia, jakie wprowadzono od 1961 roku w umundurowaniu, ujęte zostały w nowych przepisach wydanych w 1971 roku.
Utrwalony został podział na ubiór polowy, służbowy, wyjściowy i galowy. Z dawnej tradycji noszenia białej broni bocznej pozostał kordzik do ubioru galowego marynarki wojennej i lotnictwa. W pozostałych rodzajach broni nie noszono broni bocznej do ubioru wyjściowego i galowego.
Do ubioru polowego nie stosowano oznak i odznak. Zachowano w nim tradycyjną, polową czapkę rogatą z godłem wojskowym, a także utrwalone tradycją srebrne oznaki stopni i guziki z godłem państwowym.
W mundurze służbowym zachowano barwę khaki wojsk lądowych, tradycyjne w barwie i szczegółach od ponad półwiecza mundury marynarki i szarostalowe mundury lotników. Sznury naramienne nosiła kadra zawodowa do munduru galowego. W Wojskach Obrony Wewnętrznej związane z regionalnym ubiorem Podhalan kapelusze z piórami oraz peleryny wprowadzono dla 5 Brygady Podhalańskiej WOWewn. Barwne otoki zachowano: w 1 Warszawskiej Dywizji Zmechanizowanej – żółte na pamiątkę 10 regimentu z czasów insurekcji kościuszkowskiej, Wojska Ochrony Pogranicza – zielone, Wojskowa Służba Wewnętrzna – białe, Wojska Obrony Wewnętrznej – granatowe w nawiązaniu do barwy granatowych mundurów dawnej piechoty, marynarka wojenna i lotnictwo – czarne, zgodnie z tradycją zapoczątkowaną przed 1939 rokiem.
Zagadnienie dotyczące munduru wojskowego zapisano w ustawie z 21 grudnia 1978 roku. Stwierdzała ona ze mundur wojskowy jest „symbolem tradycji wolnościowych i postaw patriotycznych narodu polskiego”.
Mundur żołnierzy Sił Zbrojnych Rzeczypospolitej Polskiej.
Umundurowanie żołnierzy SZ RP składa się z ubiorów: galowego, wyjściowego, służbowego, ćwiczebnego, polowego, specjalnego, roboczego i wieczorowego.
W skład umundurowania wchodzi nakrycie głowy z rozmieszczonymi oznakami stopni wojskowych oraz znakami orłów wojskowych.
Żołnierze noszą (nosili) berety w kolorach:
Na czapkach rogatywkach i kapeluszach żołnierze noszą otoki w kolorach:

</doc>
<doc id="2580885" url="https://pl.wikipedia.org/wiki?curid=2580885" title="Ramón Esteban Bou Pascual">
Ramón Esteban Bou Pascual



</doc>
<doc id="2580886" url="https://pl.wikipedia.org/wiki?curid=2580886" title="Jurij Podładczikow">
Jurij Podładczikow



</doc>
<doc id="2580896" url="https://pl.wikipedia.org/wiki?curid=2580896" title="Jiapigou (meteoryt)">
Jiapigou (meteoryt)

Jiapigou (inna nazwa: Chiapikou) – meteoryt kamienny, znaleziony w 1880 roku w chińskiej prowincji Jilin. Meteoryt Jiapigou jest jednym z siedmiu oficjalnie zatwierdzonych meteorytów w tej prowincji.

</doc>
<doc id="2580897" url="https://pl.wikipedia.org/wiki?curid=2580897" title="Meteoryt Jiapigou">
Meteoryt Jiapigou



</doc>
<doc id="2580902" url="https://pl.wikipedia.org/wiki?curid=2580902" title="Stanisław Rostockij">
Stanisław Rostockij



</doc>
<doc id="2580913" url="https://pl.wikipedia.org/wiki?curid=2580913" title="Drugi reżyser">
Drugi reżyser

Drugi reżyser (II reżyser) – zawód związany z produkcją filmową, najbliższy współpracownik reżysera, zastępujący go w procesie realizacji (np. przy przebitkach i innych mniej ważnych ujęciach) oraz postprodukcji, jak również w krótkich okresach niedyspozycji.
W Polsce drugich reżyserów jest najczęściej dwóch – jeden pracuje na planie zdjęciowym, drugi w biurze, a ich zakres obowiązków jest dość precyzyjnie ustalony. W Stanach Zjednoczonych natomiast II reżyser jest jeden i nazywa się "First Assistant Director" („pierwszy asystent reżysera”).

</doc>
<doc id="2580915" url="https://pl.wikipedia.org/wiki?curid=2580915" title="Düwag B80">
Düwag B80



</doc>
<doc id="2580924" url="https://pl.wikipedia.org/wiki?curid=2580924" title="John Kerr (fizyk)">
John Kerr (fizyk)

John Kerr (ur. 17 grudnia 1824 w Ardrossan, North Ayrshire, zm. 18 sierpnia 1907 w Glasgow) – szkocki fizyk.
Życiorys.
W 1857 został nauczycielem matematyki w Glasgow. W 1875 odkrył zmiany współczynnika załamania, które są spowodowane przez stosowanie pola elektrycznego na różne materiały (elektrooptyczny efekt Kerra).
W 1876 odkrył skręcanie poziomu polaryzacji światła, które jest odbijane na ferromagnetycznych powierzchniach metali. Dziś nazywamy to jako magnetooptyczny efekt Kerra MOKE (ang. "Magneto-optic Kerr effect").
Na podstawie elektrooptycznego efektu Kerra stworzył on komórkę Kerra.

</doc>
<doc id="2580925" url="https://pl.wikipedia.org/wiki?curid=2580925" title="Włodzimierz Brayczewski">
Włodzimierz Brayczewski

Włodzimierz Brayczewski (ur. 29 stycznia 1894 w Olkuszu, zm. 12 maja 1947 w Northwich) – podpułkownik dyplomowany piechoty Wojska Polskiego II Rzeczypospolitej i Polskich Sił Zbrojnych; uczestnik walk I wojny światowej, wojny polsko-ukraińskiej, wojny polsko-bolszewickiej 1919–1920 oraz kampanii wrześniowej 1939 roku.
Życiorys.
Młodość.
Urodził się w Olkuszu (w ówczesnym województwie kieleckim) jako syn Brunona i Konstancji Konstantynowiczówny. W roku 1906 rozpoczął naukę w Gimnazjum Państwowym w Łucku. W tym samym okresie rozpoczął działalność w nielegalnych polskich organizacjach niepodległościowych i samokształceniowych. Jako delegat tych organizacji brał udział, w 1912 r. w Kijowie, w powszechnym zjeździe delegatów polskich uczniowskich organizacji samokształceniowych z obszaru Wołynia, Podola i Ukrainy. W latach 1913–1914 zajmował stanowisko kierownicze w Uczniowskiej Korporacji Polskiej w Łucku. Zdał maturę i rozpoczął studia na Wydziale Prawa i Nauk Politycznych Uniwersytetu Warszawskiego. W maju 1915 r. został powołany do armii carskiej.
I wojna światowa.
Po ukończeniu szkoły oficerskiej, w dniu 1 września 1915 r. otrzymał stopień chorążego. Do kwietnia 1917 r. przebywał na froncie i uczestniczył w walkach z wojskami niemieckimi i austro-węgierskimi. W tym czasie starał się o przeniesienie do polskich formacji wojskowych walczących u boku Rosji. W kwietniu 1917 r. otrzymał przydział do 1 Pułku Strzelców Polskich, dowodzonego przez płk. Lucjana Żeligowskiego. Od maja do lipca 1917 r. brał czynny i bezpośredni udział w walkach – w składzie Dywizji Strzelców Polskich. Uczestniczył między innymi w bitwach z Niemcami i Austriakami pod Husiatynem, Kuropatnikami, Baranówką i Czabarówką. Wyróżnił się podczas walk pod Czabarówką, kiedy to dowodząc 10 kompanią 1 Pułku Strzelców Polskich utrzymał swoje stanowiska, mimo strat sięgających 30% stanu kompanii. Następnie, już w ramach 1 Dywizji Strzelców Polskich I Korpusu Polskiego, walczył z bolszewikami, nadal dowodząc kompanią w 1 PSP. W czerwcu 1918 r. po rozbrojeniu I Korpusu Polskiego został internowany przez Niemców w Poniemoniu na Litwie Kowieńskiej. Zwolniony z obozu internowania, od 1 lipca 1918 r. do początkowych dni listopada tr. przebywał w miejscowości Komary w powiecie Wołkowyskim, będąc inwigilowanym przez władze niemieckie. W listopadzie 1918 r. przedarł się do Białegostoku i skupił wokół siebie byłych wojskowych z I Korpusu Polskiego. Nawiązał kontakt z miejscowymi organizacjami niepodległościowymi, uczestniczył w rozbrajaniu okupantów na terenie województwa białostockiego oraz w zajęciu stacji kolejowej Białystok i innych obiektów kolejowych. Około 24 listopada 1918 r. podporządkował się miejscowemu komendantowi Polskiej Organizacji Wojskowej i wziął udział w akcji opanowania białostockich składów broni i amunicji, co przyczyniło się do liczebnego rozrostu miejscowych oddziałów POW i poprawy stanu ich uzbrojenia. 28 listopada 1918 r. wyjechał z Białegostoku.
Wojna polsko-ukraińska i polsko-bolszewicka.
Do odrodzonego Wojska Polskiego wstąpił jako oficer w dniu 1 grudnia 1918 roku. Z dniem 8 grudnia 1918 r. został na mocy rozkazu Szefa Sztabu Generalnego – gen. dyw. Stanisława Szeptyckiego – przydzielony do Piotrkowskiego Okręgowego pułku piechoty. W tym samym miesiącu został powołany na dowódcę 10 kompanii strzeleckiej w tworzonym (na bazie Piotrkowskiego Okręgowego pp) 26 pułku piechoty. Równocześnie pełnił wówczas obowiązki dowódcy III batalionu 26 pp. W szeregach tegoż pułku wziął udział w wojnie polsko-ukraińskiej i wojnie polsko-bolszewickiej. W działaniach wojennych uczestniczył do sierpnia 1920 roku. W dniu 23 czerwca 1920 r. por. Włodzimierz Brayczewski, dowodzący 10 kompanią 26 pp, otrzymał rozkaz z dowództwa III batalionu swego pułku zajęcia i utrzymania wysuniętej pozycji w lesie na wschód od stacji kolejowej Rudnia-Radowelśka. Następnego dnia o godz. 1.00 w nocy bolszewicki 224 pułk piechoty wsparty baterią dział zaatakował pozycje 10 kompanii. Porucznik Brayczewski konno objeżdżał zagrożone placówki i mimo niekorzystnego położenia utrzymał swe pozycje, a o godzinie 4.00 po otrzymaniu wzmocnienia w postaci plutonu z rezerwowej 5 kompanii, siłami 3 plutonów wykonał kontratak. Podczas niego zdobył trzy karabiny maszynowe i zadał wrogowi duże straty, zmuszając go do panicznej ucieczki. Z przechwyconego później nieprzyjacielskiego raportu wynikało, że 224 pułk piechoty został kompletnie rozbity, a swoją bezładną ucieczką zdemoralizował również stojący za nim w rezerwie kolejny pułk bolszewicki. W sierpniu 1920 r. Włodzimierz Brayczewski został ciężko ranny w goleń i skierowany do szpitala. Dekretem Naczelnego Wodza L.2647 z dnia 28 lutego 1921 r. został odznaczony, za męstwo wykazane w walce pod Rudnią-Radowelśką, Krzyżem Srebrnym Orderu Wojennego Virtuti Militari.
Okres międzywojenny.
7 września 1920 roku dowódca Okręgu Generalnego Kielce zezwolił por. Brayczewskiemu na zawarcie małżeństwa z Zofią Grzębówną z Piotrkowa. Na ten czas pełnił już służbę w baonie zapasowym 26 pp w Radomsku. Na mocy rozkazu L.1285 wydanego w dniu 4 grudnia 1920 roku przez ministra spraw wojskowych – gen. por. Kazimierza Sosnkowskiego – porucznik piechoty Włodzimierz Brayczewski został formalnie przeniesiony z byłego Piotrkowskiego Okręgowego Pułku Piechoty do batalionu zapasowego 26 pułku piechoty.
Na etacie lwowskiego 26 pułku piechoty znajdował się do końca 1929 roku, będąc w tym okresie kilkukrotnie oddelegowywanym. Na dzień 1 czerwca 1921 r. pełnił (w randze porucznika) służbę w Dowództwie Okręgu Generalnego Kielce. Dekretem Naczelnika Państwa i Wodza Naczelnego z dnia 3 maja 1922 r. (dekret L. 19400/O.V.) został zweryfikowany w stopniu kapitana ze starszeństwem z dniem 1 czerwca 1919 r. i 512. lokatą w korpusie oficerów piechoty. W roku 1923 pełnił służbę w Oddziale II Sztabu Dowództwa Okręgu Korpusu Nr X w Przemyślu, pozostając na ten czas oficerem nadetatowym 26 pp (zajmował wówczas 447. lokatę wśród kapitanów korpusu piechoty). W 1924 r. przeszedł pięciomiesięczne szkolenie na 8. kursie doskonalenia młodszych oficerów piechoty w Chełmnie.
Rozporządzeniem Prezydenta RP Stanisława Wojciechowskiego z dnia 1 grudnia 1924 roku został awansowany do stopnia majora, ze starszeństwem z dniem 15 sierpnia 1924 r. i 155. lokatą w korpusie oficerów piechoty. Na dni 29 i 30 maja oraz 2 czerwca 1925 r. powołany został do zdawania egzaminu wstępnego do Wyższej Szkoły Wojennej na kurs normalny 1925/27.
Z dniem 1 sierpnia 1925 r., jako major 26 pp, został zatwierdzony na stanowisku dowódcy kompanii szkolnej podchorążych rezerwy w Batalionie Szkolnym Piechoty Okręgu Korpusu Nr VI. Rozporządzeniem Ministra Spraw Wojskowych opublikowanym w dniu 20 września 1926 r. został wyznaczony na stanowisko dowódcy Batalionu Szkolnego Piechoty Nr 6, z pozostawieniem w korpusie oficerów piechoty jako nadetatowy oficer 26 pp. Marszałek Józef Piłsudski zarządzeniem ogłoszonym w dniu 23 grudnia 1927 r. przeniósł mjr. Brayczewskiego do kadry oficerów piechoty, z pozostawieniem na dotychczas zajmowanym stanowisku. W 1928 roku służył w Batalionie Podchorążych Rezerwy Piechoty Nr 6 w Zaleszczykach (był to dawny Batalion Szkolny Piechoty Nr 6 po kolejnej zmianie nazwy), zajmując w tym czasie 137. lokatę wśród majorów piechoty ze swego starszeństwa. Zarządzeniem Prezydenta Rzeczypospolitej Ignacego Mościckiego z dnia 10 listopada 1928 r. odznaczony został Złotym Krzyżem Zasługi, w uznaniu zasług położonych na polu pracy w poszczególnych działach wojskowości.
Zarządzeniem Ministra Spraw Wojskowych opublikowanym w grudniu 1929 r., po ukończeniu kursu próbnego i odbyciu przewidzianego stażu liniowego, major Brayczewski został przyjęty do Wyższej Szkoły Wojennej w Warszawie, w charakterze słuchacza 2 letniego kursu 1929/31 (X Kurs Normalny). W roku 1930, jako słuchacz WSWoj., zajmował 161. lokatę łączną pośród majorów korpusu piechoty (była to jednocześnie 86. lokata w starszeństwie). Z dniem 1 września 1931 r., po ukończeniu kursu i otrzymaniu dyplomu naukowego oficera dyplomowanego, został przeniesiony do Wyższej Szkoły Wojennej w Warszawie na stanowisko wykładowcy. Był między innymi asystentem nauczania przedmiotu „służba sztabów” (na I roczniku). Za ten okres był pozytywnie opiniowany przez komendanta WSWoj. gen. bryg. Tadeusza Kutrzebę. W roku 1932 zajmował 60. lokatę w swoim starszeństwie, wśród majorów korpusu piechoty, a na dzień 1 lipca 1933 r. – 53. lokatę w starszeństwie (była to 83. lokata łączna pośród majorów piechoty). Zarządzeniem Ministra Spraw Wojskowych ogłoszonym dnia 7 czerwca 1934 r. został przeniesiony z WSWoj. do 32 pułku piechoty z Modlina, na stanowisko dowódcy III batalionu detaszowanego w Działdowie. Prezydent Rzeczypospolitej, zarządzeniem z 27 czerwca 1935 r. awansował mjr. dypl. Włodzimierza Brayczewskiego na podpułkownika, ze starszeństwem z dnia 1 stycznia 1935 r. i 8. lokatą w korpusie oficerów piechoty. Jako oficer 32 pułku piechoty zajmował w dniu 5 czerwca 1935 roku – 266. lokatę łączną wśród podpułkowników piechoty (była to 8. lokata w starszeństwie). Zarządzeniem Kierownika Ministerstwa Spraw Wojskowych opublikowanym w sierpniu 1935 r., ppłk dypl. Brayczewski został przeniesiony (z dniem 15 września 1935 r.) z 32 pułku piechoty i skierowany ponownie do Wyższej Szkoły Wojennej, w której wykładał operacyjną służbę sztabów. W marcu 1939 roku piastował stanowisko kierownika przedmiotu „służba sztabów” na II kursie (kurs doskonalący dla oficerów dyplomowanych przy WSWoj. 1938–1939). Na dzień 23 marca 1939 r. klasyfikowany był na 8. pozycji wśród podpułkowników piechoty w swoim starszeństwie. W lipcu 1939 r. objął dowództwo 14 pułku piechoty we Włocławku.
II wojna światowa.
Na czele 14 pułku piechoty walczył w kampanii wrześniowej. Dowodził pułkiem podczas walk w korytarzu pomorskim (bitwy pod Mełnem i Grutą) i odwrotu przez Wisłę na południowy wschód. 11 września 1939 r. podczas bitwy nad Bzurą, prowadząc natarcie na folwark Przesławice, został ranny w nogę (poniżej kolana). Natarcie to stanowiło fragment zwycięskiej walki 14 pułku piechoty o dwór Walewice. Początkowo pozostawał przy pułku, lecz wskutek pogarszającego się stanu zdrowia został przewieziony do sochaczewskiego szpitala.
Po kapitulacji Warszawy wstąpił w szeregi SZP (ps. „Pejcz”), w której przewidywany był na komendanta obszaru nr I Warszawa, lecz już w dniu 7 listopada 1939 r. został aresztowany przez władze okupanta. Następnie trafił do niemieckiej niewoli, którą przebył w oflagach: II C Woldenberg, VII A Murnau i IX C Molsdorf. W oflagu II C Woldenberg w lipcu 1940 r. rozpoczęła się tajna praca wojskowa. Inicjatorem powstającego ruchu oporu był płk Ignacy Misiąg, ówczesny Najstarszy Obozu. Został on również pierwszym konspiracyjnym dowódcą ruchu oporu, w którym ważną rolę odgrywali szefowie sztabu konspiracyjnego dowódcy. Pierwszym z nich był ppłk dypl. Jan Ciałowicz, a jego następcą na tym stanowisku został ppłk dypl. Włodzimierz Brayczewski. Funkcję tę pełnił do początków 1945 roku, podlegając obozowemu komendantowi ruchu oporu – gen. bryg. Janowi Chmurowiczowi.
Okres powojenny.
Po uwolnieniu z niewoli wstąpił do Polskich Sił Zbrojnych. Początkowo pozostawał w dyspozycji Ekspozytury Oddziału Personalnego Sztabu Naczelnego Wodza, a z dniem 24 lipca 1945 roku został przeniesiony do II Korpusu. Przyjęty do służby czynnej z dniem 29 lipca 1945 r. i przydzielony do Sekcji Oficerów Łączności II Korpusu (Rozkaz Pers. II Korpusu Nr 137/45 z dnia 07.08.1945 r.). Z dniem 2 października 1945 roku został przeniesiony (Rozkaz Pers. II Korpusu Nr 145/45) do Dowództwa II Korpusu (na stanowisko I zastępcy kwatermistrza). Na dzień 31 sierpnia 1946 r. pełnił funkcję II zastępcy kwatermistrza II Korpusu Polskiego. Następnie wyznaczony został na stanowisko pełniącego obowiązki zastępcy dowódcy Grupy Brygadowej Nr 2 (Rozkaz L.dz. 9946/Pers./15.11.1946). Po zdemobilizowaniu ppłk dypl. Włodzimierz Brayczewski zamieszkał w Anglii i wstąpił do Polskiego Korpusu Przysposobienia i Rozmieszczenia. Zmarł 12 maja 1947 roku w Northwich i pochowany został na tamtejszym cmentarzu Northwich Cemetery Cheshire (znajdującym się w dzielnicy Witton). Symboliczny grób ppłk. Brayczewskiego znajduje się na cmentarzu Powązkowskim w Warszawie (kwatera 266-3-15).
Rodzina.
Włodzimierz Brayczewski był żonaty z Zofią Ferdynandą Grzębo (ur. 1901, zm. 15 listopada 1967). Z ich związku narodziło się dwóch synów: Witold Jerzy (ur. 17 września 1927 w Zaleszczykach, zm. 4 czerwca 1993 w Warszawie) – po wojnie powrócił z Polskich Sił Zbrojnych na Zachodzie do Polski oraz Bohdan (ur. 19 czerwca 1932 w Warszawie, zm. 15 lipca 1999 we Francji). Żona Zofia i syn Witold spoczywają na Starych Powązkach w Warszawie. Młodszy syn Bohdan pochowany został we Francji.

</doc>
<doc id="2580927" url="https://pl.wikipedia.org/wiki?curid=2580927" title="Quija (meteoryt)">
Quija (meteoryt)

Quija (inna nazwa: Qujia)– meteoryt kamienny należący do chondrytów oliwinowo-bronzytowych H, spadły w 20 marca 1990 roku w chińskiej prowincji Jilin o godzinie 12,40 miejscowego czasu. Spadek meteorytu zaobserwowali miejscowi rolnicy, którzy po znalezieniu rozbili go na kawałki. Największy fragment ma masę 15 kg, pozostałe mają w sumie masę 2,45 kg. Meteoryt Quija jest jednym z siedmiu oficjalnie zatwierdzonych meteorytów w tej prowincji. 

</doc>
<doc id="2580929" url="https://pl.wikipedia.org/wiki?curid=2580929" title="Meteoryt Quija">
Meteoryt Quija



</doc>
<doc id="2580930" url="https://pl.wikipedia.org/wiki?curid=2580930" title="Wizjoner (album)">
Wizjoner (album)

Wizjoner – trzeci album studyjny polskiego rapera Pona. Został wydany 8 lutego 2012 roku, po pięciu latach od poprzedniej płyty, nakładem wytwórni Creative Music. Za produkcję muzyczną odpowiadali 7th Swordsman i Piotr "Skuter" Skotnicki, natomiast za gramofonem stanął DJ Def. Do projektu zostali zaproszeni także muzycy: Artur Włodkowski - saksofon (współpracował m.in. z Kukiz), Paweł Bomert - gitara basowa (Tetar Warlikowskiego, Plastic), Piotr Remiszewski - perkusja (Kayah, Justyna Steczkowska) i Piotr Winnicki - gitara (Lady Pank, Anita Lipnicka). Wśród gości znaleźli się także Fu, Pewna Pozycja, Zarys Zdarzeń oraz Brakujący Element. Materiał był promowany teledyskami do utworów "Jestem wolny", "Żelazna wola" i "Bańka". 
Nagrania dotarły do 19. miejsca zestawienia OLiS.
Lista utworów.
Opracowano na podstawie materiału źródłowego.

</doc>
<doc id="2580936" url="https://pl.wikipedia.org/wiki?curid=2580936" title="Coracias scutata">
Coracias scutata



</doc>
<doc id="2580937" url="https://pl.wikipedia.org/wiki?curid=2580937" title="RC Olomouc">
RC Olomouc

Rugby Club Olomouc – dawny czechosłowacki, a obecnie czeski klub rugby z siedzibą w Ołomuńcu. Męska drużyna obecnie występuje w czeskiej I lidze.
Historia.
Początki rugby w Ołomuńcu wiążą się z osobą Miloša Dobrégo, który w 1951 roku sprowadził się do tego miasta z myślą o założeniu drużyny juniorskiej. Od 1953 roku dodatkowo prowadził wojskową drużynę "Dukla", z którą w 1955 roku awansował do rozgrywek I ligi. W 1956 r. wraz z Antonínem Kolářem zorganizował również „cywilny” zespół pod nazwą "TJ Spartak", który następnie został sekcją klubu "TJ Lokomotiva", który mógł zapewnić lepsze warunki do uprawiania sportu. Największym wówczas problemem był brak własnego boiska, toteż zespół rozgrywał swoje mecze na różnych boiskach rozsianych po mieście. Po rozwiązaniu jednostki wojskowej w 1960 roku przestała istnieć żołnierski zespół, a drużyna "Lokomotiva" wycofała się z rozgrywek rozgrywając tylko mecze towarzyskie. Już w 1962 r. działacze klubu przyciągnęli nowych zawodników, a także stworzyli w roku następnym drużynę juniorów. Własnym sumptem zawodnicy odnowili przekazane im w użytkowanie boisko miejskie i towarzyszącą mu infrastrukturę. Drużyna zaczęła również organizować zagraniczne "tournée" m.in. do NRD, Wielkiej Brytanii, ZSRR, Polski, Jugosławii, Węgier, Hiszpanii czy Francji. Pierwszy awans do I ligi nastąpił w 1969 roku, a największy sukces klubu – szóste miejsce – w roku 1975. W latach 1977–1979 wraz z sekcją lekkoatletyczną klub budował wielofunkcyjny stadion, który po modernizacjach służy nadal za siedzibę drużyny. Zespół seniorów spędza większość sezonów ligowych w drugiej klasie rozgrywkowej, okazjonalnie uczestnicząc w rozgrywkach elity (1969-71, 1974-79, 1990-92, 2010-11), natomiast zespoły młodzieżowe plasowały się w swej historii na medalowych miejscach mistrzostw kraju.

</doc>
<doc id="2580941" url="https://pl.wikipedia.org/wiki?curid=2580941" title="To nie ja">
To nie ja



</doc>
<doc id="2580945" url="https://pl.wikipedia.org/wiki?curid=2580945" title="Instytut Gaucka">
Instytut Gaucka



</doc>
<doc id="2580953" url="https://pl.wikipedia.org/wiki?curid=2580953" title="The Chant">
The Chant

The Chant – czterdziesty ósmy album studyjny Sizzli, jamajskiego wykonawcy muzyki reggae i dancehall.
Płyta została wydana 17 lutego 2012 roku przez wytwórnię Afro Jam Records. Produkcją nagrań zajął się Everton "Caveman" Moore.

</doc>
<doc id="2580957" url="https://pl.wikipedia.org/wiki?curid=2580957" title="Crane Wilbur">
Crane Wilbur

Erwin Crane Wilbur lub Irwin Crane Wilbur (ur. 17 listopada 1886 w Atenach w stanie Nowy Jork, zm. 18 października 1973 w Toluca Lake) – amerykański reżyser, scenarzysta, aktor oraz spiker radiowy.

</doc>
<doc id="2580958" url="https://pl.wikipedia.org/wiki?curid=2580958" title="Düwag GT8 Typ Dortmund">
Düwag GT8 Typ Dortmund

Düwag GT8 Typ Dortmund – seria 91 tramwajów wyprodukowanych w latach 1959–1974 przez zakłady Duewag dla Dortmundu. Wagony były wycofywane w latach 1981–2001 i zostały sprzedane do miast Karlsruhe, Hiroszima, Wuppertal i Reșița.
Konstrukcja.
GT8 Typ Dortmund to ośmioosiowe, trójczłonowe, dwukierunkowe, wysokopodłogowe wagony tramwajowe z wózkami Jakobsa. Każdą z osi napędza jeden silnik prądu stałego o mocy 65 kW. nadwozie jest wykonane w całości ze stali i poprzez zaokrągloną ścianę przednią i tylną wpisuje się w stylistykę wagonów z lat 50. XX wieku. Tramwaje wyposażono w czworo czteroczęściowych drzwi harmonijkowych po obu stronach nadwozia. Górna część okien jest uchylna. Informacji pasażerskiej służą kasety na numer linii z tyłu i z przodu wagonu oraz w środkowej części po bokach. W przedziale pasażerskim zamontowano siedzenia o stalowym szkielecie i drewnianych siedziskach i oparciach. 
Motorniczy kieruje tramwajem za pomocą nastawnika korbowego. Na dachu wagonu umieszczono dwa pantografy nożycowe. Wagon posiada hamulec pneumatyczny, ręczny, szynowy i rezystorowy.
Tramwaje otrzymały barwy kremowo-beżowe. Niektóre egzemplarze pomalowano po 1986 r. w barwy czerwono-białe, podobne do tych na tramwajach N8C i B80C.
Dostawy.
Wagony dostarczono w 5 seriach, część z nich skonstruowała na licencji firma Hansa Waggonbau. Za wyposażenie elektryczne odpowiedzialna była firma Kiepe.
W związku z budową U-Bahnu, w 1984 tramwaje GT8 obsługiwały pozostałe naziemne linie, np. 403 (do 1985 r. 409), 404, 406 i 408 (zamiennik dla 402).
Uruchomienie U-Bahnu wiązało się z koniecznością wycofania typu GT8 ze względu na niemożność obsługi wysokich peronów. Nastąpiło to w 2001 roku. Tramwaje zostały wtedy odsprzedane różnym miastom.

</doc>
<doc id="2580964" url="https://pl.wikipedia.org/wiki?curid=2580964" title="Skarga (film)">
Skarga (film)

Skarga – polski film polityczny z 1991 roku w reżyserii Jerzego Wójcika.
Fabuła.
Szczecin, 18 grudnia 1970 roku. Nastoletni Stefan idzie do szkoły. W tym czasie przed bramą Stoczni Szczecińskiej trwa strajk robotników. Gdy chłopak przechodzi obok, padają strzały. Wśród ofiar jest Stefan. Władze odmawiają jego rodzicom prawa do pogrzebu. Boją się, że stanie się on manifestacją.

</doc>
<doc id="2580966" url="https://pl.wikipedia.org/wiki?curid=2580966" title="Teresa Żarnower">
Teresa Żarnower



</doc>
<doc id="2580968" url="https://pl.wikipedia.org/wiki?curid=2580968" title="Richard Moth">
Richard Moth

Charles Phillip Richard Moth (ur. 8 lipca 1958 w Chingoli) – brytyjski duchowny rzymskokatolicki, biskup Arundel i Brighton od 2015.
Życiorys.
Święcenia kapłańskie przyjął 3 lipca 1982 w archidiecezji Southwark. Był m.in. sekretarzem biskupim, sędzią trybunału kościelnego i przewodniczącym sądu II instancji oraz wikariuszem generalnym archidiecezji.
25 lipca 2009 papież Benedykt XVI powołał go na urząd ordynariusza polowego, sakry udzielił mu 29 września 2009 Kevin McDonald, ówczesny arcybiskup metropolita Southwark.
21 marca 2015 papież Franciszek mianował go biskupem ordynariuszem diecezji Arundel i Brighton.

</doc>
<doc id="2580969" url="https://pl.wikipedia.org/wiki?curid=2580969" title="Nelson's Column">
Nelson's Column



</doc>
<doc id="2580970" url="https://pl.wikipedia.org/wiki?curid=2580970" title="Katastrofa tramwajowa w Poznaniu">
Katastrofa tramwajowa w Poznaniu



</doc>
<doc id="2580972" url="https://pl.wikipedia.org/wiki?curid=2580972" title="Kmita">
Kmita



</doc>
<doc id="2580975" url="https://pl.wikipedia.org/wiki?curid=2580975" title="Dolina Mącznica">
Dolina Mącznica

Dolina Mącznica, Żleb pod Holek (słow. "dolinka Múčnica") – lewa odnoga Doliny Zuberskiej w słowackich Tatrach Zachodnich. Jest to niewielka dolinka, mająca wylot przy Polanie Brestowej, tuż po wschodniej stronie wylotu Doliny Wolarskiej. Dawniej w polskiej literaturze nazywana była także doliną Mucznica ("Múčnica"). Według aktualnie obowiązujących zasad nazewnictwa geograficznego takie tworzenie nazw przez spolszczanie słowackich liter uważa się za nieuprawnione.
Dolina Mącznica jest całkowicie zalesiona i położona jest na wysokości około 900–1500 m. Znajduje się w dolnej części północnego grzbietu Brestowej Kopy. Grzbiet ten poniżej Cielęciarek rozgałęzia się na dwa ramiona, pomiędzy którymi znajduje się dolina Mącznica. Ramię północno-zachodnie oddziela ją od Doliny Wolarskiej, w ramieniu północnym znajduje się Szczyt. Dnem doliny Mącznicy spływa niewielki potok Mącznica uchodzący do Zimnej Wody.
Doliną Mącznica nie prowadzi żaden szlak turystyczny. Przed włączeniem jej do obszaru Tatrzańskiego Parku Narodowego również nie miała znaczenia turystycznego.

</doc>
<doc id="2580977" url="https://pl.wikipedia.org/wiki?curid=2580977" title="Ekspedycje">
Ekspedycje

Ekspedycje – pierwszy producencki album polskiego producenta muzycznego Igora Sobczyka znanego jako IGS. Został wydany 15 grudnia 2000 roku nakładem wytwórni R.R.X. Gościnnie wystąpili Bas Tajpan, Gutek, Kaliber 44, JedenSiedem czy Grammatik.
Lista utworów.
Źródło.

</doc>
<doc id="2580978" url="https://pl.wikipedia.org/wiki?curid=2580978" title="Alchemia (album IGS)">
Alchemia (album IGS)

Alchemia – drugi producencki album polskiego producenta muzycznego Igora Sobczyka znanego jako IGS. Został wydany 8 grudnia 2001 r. Gościnnie wystąpili między innymi Abradab, Fokus, Tede, Borixon, czy HST.
Pochodzący z albumu utwór pt. „Czas” znalazł się na 70. miejscu listy „120 najważniejszych polskich utworów hip-hopowych” według serwisu T-Mobile Music.
Lista utworów.
Źródło.

</doc>
<doc id="2580979" url="https://pl.wikipedia.org/wiki?curid=2580979" title="Thomas John Mitchell Ashley">
Thomas John Mitchell Ashley



</doc>
<doc id="2580982" url="https://pl.wikipedia.org/wiki?curid=2580982" title="Organizacja Specjalnych Akcji Bojowych">
Organizacja Specjalnych Akcji Bojowych

Organizacja Specjalnych Akcji Bojowych („Osa”-„Kosa 30”) – oddział Armii Krajowej do zadań specjalnych, istniejący od maja 1942 roku do lipca 1943 roku.
„Osa” była głęboko zakonspirowanym oddziałem dyspozycyjnym Komendanta Głównego AK i przeprowadzała akcje bojowe na jego bezpośredni rozkaz. Początkowo zasięg jej działania obejmował Generalne Gubernatorstwo. W grudniu 1942 roku został rozszerzony na terytorium III Rzeszy. Do zadań oddziału należały likwidacja wysokich rangą dygnitarzy nazistowskich oraz prowadzenie „wielkiej dywersji”. W lutym 1943 roku „Osa” została włączona do struktur Kierownictwa Dywersji, a jej nazwę zmieniono na „Kosa 30”. Zachowała jednak strukturę, niemal niezmieniony skład osobowy oraz duży stopień autonomii.
Żołnierze „Osy”-„Kosy 30” przeprowadzili szereg akcji bojowych m.in. nieudaną próbę likwidacji Wyższego Dowódcy SS i Policji w Generalnym Gubernatorstwie Friedricha Wilhelma Krügera oraz zamachy bombowe w Berlinie i we Wrocławiu. Oddział został rozbity po aresztowaniu 5 czerwca 1943 roku przez Gestapo jego kilkudziesięciu żołnierzy, którzy byli obecni na ślubie kolegi w warszawskim kościele św. Aleksandra.
Charakter i zadania oddziału.
Organizacja Specjalnych Akcji Bojowych („Osa”) została utworzona w maju 1942 roku. Była bezpośrednio podporządkowana Komendantowi Głównemu Armii Krajowej i wykonywała akcje bojowe na jego rozkaz. Charakter przydzielonych jednostce zadań wymuszał zachowanie szczególnych środków konspiracji. Tomasz Strzembosz podkreślał, że „Osa” nie była typowym oddziałem wydzielonym, lecz raczej „autonomiczną organizacją”, odseparowaną od innych struktur AK oraz działającą niezależnie od Związku Odwetu i innych oddziałów odpowiedzialnych za „walkę bieżącą”.
Zasięg działania oddziału obejmował całe Generalne Gubernatorstwo, a od grudnia 1942 roku także przedwojenne terytorium Niemiec i ziemie polskie wcielone do Rzeszy. „Osie” powierzano zadania o specjalnym znaczeniu, takie jak likwidacja wysokich rangą dygnitarzy nazistowskich i szczególnie okrutnych przedstawicieli aparatu okupacyjnego, czy prowadzenie „wielkiej dywersji”.
22 stycznia 1943 roku Komendant Główny AK gen. Stefan Rowecki ps. „Grot” wydał rozkaz nr 84, w którym nakazywał „uporządkowanie odcinka walki czynnej”. Jednym ze skutków tego rozkazu było włączenie „Osy” do struktur Kierownictwa Dywersji (Kedywu). Formalnie stało się to z dniem 1 marca 1943 roku, choć Tomasz Strzembosz przypuszczał, że w rzeczywistości przeniesienie nastąpiło już w lutym tegoż roku. „Osa” stanowiła odtąd jeden z trzech podstawowych oddziałów dyspozycyjnych Kedywu (obok jednostek „Motor 30” i „Liga 30”). Niedługo później zmieniła także nazwę na „Kosa 30”. Oddział zachował jednak dotychczasową strukturę, niemal niezmieniony skład osobowy oraz dotychczasowy duży stopień autonomii. Rola dowódcy oddziałów dyspozycyjnych Kedywu, formalnie przełożonego „Kosy 30”, sprowadzała się w praktyce do funkcji koordynatora.
W polskiej historiografii Organizacja Specjalnych Akcji Bojowych zazwyczaj występuje pod podwójną nazwą „Osa”-„Kosa 30”. Jednostkę tę należy przy tym odróżniać od tzw. grupy „Kosy”, czyli jednego z trzech oddziałów dyspozycyjnych Kedywu Okręgu Warszawskiego AK, którym dowodził por. Ludwik Witkowski ps. „Kosa” (od maja 1944 – „oddział dyspozycyjny B”).
Skład osobowy i struktura organizacyjna.
Twórcą i komendantem „Osy”-„Kosy 30” był ppłk. Józef Szajewski ps. „Philips”. I zastępcą komendanta (szefem operacyjnym) był por. Zdzisław Pacak-Kuźmirski ps. „Andrzej”, którego zastąpił później por. Jan Papieski vel Papis ps. „Jerzy”. Stanowisko II zastępcy komendanta, a zarazem szefa sztabu oddziału, piastował por. Mieczysław Kudelski ps. „Wiktor”. W pierwszych miesiącach 1943 roku do ścisłego sztabu „Osy”-„Kosy 30” dołączyło jeszcze trzech oficerów: ppor. Aleksander Kunicki ps. „Rayski” (szef komórki wywiadowczej), por. rez. Ewaryst Jakubowski ps. „Brat” (oficer techniczny, „cichociemny”) oraz N.N. por. rez. „Roman” (referent Biura Studiów). Funkcję łączniczek sztabu pełniły kolejno Irena Klimesz ps. „Bogna” oraz Aleksandra Sokal ps. „Władka”.
Mniej więcej do końca listopada 1942 roku Organizacja Specjalnych Akcji Bojowych dzieliła się organizacyjnie na dwa ośrodki bojowe (zespoły): warszawski i krakowski. W grudniu 1942 roku utworzono dodatkowo trzeci zespół (kryptonim „Zagra-Lin”), którego zadaniem było prowadzenie dywersji na terytorium III Rzeszy. Wszystkie trzy zespoły w zasadniczo niezmienionym kształcie funkcjonowały także po włączeniu oddziału w skład Kedywu.
Według Przemysława Wywiała sekcje „Osy”–„Kosy 30” działały również w Lublinie i we Lwowie.
Zachowane dokumenty finansowe Kedywu pozwalają w dużym przybliżeniu określić liczebność „Osy”-„Kosy 30”. Wynika z nich, że w kwietniu 1943 roku w szeregach oddziału służyło 44 żołnierzy, natomiast w czerwcu tego samego roku jego liczebność wynosiła około 51–55 żołnierzy. Sześć osób zaliczano do ścisłego sztabu oddziału (komendant, zastępca komendanta, szef sztabu, dowódcy trzech zespołów), co oznacza, że na jednostki bojowe przypadało od 45 do 49 żołnierzy. Z tej liczby prawdopodobnie sześciu żołnierzy służyło w zespole krakowskim, a kolejnych 39–43 żołnierzy w „Zagra-Linie” i zespole warszawskim.
W szeregach oddziału służyła przede wszystkim starsza młodzież oraz osoby w sile wieku, zazwyczaj zawodowi wojskowi. Charakterystyczną cechą składu osobowego „Osy”-„Kosy 30” była obecność licznych jeńców zbiegłych z niemieckiej niewoli. Kluczowe stanowiska dowódcze zajmowali uciekinierzy z Oflagu II C w Woldenbergu: Zdzisław Pacak-Kuźmirski, Bernard Drzyzga, Jerzy Kleczkowski, Edward Madej, Kazimierz Nowosławski i Mieczysław Uniejewski. W szeregach oddziału znalazł się także uciekinier z obozu koncentracyjnego Auschwitz-Birkenau, Stanisław Jaster ps. „Hel”.
Wszyscy dowódcy zespołów i patroli bojowych występowali pod wspólnym pseudonimem „Bogusław”. Prawdopodobnie symbolizował on oficerski kolektyw wykonawczy oddziału.
Ważniejsze akcje.
Organizacja Specjalnych Akcji Bojowych istniała ponad rok i w tym okresie przeprowadziła szereg akcji bojowych na terenie Generalnego Gubernatorstwa, III Rzeszy i Komisariatu Rzeszy Wschód. Wśród nich wymienić można (w porządku chronologicznym):
W 1943 roku „Zagra-Lin” planował wysadzenie pociągu specjalnego Adolfa Hitlera, który miał przejeżdżać przez Bydgoszcz. Pod torami, w odległości około 8 kilometrów od miasta, podłożono ładunki wybuchowe. Ostatecznie zamach nie doszedł do skutku, gdyż pociąg nie pojawił się na spodziewanej trasie przejazdu.
W przeciwieństwie do Związku Odwetu, który celem zapobieżenia odwetowym represjom wobec ludności cywilnej często przypisywał swoje akcje komunistom lub innym organizacjom podziemnym, „Osa”-„Kosa 30” na rozkaz Komendanta Głównego AK działała otwarcie pod szyldem Polskiego Państwa Podziemnego.
Rozbicie oddziału.
W sobotę 5 czerwca 1943 roku Gestapo niespodziewanie otoczyło kościół św. Aleksandra na pl. Trzech Krzyży w Warszawie, w którym odbywał się ślub por. Mieczysława Uniejewskiego ps. „Marynarz”, dowódcy jednego z patroli warszawskiego zespołu „Osy”-„Kosy 30”, z siostrą żołnierza tego oddziału, Teofilą Suchanek (córką artysty malarza Antoniego Suchanka). Niemcy zatrzymali niemal wszystkie przebywające w kościele osoby, w tym blisko 25 żołnierzy oddziału, którzy wbrew wszelkim zasadom konspiracji tak dużą grupą wzięli udział w uroczystości. W gronie aresztowanych znaleźli się m.in. por. Jan Papieski vel Papis ps. „Jerzy” (I zastępca komendanta), Aleksandra Sokal ps. „Władka” (łączniczka sztabu) oraz Andrzej Jankowski ps. „Jędrek” i Tadeusz Battek ps. „Góral” (żołnierze ośrodka krakowskiego, uczestnicy zamachu na SS-Obergruppenführera Krügera). Z zachowanego niemieckiego raportu wynika, że akcja nie miała przypadkowego charakteru, gdyż już wcześniej Gestapo uzyskało informację, że tego dnia w kościele św. Aleksandra odbędzie się ślub z udziałem ważnych osobistości polskiej konspiracji. Raport ten wskazuje ponadto, że celem Niemców było nie tyle zlikwidowanie „Osy”-„Kosy 30”, co schwytanie osób odpowiedzialnych za zamachy na Krügera i berliński dworzec.
89 zatrzymanych osób przewieziono na Pawiak, gdzie po szybkiej selekcji zwolniono 33 osoby (głównie starców i matki z małymi dziećmi). Kolejną, o wiele bardziej szczegółową selekcję przeprowadzono kilka dni później. Leon Wanat – więzień i kronikarz Pawiaka – wspominał, że niektórych więźniów aresztowanych w kościele św. Aleksandra wyprowadzono wówczas na więzienne podwórze, podczas gdy mężczyzna ukryty w pokoju przesłuchań wskazywał Niemcom osoby powiązane z Podziemiem. Wspomniany niemiecki raport informuje, że był on związany z zatrzymanymi i został potajemnie dowieziony na Pawiak, gdzie podczas konfrontacji rozpoznał trzy osoby: Mieczysława Uniejewskiego, Aleksandrę Sokal i Krystynę Milli. W trakcie dalszego śledztwa, m.in. na podstawie przesłuchań oraz zapisów z notesu Krystyny Milli, zidentyfikowano innych żołnierzy „Osy”-„Kosy 30”. Większość z nich wkrótce rozstrzelano. Pozostałych deportowano do obozów koncentracyjnych lub ślad po nich zaginął.
„Wsypa” w kościele św. Aleksandra oznaczała rozbicie warszawskiego zespołu „Osy”-„Kosy 30”. Porucznik Mieczysław Kudelski ps. „Wiktor” podjął jednak próbę jego odtworzenia w oparciu o żołnierzy, którym udało się uniknąć aresztowania. 12 lipca 1943 roku „Wiktor” umówił się na rozmowę z jednym z nich, Stanisławem Jasterem ps. „Hel”. Do spotkania doszło około godz. 18:00 nieopodal skrzyżowania ulic Nowogrodzkiej i Kruczej. W pewnym momencie do rozmawiających „Wiktora” i „Hela” podjechał niemiecki samochód policyjny. Obaj żołnierze zostali wciągnięci do pojazdu, który natychmiast odjechał w kierunku siedziby Gestapo w al. Szucha. Niedługo później „Wiktor” zginął zamęczony na Szucha.
W obliczu dekonspiracji i rozbicia oddziału dowództwo AK podjęło decyzję o jego rozwiązaniu, co nastąpiło pod koniec lipca 1943 roku. Dziesięciu ocalałych żołnierzy wcielono do oddziału „Motor 30”, do zespołu bojowego por. „Poli”. Wzięli oni udział w akcji „Góral”, później część z nich przerzucono do oddziałów partyzanckich.
Większość zadań rozwiązanej jednostki przejął nowo utworzony oddział „Agat”. Bazując m.in. na doświadczeniach z działalności „Osy”-„Kosy 30” dowództwo AK zdecydowało, że zostanie on zorganizowany na bazie młodzieży harcerskiej, służącej dotąd w szeregach Warszawskich Grup Szturmowych. Spośród byłych żołnierzy „Osy”-„Kosy 30” do „Agatu” przydzielono jedynie szefa komórki wywiadowczej ppor. Aleksandera Kunickiego ps. „Rayski”, jego łączniczkę Irenę Klimesz ps. „Bogna” oraz wywiadowcę Ludwika Żurka ps. „Żak”.
Sprawa Stanisława Jastera.
Po wojnie sprawa rozbicia oddziału była przedmiotem badań historyków oraz dochodzeń ze strony środowiska kombatanckiego. W swych wydanych w 1968 roku wspomnieniach Aleksander Kunicki odpowiedzialnością za dekonspirację „Osy”-„Kosy 30” obarczył uciekiniera z Auschwitz-Birkenau i żołnierza tego oddziału, Stanisława Jastera ps. „Hel”. Twierdził on, powołując się na rzekome ustalenia ze śledztwa przeprowadzonego przez kontrwywiad AK, że ucieczka Jastera z obozu została sfingowana przez Niemców celem uwiarygodnienia go w kręgach podziemnych. „Hel” miał później wydać Niemcom uczestników ślubu w kościele św. Aleksandra, identyfikować zatrzymanych na Pawiaku, a wreszcie zastawić pułapkę na por. „Wiktora”. Po aresztowaniu tego ostatniego Gestapo miało upozorować ucieczkę Jastera z samochodu policyjnego; został on jednak rzekomo zdemaskowany przez kontrwywiad i stracony z wyroku Polski Podziemnej. Analogiczna informacja znalazła się w wydanych w 1969 roku wspomnieniach ppłk. Emila Kumora ps. „Krzyś”, szefa wydziału specjalnego sztabu KG AK.
Oskarżenia Kunickiego i Kumora zapoczątkowały wieloletnią i emocjonalną debatę, gdyż zdaniem wielu historyków i kombatantów Jaster był niewinny, a jego śmierć była rezultatem tragicznej pomyłki. Na podstawie aktualnego stanu badań (2016), w szczególności dostępnych źródeł archiwalnych, można z dużą dozą prawdopodobieństwa założyć, że oskarżenia wobec Stanisława Jastera nie mają pokrycia w rzeczywistości. Tym samym kwestia tożsamości konfidenta, który umożliwił Niemcom rozbicie oddziału, wciąż nie została ostatecznie wyjaśniona.
Tomasz Strzembosz w swej monografii "Oddziały szturmowe konspiracyjnej Warszawy" wskazywał, że „dużą winą za tragedię żołnierzy »Kosy« można obciążyć jej kierownictwo, które nie zapobiegło masowemu udziałowi członków oddziału w ceremonii ślubnej, oraz komórkę kontrwywiadu, która nie wykryła delatora”.

</doc>
<doc id="2580984" url="https://pl.wikipedia.org/wiki?curid=2580984" title="Rozbicie oddziału „Osa”-„Kosa 30”">
Rozbicie oddziału „Osa”-„Kosa 30”

Rozbicie oddziału „Osa”-„Kosa 30” – aresztowanie przez Gestapo kilkudziesięciu żołnierzy Organizacji Specjalnych Akcji Bojowych („Osa”-„Kosa 30”) zgromadzonych 5 czerwca 1943 roku z okazji ślubu kolegi w warszawskim kościele św. Aleksandra. 12 lipca 1943 roku aresztowano także szefa sztabu „Osy”-„Kosy 30” por. Mieczysława Kudelskiego ps. „Wiktor”, który podjął próbę odtworzenia oddziału. Wydarzenia te zmusiły dowództwo Armii Krajowej do jego rozwiązania.
Aresztowani żołnierze ponieśli śmierć lub zaginęli bez śladu. Rozbicie „Osy”-„Kosy 30” było jednym z najdotkliwszych ciosów zadanych Polskiemu Państwu Podziemnemu przez niemiecki aparat bezpieczeństwa. Kwestia tożsamości konfidenta, który umożliwił Gestapo infiltrację oddziału, wciąż nie została wyjaśniona.
Geneza.
Utworzona w maju 1942 roku Organizacja Specjalnych Akcji Bojowych („Osa”) stanowiła oddział dyspozycyjny Komendanta Głównego Armii Krajowej i wykonywała akcje bojowe na jego bezpośrednie zlecenie. Jej zasięg działania obejmował całe Generalne Gubernatorstwo, a od grudnia 1942 roku także przedwojenne terytorium Niemiec i ziemie polskie wcielone do Rzeszy. „Osie” powierzano zadania o specjalnym znaczeniu, takie jak likwidacja wysokich rangą dygnitarzy nazistowskich i szczególnie okrutnych przedstawicieli aparatu okupacyjnego, czy prowadzenie „wielkiej dywersji”. Z tego względu oddział stosował daleko posunięte środki konspiracji oraz pozostawał odseparowany od innych struktur AK.
Na początku 1943 roku „Osa” została wcielona do struktur Kierownictwa Dywersji; jej nazwę zmieniono jednocześnie na „Kosa 30”. Oddział zachował jednak dotychczasową strukturę, niemal niezmieniony skład osobowy oraz duży stopień autonomii.
„Osa”-„Kosa 30” istniała przez ponad rok. W tym okresie jej żołnierze przeprowadzili szereg akcji bojowych na terenach Generalnego Gubernatorstwa i III Rzeszy. Jedną z nich była nieudana próba likwidacji 20 kwietnia 1943 roku w Krakowie Wyższego Dowódcy SS i Policji „Wschód” SS-Obergruppenführera Friedricha Wilhelma Krügera, a także zamachy bombowe w Berlinie i Wrocławiu.
„Wsypa” w kościele św. Aleksandra.
W sobotę 5 czerwca 1943 roku o godz. 12.00 w kościele św. Aleksandra na placu Trzech Krzyży w Warszawie rozpoczął się ślub por. Mieczysława Uniejewskiego ps. „Marynarz”, oficera „Osy”-„Kosy 30”, występującego pod konspiracyjnym nazwiskiem Ludwik Raczyński, z siostrą żołnierza tego oddziału, Teofilą Suchanek (córką artysty malarza Antoniego Suchanka). W uroczystości uczestniczyło blisko 25 żołnierzy oddziału, wśród nich por. Jan Papieski vel Papis ps. „Jerzy” (I zastępca komendanta), Aleksandra Sokal ps. „Władka” (łączniczka sztabu) oraz Andrzej Jankowski ps. „Jędrek” i Tadeusz Battek ps. „Góral” (żołnierze ośrodka krakowskiego, uczestnicy zamachu na Krügera). Obecni byli także krewni państwa młodych, „cywilni” goście weselni, jak również liczna grupa osób postronnych.
Udział tak wielu żołnierzy oddziału w uroczystości stanowił rażące pogwałcenie podstawowych zasad konspiracji. Wiele lat po wojnie wyszło na jaw, że nawet chłopcy z kościelnego chóru zdawali sobie sprawę, że na ślubie będzie obecna „ważna osoba z konspiracji”. Niemniej komendant „Osy”-„Kosy 30”, ppłk Józef Szajewski ps. „Philips”, wyraził zgodę na organizację uroczystości. W rezultacie 5 czerwca tylko nieliczni członkowie oddziału nie pojawili się w kościele.
Pod koniec ceremonii, gdy młoda para odeszła już od ołtarza, Niemcy przy użyciu znacznych sił obstawili kościół, a według niektórych źródeł także plac Trzech Krzyży wraz z wylotami pobliskich ulic. Nowożeńców zatrzymano w zakrystii, a pozostałych gości wezwano do wyjścia na zewnątrz świątyni, gdzie czekały już podstawione samochody ciężarowe. Zaskoczeni żołnierze „Osy”-„Kosy 30” nie stawiali oporu. Przewaga przeciwnika była zbyt duża, a poza tym nie można było wykluczyć, że weselnicy padli ofiarą przypadkowej łapanki, które w tym okresie stały się codziennością okupowanej Warszawy i nie omijały także kościołów. Wielu konspiratorów posiadało dobrze sfałszowane dokumenty, stąd mogli mieć nadzieję, że uda im się wydostać z rąk Niemców.
Zatrzymano łącznie 89 osób. Aresztowania uniknęli dwaj członkowie oddziału, Stefan Smarzyński ps. „Balon” i Antoni Suchanek ps. „Andrzejek” (brat panny młodej), którzy tuż przed rozpoczęciem uroczystości wyszli z kościoła, aby kupić film fotograficzny. Ponadto według niektórych źródeł kilka niezidentyfikowanych osób miało po wtargnięciu Niemców ukryć się w podziemiach kościoła, a także obok stojących w kącie katafalku i trumny.
Aresztowanych nowożeńców wraz z całym orszakiem weselnym przewieziono bezpośrednio na Pawiak. Tam Niemcy przeprowadzili szybką selekcję, po której zakończeniu zwolnili 33 osoby, co do których uznali, że nie były one związane z konspiracją (głównie osoby starsze oraz matki z małymi dziećmi). Pozostałych 56 zatrzymanych osadzono w celach.
Niedługo później zaszły wypadki, które wykazały, że akcja Gestapo nie miała przypadkowego charakteru. Leon Wanat – więzień i kronikarz Pawiaka – wspominał, że po upływie kilku dni niektórych więźniów aresztowanych w kościele św. Aleksandra kolejno wyprowadzono na więzienne podwórze. W tym samym czasie w pokoju przesłuchań czekał mężczyzna ukryty za framugą okna. Człowiek ten, „wzrostu średniego, szczupły, o śniadej cerze i ciemnych włosach”, wskazywał Niemcom osoby powiązane z Podziemiem. Po tym okazaniu zwolniono kolejną grupę zatrzymanych.
Dodatkowych informacji na temat przebiegu wydarzeń dostarczył raport z 9 czerwca 1943 roku, sporządzony dla SS-Obergruppenführera Krügera. Wynika z niego, że celem niemieckiej akcji było nie tyle zlikwidowanie „Osy”-„Kosy 30”, co schwytanie osób odpowiedzialnych za zamachy na Krügera i berliński dworzec. Niemiecki wywiad już wcześniej uzyskał informację, że 5 czerwca o godz. 12:00 w kościele św. Aleksandra odbędzie się ślub z udziałem ważnych osobistości polskiej konspiracji, w tym wykonawców wspomnianych akcji. Raport nie zdradzał tożsamości konfidenta, informował jedynie, że był on związany z zatrzymanymi i został potajemnie dowieziony na Pawiak, gdzie podczas konfrontacji wskazał trzy osoby: Mieczysława Uniejewskiego, Aleksandrę Sokal i Krystynę Milli ps. „Krysia”. Przy tej ostatniej znaleziono w dodatku notes, którego zapisy doprowadziły Niemców do Tadeusza Battka. Podjęto przeciw niemu grę wywiadowczą, wykorzystując w tym celu fakt, iż jego ojciec przebywał w niemieckim obozie jenieckim. Podobne działania podjęto także przeciw drugiemu wykonawcy zamachu na Krügera, Andrzejowi Jankowskiemu, w tym jednak wypadku zagrano na jego radykalnie antykomunistycznych przekonaniach. Ostatecznie zabiegi Gestapo zakończyły się pełnym powodzeniem – obaj młodzi żołnierze wyjawili Niemcom wszystkie powiązania konspiracyjne.
Aresztowanie uczestników ślubu odbiło się głośnym echem w okupowanej Warszawie.
Aresztowanie „Wiktora”.
„Wsypa” w kościele św. Aleksandra oznaczała rozbicie warszawskiego zespołu „Osy”-„Kosy 30”. Porucznik Mieczysław Kudelski ps. „Wiktor”, szef ścisłego sztabu oddziału, podjął jednak próbę jego odtworzenia w oparciu o żołnierzy, którym udało się uniknąć aresztowania.
12 lipca 1943 roku „Wiktor” umówił się na rozmowę z jednym z ocalałych żołnierzy, Stanisławem Jasterem ps. „Hel”. Do spotkania doszło około godz. 18:00 nieopodal rogu ulic Nowogrodzkiej i Kruczej. W pewnym momencie do rozmawiających „Wiktora” i „Hela” podjechał niemiecki samochód policyjny. Obaj Polacy zostali wciągnięci do pojazdu, który natychmiast odjechał w kierunku siedziby Gestapo w al. Szucha 25. Świadkiem tego wydarzenia miał być adiutant Komendanta Głównego AK, kpt. Ryszard Jamontt-Krzywicki ps. „Szymon”, który był w tym samym czasie umówiony na spotkanie z „Wiktorem”.
W tym miejscu należy wskazać, że źródła podają rozbieżne informacje na temat dokładnego przebiegu aresztowania. W swoich wspomnieniach pt. "Cichy front" Aleksander Kunicki informuje, że „Wiktor” najpierw przywitał się z „Szymonem” w kawiarni „Aperitif” przy ul. Nowogrodzkiej, gdzie mieli umówione spotkanie, po czym udał się na rozmowę z „Helem”, zapewniając, że potrwa ona jedynie około 15 minut. Z kolei z relacji „Szymona”, zawartej we wspomnieniach Emila Kumora ("Wycinek z historii jednego życia"), wynika, że „Wiktor” pojawił się na miejscu spotkania o godz. 17:45, po czym zwrócił się do właściciela kawiarni „Klemensa” Zakrzewskiego z prośbą, aby ten przekazał „Szymonowi”, by poczekał na niego jeszcze przez chwilę. Dziesięć minut później „Szymon”, który w towarzystwie Kazimierza Gorzkowskiego skręcał z Al. Jerozolimskich w ul. Kruczą, miał ujrzeć jadący ul. Nowogrodzką samochód Gestapo. Chwilę później zobaczył natomiast „Wiktora” i „Hela” stojących pod murem kamienicy pod strażą Niemców. O całej sprawie „Szymon” miał natychmiast poinformować Komendanta Głównego AK gen. Stefana Roweckiego ps. „Grot”. Daria Czarnecka zwraca jednak uwagę, że relacja kpt. Krzywickiego zawiera kilka wątpliwych informacji. Z miejsca, które wskazuje, nie mógł on bowiem ujrzeć niemieckiego samochodu. Niemożliwe jest także, aby złożył meldunek „Grotowi”, gdyż ten został dwanaście dni wcześniej aresztowany przez Niemców.
Epilog.
Ocalali żołnierze „Osy”-„Kosy 30” twierdzili, że Armia Krajowa poczyniła pewne przygotowania do odbicia ich kolegów. Planowana akcja nie doszła jednak do skutku, gdyż Niemcy nie przewozili aresztantów na przesłuchania w siedzibie Gestapo w al. Szucha, zamiast tego prowadzili śledztwo bezpośrednio na Pawiaku. W przesłuchaniach miał jakoby osobiście uczestniczyć komendant SD i policji bezpieczeństwa na dystrykt warszawski, SS-Obersturmbannführer Ludwig Hahn.
Około 20 czerwca 1943 roku samobójstwo na Szucha popełniła brutalnie torturowana łączniczka sztabu, Aleksandra Sokal ps. „Władka”. Nad pozostałymi osobami zatrzymanymi w kościele św. Aleksandra miał się odbyć sąd doraźny, któremu przewodniczył Ludwig Hahn. 17 września 1943 roku w ruinach getta warszawskiego Niemcy rozstrzelali dwunastu mężczyzn i dwie kobiety zatrzymane w kościele św. Aleksandra. Zginęli wówczas m.in.: Tadeusz Battek ps. „Góral”, Władysław Gabszewicz ps. „Władek”, Andrzej Jankowski ps. „Jędrek”, Mieczysław Jarmicki ps. „Korwin”, Andrzej Komierowski ps. „Andrzej”, Anna Janina Kośmińska ps. „Basia”, Krystyna Milli ps. „Krysia”, Jan Papieski vel Papis ps. „Jerzy”, Stefan Syrek ps. „Niusek”, Jerzy Trzaska-Durski ps. „Jurek”, Władysław Welwet ps. „Miś”. Kilka tygodni później rozstrzelano także pana młodego, Mieczysława Uniejewskiego. Pozostałych aresztantów deportowano do obozów koncentracyjnych lub ślad po nich zaginął. Do Auschwitz-Birkenau trafiła m.in. panna młoda Teofila Suchanek wraz z rodzicami (cała trójka przeżyła pobyt w kacetach). Porucznik „Wiktor” wkrótce po aresztowaniu zginął zamęczony na Szucha. Mimo okrutnych tortur nie wydał nikogo.
W obliczu dekonspiracji i rozbicia oddziału dowództwo AK podjęło decyzję o jego rozwiązaniu, co nastąpiło pod koniec lipca 1943 roku. Dziesięciu ocalałych żołnierzy wcielono do oddziału „Motor 30”, do zespołu bojowego por. „Poli”. Po pewnym czasie część z nich przeniesiono do oddziałów partyzanckich. Podporucznik Aleksander Kunicki ps. „Rayski” wraz z łączniczką Ireną Klimesz ps. „Bogna” i wywiadowcą Ludwikiem Żurkiem ps. „Żak” zostali przeniesieni do oddziału „Agat”, który przejął większość dotychczasowych zadań „Osy”-„Kosy 30”.
Rozbicie oddziału wymusiło na dowództwie AK odłożenie przygotowywanej w tym czasie akcji bojowej „Góral”. Ostatecznie jej realizację powierzono zespołowi „Poli”, w którego szeregach znaleźli się ocalali żołnierze „Osy”-„Kosy 30”.
Sprawa Stanisława Jastera.
Rozbicie „Osy”-„Kosy 30” było jednym z najdotkliwszych ciosów zadanych Polskiemu Państwu Podziemnemu przez niemiecki aparat bezpieczeństwa. Szczegółowe śledztwo w sprawie „wsypy” w kościele św. Aleksandra zarządził osobiście Komendant Główny AK gen. Stefan Rowecki ps. „Grot”. Po wojnie kwestia ta była także przedmiotem badań historyków oraz dochodzeń ze strony środowiska kombatanckiego.
Wieloletnią i emocjonalną debatę zapoczątkowały wspomnienia Aleksandra Kunickiego ps. „Rayski”, wydane w 1968 roku pod tytułem "Cichy front". Autor odpowiedzialnością za rozbicie „Osy”-„Kosy 30” obarczył uciekiniera z Auschwitz-Birkenau i żołnierza tego oddziału, Stanisława Jastera ps. „Hel”. Sprawie tej poświęcił przy tym cały rozdział, zatytułowany "Zdrajca". Znalazła się w nim m.in. informacja, że po raz pierwszy zaczęto analizować rolę, którą w tej sprawie odegrał „Hel”, po aresztowaniu „Wiktora”. Łączniczka Irena Klimesz ps. „Bogna” zeznała, że przejawiał on duże zainteresowanie kierownictwem oddziału oraz siecią jego punktów kontaktowych. Podejrzenia, które kontrwywiad żywił wobec Jastera, zamieniły się w pewność, gdy ten niespodziewanie powrócił do kolegów. Twierdził, że zaraz po aresztowaniu zdołał wyskoczyć z niemieckiego samochodu, otrzymując przy tym niegroźny postrzał w nogę. Oględziny lekarskie wykazały jednak, że rana pochodziła od pocisku kal. 7 mm, podczas gdy świadkowie aresztowania twierdzili, że eskorta uzbrojona była w pistolety maszynowe kal. 9 mm. Co więcej, rana była stosunkowo płytka, nie spowodowała naruszenia kości oraz zadana została z tak bliskiej odległości, że na jej obrzeżu widoczne były ślady prochu. „Hel” nie potrafił przekonująco wyjaśnić tych wątpliwości. W dodatku miał znaleźć się świadek, który twierdził, że widział Jastera wychodzącego o własnych siłach z siedziby Gestapo w al. Szucha. W toku przesłuchań Jaster miał się załamać i przyznać do zdrady. To właśnie on miał wydać Niemcom uczestników uroczystości ślubnej, identyfikować zatrzymanych na Pawiaku, a później zastawić pułapkę na por. „Wiktora”. Rzekomo zeznał także, że jego ucieczka z Auschwitz została sfingowana przez "Politische Abteilung" (obozowe Gestapo) celem uwiarygodnienia go w kręgach podziemnych. Zapewniał przy tym, że pozostali trzej uciekinierzy nie byli świadomi jego zdrady. Kunicki konkludował następująco: „Zdrajca i konfident Gestapo Stanisław Jaster pseudonim »Hel« wyrokiem sądu Armii Krajowej został skazany na śmierć. Wyrok wykonano”.
Rok później Instytut Wydawniczy „Pax” opublikował wspomnienia zmarłego w 1957 roku ppłk. Emila Kumora ps. „Krzyś”, szefa wydziału specjalnego sztabu KG AK, w których autor zamieścił relację kpt. Ryszarda Jamontt-Krzywickiego na temat aresztowania por. „Wiktora” i przebiegu śledztwa w sprawie „Hela”. Potwierdzała ona oskarżenia zawarte we wspomnieniach Kunickiego, choć obie relacje różniły się od siebie w pewnych szczegółach.
Oskarżenia pod adresem Jastera wywołały duże poruszenie wśród jego bliskich i znajomych, a także w środowisku kombatanckim. Sprawie tej poświęcono liczne artykuły prasowe (w tym na łamach gazet polonijnych), a także wiele wzmianek w literaturze historycznej i wspomnieniowej. Wiele listów i oświadczeń zostało ponadto skierowanych do prasy, wydawnictw, władz organizacji kombatanckich i Państwowego Muzeum Auschwitz-Birkenau. W trakcie debaty, która trwa z przerwami od 45 lat, obrońcy Jastera przedstawili szereg argumentów przemawiających za jego niewinnością. Wykazano, że Kunicki i Kumor, którzy swym autorytetem zasłużonych oficerów AK uwiarygodnili oskarżenia wobec Jastera, w rzeczywistości nie uczestniczyli w śledztwie prowadzonym w jego sprawie, a wszystkie informacje uzyskali – zresztą za pośrednictwem osób trzecich – od zmarłego w 1957 roku kpt. Ryszarda Jamontt-Krzywickiego (sam Kunicki jeszcze pod koniec lat 50. wyrażał się o „Helu” z dużym uznaniem). Zakwestionowano twierdzenia, iż ucieczka Jastera z obozu została zaaranżowana przez Gestapo, wskazując, że jej konsekwencją było aresztowanie jego rodziców (oboje zginęli w Auschwitz). Co więcej, zachowane niemieckie dokumenty nie tylko nie dostarczają żadnych dowodów na potwierdzenie tezy o sfingowanej ucieczce, lecz wskazują, że za zbiegami podjęto intensywny pościg, a ich nazwiska umieszczono w księgach osób poszukiwanych. Obrońcy „Hela” podkreślali, że choć był on członkiem Związku Organizacji Wojskowej utworzonego w Auschwitz przez rtm. Pileckiego oraz dysponował szerokimi kontaktami w warszawskiej konspiracji, to jego rzekoma zdrada nie spowodowała żadnych aresztowań w obozowym ruchu oporu, czy w innych niż „Osa”-„Kosa 30” stołecznych jednostkach AK. Wskazywali, że Jaster nie odpowiadał rysopisowi konfidenta z Pawiaka, a poza słowami Kunickiego i Kumora żadne dowody nie potwierdzają, aby kontrwywiad AK prowadził śledztwo w jego sprawie, lub by była ona rozpatrywana przez Wojskowy Sąd Specjalny. Wykazywali ponadto, że charakter ran, które odniósł podczas ucieczki z niemieckiego samochodu znajduje wiarygodne wytłumaczenie, a rzekome przyznanie się do winy mogło zostać wymuszone torturami. Wreszcie Janusz Kwiatkowski ps. „Zaruta” – żołnierz AK i znajomy „Hela” – twierdził, że 12 lipca 1943 roku był naocznym świadkiem jego ucieczki z samochodu Gestapo.
Daria Czarnecka, która w swych książkach wydanych w 2014 i 2016 roku ponownie przeanalizowała dostępne dowody, w tym dokumenty archiwalne niebadane wcześniej w kontekście tej sprawy, konkluduje, iż „nie ma mocnych dowodów na winę Staszka, co więcej – dużo świadczy na jego korzyść”, oceniając jednocześnie, że o ile nie znajdą się nowe dokumenty „tę sprawę można uznać za zamkniętą”. Jest ona również zdania, że Jaster „padł ofiarą pomyłki podziemia”.
Mimo licznych apeli Światowy Związek Żołnierzy Armii Krajowej oraz inne instytucje i organizacje przez długi czas odmawiały dokonania oficjalnej rehabilitacji Stanisława Jastera. Dopiero 25 września 2019 roku decyzją prezydenta RP Andrzeja Dudy został on pośmiertnie odznaczony Krzyżem Kawalerskim Orderu Odrodzenia Polski. Gest ten jest interpretowany jako jego symboliczna rehabilitacja.
Do dziś nie są także znane dokładne okoliczności śmierci Jastera. Sprawa ta pozostaje jednym z najbardziej tajemniczych i kontrowersyjnych epizodów w historii Polskiego Państwa Podziemnego.
Alternatywne hipotezy.
W trakcie debaty dotyczącej rzekomej zdrady Stanisława Jastera przedstawiane były także alternatywne hipotezy na temat tożsamości konfidenta, który umożliwił Niemcom infiltrację oddziału. Irena Klimesz ps. „Bogna” przypuszczała, że „wsypę” w kościele św. Aleksandra mógł spowodować donos złożony przez zazdrosną przyjaciółkę pana młodego. Z kolei Janusz Kwiatkowski ps. „Zaruta” był przekonany, że niemiecka akcja w kościele, a także późniejsze aresztowanie por. „Wiktora”, były spowodowane działalnością konfidentów Ludwika Kalksteina, Blanki Kaczorowskiej i Eugeniusza Świerczewskiego (odpowiedzialnych m.in. za aresztowanie generała „Grota” Roweckiego). Przypuszczał ponadto, że do dekonspiracji „Osy”-„Kosy 30” mógł się dodatkowo przyczynić inny uciekinier z Auschwitz, Bolesław Kuczbara (aresztowany 20 marca 1943 – trzy miesiące po swojej ucieczce z obozu).
Tomasz Strzembosz w swej monografii "Oddziały szturmowe konspiracyjnej Warszawy" wskazywał, że „dużą winą za tragedię żołnierzy »Kosy« można obciążyć jej kierownictwo, które nie zapobiegło masowemu udziałowi członków oddziału w ceremonii ślubnej, oraz komórkę kontrwywiadu, która nie wykryła delatora”.
Film.
Sceny nawiązujące do „wsypy” w kościele św. Aleksandra zostały przedstawione w serialu „Czas honoru”.
Losom Stanisława Gustawa Jastera ps. „Hel” jest poświęcony film dokumentalny "Jaster. Tajemnica Hela" w reżyserii Marka Tomasza Pawłowskiego i Małgorzaty Walczak, którego premiera odbyła się 13 września 2014 roku.

</doc>
<doc id="2580990" url="https://pl.wikipedia.org/wiki?curid=2580990" title="Żeglarz (1938)">
Żeglarz (1938)

Żeglarz – polski holownik Marynarki Wojennej, jednostka bliźniacza „Kapra I”. Po wejściu do służby podporządkowany Dowództwu Morskiej Obrony Wybrzeża.
Po rozpoczęciu kampanii wrześniowej holownik był bombardowany przez niemieckiego Junkersa Ju 87, lecz nie został uszkodzony. Następnie po dopłynięciu do Oksywia został samozatopiony przez załogę. Podniesiony z dna przez wojska niemieckie, został wcielony do Kriegsmarine, gdzie został przemianowany na „Glettkau” (niem. nazwa Jelitkowa). W marcu 1945 został przejęty przez Brytyjczyków, a następnie w 1946 oddany w Kilonii Polskiej Misji Morskiej, w stanie zdekompletowanym. Po powrocie do Gdyni 28 lutego 1946, „Żeglarz” i „Kaper I” zostały podporządkowane Głównemu Urzędowi Morskiemu. W 1952 holownik stracił nazwę „Żeglarz” na rzecz numerów taktycznych (BG 2 w 1952 oraz H 2 w 1957). W 1968 wycofany z listy jednostek Polskiej Marynarki Wojennej, a dwa lata później wraz z Kaprem I został zezłomowany.

</doc>
<doc id="2580991" url="https://pl.wikipedia.org/wiki?curid=2580991" title="Gli Italiani">
Gli Italiani

Gli Italiani – polski film dramatyczny z 2010 roku w reżyserii Łukasza Barczyka. Zdjęcia do filmu kręcono w prowincji Grosseto w Toskanii.
Opis filmu.
Film Łukasza Barczyka to podróż w głąb intymnego świata mężczyzny, jego relacją z rodziną i najbliższymi, wyprawa w głąb obrazów i przeżyć tak osobistych, że aż paradoksalnie uniwersalnych. „Italiani” jest śmiałym poszukiwaniem języka filmowego dla wyrażenia podstawowych przeżyć i emocji, języka wychodzącego poza konwencjonalne filmy psychologiczne. To próba ukazania kluczowych wspomnień każdego człowieka, jakby były częścią baśni, którą każdy z nas sam sobie opowiada, która rośnie i ewoluuje z biegiem naszego życia.

</doc>
<doc id="2580996" url="https://pl.wikipedia.org/wiki?curid=2580996" title="Aniela Jasińska">
Aniela Jasińska

Aniela Jasińska (ur. 1919, zm. 2006) – pisarka i dziennikarka radiowa. 
Życiorys.
W latach 50. i 60. XX wieku związana z Polskim Radiem. Tworzyła audycje literackie i felietony. Dokonywała adaptacji powieści zagranicznych i polskich. Nadawała także audycje dotyczące prozy i poezji. Była felietonistką Radia Wolna Europa działającą pod pseudonimem "Aniela Litwinowicz". Po wydarzeniach marcowych w 1968 roku wyjechała z Polski wraz z mężem Michałem Toneckim do Izraela, gdzie zajęła się twórczością literacką.

</doc>
<doc id="2580997" url="https://pl.wikipedia.org/wiki?curid=2580997" title="Julien Bontemps">
Julien Bontemps

Julien Bontemps (ur. 1 czerwca 1979 w Épinal) – francuski żeglarz, specjalizujący się w windsurfingowej klasie , wicemistrz olimpijski, mistrz świata.
Srebrny medalista igrzysk olimpijskich w 2008 roku oraz zdobywca dziewiątego miejsca w 2004 roku w klasie RS:X.
Mistrz świata w klasie Mistral w 2004 roku.

</doc>
<doc id="2581002" url="https://pl.wikipedia.org/wiki?curid=2581002" title="Na klucz">
Na klucz

Na klucz – trzeci producencki album polskiego muzyka Igora Sobczyka, znanego jako IGS. Został wydany pod koniec września 2006 roku. Gościnnie wystąpili m.in. Pokahontaz, O.S.T.R., Duże Pe czy Trzeci Wymiar.
Lista utworów.
Źródło.

</doc>
<doc id="2581003" url="https://pl.wikipedia.org/wiki?curid=2581003" title="Garaże">
Garaże

Garaże – czwarty album polskiego muzyka Igora Sobczyka, znanego bardziej jako IGS. Był to zbiór utworów nagranych w okresie od 2001 do 2005 roku. Wśród gości pojawili się między innymi Chada, Pih, DonGuralEsko, Borixon czy Tede.
Lista utworów.
Źródła.

</doc>
<doc id="2581016" url="https://pl.wikipedia.org/wiki?curid=2581016" title="SpVgg Hof">
SpVgg Hof

SpVgg Hof - nieistniejący niemiecki klub piłkarski, mający siedzibę w mieście Hof, leżącym w Bawarii (Górna Frankonia), działający w latach 1893–2005 (od 2005 roku jako SpVgg Bayern Hof).

</doc>
<doc id="2581018" url="https://pl.wikipedia.org/wiki?curid=2581018" title="Monologimuzyka">
Monologimuzyka

Monologimuzyka – pierwszy studyjny album polskiego rapera Dominika Grabowskiego, znanego jako Doniu. Został wydany w połowie listopada 2004 roku nakładem wytwórni UMC Records. Artystę wspomogli m.in. Duże Pe, 52 Dębiec, Ascetoholix czy Liber. Materiał został wyprodukowany przez Grabowskiego. Scratche wykonał DJ Story.
Lista utworów.
Opracowano na podstawie materiału źródłowego.

</doc>
<doc id="2581020" url="https://pl.wikipedia.org/wiki?curid=2581020" title="System łączności modułu księżycowego">
System łączności modułu księżycowego

System łączności modułu księżycowego – organizacyjno-techniczny zespół ludzi i środków umożliwiających transmisje informacji oraz przetwarzanie danych na odległość wykorzystywany w programie Apollo do komunikacji z załogą modułu księżycowego i jego aparaturą.
Zadania systemu łączności.
Podczas lotu i na powierzchni księżycowej realizował połączenia pomiędzy:
Od misji Apollo 15 począwszy do poruszania się na powierzchni Księżyca stosowane były księżycowe pojazdy kołowe "Lunar Roving Vehicle" (LRV), na których zamontowane były anteny i urządzenia radioelektroniczne do bezpośredniej łączności z Ziemią.
Za pośrednictwem systemu łączności ang. "Communications Subsystems" (CS) przesyłane były następujące rodzaje informacji:
W czasie lotu, kiedy statki kosmiczne LM i CSM były rozdzielone i obydwa znajdowały się po widocznej z Ziemi stronie Księżyca, CS dostarczał łączność z MSFN w paśmie S i łączność z CSM w zakresie VHF. Kiedy LM i CSM znajdowały się po niewidocznej z Ziemi stronie Księżyca, łączność z MSFN była niemożliwa, CS zapewniał łączność z CSM w zakresie VHF. 
Kiedy LM i CSM znajdowały się po niewidocznej z Ziemi stronie Księżyca i łączność z MSFN była niemożliwa, kanał A VHF był użyty w celu zapewnienia przekazywania głosu w relacji LM i CSM w trybie sympleks. Kanał B zakresu VHF był używany do przesyłania informacji telemetrycznych z LM do CSM i tam nagrywanych. Kiedy CSM wyszedł z elektromagnetycznego cienia Księżyca i nawiązał łączność w paśmie S z MSFN, nagrane dane z LM były nadawane przez CSM do MSFN z szybkością 32 razy większą od normalnej.
Pasmo VHF.
Zestaw nadawczo-odbiorczy zakresu VHF modułu księżycowego składał się z:
Jeden zestaw złożony z nadajnika i odbiornika stanowił kanał A, a drugi taki sam zestaw stanowił kanał B. Antena EVA (VHF) stosowana na powierzchni Księżyca była stożkową anteną dookólną i była używana do łączności LM – EVA. 
Dwie anteny VHF o polaryzacji kołowej prawoskrętnej służyły do łączności pomiędzy LM i CSM w czasie lotu. Anteny znajdowały się z dwóch stron modułu blisko jego górnej części. Przesyłanie głosu i dane telemetryczne, w zakresie VHF realizowane było z modulacją amplitudy na częstotliwościach 259,7 MHz (kanał A) i 296,8 MHz (Kanał B). Zwrotnice anten VHF umożliwiały jednoczesne nadawanie i odbiór na dwóch częstotliwościach na jednej antenie. Taki rodzaj pracy ("full duplex") obowiązywał podczas lotu. Z powierzchni Księżyca głos do CSM był przekazywany w rodzaju sympleks na kanale A i dane telemetryczne wraz ze zdublowanym głosem na kanale B.
Maksymalny zasięg przekazywania danych telemetrycznych pomiędzy LM i CSM wynosił 608 km. Maksymalny zasięg łączności w paśmie VHF wynosił 1406 km.
Pasmo S.
W paśmie S przesyłano głos i dane telemetryczne w relacji moduł księżycowy – MSFN. Kiedy LM znajdował się na powierzchni Księżyca, łączność z CSM można było realizować wykorzystując MSFN jako stację przekaźnikową. W skład anten pasma S wchodziły:
Anteny pasma S stosowane podczas lotu "S-band in-flight antennas" posiadały kołową polaryzację i razem pokrywały przynajmniej 90% sfery.
Sterowalna antena pasma S posiadała paraboliczny reflektor o średnicy 65 cm. Jej kierunkowość można było ustawiać w ręcznym i automatycznym trybie pracy. Tryb ręczny służył do początkowego (zgrubnego) uchwycenia kąta znajdowania się MSFN z dokładnością ± 12,5°. Kiedy kąt został uchwycony, antena mogła przejść w automatyczny tryb śledzenia MSFN. Do pozycjonowania anteny w dwóch płaszczyznach służyły dwa siłowniki. 
Wejścia anten pasma S były podłączone do wyjścia przełącznika antenowego, który umożliwiał wybór anteny. Pomiędzy przełącznikiem antenowym a wzmacniaczem mocy pasma S znajdowała się zwrotnica antenowa, która umożliwiała nadawanie i odbiór na jednej antenie.

</doc>
<doc id="2581022" url="https://pl.wikipedia.org/wiki?curid=2581022" title="Benkovce">
Benkovce

Benkovce – wieś i gmina (obec) w powiecie Vranov nad Topľou, w kraju preszowskim na Słowacji.
Historia.
Pierwsze pisemne wzmianki na temat wsi pochodzą z 1363 roku.

</doc>
<doc id="2581024" url="https://pl.wikipedia.org/wiki?curid=2581024" title="Hanna Szelech">
Hanna Szelech



</doc>
<doc id="2581026" url="https://pl.wikipedia.org/wiki?curid=2581026" title="Szerif El Szerif">
Szerif El Szerif



</doc>
<doc id="2581030" url="https://pl.wikipedia.org/wiki?curid=2581030" title="Bayern Hof">
Bayern Hof

Bayern Hof – nieistniejący niemiecki klub piłkarski, mający siedzibę w mieście Hof, leżącym w Bawarii (Górna Frankonia), działający w latach 1910–2005 (od 2005 roku jako SpVgg Bayern Hof).

</doc>
<doc id="2581033" url="https://pl.wikipedia.org/wiki?curid=2581033" title="Cabov">
Cabov

Cabov – wieś i gmina (obec) w powiecie Vranov nad Topľou, w kraju preszowskim na Słowacji.
Historia.
Pierwsze pisemne wzmianki na temat wsi pochodzą z 1410 roku.

</doc>
<doc id="2581035" url="https://pl.wikipedia.org/wiki?curid=2581035" title="Przedłużenie analityczne">
Przedłużenie analityczne

Rozszerzenie analityczne – metoda rozszerzająca dziedzinę danej funkcji analitycznej. Dzięki tej metodzie udaje się uzyskać więcej rozwiązań z funkcji, która np. w typowym rozwinięciu w szereg nieskończony jest rozbieżna lub nieciągła w zadanym początkowo otoczeniu.
Definicja.
Dane są dwie funkcje analityczne określone na obszarach formula_1 i formula_2
Jeśli istnieje niepusty zbiór formula_5 taki, że
to można powiedzieć, że formula_9 jest rozszerzeniem analitycznym formula_10 i odwrotnie.
Zastosowanie.
Popularnym sposobem na definiowanie funkcji w analizie zespolonej jest jej określenie na niewielkim obszarze, a następnie jej poszerzenie przez zastosowanie przedłużenia analitycznego. W praktyce takie rozszerzenie jest wykonywane przez ustanowienie równania funkcyjnego na niewielkiej dziedzinie, które następnie jest zastosowane do rozszerzenia dziedziny. Przykładami mogą być funkcja dzeta Riemanna i funkcja Γ.
Początkowo zostało wprowadzone pojęcie przestrzeni nakrywającej aby zdefiniować naturalną dziedzinę przedłużenia analitycznego funkcji analitycznej. Pomysł znalezienia największego przedłużenia analitycznego funkcji doprowadził z kolei do rozwoju idei powierzchni Riemanna.
Przykład.
Szereg geometryczny.
Rozważmy funkcję
W klasycznym ujęciu przedstawia ona sumę szeregu geometrycznego o ilorazie formula_12 Z warunku zbieżności szeregu geometrycznego wynika, że funkcja jest określona tylko dla wartości:
Z drugiej strony sumę zbieżnego szeregu geometrycznego o ilorazie formula_14 możemy zapisać jako
która jest określona dla wszystkich liczb zespolonych formula_14 oprócz liczby 1:
Na obszarze formula_18 obie funkcje są sobie równe, więc funkcję formula_9 możemy traktować jako przedłużenie analityczne funkcji formula_10 na obszar formula_21.
Wyniki uzyskiwane za pomocą funkcji formula_9 teoretycznie umożliwiają obliczenie wartości szeregów rozbieżnych, np.:
W takich przypadkach problemem jest odpowiednia interpretacja wyników.

</doc>
<doc id="2581037" url="https://pl.wikipedia.org/wiki?curid=2581037" title="Rubens Sambueza">
Rubens Sambueza

Rubens Oscar Sambueza (ur. 1 stycznia 1984 w Neuquén) – argentyński piłkarz z obywatelstwem meksykańskim występujący na pozycji prawego skrzydłowego, obecnie zawodnik meksykańskiej Amériki. Jego brat Fabián Sambueza również jest piłkarzem.
Kariera klubowa.
Sambueza jest wychowankiem akademii piłkarskiej jednego z najbardziej utytułowanych klubów w kraju – Club Atlético River Plate ze stołecznego Buenos Aires, do której dołączył w wieku dwunastu lat za rekomendacją jednego z łowców talentów. Do seniorskiej drużyny został włączony jako dziewiętnastolatek przez chilijskiego trenera Manuela Pellegriniego i w argentyńskiej Primera División zadebiutował 30 listopada 2003 w przegranym 0:2 spotkaniu z Lanús. W tym samym roku dotarł z River do finału rozgrywek Copa Sudamericana. Pierwszego gola w najwyższej klasie rozgrywkowej strzelił 29 lutego 2004 w wygranej 3:2 konfrontacji z Newell's Old Boys. Wówczas także, podczas wiosennych rozgrywkach Clausura 2004, zdobył z drużyną prowadzoną przez Leonardo Astradę tytuł mistrza Argentyny. Nie potrafił sobie jednak wywalczyć pewnego miejsca w wyjściowej jedenastce i przez cały swój pobyt w River pełnił przeważnie rolę rezerwowego.
Latem 2007 Sambueza za sumę 100 tysięcy dolarów został wypożyczony z opcją wykupu do meksykańskiej drużyny Pumas UNAM ze stołecznego miasta Meksyk. W meksykańskiej Primera División zadebiutował 5 sierpnia 2007 w zremisowanym 1:1 meczu z Guadalajarą, natomiast premierową bramkę strzelił 14 października tego samego roku w wygranym 3:0 pojedynku z Tigres UANL. Szybko został podstawowym zawodnikiem drużyny i w jesiennym sezonie Apertura 2007 wywalczył z nią wicemistrzostwo Meksyku, a ogółem w barwach Pumas występował przez rok. W sierpniu 2008 udał się na kolejne wypożyczenie, tym razem do brazylijskiego zespołu CR Flamengo z Rio de Janeiro, który za jego transfer zapłacił 200 tysięcy dolarów. W Campeonato Brasileiro Série A zadebiutował 31 sierpnia 2008 w zremisowanych 2:2 derbach miasta z Fluminense FC. We Flamengo grał ostatecznie przez sześć miesięcy, nie odnosząc większych sukcesów i będąc głównie rezerwowym piłkarzem ekipy.
W lipcu 2009 Sambueza ponownie wyjechał do Meksyku, tym razem na zasadzie wypożyczenia zasilając tamtejszą drużynę Estudiantes Tecos z siedzibą w Guadalajarze. Tam z miejsca został kluczowym zawodnikiem zespołu i w 2010 roku zajął z nią drugie miejsce w rozgrywkach kwalifikacyjnych do Copa Libertadores – InterLidze. Po upływie roku zarząd Tecos zdecydował się wykupić go na stałe za sumę miliona dolarów. Barwy ten drużyny reprezentował jeszcze przez kolejne dwa lata, jednak mimo udanych występów i zagwarantowanego miejsca w pierwszym składzie nie zdołał zanotować żadnych osiągnięć, a na koniec rozgrywek 2011/2012 spadł ze swoją ekipą do drugiej ligi. Sam pozostał jednak w najwyższej klasie rozgrywkowej, za 4,5 miliona dolarów przechodząc do prowadzonej przez Miguela Herrerę – swojego byłego trenera z Tecos – stołecznej drużyny Club América, gdzie od razu został jednym z podstawowych piłkarzy. W wiosennym sezonie Clausura 2013 zdobył z tym klubem tytuł mistrza Meksyku, natomiast w październiku 2013 otrzymał meksykańskie obywatelstwo.
Podczas jesiennych rozgrywek Apertura 2013 Sambueza wywalczył z Américą wicemistrzostwo kraju, zaś rok później, w sezonie Apertura 2014, po raz drugi w karierze zdobył mistrzostwo Meksyku, mając niepodważalne miejsce w taktyce trenera Antonio Mohameda. W międzyczasie został mianowany kapitanem zespołu. W 2015 roku zajął drugie miejsce w krajowym superpucharze – Campeón de Campeones, a także triumfował w najbardziej prestiżowych rozgrywkach Ameryki Północnej – Lidze Mistrzów CONCACAF. Dzięki temu wziął udział w Klubowych Mistrzostwach Świata, gdzie uplasował się z Américą na piątej lokacie. W 2016 roku po raz drugi z rzędu wygrał z Américą północnoamerykańską Ligę Mistrzów, zostając również wybranym najlepszym graczem tej edycji turnieju.
Kariera reprezentacyjna.
W 2001 roku Sambueza został powołany przez szkoleniowca Hugo Tocallego do reprezentacji Argentyny U-17 na Mistrzostwa Świata U-17 na Trynidadzie i Tobago. Tam pozostawał jednak wyłącznie rezerwowym drużyny i rozegrał tylko jedno spotkanie. Jego drużyna – w której występowali również zawodnicy tacy jak Javier Mascherano, Carlos Tévez, Pablo Zabaleta czy Maxi López – z juniorskiego mundialu odpadła ostatecznie w półfinale wskutek porażki z późniejszym triumfatorem – Francją (0:1), zajmując trzecie miejsce w rozgrywkach. Występ na mistrzostwach uniemożliwił mu późniejsze występy w reprezentacji Meksyku, po otrzymaniu obywatelstwa tego kraju.

</doc>
<doc id="2581040" url="https://pl.wikipedia.org/wiki?curid=2581040" title="Wydział Pedagogiczny Uniwersytetu Katolickiego w Rużomberku">
Wydział Pedagogiczny Uniwersytetu Katolickiego w Rużomberku

Wydział Pedagogiczny Uniwersytetu Katolickiego w Rużomberku został założony 1 lipca 2000 roku. Obecnie (2012) dziekanem wydziału jest doc. Tomáš Jablonský.

</doc>
<doc id="2581047" url="https://pl.wikipedia.org/wiki?curid=2581047" title="Teodor Musioł">
Teodor Musioł

Teodor Stanisław Musioł (ur. 1 listopada 1910 w Paniówkach, zm. 4 marca 1995 w Opolu) – polski pedagog specjalizujący się w historii wychowania, inicjator utworzenia w Opolu Wyższej Szkoły Pedagogicznej, dyrektor Instytutu Śląskiego, nauczyciel akademicki, działacz partyjny.
Życiorys.
Wczesne lata i młodość.
Urodził się w 1910 roku w Paniówkach koło Gliwic. Szkołę średnią ukończył w Mysłowicach. Po otrzymaniu dyplomu nauczyciela w 1930 roku pracował w szkołach w powiecie rybnickim, a następnie w Lublińcu. W tym czasie równocześnie studiował pedagogikę społeczną w Wolnej Wszechnicy Polskiej w Warszawie, m.in. pod kierunkiem wybitnej znawczyni zagadnień pedagogicznych prof. Heleny Radlińskiej. Po wybuchu II wojny światowej został aresztowany przez hitlerowców i przebywał w więzieniach w: Lublińcu, Wrocławiu, Budziszynie, Dreźnie, Monachium, po czym znalazł się na prawie 5 lat w obozie koncentracyjnym w Dachau.
Działalność w Opolu.
Po zakończeniu wojny w 1945 roku wrócił na Śląsk i tam pełniąc wiele odpowiedzialnych funkcji, w tym kuratora szkolnego i kierownika Wydziału Oświaty Wojewódzkiej Rady Narodowej w Opolu, stał się jednym z głównych organizatorów opolskiej nauki oraz oświaty. W latach 1945–1948 należał do PPR, od 1948 roku należał do PZPR.
Od schyłku 1952 roku opowiadał się za utworzeniem w Opolu szkoły wyższej o profilu pedagogicznym. Forsując tą idę, mając poparcie wojewódzkich władz partyjnych wszedł na drogę faktów dokonanych i zaczął w 1954 roku budowę miasteczka akademickiego w Opolu w trójkącie wykreślonym biegiem ulic: Katowicka-Grunwaldzka-Oleska. Ostatecznie po negocjacjach z władzami wrocławskiej WSP, przekonał je w listopadzie 1954 roku do przeniesienia tej uczelni z Wrocławia do Opola, co dało początek pierwszej opolskiej wyższej uczelni – Wyższej Szkoły Pedagogicznej. W grudniu tego samego roku powstał z jego inicjatywy „Kwartalnik Opolski”, pierwszy na Śląsku Opolskim periodyk naukowy.
W 1958 roku należał do głównych orędowników reaktywowania w Opolu Instytutu Śląskiego, którego dyrektorem był potem w latach 1963–1964. W 1960 roku uzyskał na opolskiej WSP tytuł naukowy doktora nauk humanistycznych w dziedzinie pedagogiki, jako jedna z pierwszych osób w dziejach uczelni, a następnie kolejno doktora habilitowanego i profesora W latach 60. XX wieku otrzymał stanowisko docenta. W 1973 roku po utworzeniu Instytutu Pedagogiki WSP został jego pierwszym dyrektorem.
W 1985 roku był promotorem pierwszego w dziejach opolskiej WSP doktoratu honoris causa, który otrzymał prof. Bogdan Suchodolski. Zmarł 4 marca 1995 roku w Opolu.
Jest autorem 200 pozycji, w tym m.in. książek: "Dachau", "Listy z Dachau", "Szkolnictwo polskie w rejencji opolskiej w latach 1919–1939". Na jego seminariach powstało 350 prac magisterskich, 37 doktorskich i 8 habilitacyjnych.
21 lipca 1972 roku odznaczony Orderem Budowniczych Polski Ludowej. Ponadto był odznaczony Krzyżem Kawalerskim Orderu Odrodzenia Polski.

</doc>
<doc id="2581051" url="https://pl.wikipedia.org/wiki?curid=2581051" title="Żleb pod Holek">
Żleb pod Holek



</doc>
<doc id="2581052" url="https://pl.wikipedia.org/wiki?curid=2581052" title="Dolinka Múčnica">
Dolinka Múčnica



</doc>
<doc id="2581053" url="https://pl.wikipedia.org/wiki?curid=2581053" title="Stacja Narciarska Laskowa-Kamionna">
Stacja Narciarska Laskowa-Kamionna

Stacja Narciarska Laskowa-Kamionna – ośrodek narciarski położony w pobliżu Laskowej w Beskidzie Wyspowym na wschodnim zboczu góry Kamionnej (801 m n.p.m).
Wyciągi.
W skład kompleksu wchodzą:
Wyciągi III i IV znajdują się w pobliżu górnej stacji wyciągu krzesełkowego na szczycie Kamionnej.
Trasy.
W ośrodku znajdują się 3 trasy, wzdłuż wyciągów talerzykowych:
W ofercie znajduje się 2470 m tras zjazdowych o różnym stopniu trudności. Trasy są sztucznie naśnieżane, ratrakowane (stacja dysponuje 4 ratrakami) i oświetlone. Żadna z tras nie jest homologowana przez FIS.
Stacja nie jest członkiem Stowarzyszenia Polskie stacje narciarskie i turystyczne.
Pozostała infrastruktura.
Na terenie ośrodka znajdują się:
Operator.
Operatorem i właścicielem stacji jest „Stacja Narciarska Laskowa-Kamionna Chwastek Chwastek” spółka jawna z siedzibą w Laskowej 697. Wspólnikami w tej spółce są Włodzimierz Chwastek i Bogdan Chwastek.
Historia.
„Stacja Narciarska Laskowa-Kamionna Chwastek i Chwastek” spółka jawna została zarejestrowana w KRS w kwietniu 2002 roku. Rodzina ta prowadzi również hotel Cold i inne przedsiębiorstwa w Bochni. Stacja narciarska została wybudowana w okresie od września do grudnia 2002 roku, a oddana do użytku w styczniu 2003 roku.

</doc>
<doc id="2581054" url="https://pl.wikipedia.org/wiki?curid=2581054" title="Franz Schalling">
Franz Schalling

Franz Schalling – SS Scharführer, Niemiec, urodzony w Berlinie. Pracownik Ordnungspolizei w Litzmannstadt, później członek załogi Niemieckiego Obozu Zagłady w Chełmnie nad Nerem (Kulmhof). Jedna z osób nagranych ukrytą kamerą przez Claude'a Lanzmanna w filmie „Shoah”. Opisał proces mordowania ofiar przy pomocy spalin samochodowych. W 1978 roku Claude Lanzmann odnalazł go i namówił do spotkania. Schalling mieszkał wówczas w jednej z dzielnic Berlina Zachodniego.

</doc>
<doc id="2581055" url="https://pl.wikipedia.org/wiki?curid=2581055" title="Żółtosocza strzałkowata">
Żółtosocza strzałkowata

Żółtosocza strzałkowata ("Xanthosoma sagittifolium") – gatunek roślin pochodzący z północnej części Ameryki Południowej i rejonu karaibskiego. Rośliny te uprawiane są dla jadalnych bulw oraz jako rośliny ozdobne. Gatunek jest typowym dla rodzaju żółtosocza z rodziny obrazkowatych.
Morfologia.
Roślina zielna o dużych strzałkowatych liściach, mocno wciętych u nasady, o długości 60-120 cm. Gatunek podobny: kolokazja jadalna (ma mniej wcięte liście).

</doc>
<doc id="2581059" url="https://pl.wikipedia.org/wiki?curid=2581059" title="Mazepa (film 1909)">
Mazepa (film 1909)

Mazepa, ros. Мазепа, "Maziepa" – rosyjski niemy film w reżyserii Wasilija Gonczarowa z 1909 roku na motywach poematu Aleksandra Puszkina "Połtawa" i libretta opery "Mazepa" Piotra Czajkowskiego. Film zachował się bez napisów.
Fabuła.
Zakochany w Marii hetman Mazepa prosi jej ręki u ojca dziewczyny – Koczubeja, który jednak się nie zgadza na ślub. Marija potajemnie opuszcza dom u ucieka z Mazepą. Koczubej wysyła do cara Piotra skargę na hetmana. Car nie wierzy ojcu Marii i oddaje Mazepie list od niedoszłego teścia i posłańca, który go doręczył. Koczubej zostaje schwytany. Matka Marii błaga córkę o ratowanie życia ojca, jednak na nic się to nie zdaje. Koczubej zostaje zgładzony.

</doc>
<doc id="2581061" url="https://pl.wikipedia.org/wiki?curid=2581061" title="Mazepa (film 1914)">
Mazepa (film 1914)

Mazepa (ros. Мазепа, "Maziepa") – rosyjski film niemy z 1914 roku w reżyserii Edwarda Puchalskiego i Piotra Czardynina. Obraz powstał na motywach dramatu Juliusza Słowackiego "Mazepa".
Historia filmu.
Film powstał w 1914 roku. Jest to adaptacja dramatu Juliusza Słowackiego "Mazepa". Powstał w atelier Aleksandra Chanżonkowa. W drugiej dekadzie XX wieku, gdy popularnością cieszyły się adaptacje filmowe literatury klasycznej, kinematografia rosyjska zwróciła uwagę na klasyków polskich. W tym okresie powstał także film "Potop" w reżyserii Piotra Czardynina na motywach powieści Henryka Sienkiewicza. Oba filmy, "Mazepa" i "Potop", zapewne były tworzone z myślą o polskiej publice.
Fabuła.
Pomiędzy szlachcicami Iwanem Mazepą i Janem Paskiem wybucha konflikt. W 1661 roku Pasek przyłącza się potajemnie do antykrólewskiej opozycji. Mazepa, który o tym się dowiaduje, informuje o zdradzie króla Jana Kazimierza. Pasek zostaje aresztowany, jednak przekonuje sędziów o swojej niewinności. W akcie zemsty zdrajca oskarża Mazepę o romans z żoną wojewody Stanisława Falbowskiego. W rezultacie zazdrosny małżonek poniża Mazepę, przywiązując go nagiego do brzucha konia i wyprawiając w takim stanie do domu. 

</doc>
<doc id="2581063" url="https://pl.wikipedia.org/wiki?curid=2581063" title="János Varga">
János Varga

János Varga (ur. 21 października 1939 w Abony, zm. 29 grudnia 2022 w Budapeszcie) – węgierski zapaśnik. Złoty medalista olimpijski z Meksyku.
Walczył w obu stylach. Po złoto sięgnął w stylu klasycznym, w wadze koguciej (do 57 kilogramów). Był wicemistrzem świata w 1961 w stylu wolnym, brązowym medalistą rok później. W stylu klasycznym sięgał po złoto w 1963 i 1970, srebro w 1967 i brąz w 1971. Stawał na podium mistrzostw Europy (złoto w 1967 i 1970, srebro w 1968).

</doc>
<doc id="2581064" url="https://pl.wikipedia.org/wiki?curid=2581064" title="Čaklov">
Čaklov

Čaklov – wieś i gmina (obec) w powiecie Vranov nad Topľou, w kraju preszowskim na Słowacji.
Historia.
Pierwsze pisemne wzmianki na temat wsi pochodzą z 1282 roku.

</doc>
<doc id="2581065" url="https://pl.wikipedia.org/wiki?curid=2581065" title="Janos Varga">
Janos Varga



</doc>
<doc id="2581068" url="https://pl.wikipedia.org/wiki?curid=2581068" title="Wij (film 1909)">
Wij (film 1909)

Wij () – niemy film rosyjski w reżyserii Wasilija Gonczarowa z 1909 roku na podstawie opowiadania Nikołaja Gogola o tej samej nazwie. Jest pierwszym horrorem w historii kinematografii rosyjskiej. Nie zachował się.
Historia filmu.
Film "Wij", wyreżesowany przez Wasilija Gonczarowa, został zrealizowany w moskiewskiej wytwórni Pathé Frères. Decyzja o ekranizacji opowiadania Gogola była podjęta w celu zwiększenia zainteresowania kinem rosyjskich odbiorców. W tym samym okresie nakręcono kilka filmów w oparciu o literaturę klasyków rosyjskich. 
Film został utracony, nieznana jest jego długość.
Fabuła.
Film powstał na podstawie dzieła Gogola. Opowiadanie dotyczy podróży trzech studentów. Podczas noclegu w jednej z osad jeden z nich, Choma Brut, staje się przyczyną śmierci panienki. Przed śmiercią dziewczyna prosi ojca, aby przez trzy dni Choma czuwał w nocy przy jej wystawionej w cerkwi trumnie. Panienka okazuje się być wiedźmą i ma zamiar zemścić się na studencie za swoją śmierć. Choma wytrzymuje przez dwie noce dzięki modlitwom i rytuałom religijnym, choć ożywiona dziewczyna wszelkimi sposobami usiłuje przedostać się za krąg, który Brut nakreślił na podłodze. Na trzecią noc panienka przywołuje tytułowego demona, Wija, na skutek spojrzenia którego student umiera.
Obsada.
Znane są imiona trzech aktorów, którzy zagrali w filmie, jednak nieznane są role, w które się wcielili:

</doc>
<doc id="2581069" url="https://pl.wikipedia.org/wiki?curid=2581069" title="Wij (film 1916)">
Wij (film 1916)

Wij (ros. Вий) – niemy film rosyjski w reżyserii Władysława Starewicza z 1916 roku na podstawie opowiadania Nikołaja Gogola o tej samej nazwie. Był drugą rosyjską ekranizacją dzieła Gogola. Reżyserem pierwszej – z 1909 roku – był Wasilij Gonczarow. Żaden z filmów nie zachował się.
Historia filmu.
Film "Wij", wyreżyserowany przez Władysława Starewicza, został zrealizowany w moskiewskiej wytwórni Handlowy Dom „A. Chanżonkow i К°” (АО „А. Ханжонков и К”). Reżyser był również twórcą scenariusza, scenografii, a zarazem autorem zdjęć.
Premiera odbyła się w 1919 roku. Film zaginął, nieznana jest jego długość.
Fabuła.
Podstawą do nakręcenia filmu było dzieło Nikołaja Gogola "Wij". Choma Brut, student teologii, przyczynia się do śmierci panienki. Przed śmiercią dziewczyna nakazuje, aby sprawca przez trzy noce odprawiał w cerkwi nabożeństwo pogrzebowe przy trumnie. Okazuje się, że zmarła dziewczyna jest czarownicą. W nocy powstaje z martwych i nasyła na studenta nieczystą siłę. Ma zamiar zgubić "mordercę". Choma odprawia należne w tych okolicznościach modlitwy. Wzmacnia ich siłę poświęconymi przedmiotami, związanymi z kultem religijnym (krzyż, kreda, świece, modlitewnik). Udaje mu się przeżyć dwie noce. Trzeciej nocy wiedźma wzywa demona – Wija, który ma moc "zobaczenia" ukrywającego się za nakreślonym kredą kręgiem studenta. Choma Brut umiera.
Twórcy filmu.
Film został w całości zrealizowany przez Władysława Starewicza, który był jednocześnie reżyserem, scenarzystą, scenografem i operatorem kamery. Producentem filmu był Aleksandr Chanżonkow (Александр Ханжонков).

</doc>
<doc id="2581070" url="https://pl.wikipedia.org/wiki?curid=2581070" title="Wydział Teologiczny Uniwersytetu Katolickiego w Rużomberku">
Wydział Teologiczny Uniwersytetu Katolickiego w Rużomberku

Wydział Teologiczny Uniwersytetu Katolickiego w Rużomberku został założony 1 lipca 2003. W 2012 dziekanem wydziału był Cyril Hišem.

</doc>
<doc id="2581072" url="https://pl.wikipedia.org/wiki?curid=2581072" title="Csaba Hegedus">
Csaba Hegedus



</doc>
<doc id="2581075" url="https://pl.wikipedia.org/wiki?curid=2581075" title="Klara Ezcurra Urrutia de Nuestra Señora de la Esperanza">
Klara Ezcurra Urrutia de Nuestra Señora de la Esperanza



</doc>
<doc id="2581079" url="https://pl.wikipedia.org/wiki?curid=2581079" title="Halowe Mistrzostwa Portugalii w Lekkoatletyce 2012">
Halowe Mistrzostwa Portugalii w Lekkoatletyce 2012

Halowe Mistrzostwa Portugalii w Lekkoatletyce 2012 – halowe zawody lekkoatletyczne rozegrane w Espinho 18 i 19 lutego.
W zawodach wzięli udział także zawodnicy z Ukrainy, Argentyny, Wysp Świętego Tomasza i Książęcej, Republiki Zielonego Przylądka i Nigerii.
Zwyciężczyni konkursu trójskoku – Patrícia Mamona ustanowiła wynikiem 13,94 m rekord Portugalii. Drugi zawodnik konkursu pchnięcia kulą – Argentyńczyk Germán Lauro ustanowił wynikiem 19,89 rekord swojego kraju w tej konkurencji.

</doc>
<doc id="2581081" url="https://pl.wikipedia.org/wiki?curid=2581081" title="Krzyż Zasługi (Węgry)">
Krzyż Zasługi (Węgry)

Krzyż Węgierski Zasługi (węg. "Magyar Érdemkereszt"), do roku 2012 pod nazwą Krzyż Zasługi Republiki Węgierskiej ("Magyar Köztársasági Érdemkereszt") – węgierskie odznaczenie państwowe ustanowione w 1991 w powiązaniu z Orderem Zasługi.
Podział na stopnie.
Krzyż dzieli się na trzy stopnie nadawane w dwóch odmianach (cywilnej i wojskowej):
Insygnia.
Oznaka Krzyża Węgierskiego Zasługi bazuje na oznace Orderu Węgierskiego Zasługi. Jest nią krzyż kawalerski ("pattée") – o ramionach rozszerzających się linią prostą; z medalionem (otoczonym wieńcem laurowym) pośrodku. W medalionie widnieje herb Węgier. Pomiędzy ramionami krzyża poprowadzono dodatkowy wieniec laurowy. Oznaka jest nieemaliowana, w kolorze metalu: złota, srebra i brązu. Oznaki odmiany cywilnej odznaczenia są zawieszone na zielonych wstążkach z biało-czerwonymi bordiurami, zaś odmiany wojskowej – na wstążkach o odwróconych kolorach (czerwonych z biało-zielonymi bordiurami). Dodatkowo każdy stopień jest określony na wstążkach wąskimi pionowymi paskami (czerwonymi – odm. cywilna; zielonymi – odm. wojskowa) pośrodku – krzyż złoty: trzy paski; krzyż srebrny: dwa paski; krzyż brązowy: jeden pasek.

</doc>
<doc id="2581084" url="https://pl.wikipedia.org/wiki?curid=2581084" title="Čičava (wieś)">
Čičava (wieś)

Čičava – wieś i gmina (obec) w powiecie Vranov nad Topľou, w kraju preszowskim na Słowacji.
Według spisu ludności z 2011 roku Čičava liczyła 1192 mieszkańców, w tym 590 Słowaków, 518 Romów.
Historia.
Pierwsze pisemne wzmianki na temat wsi pochodzą z 1270 roku.

</doc>
<doc id="2581086" url="https://pl.wikipedia.org/wiki?curid=2581086" title="Csaba Hegedűs">
Csaba Hegedűs

Csaba Hegedűs (ur. 6 września 1948), węgierski zapaśnik. Złoty medalista olimpijski z Monachium.
Walczył w stylu klasycznym. W 1972 triumfował w wadze do 82 kilogramów. Był mistrzem świata w 1971, w czempionacie Europy zwyciężył w 1976 i 1977). Wielokrotnie zostawał mistrzem kraju. Pracował jako trener, w latach 1979-1989 był szkoleniowcem kadry.
Jego brat Miklós także był zapaśnikiem.

</doc>
<doc id="2581090" url="https://pl.wikipedia.org/wiki?curid=2581090" title="Laura Riding">
Laura Riding

Laura Riding Jackson (ur. 16 stycznia 1901 w Nowym Jorku, zm. 2 września 1991 w Wabasso, Floryda) – amerykańska poetka, eseistka, powieściopisarka – autorka opowiadań oraz prac krytyczno-literackich.
Życiorys.
Urodziła się jako Laura Reichenthal w Nowym Jorku w rodzinie austriackich Żydów. Pisać i publikować zaczęła po rozpoczęciu studiów na Uniwersytecie Cornella w 1923 roku. Trzy lata później pod przybranym nazwiskiem Riding Gottschalk zadebiutowała tomikiem wierszy "The Close Chaplet". W tym samym czasie dzięki kontaktom z Allenem Tate’em związała się z literacką grupą The Fugitives. Jej pierwsze małżeństwo z historykiem Louisem R. Gottschalkiem skończyło się rozwodem w 1925 roku.
Kolejne lata Laura Riding spędziła w Europie. Mieszkała w Londynie, gdzie pojechała na zaproszenie pisarza Roberta Gravesa oraz jego żony Nancy Nicholson. Romans z Gravesem, który doprowadził do rozpadu jego pierwszego małżeństwa, a młodą poetkę do nieudanej próby samobójczej, zakończył się słynnym w angielskim środowisku literackim skandalem.
Para pisarzy przeniosła się do miejscowości Deià na Majorce, gdzie mieszkali aż do 1936 roku, kiedy wybuch hiszpańskiej wojny domowej zmusił ich do powrotu na kontynent. Był to bardzo płodny okres w twórczości Riding. Wtedy powstał (1935) oraz napisane wspólnie z Gravesem książki "A Survey of Modernist Poetry" (1927) oraz "A Pamphlet Against Anthologies" (1928). Razem prowadzili też założone jeszcze w Londynie wydawnictwo Seizin Press.
Po powrocie z Majorki Graves i Riding podróżowali dużo po Europie. Mieszkali w Anglii, Francji, Szwajcarii, a w 1939 roku wyruszyli do Stanów Zjednoczonych, gdzie zamieszkali w New Hope w stanie Pensylwania. Rok później zerwali jednak stosunki i Riding wyszła za mąż za pisarza Schuylera B. Jacksona. Osiedlili się na niewielkiej farmie w Wabasso na Florydzie, gdzie razem uprawiali cytrusy. Riding mieszkała tam aż do śmierci w 1991 roku.

</doc>
<doc id="2581094" url="https://pl.wikipedia.org/wiki?curid=2581094" title="Kober">
Kober



</doc>
<doc id="2581095" url="https://pl.wikipedia.org/wiki?curid=2581095" title="Dolina Mucznica">
Dolina Mucznica



</doc>
<doc id="2581096" url="https://pl.wikipedia.org/wiki?curid=2581096" title="Medusa Tour">
Medusa Tour

Medusa Tour – solowa trasa koncertowa Eltona Johna, która odbyła się na przełomie 1999 i 2000 r., obejmująca 73 koncerty. W 1999 Elton dał 17 koncertów w USA i 3 w Kanadzie. W 2000 odbyły się 33 koncerty w USA i 18 w Europie.
Lista koncertów.
Koncerty w 2000.
Greatest Hits Live.
Oba koncerty w Madison Square Garden zostały w tym samym roku wydane na DVD jako Elton John One Night Only – The Greatest Hits.

</doc>
<doc id="2581100" url="https://pl.wikipedia.org/wiki?curid=2581100" title="Lawon Zajac">
Lawon Zajac



</doc>
<doc id="2581101" url="https://pl.wikipedia.org/wiki?curid=2581101" title="Kohn">
Kohn



</doc>
<doc id="2581102" url="https://pl.wikipedia.org/wiki?curid=2581102" title="Olivier de Germay">
Olivier de Germay

Olivier Jacques Marie de Germay de Cirfontaine (ur. 18 września 1960 w Tours) – francuski duchowny katolicki, biskup Ajaccio w latach 2012–2020, arcybiskup metropolita Lyonu od 2020.
Życiorys.
Prezbiterat.
Święcenia kapłańskie otrzymał 17 maja 1998 i został inkardynowany do archidiecezji Tuluzy. Pracował głównie jako duszpasterz parafialny, był także m.in. wikariuszem biskupim dla okolic Tuluzy, wykładowcą tuluskiego instytutu katolickiego oraz diecezjalnym duszpasterzem rodzin.
Episkopat.
22 lutego 2012 papież Benedykt XVI mianował go ordynariuszem diecezji Ajaccio. Sakry biskupiej udzielił mu 14 kwietnia 2012 arcybiskup metropolita Marsylii – abp Georges Pontier. 
22 października 2020 papież Franciszek przeniósł go na urząd arcybiskupa metropolity Lyonu. Ingres do katedry św. Jana Chrzciciela w Lyonie odbył 20 grudnia 2020. 

</doc>
<doc id="2581105" url="https://pl.wikipedia.org/wiki?curid=2581105" title="Stanisław Jerzy Hofmokl">
Stanisław Jerzy Hofmokl

Stanisław Jerzy Hofmokl (ur. 23 października 1869 we Lwowie, zm. 24 marca 1943 w Zarzeczu koło Niska) – prawnik, ziemianin, mecenas sztuki, publicysta.
Był synem Franciszka, sędziego Sądu Najwyższego w Wiedniu, i Wilhelminy Ostrowskiej. Jego bratem był Zygmunt Hofmokl-Ostrowski, żoną – Romana Zaleska, dziedziczka dóbr w Łahodowie, gdzie gościli m.in. Leopold Staff, Kornel Makuszyński, Kazimierz Przerwa-Tetmajer.
W 1908 r. Hofmokl zakupił majątek w Zarzeczu koło Niska od Klemensa Kostheima. Niebawem do Zarzecza zaczęli przybywać artyści: malarz Zefiryn Ćwikliński, scenograf Józef Maciej Wodyński, rzeźbiarz Henryk Kunzek, Bronisława Ostrowska i jej mąż Stanisław Kazimierz Ostrowski.
Córka Hofmoklów, Janina (zmarła przedwcześnie w 1923 r.), wyszła za mąż za Tadeusza Woytkowskiego. W dniu 1 marca 1916 r. urodziła im się córka, Maria Salomea. Wychowywana przez dziadków 21 września 1935 wyszła za mąż za Alfreda Feliksa Wielopolskiego, który w późniejszym czasie pełnił funkcję szefa kancelarii prezydenta Ignacego Mościckiego.
W czasie II wojny światowej w zarzeckim majątku ukrywały się i przebywały następujące osoby: Edward Bertold, Józef Kostrzewski, Stefania Łobaczewska czy Jerzy Sawicki.
Hofmokl współpracował z podziemiem niepodległościowym, działał także w Radzie Głównej Opiekuńczej. Został zamordowany przez komunistyczną bandę Gwardii Ludowej pod dowództwem Antoniego Palenia ps. "Jastrząb" 24 marca 1943 w czasie gdy banda rabowała dworek w Zarzeczu. Pogrzeb odbył się dwa dni później. Grób Hofmokla znajduje się na cmentarzu w Zarzeczu.
Stanisław Hofmokl zajmował się również publicystyką ekonomiczną, komentując ze znawstwem tematu palące zagadnienia i kwestie związane z tą problematyką. Opublikował trzy prace:

</doc>
<doc id="2581110" url="https://pl.wikipedia.org/wiki?curid=2581110" title="Phenomena">
Phenomena

Phenomena – włoski film grozy z elementami fantasy z 1985 roku, napisany, wyprodukowany i wyreżyserowany przez Dario Argento. W filmie w rolach głównych wystąpili: Jennifer Connelly i Donald Pleasence. Postać uczennicy Jennifer Corvino była dla Connelly inauguracyjną rolą pierwszoplanową oraz zaledwie drugim występem filmowym w dotychczasowej karierze. W Stanach Zjednoczonych film został wydany pod tytułem "Creepers", w okrojonej wersji.

</doc>
<doc id="2581111" url="https://pl.wikipedia.org/wiki?curid=2581111" title="Koller">
Koller



</doc>
<doc id="2581112" url="https://pl.wikipedia.org/wiki?curid=2581112" title="Kučín">
Kučín



</doc>
<doc id="2581113" url="https://pl.wikipedia.org/wiki?curid=2581113" title="Tajemnica dzikiego szybu">
Tajemnica dzikiego szybu

Tajemnica dzikiego szybu – polski film przygodowy z 1956 roku w reżyserii Wadima Berestowskiego, według scenariusza wykorzystującego niektóre wątki powieści "Księga urwisów" Edmunda Niziurskiego.
Zdjęcia do filmu powstały w Chęcinach, w kopalni na Miedziance pod Kielcami oraz w szkole podstawowej w Zajączkowie.
Opis fabuły.
Małe górnicze miasteczko w Górach Świętokrzyskich. Franek i Karlik, serdeczni przyjaciele mają kłopoty. W szkole nie wiedzie się im najlepiej, a jakby tego było mało, zgubili w opuszczonym szybie piłkę kolegi. W trakcie jej poszukiwań chłopcy natykają się w podziemiach na tajemniczą postać. To z pewnością szpieg albo dywersant.
Obsada.
i inni

</doc>
<doc id="2581121" url="https://pl.wikipedia.org/wiki?curid=2581121" title="Marta Onofre">
Marta Onofre

Marta Onofre (ur. 28 stycznia 1991 w Lizbonie) – portugalska lekkoatletka, tyczkarka.
Osiągnięcia.
Mistrzyni kraju (2013 – stadion), trzykrotna srebrna medalistka mistrzostw Portugalii (2012 – hala, 2012 – stadion i 2013 – hala).

</doc>
<doc id="2581123" url="https://pl.wikipedia.org/wiki?curid=2581123" title="Pionier (samochód)">
Pionier (samochód)

Pionier − prototyp polskiego samochodu, konstrukcji M. Łukawskiego, wykonany w 1953 przez Zakłady Samochodowe Ministerstwa Transportu Drogowego i Lotniczego jako małolitrażowy pojazd osobowo-dostawczy.
Podwozie "Pioniera" było czterokołowe, ramowe. Trzydrzwiowe nadwozie (dwoje drzwi bocznych i dwuskrzydłowe drzwi tylne), całkowicie zamknięte, typu kombi wykonano jako konstrukcję metalowo-drewnianą. Napęd stanowił dwusuwowy silnik Gad 500 konstrukcji S. Gajęckiego, używany w łodziach motorowych.
Pojazd nie został zatwierdzony do produkcji seryjnej.
Samochody Pionier okazały się kompletnie nieudane. Uznano, że jedynie nadwozie typu furgon ma jakiekolwiek widoki na przyszłość, ze względu na sporą przestrzeń ładunkową przy niewielkich wymiarach zewnętrznych. Nie wiadomo jaka część tych pojazdów była konstrukcją własną. Nie wiadomo też jaki był cel budowy tych prototypów. Prawdopodobnie chodziło o skonstruowanie samochodu, kopiując istniejące rozwiązania techniczne DKW, z zastosowaniem polskiego silnika i własnego nadwozia.
Bibliografia.
Andrzej Zieliński, "Polskie konstrukcje motoryzacyjne 1947 - 1960", Wydawnictwa Komunikacji i Łączności, Warszawa 1985, 

</doc>
<doc id="2581124" url="https://pl.wikipedia.org/wiki?curid=2581124" title="Komornicki">
Komornicki

Komornicki – polskie nazwisko. Na początku lat 90. nosiło je ponad 550 osób.

</doc>
<doc id="2581129" url="https://pl.wikipedia.org/wiki?curid=2581129" title="Tarpany (film)">
Tarpany (film)

Tarpany – polski film psychologiczny z 1961 roku w reżyserii Kazimierza Kutza.
Opis fabuły.
W ośrodku doświadczalnym na Mazurach prowadzone są próby przystosowania tarpanów do życia w naturalnych warunkach. Kierownik ośrodka, bez reszty pochłonięty pracą, zaniedbuje żonę i nie zwraca uwagi na uczucia swojej młodej asystentki. Gdy do ośrodka przybywa młody wędrowiec, relacje w damsko-męskim czworokącie mocno się komplikują.
Obsada.
i inni

</doc>
<doc id="2581132" url="https://pl.wikipedia.org/wiki?curid=2581132" title="Torpeda TEST-71M">
Torpeda TEST-71M

TEST-71M/ME – radziecka torpeda ciężka przeznaczona do zwalczania zanurzonych okrętów podwodnych kierowana przewodowo, wyposażona w aktywny akustyczny układ samonaprowadzania oraz zapalnik zbliżeniowy i dwa zapalniki kontaktowe. Torpedy te umieszczone są w szczelnie zamkniętych kontenerach wypełnionych azotem. Ich konstrukcja składa się z akustycznego układu naprowadzania, zapalnika zbliżeniowego oraz dwóch kontaktowych, głowicy bojowej, jednorazowego użytku akumulatora, elektronicznej jednostki obliczeniowej oraz układu kontroli, a także układu zdalnej kontroli. Torpeda w początkowym okresie biegu jest kierowana przewodowo, miedzianym przewodem o długości 15 km. W ostatniej fazie może samonaprowadzać się na cel. Zasięg wynosi 15 km przy prędkości 40 węzłów lub 24 km przy prędkości 35 węzłów. Torpedy TEST-71M zostały przyjęte na uzbrojenie w marynarce ZSRR w 1981 roku. W torpedy tego typu w eksportowej wersji ME uzbrojony jest między innymi polski okręt podwodny ORP „Orzeł” projektu "877E" (Polska zakupiła ich 12).

</doc>
<doc id="2581133" url="https://pl.wikipedia.org/wiki?curid=2581133" title="Adam Krzyżak">
Adam Krzyżak

Adam Antoni Krzyżak (ur. 15 sierpnia 1954 w Wodzisławiu Śląskim) – polski prawnik, adwokat i samorządowiec, w latach 1995–1997 i 2002–2006 prezydent Wodzisławia Śląskiego, przewodniczący Rady Powiatu Wodzisławskiego VI kadencji.
Życiorys.
Z wykształcenia prawnik, z zawodu adwokat. Praktykuje w rodzinnym mieście w ramach prywatnej kancelarii adwokackiej.
Od lat 90. związany z samorządem lokalnym. Od 1995 do 1997 był prezydentem Wodzisławia Śląskiego. W kolejnej kadencji pełnił funkcję radnego miejskiego. W wyniku pierwszych bezpośrednich wyborów samorządowych w 2002 jako kandydat lokalnego komitetu wyborczego Wodzisławianie Dla Miasta powrócił na urząd prezydenta, pokonując ubiegającego się o reelekcję Ireneusza Serwotkę. W 2006 przegrał kolejne wybory z Mieczysławem Kiecą, nie uzyskał wówczas także mandatu radnego. W 2010 został wybrany na radnego powiatu wodzisławskiego, mandat utrzymywał również w 2014 i 2018. 21 listopada 2018 został wybrany na przewodniczącego rady powiatu.
W 2013 otrzymał Brązową Odznakę „Zasłużony dla Ochrony Przeciwpożarowej”.

</doc>
<doc id="2581134" url="https://pl.wikipedia.org/wiki?curid=2581134" title="Stacja Narciarska Limanowa-Ski">
Stacja Narciarska Limanowa-Ski

Stacja Narciarska Limanowa-Ski – ośrodek narciarski położony w pobliżu Limanowej w Beskidzie Wyspowym na północnym zboczu Łysej Góry (781 m n.p.m), około 5 km od centrum Limanowej. Dolne stacje wyciągów znajdują się na osiedlu Molówka pomiędzy Łysą Górą a głównym grzbietem Pasma Łososińskiego.
Wyciągi.
W skład kompleksu wchodzą:
Trasy.
W ofercie znajduje się około 2000 m tras zjazdowych o różnym stopniu trudności. Trasy są sztucznie naśnieżane, ratrakowane i oświetlone.
Stacja nie jest członkiem Stowarzyszenia Polskie stacje narciarskie i turystyczne.
Pozostała infrastruktura.
Przy dolnej stacji wyciągu krzesełkowego znajdują się:
Przy górnej stacji wyciągu krzesełkowego:
Operator.
Operatorem ośrodka jest spółka SAcorp Polska Sp. z o.o. z siedzibą w Nowym Targu przy ul. Krakowskiej 1. Prezesem zarządu spółki jest Wojciech Stopka.
Historia.
Spółka SAcorp Polska Sp. z o.o. została zarejestrowana w KRS w kwietniu 2005 roku. Ośrodek został uruchomiony w 2007 roku.

</doc>
<doc id="2581144" url="https://pl.wikipedia.org/wiki?curid=2581144" title="Bluszcz (film)">
Bluszcz (film)

Bluszcz – polski film obyczajowy z 1982 roku w reżyserii Hanki Włodarczyk.
Fabuła.
Trzydziestoletnia Kinga właśnie rozwiodła się z mężem i samotnie wychowuje córkę. Nowy romans nie układa się po jej myśli, coraz bardziej nudzi ją też praca. Sfrustrowana kobieta bierze urlop, aby spełnić swe marzenie i napisać książkę.

</doc>
<doc id="2581150" url="https://pl.wikipedia.org/wiki?curid=2581150" title="Daniel Cormier">
Daniel Cormier

Daniel Cormier (ur. 20 marca 1979 w Lafayette) − amerykański zapaśnik stylu wolnego, pięciokrotny mistrz USA, medalista igrzysk panamerykańskich i mistrzostw świata oraz dwukrotny olimpijczyk. Od 2009 roku zawodnik mieszanych sztuk walki (MMA), zwycięzca turnieju Strikeforce Heavyweight Grand Prix z 2012, mistrz organizacji Ultimate Fighting Championship w wadze półciężkiej z 2015 oraz wagi ciężkiej z 2018.
Zapasy.
W 2001 roku, reprezentując Oklahoma State University, został wicemistrzem NCAA Division I w swojej kategorii wagowej. W tym samym roku został włączony do seniorskiej kadry narodowej w stylu wolnym (startował w wadze do 96 kg). Rok później odniósł swój pierwszy sukces na arenie międzynarodowej, gdy został w Maracaibo mistrzem panamerykańskim. W 2003 roku wywalczył tytuł mistrza kraju (pierwszy z sześciu z rzędu), zdobył złoty medal igrzysk panamerykańskich w Santo Domingo oraz uplasował się na 5. miejscu podczas mistrzostw świata w Nowym Jorku.
W 2004 roku wygrał krajowe kwalifikacje olimpijskie i wystartował na igrzyskach w Atenach. Wygrał tam swoją grupę eliminacyjną, pokonując wysoko na punkty Radovana Valacha oraz Bartłomieja Bartnickiego, i awansował do półfinału, w którym jednak przegrał z późniejszym złotym medalistą, Chadżymuratem Gacałowem. Następnie, w walce o brązowy medal, Cormier uległ jednym punktem Irańczykowi Alirezie Heidariemu i ostatecznie zajął w turnieju olimpijskim 4. miejsce .
W kolejnych dwóch latach bez powodzenia startował w mistrzostwach świata, zajmując odległe miejsca. Zajął drugie miejsce w Pucharze Świata w 2005 roku. Rok 2007 przyniósł mu dwa poważne międzynarodowe sukcesy. Najpierw w lipcu zdobył brązowy medal na igrzyskach panamerykańskich w Rio de Janeiro, a następnie we wrześniu zajął również trzecie miejsce podczas mistrzostw świata w Baku.
Będąc jednym z najbardziej doświadczonych zapaśników w amerykańskiej kadrze, w 2008 roku dostąpił honoru bycia kapitanem reprezentacji na igrzyska olimpijskie w Pekinie. Ostatecznie jednak w stolicy Chin nie stoczył ani jednej walki, gdyż na kilkadziesiąt minut przed swoim pierwszym pojedynkiem został odwieziony do szpitala. Zdiagnozowano u niego ostrą niewydolność nerek, która była spowodowana nagłym odwodnieniem organizmu, będącym z kolei rezultatem zrzucania wagi przed oficjalnym ważeniem.
Kariera MMA.
Wczesna kariera.
Po igrzyskach zakończył karierę zapaśniczą i rozpoczął trenować MMA z zamiarem przejścia na zawodowstwo. Początkowo przymierzany był do kategorii półciężkiej (93 kg), jednak obawy przed negatywnymi dla jego nerek skutkami ścinania wagi skłoniły go do startów w ciężkiej (120 kg). Profesjonalny debiut zanotował we wrześniu 2009 roku. W ciągu kilkunastu miesięcy, walcząc dla organizacji Strikeforce, KOTC i XMMA, wygrał 7 pojedynków z rzędu. W 2011 roku wystartował w turnieju World Grand Prix wagi ciężkiej Strikeforce w roli zawodnika rezerwowego. Po pokonaniu Jeffa Monsona zajął miejsce Alistaira Overeema w półfinale. Zmierzył się w nim z Antônio Silvą. Cormier znokautował faworyzowanego Brazylijczyka w 1. rundzie ciosami pięściami. W rozegranym 19 maja 2012 rok finale wystąpił przeciwko Joshowi Barnettowi. Cormier dominował nad znacznie bardziej doświadczonym rywalem, prezentując lepsze umiejętności zapaśnicze i bokserskie. Ostatecznie wygrał pojedynek przez jednogłośną decyzję, zostając mistrzem całego turnieju.
Pod koniec roku w grudniu podpisał kontrakt z UFC który miał obowiązywać po jego ostatniej walce w Strikeforce czyli 12 stycznia (Cormier bez większych problemów wygrał przez TKO w 2. rundzie z Holendrem Dionem Staringiem). Po tej gali Strikeforce zostało rozwiązane, a większość zawodników mających kontrakt ze Strikeforce przeszło do UFC, również Cormier.
UFC.
W UFC zadebiutował 2013 pokonując Franka Mira jednogłośnie na punkty. Na początku 2014 zszedł kategorię niżej. Po dwóch zwycięstwach w wadze półciężkiej m.in. nad Danem Hendersonem 3 stycznia 2015 zmierzył się o mistrzostwo wagi półciężkiej z Jon Jonesem lecz przegrał na punkty notując pierwszą porażkę w karierze.
23 maja 2015 ponownie stanął do walki o pas (który został odebrany Jonesowi w kwietniu tego samego roku) z Anthonym Johnsonem. Cormier pokonał rywala, dusząc go w 3. rundzie. 3 października 2015 na gali UFC 192 obronił tytuł w walce ze Szwedem Alexandrem Gustafssonem, pokonując go niejednogłośnie na punkty.
9 lipca 2016 na jubileuszowej gali UFC 200 miał zmierzyć się w swojej drugiej obronie pasa z Jon Jonesem jednak do rewanżu nie doszło z powodu wpadki dopingowej Jonesa na dwa dni przed zaplanowanym pojedynkiem. Jego miejsce zajął były wieloletni mistrz wagi średniej Brazylijczyk Anderson Silva, którego Cormier ostatecznie pokonał wyraźnie na punkty. Walka nie miała statusu mistrzowskiego.
8 kwietnia 2017 na UFC 210 pokonał w rewanżowej walce Anthony'ego Johnsona przez poddanie w drugiej rundzie, broniąc tym samym drugi raz mistrzostwo wagi półciężkiej.
29 lipca 2017 na UFC 214 doszło do długo oczekiwanego rewanżu z Cormiera z Jonesem. Ostatecznie Cormier przegrał pojedynek przez nokaut w trzeciej rundzie, tracąc mistrzostwo na rzecz Jonesa.
22 sierpnia 2017 amerykańskie media branżowe poinformowały o ponownym naruszeniu polityki antydopingowej przez Jonesa. 13 września 2017 USADA potwierdziła, że w próbce Jonesa którą oddał zaraz przed galą UFC 214 znaleziono zabronioną substancję – turinabol. W związku z recydywą Komisja Sportowa Stanu Kalifornia ukarała Amerykanina odebraniem pasa mistrzowskiego który wrócił do Cormiera oraz zmianą wyniku walki na nierozstrzygnięty. Ponadto grozi mu czteroletnie zawieszenie.
20 stycznia 2018 obronił pas mistrzowski wygrywając z reprezentującym Szwajcarię Volkanem Özdemirem przez TKO w drugiej rundzie.
7 lipca 2018 na UFC 226 w Las Vegas zmierzył się o pas wagi ciężkiej z obrońcą tytułu Stipe Miociciem, którego ostatecznie znokautował w pierwszej rundzie, zostając tym samym mistrzem w dwóch kategoriach wagowych w tym samym czasie. Wcześnie ta sztuka udała się Irlandczykowi Conorowi McGregorowi, który dzierżył pasy wagi piórkowej i lekkiej. Ponadto jest drugim zawodnikiem który w czasie swojej kariery zdobył pasy wagi półciężkiej i ciężkiej (pierwszy był Randy Couture). 3 listopada 2018 podczas gali UFC 230 poddał Derricka Lewisa w drugiej rundzie i obronił pas wagi ciężkiej.
28 grudnia 2018 zrzekł się mistrzostwa wagi półciężkiej na rzecz walk w kategorii ciężkiej.

</doc>
<doc id="2581153" url="https://pl.wikipedia.org/wiki?curid=2581153" title="Bohdan Jezierski">
Bohdan Jezierski

Bohdan Jan Jezierski (ur. 12 lipca 1929 w Warszawie, zm. 17 sierpnia 2015 tamże) – polski architekt i urbanista.
Życiorys.
Syn Franciszka i Marii. Studiował architekturę na Politechnice Warszawskiej. W czasie studiów związał się z Biurem Odbudowy Stolicy w Warszawie. Pracował pod kierownictwem arch. Eleonory Sekreckiej. Zajmował się projektowaniem budynków użyteczności publicznej, mieszkaniowo-usługowych oraz osiedli mieszkaniowych. W 1997 bez powodzenia ubiegał się o mandat posła na Sejm w okręgu warszawskim z listy Krajowego Porozumienia Emerytów i Rencistów.
Zmarł 17 sierpnia 2015 roku. Został pochowany na Starych Powązkach w Warszawie.

</doc>
<doc id="2581162" url="https://pl.wikipedia.org/wiki?curid=2581162" title="Jan Szostak (ur. 1957)">
Jan Szostak (ur. 1957)

Jan Szostak (ur. 21 sierpnia 1957 w Ostrowcu Świętokrzyskim) – polski samorządowiec, w latach 1998–2006 prezydent Ostrowca Świętokrzyskiego.
Życiorys.
Z wykształcenia ekonomista i politolog. Przez kilka lat do 2003 pełnił funkcję prezesa klubu piłkarskiego KSZO Ostrowiec Świętokrzyski.
W 1998 został przed radnych miejskich wybrany na urząd prezydenta Ostrowca Świętokrzystkiego. Jako kandydat Sojuszu Lewicy Demokratycznej w pierwszych bezpośrednich wyborach w 2002 z powodzeniem ubiegał się o reelekcję. Nie wystartował w kolejnych wyborach samorządowych. W 2010 ponownie kandydował na urząd prezydenta miasta (z własnego komitetu, jako bezpartyjny), przegrywając w drugiej turze. W 2015 kandydował do Sejmu z listy Zjednoczonej Lewicy (która nie uzyskała mandatów).
W 2000 otrzymał Złoty Krzyż Zasługi.

</doc>
<doc id="2581169" url="https://pl.wikipedia.org/wiki?curid=2581169" title="Opernball w Wiedniu">
Opernball w Wiedniu

Opernball w Wiedniu (niem. "Wiener Opernball") – bal w Operze Wiedeńskiej, ważne wydarzenie kulturalne w życiu Wiednia, najważniejszy bal w okresie karnawału organizowany corocznie w czwartek przed Środą Popielcową. Obowiązują stroje balowe: długie suknie dla kobiet i fraki dla mężczyzn. Bal transmitowany jest na żywo kilka godzin przez austriacką stację telewizyjną ORF oraz Bayerischer Rundfunk.
Znaczenie balu.
W balu bierze udział corocznie około 12 000 ludzi, w tym przedstawiciele rządu austriackiego z prezydentem i premierem na czele, przedstawiciele świata biznesu i kultury, a także zaproszeni goście zagraniczni. Podobnie jak koncerty noworoczne, bale w operze są reklamą Wiednia i corocznie około 4700 turystów z całego świata przyjeżdża do Wiednia, aby wziąć udział w balu. Bale stały się atrakcją turystyczną. Bal nie jest imprezą zamkniętą. Udział może wziąć każdy, kto zakupi kartę wejścia i ma odpowiedni strój.
Historia.
Początki tradycji balowej sięgają czasów kongresów wiedeńskich w latach 1814/1815, na zakończeniu których miały miejsce występy taneczne.
Organizacja balu.
W krótkim czasie, od ostatniego przedstawienia w poniedziałek, od 22:00 do 20:30 w czwartek, co stanowi około 70 godzin, opera jest przebudowywana na ogromną salę balową. Usuwane są wszystkie krzesła, a podłoga, dzięki specjalnemu rusztowaniu, zostaje zrównana ze sceną i stanowi parkiet sali balowej o powierzchni 850 metrów kwadratowych.
Od roku 2008 w dniu balu przed budynkiem opery wystawiany jest czerwony dywan dla gości. W sumie przy pracach technicznych bierze udział 650 ludzi.
Przebieg balu.
Na otwarcie balu do sali wkracza 180 par tanecznych.
Oficjalnie rozpoczęcie balu następuje z chwilą wejście prezydenta Austrii do loży rządowej przy dźwiękach fanfar. Następnie odgrywany jest hymn narodowy.
Później następuje część występów tancerzy baletowych. Dopiero po słowach „Alles Walzer” rozpoczyna się bal dla wszystkich uczestników.
Organizatorkami balów były:
Bale alternatywne.
W tym samym czasie, w którym odbywa się bal w operze, trwa również "Wiener Rosenball", a także tak zwany "Opferball" z (dosł. bal ofiar) organizowany przez ulicznych sprzedawców gazetki Augustin, na który mają wstęp ludzie bezdomni.

</doc>
<doc id="2581175" url="https://pl.wikipedia.org/wiki?curid=2581175" title="Ferenc Kocsis">
Ferenc Kocsis

Ferenc Kocsis (ur. 8 lipca 1953), węgierski zapaśnik. Złoty medalista olimpijski z Moskwy.
Walczył w stylu klasycznym. W 1980 triumfował w wadze do 74 kilogramów. Był mistrzem świata w 1979, srebrnym medalistą tej imprezy w 1978 i brązowym w 1977. W czempionacie Europy zwyciężył w 1978, 1979, 1981 i 1983. Wielokrotnie był mistrzem kraju.

</doc>
<doc id="2581186" url="https://pl.wikipedia.org/wiki?curid=2581186" title="Zdobycie Vigo (1719)">
Zdobycie Vigo (1719)

Zdobycie Vigo – starcie zbrojne, które miało miejsce w roku 1719 w trakcie wojny czwórprzymierza.
Dnia 6 października 1719 r. flota angielska dowodzona przez wiceadmirała Jamesa Mighelsa i płk. Richarda Cobhama (6 okrętów liniowych) wysadziła desant żołnierzy w portowym mieście Vigo. Po drodze Anglicy nie napotkali oporu, spotykając jedynie oddział uzbrojonych wieśniaków, którzy wycofali się w góry. Widząc nadciągających Anglików, obrońcy Vigo zagwoździli działa i wycofali się do cytadeli, gdzie po krótkim oporze skapitulowali dnia 21 października. Po wejściu do miasta Anglicy obrabowali i spalili Vigo odpływając ze zrabowaną zdobyczą.

</doc>
<doc id="2581187" url="https://pl.wikipedia.org/wiki?curid=2581187" title="Thomas Gottschalk">
Thomas Gottschalk

Thomas Johannes Gottschalk (ur. 18 maja 1950 w Bambergu) – niemiecki prezenter telewizyjny, aktor i scenarzysta, najbardziej znany z prowadzenia programu rozrywkowego ZDF "Wetten, dass..?", o bardzo wysokiej oglądalności w Niemczech, Austrii, Szwajcarii i w Tyrolu Południowym.
Życiorys.
Wczesne lata.
Urodził się w Bambergu w kraju związkowym Bawaria, w rejencji Górna Frankonia jako syn adwokata Hansa Gottschalka (ur. 1902 w Opolu, zm. 1964 w Kulmbachu) i jego żony, Rutili (ur. 1922, zm. 2004 w Kulmbachu). Wychowywał się z młodszym bratem Christophem (ur. 1953) i młodszą siostrę Raphaelą Ackermann. Rodzina przeniosła się z Górnego Śląska i osiadła w Kulmbachu. W 1971 ukończył Markgraf-Georg-Friedrich-Gymnasium w Kulmbachu. Pełnił funkcję didżeja w sali tanecznej, dawał korepetycje. Był ministrantem oraz liderem dzieci i młodzieży w Kościele rzymskokatolickim. Dzięki dotacji Konferencji Episkopatu Niemiec studiował germanistykę i historię na Uniwersytecie Ludwika i Maksymiliana w Monachium. Tam przyłączył się katolickiego braterstwa KDStV Tuiskonia Monachium. Po ukończeniu studiów (w 1971) został nauczycielem języka niemieckiego i łaciny w Monachium.
Kariera.
Od 1971 roku pracował jako freelancer dla młodzieżowej rozgłośni radiowej Bayerischer Rundfunk (Bayern 3). W 1976 roku w Bayern 3 miał autorski program „Pop nach Acht”, który szybko zyskał dużą popularność. Na początku lat 80. w Radiu Luksemburg prowadził audycję „RTL-Hitparade”.
Po kilku latach pracy jako prezenter radiowy, od połowy lat 70. występował w programach telewizyjnych, na przykład "Na sowas!" w ZDF (1982-87), gdzie gościem był, między innymi, Klaus Kinski (1985).
W latach 1987–1992 był prezenterem popularnego sobotniego programu rozrywkowego ZDF "Wetten, dass..?", który okazał się jedną z najbardziej udanych produkcji w całej Europie i sprawił, że Gottschalk stał się jednym z najbardziej poszukiwanych prezenterów w Niemczech.
Brał udział w reklamach, w tym Haribo. Spróbował swoich sił jako reżyser telewizyjnego filmu ZDF "Tommys Hollywood Report" (1988) z udziałem Pii Zadory, Ralfa Möllera, Zsy Zsy Gabor, Roda Stewarta i Jacqueline Bisset. Użyczył także głosu w niemieckiej wersji językowej: Mikeyowi w komedii "I kto to mówi" (1989) i sequelu "I kto to mówi 2" (1990), Garfieldowi w filmie "Garfield" (2004) i Corneliusowi Robinsonowi w "Rodzinka Robinsonów" (2007).
Grywał również w filmach, między innymi w komediach: "Die Supernasen" (1983) jako Tommy Jürgensen / książę Farouk al Habib, "Odlotowy trabant" ("Trabbi Goes to Hollywood", 1991) Jona Turteltauba u boku Billy’ego Dee Williamsa, Doma DeLuise i Jamesa Tolkana, komedii kryminalnej "Ring muszkieterów" ("Der Ring der Musketiere", 1992) w roli Petera Porthosa z Davidem Hasselhoffem, Cheechem Marinem, Johnem Rhysem-Daviesem i Corbinem Bernsenem, "" (1994) z Whoopi Goldberg, "Late Show" (1998) i "Heca w zoo" ("Zookeeper", 2011), programie "Ulica Sezamkowa" (1981) i telenoweli Das Erste "Burza uczuć" ("Sturm der Liebe", 2009). W 2001 nagrał singiel „What Happened To Rock’n’Roll”. Był także producentem biograficznego dramatu wojennego "Joe i Max" ("Joe and Max – Rivalen im Ring", 2002) z Tilem Schweigerem.
Pod koniec 2020 razem z Idą Nowakowską-Herndon prowadził międzynarodowy talent show "Wirtuozi V4+".
Życie prywatne.
11 listopada 1976 poślubił Theę Hauer (ur. 1946), z którą wychował dwóch synów: Tristana (ur. 1982) i adoptowanego Romana (ur. 1989). Kupił dom w Malibu i zamek Marienfels, w którym zamieszkał z rodziną.

</doc>
<doc id="2581193" url="https://pl.wikipedia.org/wiki?curid=2581193" title="Jean-Marie Loret">
Jean-Marie Loret

Jean-Marie Loret ps. "Klemens" (ur. 1918, zm. 1985) – jeden z licznych domniemanych potomków Adolfa Hitlera.
Życiorys.
Jean-Marie Loret urodził się wiosną 1918 roku jako nieślubny syn Charlotte Lobjoie, siedemnastoletniej córki rzeźnika. Jako nieślubne dziecko był pogardzany i wyszydzany. Nie mogąc podołać wychowaniu dziecka, matka oddała je na wychowanie swoim rodzicom, a następnie siostrze.
W czasie II wojny światowej Loret walczył przeciw Niemcom. W 1939 roku zaciągnął się do armii i w kampanii francuskiej walczył o utrzymanie Linii Maginota. Rok później jego oddział prowadził pacyfikację wojsk niemieckich w Ardenach, a przez resztę okupacji działał w ruchu oporu pod pseudonimem "Klemens".
O swoim domniemanym ojcu dowiedział się od matki w 1948 lub 1950 roku. Według drugiej wersji informację miała wyjawić synowi tuż przed śmiercią. Według relacji Loreta usłyszanej od matki, miała poznać Hitlera w czerwcu 1917 roku w Fournes-en-Weppes, gdzie ten przebywał na przepustce jako żołnierz. Romans z Hitlerem miał trwać kilka tygodni, ale rzekomo Hitler miał utrzymywać kontakt z dawną kochanką. Zachowały się także dokumenty wskazujące, że matka Loreta w czasie wojny otrzymywała od wojska niemieckiego pieniądze.
W połowie lat 70. Loret zwrócił się o pomoc do niemieckiego historyka Wernera Masera. Maser odnalazł rzekomych świadków pamiętających romans matki Loreta, przeprowadził w Instytucie Antropologii i Genetyki na Uniwersytecie w Heidelbergu porównanie grup krwi i charakteru pisma Loreta i Hitlera oraz ich wyglądu zewnętrznego i DNA.
Żonaty, miał dziewięcioro dzieci.
Kwestia pokrewieństwa.
Za wersją Loreta przemawia jego fizyczne podobieństwo do Hitlera, ta sama grupa krwi i charakter pisma. Pierwsze testy genetyczne dały natomiast odpowiedź niejednoznaczną, nie wykluczając zarówno pokrewieństwa jak i jego braku. O pokrewieństwie mają także świadczyć pieniądze, które matka Loreta otrzymywała w czasie okupacji od niemieckiego wojska oraz znalezione w jego domu obrazy z podpisami Hitlera.
W 2008 roku belgijski dziennikarz Jean-Paul Mulder porównał DNA Loreta i 39 żyjących krewnych Hitlera, których wyniki jednoznacznie wskazały, że nie mógł on być synem Hitlera. Badania były jednak wątpliwe etycznie, gdyż część materiału pobrano wbrew woli badanych.

</doc>
<doc id="2581194" url="https://pl.wikipedia.org/wiki?curid=2581194" title="Emil Smetana">
Emil Smetana

Emil Smetana (ur. 1903 we Lwowie, zm. 14 maja 1983 w Warszawie) – polski matematyk, fizyk, nauczyciel, organizator wrocławskiej Wyższej Szkoły Pedagogicznej, działacz partyjny.
Życiorys.
Z pochodzenia był Czechem. Urodził się w 1903 roku we Lwowie, gdzie spędził dzieciństwo i młodość. Jego krewnym był czeski kompozytor Bedřich Smetana. Ukończył studia na Uniwersytecie Jana Kazimierza we Lwowie, po czym pracował jako nauczyciel dyplomowany w szkołach średnich do wybuchu II wojny światowej w 1939 roku. Następnie walczył jako kapitan w I Dywizji im. Tadeusza Kościuszki dochodząc do Berlina. Po demobilizacji znalazł się w Brzegu na Opolszczyźnie. W 1947 roku przeprowadził się z żoną do Wrocławia, gdzie został starszym asystentem na Politechnice Wrocławskiej. Należał do aktywnych członków Polskiej Partii Robotniczej i z polecenia tej partii przez pewien czas był pełnomocnikiem Polskiego Czerwonego Krzyża na okręg dolnośląski.
W 1950 roku otrzymał zadanie zorganizowania we Wrocławiu Wyższej Szkoły Pedagogicznej z równoczesną nominacją na pierwszego prorektora tej uczelni. Trzy lata później został szefem ds. kadrowych w Ministerstwie Spraw zagranicznych. W 1954 roku wyjechał na placówkę dyplomatyczną do Grecji. Zmarł 14.05.1983 w Warszawie.
Został pochowany na warszawskiej Wólce (Cmentarz Komunalny Północny). Grobem zajmuje się rodzina dawnej przyjaciółki.

</doc>
<doc id="2581219" url="https://pl.wikipedia.org/wiki?curid=2581219" title="Igła (pocisk)">
Igła (pocisk)



</doc>
<doc id="2581220" url="https://pl.wikipedia.org/wiki?curid=2581220" title="Mistrzostwa Świata Juniorów w Biathlonie 2012">
Mistrzostwa Świata Juniorów w Biathlonie 2012

Mistrzostwa Świata Juniorów w Biathlonie 2012 odbyły się w dniach 20 - 26 lutego 2012 w fińskim Kontiolahti. Podczas mistrzostw rozegranych zostało osiem konkurencji wśród juniorów oraz osiem wśród juniorów młodszych.

</doc>
<doc id="2581225" url="https://pl.wikipedia.org/wiki?curid=2581225" title="BMW M5 F10">
BMW M5 F10



</doc>
<doc id="2581226" url="https://pl.wikipedia.org/wiki?curid=2581226" title="Jan Matocha">
Jan Matocha

Jan Matocha (ur. 5 stycznia 1923 w Střelnej, zm. 11 października 2016 w Bratysławie) – słowacki kajakarz i trener sportu kajakowego pochodzenia czeskiego. Olimpijczyk, trzynastokrotny mistrz Czechosłowacji.
Życiorys.
Dzieciństwo i młodość.
Urodził się w Střelnej na Morawach w czeskiej części Czechosłowacji tuż przy granicy ze Słowacją. Był jednym z ośmiorga rodzeństwa, rodzina zaś pochodziła z Uherskiego Hradišcia. Gdy miał pięć lat, Matochowie przenieśli się do Bratysławy, gdzie ojciec został zatrudniony jako stolarz w Teatrze Narodowym (jego dziełem była pierwsza w tym teatrze obrotowa scena). To również on nauczył młodego Jana podstaw obróbki drewna. W 1939 roku Matocha junior z modelem samolotu Dakota zdobył pierwszą nagrodę podczas wystawy modelarskiej, która odbywała się w Zlinie. Przyciągnęło to uwagę Jana Baty, który dziesięciu najlepszym chłopcom zaproponował naukę w swojej szkole, na co z kolei nie zgodzili się rodzice Matochy.
Matocha od dzieciństwa czas wolny spędzał na uprawianiu sportu, a ze szczególnym upodobaniem biegał na nartach, w której to dyscyplinie odnosił nawet sukcesy juniorskie. Jego podejście do narciarstwa biegowego nie zmieniło się przez następnych kilkadziesiąt lat. Świadczyć o tym może chociażby 16. miejsce podczas organizowanych w Szpindlerowym Młynie Mistrzostw Czechosłowacji w 1951 roku, gdzie startował jako całkowity amator. Poza tym, Matocha piętnastokrotnie występował w słowackim biegu masowym Biela stopa, gdzie sześć razy był najlepszy w swojej kategorii wiekowej, a wielokrotnie stawał na niższych stopniach podium.
W czasie II wojny światowej chodził w Bratysławie do szkoły przemysłowej przy nabrzeżu Vajanskiego. Szkolny kolega, Milan Urminský, którego rodzice prowadzili skład z węglem i drewnem, zaproponował Matosze, że dostarczy mu materiały, a ten zbuduje dla nich kajak. W ten sposób Matocha, na Małym Dunaju, po raz pierwszy trafił na łódkę.
Kariera zawodnicza i trenerska.
Po raz pierwszy wziął udział w zawodach organizowanych w Bratysławie przez węgierski klub Vasas SC. Startując wówczas na własnoręcznie zbudowanym kajaku, zajął trzecie miejsce, za Niemcem Mikšíkiem i Węgrem Némethem. Po wyścigu p. Urlíček, kierownik sekcji kajakowej bratysławskiego oddziału KSTL namówił Matochę do startowania w barwach jego klubu. Przyszły kajakarz miał wówczas dziewiętnaście lat i niemal żadnego doświadczenia w tej dyscyplinie. Wkrótce wziął udział w swoich pierwszych mistrzostwach kraju, w Pradze przy tamie Vránskiej, gdzie jednak wyraźnie przegrał (zajął 5. miejsce) w konkursie na 10 km. Matocha rewanż wziął rok później, kiedy zwyciężył na tym samym dystansie. Pomimo niewątpliwego talentu, podobnie jak większość zawodników w tamtym czasie, Matocha nie miał trenera. Nie zmieniło się to także po przystąpieniu do klubu.
W 1945 podczas nalotów na Bratysławę, kiedy odwoływano zajęcia w szkole, kajakarz w przeciwieństwie do swoich rówieśników nie schodził do schronu, a brał kajak i wypływał na wodę. Jak sam później przyznał, nie zdawał sobie sprawy z grożącego mu wówczas niebezpieczeństwa. Również w 1945 roku, podczas odbijania miasta przez armię radziecką, jedna z rakiet wystrzelonych z Katiuszy trafiła w dom Matochów niszcząc go zupełnie. Rodzina trafiła wówczas do mieszkania zastępczego.
Dwa lata po zakończeniu wojny, w 1947 w Pradze odbywały się kwalifikacje do Igrzysk Olimpijskich rozgrywanych w następnym roku w Londynie. Podczas tych zawodów Matocha zdobył nominację olimpijską, pokonując na 10 km mistrza Czechosłowacji – Vambera – o około cztery minuty.
Przed igrzyskami trafił do wojskowego klubu ATK (późniejsza Dukla), z którym został zgrupowany w praskim Zbrasławiu. Jednocześnie u niejakiego Turečka w oddalonej o 12 km Podolí sam budował sobie kajak. Aby wywiązać się ze swoich obowiązków trasę Zbrasław–Podolí codziennie na piechotę pokonywał czterokrotnie. Podczas samej olimpiady, startując na kajaku własnej produkcji, zajął 9. miejsce w finale wyścigu na 10 km.
W latach 1949–1951 do Czechosłowacji na zawody w Pradze i Budziejowic przyjeżdżali także zawodnicy reprezentacji Szwecji. W 1949 roku w wyścigu na 10 km Matocha przypłynął na metę drugi za Gertem Fredrikssonem, ówczesnym dwukrotnym (a ostatecznie sześciokrotnym) złotym medalistą igrzysk olimpijskich. W wywiadzie dla gazety „Ruch” Szwed miał powiedzieć, że gdyby Słowak trenował w taki sam sposób jak skandynawowie, bez wątpienia byłby od nich lepszy. W tym samym 1949 roku Matocha zwyciężył podczas mistrzostw Czechosłowacji we wszystkich konkurencjach, w których przyszło mu startować (K-1 500 m oraz K-1 1000 m, K-2 1000 m, K-4 1000 m).
Rok później wziął udział w mistrzostwach świata, które odbyły się w Kopenhadze. Po raz pierwszy startował wówczas na tzw. łódce duńskiej, która wśród najlepszych reprezentacji była już standardem podczas Igrzysk w 1948 roku. Na 500 metrów w K-1 zajął w Danii miejsce siódme, natomiast w ekipie czteroosobowej na 10 km – czwarte.
Do Igrzysk Olimpijskich w Helsinkach w 1952 roku Marocha zakwalifikował się w konkurencji K-2 10 km wraz z Otą Kroutilem, natomiast na K-2 1 km z Czechosłowacji przyjechała załoga Bedřich Dvořák i Rudolf Klabouch. Po losowaniu terminów startów okazało się, że szanse na awans tych drugich są minimalne, więc czechosłowackie załogi postanowiły się zamienić. Matocha i Kroutil wystartowali na dystansie 1 km, gdzie zgodnie z przewidywaniami nie przebrnęli eliminacji, natomiast lepsi Dvořák i Klabouch wzięli udział w konkursie na 10 km. Tam również nie znaleźli się w czołówce, a ostatecznie zajęli siódme miejsce.
W 1954 był członkiem sztafety 4x500 m, która na Mistrzostwach Świata rozgrywanych we francuskim Mâcon odpadła w eliminacjach.
Matocha bardzo wcześnie zaczął trenować podopiecznych w klubie VK Tatran Bratysława (następcy wodniackiego oddziału KSTL). Przez wiele lat był tam zarówno trenerem, jak i zawodnikiem, a nawet kierownikiem drużyny odpowiedzialnym za zakup sprzętu, do którego, z oszczędności, wiosła robił sam. W zimie zdarzało mu się także trenować wioślarzy.
W 1955 roku przeszedł z Tatrana do Slávii UK Bratysława, gdzie szefował jego znajomy, Ladislav Čepčiansky. W Slávii spędził ponad pięćdziesiąt kolejnych lat.
Matocha zakwalifikował się także na Igrzyska Olimpijskie 1956 w Melbourne. Miał tam startować na „dwójce” razem z Ondrejem Markiem. Kiedy wszystkie przygotowania były już na ukończeniu (uszyto stroje olimpijskie, wysłano do Australii kajak), w przeddzień wylotu otrzymał telegram, że wyjazd jego i jego partnera jest niemożliwy. W ostatnim momencie postanowiono dać szansę pewnemu lekkoatlecie, co jednocześnie wypchnęło Matochę i Marka poza turniej olimpijski. Ostatnią imprezą tej rangi, w której Matocha wziął udział jako zawodnik, były Mistrzostwa Świata w Pradze w 1958 roku. Wówczas to zajął (w K-2) ósme miejsce na dystansie 10 km.
W 1959 roku Matocha wziął udział i pobił rekord maratonu kajakowego Praga – Czeskie Budziejowice. Na liczącym 200 km odcinku Wełtawy uzyskał czas poniżej 13 godzin. Wynik ten nie został nigdy poprawiony i prawdopodobnie nigdy już nie będzie, jako że na konkursowej trasie ustawiona została zapora (zbiornik Orlík).
W 1960 roku został mianowany trenerem reprezentacji Czechosłowacji w kajakarstwie na Igrzyska Olimpijskie 1960.
Życie osobiste.
Miał syna Miroslava, którego z kolei synowie to Mário i Tomáš. Cała trójka trenowała lub trenuje kajakarstwo.

</doc>
<doc id="2581235" url="https://pl.wikipedia.org/wiki?curid=2581235" title="Środowisko geograficzne">
Środowisko geograficzne

Środowisko geograficzne − otoczenie fizyczne (nieorganiczne) i biotyczne (organiczne), w którym żyje społeczeństwo ludzkie. Stanowi przekształcone środowisko przyrodnicze oraz elementy antropogeniczne (infrastruktura osadnicza, przemysłowa, rolna i in.).

</doc>
<doc id="2581242" url="https://pl.wikipedia.org/wiki?curid=2581242" title="Witold Kruk-Ołpiński">
Witold Kruk-Ołpiński

Witold Kruk-Ołpiński (ur. 4 stycznia 1908 we Lwowie, zm. 25 sierpnia 1973 w Westfield) – polski matematyk, fizyk i psycholog, nauczyciel akademicki, pełnił obowiązki rektora Wyższej Szkoły Pedagogicznej w 1954 roku. Ze względu na przenosiny siedziby tej uczelni z Wrocławia do Opola w 1954 roku określany mianem "organizatora wielkiej przeprowadzki 1954 roku".
Życiorys.
Młodość i wykształcenie.
Urodził się w 1908 roku w polskiej rodzinie inteligenckiej we Lwowie, gdzie odebrał staranne wykształcenie, uczęszczając do tamtejszego gimnazjum. Po jego ukończeniu studiował matematykę i fizykę na Uniwersytecie Warszawskim, a od 1938 roku psychologię w Instytucie Psychologicznym Uniwersytetu Genewskiego. Przygotowując się do pisania pracy dyplomowej przez pewien czas przebywał na stypendium naukowym w Cambridge. Należał do poliglotów, będąc oczytanym w literaturze niemieckiej, angielskiej i francuskiej. Na przełomie lat 1932–1933 był na stypendium doktoranckim w Wiedniu, gdzie otrzymał stopień naukowy doktora nauk humanistycznych w dziedzinie psychologii. W 1934 roku przeprowadził nostryfikację dyplomu doktorskiego na Uniwersytecie Warszawskim oraz podjął pracę jako psycholog w szkolnictwie.
Praca we Wrocławiu.
Po zakończeniu II wojny światowej przez pewien czas był zarządcą Zamku Królewskiego na Wawelu, a następnie przeniósł się do Wrocławia, gdzie został adiunktem w Katedrze Psychologii Ogólnej Uniwersytetu Wrocławskiego. Będąc współpracownikiem prof. Mieczysława Kreutza wykładał również w Instytucie Pedagogicznym ZNP, a gdy placówka ta została wchłonięta przez WSP, związał się na stałe z tą uczelnią. W 1948 roku przez kilka miesięcy przebywał na stypendium w ONZ w Nowym Jorku (Stany Zjednoczone). Na WSP pełnił funkcję dziekana Wydziału Matematyczno-Fizycznego.
Po przenosinach WSP do Opola.
Podczas zapadnięcia decyzji o przeprowadzce WSP do Opola został mianowany przez ministra oświaty pełniącym obowiązki rektora i głównym koordynatorem przeprowadzki uczelni. Akcja ta trwała do końca sierpnia 1954 roku. W jej wyniku uczelnia otrzymała nowy gmach po byłym Liceum Pedagogicznym przy ul. Luboszyckiej 3, w którym zlokalizowano bazę dydaktyczną uczelni, rektorat oraz bibliotekę główną. Poza tym WSP dysponowała w tym czasie trzema akademikami, liczącymi łącznie 350 miejsce, przy liczbie studentów równej 450.
Po przenosinach uczelni do Opola pełnił funkcję adiunkta na WSP. Należał do najbardziej popularnych postaci w tutejszym środowisku akademickim. Jako dydaktyk potrafił swoją wiedzą humanistyczną zaciekawić studentów, pomimo iż miał wadę wymowy. Należał także do aktywnych członków PZPR, uchodząc za żelaznego dyskutanta we wszystkich zebraniach ogólnouczelnianych. W 1955 roku przez 10 miesięcy, brał udział w pracach Komisji Nadzorczej Państw Neutralnych w Korei. Pełnił funkcję prorektora WSP w Opolu latach 1951–1961. Często wyjeżdżał z różnymi wykładami gościnnymi za granicę. Zmarł podczas jednego z nich 24 sierpnia 1973 roku w Westfield w Stanach Zjednoczonych. Jego prochy zostały sprowadzone do Polski.
Został pochowany na cmentarzu św. Rodziny we Wrocławiu.

</doc>
<doc id="2581268" url="https://pl.wikipedia.org/wiki?curid=2581268" title="Michał Jakuszewski">
Michał Jakuszewski

Michał Jakuszewski (ur. 26 lutego 1958 w Łodzi) – polski tłumacz literatury fantastycznej, z zawodu lekarz radiolog. 
Członek łódzkiego fandomu fantastyki od 1981, kiedy wstąpił do łódzkiego klubu Phoenix. Zaczynał od tłumaczenia wydawnictw klubowych, od 1991 tłumaczeniem zajmuje się zawodowo. Tłumacz kilkudziesięciu książek, m.in. przełożył cykl powieści "Pieśń lodu i ognia" George’a R.R. Martina, a także utwory Stevena Eriksona, Glena Cooka, Davida Brina, Teda Chianga, Roberta M. Heinleina.
W 2003 otrzymał nagrodę Euroconu dla najlepszego tłumacza.

</doc>
<doc id="2581302" url="https://pl.wikipedia.org/wiki?curid=2581302" title="Lancia Thema 8.32">
Lancia Thema 8.32



</doc>
<doc id="2581318" url="https://pl.wikipedia.org/wiki?curid=2581318" title="Soczewka Huchry">
Soczewka Huchry

Soczewka Huchry (ZW 2237+030, QSO 2237+0305 G, PGC 69457) – galaktyka spiralna odległa od Ziemi o około 500 milionów lat świetlnych (przesunięcie ku czerwieni z=0,0394) i leżąca bezpośrednio pomiędzy Ziemią a kwazarem Q2237+030, tworząc przy tym dzięki zjawisku soczewkowania grawitacyjnego zwielokrotniony obraz tego kwazara, znany jako „Krzyż Einsteina”. 
Galaktyka została odkryta w 1985 przez amerykańskiego astronoma Johna Huchrę i została na jego cześć nazwana jego nazwiskiem.

</doc>
<doc id="2581340" url="https://pl.wikipedia.org/wiki?curid=2581340" title="Kettner">
Kettner

Kettner:

</doc>
<doc id="2581343" url="https://pl.wikipedia.org/wiki?curid=2581343" title="Kettnerová">
Kettnerová



</doc>
<doc id="2581388" url="https://pl.wikipedia.org/wiki?curid=2581388" title="Bitwa nad Geborą">
Bitwa nad Geborą

Bitwa nad Geborą – jedno z mniej ważnych starć wojny na Półwyspie Iberyjskim. Bitwa została stoczona 19 lutego 1811 roku u ujścia rzeki Gebora do Gwadiany w pobliżu miasta Badajoz w Hiszpanii. Mniej liczne siły francuskie pokonały i niemal zniszczyły hiszpańską Armię Estremadury.
Chcąc pomóc armii marszałka André Massény wydostać się z Portugalii, gdzie tkwiła, tracąc siły, przed umocnieniami Lizbony (tzw. „Liniami Torres Vedras”) marszałek Jean de Dieu Soult poprowadził część swej "Armée du Midi" z Andaluzji w głąb sąsiedniej prowincji hiszpańskiej, Estramadury, gdzie obległ ważne strategicznie, ufortyfikowane miasto Badajoz nad Gwadianą. Wicehrabia Wellington i generał Pedro Caro de La Romana rzucili na ratunek oblężonym znaczne siły hiszpańskie. La Romana zmarł jednak tuż przed wymarszem armii, a dowództwo objął generał Gabriel Mendizabal. Wspierana przez niewielki oddział portugalskiej kawalerii armia hiszpańska dotarła pod Badajoz w pierwszych dniach lutego 1811 roku i obsadziła pasmo wzgórz San Cristóbal.
Mendizabal zignorował rady Wellingtona, który zalecał okopać się na tak dogodnej pozycji, co natychmiast postanowił wykorzystać Soult. Rankiem 19 lutego nieznaczne siły francuskie, dowodzone przez marszałka Mortiera, błyskawicznie pokonały hiszpańską armię, która straciła około tysiąca zabitych i rannych oraz 4000 wziętych do niewoli. Mortier stracił zaledwie 400 ludzi. Zwycięstwo pozwoliło Soultowi skoncentrować się na oblężeniu Badajoz, które skapitulowało 11 marca i pozostawało we francuskich rękach do roku 1812.
Podłoże.
Mimo taktycznego zwycięstwa nad Masséną pod Buçaco we wrześniu 1810 roku, Wellington został zmuszony manewrami Massény do wycofania się za umocnienia "Linii Torres Vedras", broniących dostępu do portugalskiej stolicy. Do 10 października przed "Liniami" operowała jedynie jedna dywizja piechoty lekkiej i kilka konnych patroli brytyjskich, podczas gdy "Armia Porugalii" Massény koncentrowała się w okolicy Sobral, najwyraźniej przygotowując się do ataku na "Linie". Jednak po gwałtownych starciach 14 października Francuzi okopali się i − nie podejmując już ataku na wielką skalę − trwali tak przez miesiąc, by następnie wycofać się na pozycje pomiędzy Santarém a Rio Maior.
Napoleon już wcześniej wysyłał depesze do Soulta, dowódcy "Armii Południa", wzywając go do wysłania posiłków Massénie w Portugalii. Rozkazy cesarskie mówiące o wysłaniu tylko niewielkich sił, opierały się na zdezaktualizowanych danych wywiadowczych i w chwili, gdy Soult je otrzymał, sytuacja zmieniła się diametralnie. Pomiędzy francuskimi siłami a stolicą Portugalii znajdowało się 30 000 wojsk sprzymierzonych i sześć potężnych fortec, co praktycznie uniemożliwiało atak na Lizbonę. Niemniej jednak zmuszony do działania Soult zgromadził 20-tysięczne siły, głównie z V Korpusu, i ruszył w głąb Estremadury z zamiarem zdobycia hiszpańskiej fortecy Badajoz, co odciągnęłoby część wojsk sprzymierzonych od Massény i "Linii Torres Vedras".
Soult podzielił swoje siły na dwie kolumny, które wkroczyły do Estremadury poprzez dwie główne przełęcze prowadzące z Andaluzji do doliny Gwadiany z zamiarem połączenia w Almendralejo. Pierwsza z kolumn, którą dowodził generał Marie Victor Latour-Maubourg, nie napotkała większego oporu; 3 stycznia 1811 roku natknęła się wprawdzie pod Usagre z 2500 hiszpańsko-portugalskiej kawalerii, ale były to jedynie siły osłony wycofującej się za Gwadianę dywizji piechoty hiszpańskiej. W tej sytuacji Latour-Maubourg mógł zająć pozycję pod Almendralejo i oczekiwać nadejścia drugiej francuskiej kolumny
Ta druga kolumna, dowodzona osobiście przez Soulta, stanowiła eskortę taborów wiozących sprzęt oblężniczy, musiała więc wybrać drogę dłuższą, ale wygodniejszą. Złe warunki pogodowe i ucieczka hiszpańskich woźniców spowodowały, że kolumna artyleryjska oddzieliła się od eskortującej ją piechoty, co stało się problemem, gdy kolumnie zagroził 5-tysięczny oddział hiszpański, dowodzony przez generała Francisco Ballesterosa. Wobec zdecydowanej postawy Mortiera Ballesteros cofnął się, ale cały czas stanowił zagrożenie dla straży tylnej. Z tego powodu Soult skierował przeciw Hiszpanom piechotę V Korpusu generała Honoré Gazana, podczas gdy sam, na czele kawalerii, podążał do Almendralejo. W rezultacie Soult połączył się ostatecznie 6 stycznia z Latour-Maubourgem, ale na czele jedynie niewielkiej części swej kolumny i bez ciężkiej artylerii.
Preludium.
Soult, nie mogąc − ze swymi uszczuplonymi siłami − zdobywać twierdzy tak silnej jak Badajoz, zmienił plany. Wysławszy swą lekką kawalerię pod dowództwem generała brygady André Briche'a z zadaniem wzięcia Méridy i zostawiwszy 4 szwadrony dragonów w Albuera celem obserwowania poczynań garnizonu Badajoz, pomaszerował na czele pozostałych sił na Olivenzę. Wellington doradzał w swoim czasie generałowi Pedro Caro de La Romana, dowódcy Armii Estremadury, by albo zburzył fortyfikacje Olivenzy, albo wyremontował je gruntownie i obsadził znacznymi siłami; La Romana ze swojej strony polecił Mendizabalowi zostawić forteczkę własnemu losowi, ale ten zignorował rozkaz i obsadził miasteczko czterema batalionami piechoty. Soult, który przybył na miejsce 11 stycznia, znalazł się wobec silnie obsadzonych, ale bardzo słabych fortyfikacji. Francuskie działa oblężnicze zaczęły wreszcie nadciągać 19 stycznia, a 22 stycznia byle jak załatany stary wyłom w murach fortecznych został ponownie otwarty. Garnizon kapitulował następnego dnia; do niewoli dostało się ponad 4 tysiące żołnierzy Armii Estremadury.
Soult znalazł się teraz w trudnej sytuacji: miał wprawdzie 4000 kawalerzystów, z których musiał wydzielić dwa bataliony dla odprowadzenia jeńców do trzymanej przez Francuzów Sewilli, ale wówczas zostało mu zaledwie 5500 żołnierzy. Co więcej, mimo że wozy taborowe ze sprzętem oblężniczym zaczęły wreszcie nadciągać, ale brak było dywizji piechoty Gazana. Mimo tych problemów Soult zdecydował się na rozpoczęcie oblężenia Badajoz w nadziei, że Wellington wyśle posiłki do fortecy, a tym samym zmniejszy zagrożenie, jakie stwarzają wojska sprzymierzonych dla stojącego przed "Liniami Torres Verdas" Massény. 26 stycznia Soult podszedł pod mury Badajoz, wysyłając Latour-Maubourga z sześcioma batalionami kawalerii na przeciwny brzeg Gwadiany z zadaniem blokowania podejść do fortecy od północy, a następnego dnia rozpoczęło się oblężenie. Dywizja Gazana dołączyła do sił Soulta 3 lutego, wzmacniając siły oblężnicze sześcioma tysiącami ludzi.
Tymczasem Mendizabal, wysławszy dwa bataliony dla wzmocnienia Badajoz, wycofał się w stronę portugalskiej granicy. Osłabiony upadkiem Olivenzy i przedłużającą się nieobecnością Ballesterosa, zażądał od La Romany posiłków i 14 stycznia otrzymał 1800 ludzi, którzy przybyli z Abrantes pod wodzą Carlosa de España. Jednocześnie z "Linii Torres Vedras" wyruszyłon 19 stycznia 6000 ludzi, którzy 29 stycznia dotarli do granicznego miasta Elvas. Gdy siły te dołączyły do pozostających z Mendizabalem 3000 ludzi, dywizji kawalerii hiszpańskiej i brygady kawalerii portugalskiej, armia sprzymierzonych wzrosła do blisko 15 000, co miało wystarczyć, by pod dowództwem La Romany z powodzeniem szachować Soulta. La Romana zmarł jednak niespodziewanie 23 stycznia na tętniaka i dowodzenie armią dostało się Mendizabalowi.
Przed swą nagłą śmiercią La Romana spotkał się z Wellingtonem i uzgodnił z nim plan kampanii: armia miała okopać się na wzgórzach San Cristóbal, z prawym skrzydłem osłanianym przez fort San Cristóbal, frontem zabezpieczonym przez rzeki Gebora i Guadiana, lewym skrzydłem flankowanym przez umocnienia w Campo Maior i Elvas chroniącym tyły. Gdy obejmował dowództwo Mendizabal znał ten plan, jednak zignorował go po przybyciu 5 lutego na północny brzeg Gwadiany. Większość swej piechoty zakwaterował w Badajoz, u stóp wzgórz San Cristóbal zostawiając tylko niewielki kontyngent piechoty i kawalerii. 7 lutego Mendizabal zorganizował wycieczkę przeciw francuskim siłom oblężniczym: kawaleria portugalska z niewielką grupą piechurów wykonała manewr mylący na lewym francuskim skrzydle, podczas gdy znaczne siły w liczbie 5000 ludzi zaatakowały skrzydło prawe. Hiszpanie, dowodzeni przez Carlosa de España, przebili się przez pierwszy pierścień francuskich okopów i starli się z jedną z brygad Jean-Baptisty Girarda; zostali wyparci, gdy Mortier posłał na pomoc Girardowi kilka batalionów piechoty. De España wycofał się do Badajoz tracąc 650 ludzi (Francuzi stracili 400).
9 lutego Mendizabal wycofał większość swych wojsk z Badajoz, pozostawiając w mieście 7-tysięczny garnizon. 9000 piechoty obsadziło wzgórza San Cristóbal, a 3-tysięczna kawaleria roztarasowała się na Płaskowyżu Caya, za piechotą. Hiszpański dowódca ponownie zignorował zalecenia Wellingtona i nie wzniósł ziemnych umocnień na wzgórzach, podobnie jak nie wysłał kawalerii nad rzekę dla osłony frontu formacji i obserwowania poczynań Francuzów. Tymczasem Soult, przez kilka następnych dni − ignorując hiszpańską armię tkwiącą na drugim brzegi Gwadiany − skoncentrował się na rozbudowie umocnień oblężniczych i bombardowaniu Badajoz. Silne opady deszczu w dniach 11-18 lutego spowodowały wzrost poziomu wód w rzekach Gwadiana i Gebora, co uczyniło je niezdatnymi do przeprawy, z którego to powodu Francuzi mogli jedynie ostrzeliwać południowy kraniec pozycji hiszpańskich na wzgórzach. W rezultacie Hiszpanie cofnęli się dalej na północ, tracąc łączność z fortem San Cristóbal nad rzeką.
Bitwa.
Po południu 18 lutego deszcz ustał i wody w rzekach opadły tak, że Gebora ponownie stała się możliwa do forsowania przez piechotę. W tej sytuacji wieczorem Soult skierował dziewięć batalionów, trzy szwadrony jazdy i dwie baterie dział batalinów piechoty pod dowództwem Mortiera na północ Wraz z sześcioma regimentami kawalerii Latour-Maubourga Francuzi mieli teraz 4500 piechoty, 2500 kawalerii i 12 dział gotowych do uderzenia. Gęsta mgła spowodowała, że Mendizabal nie zdawał sobie sprawy z postępów nieprzyjaciela aż do chwili gdy jedna z jego czujek została zmuszona do ucieczki przez przekraczającą Geborę piechotę Mortiera Tymczasem 2 Regiment Huzarów, wysłany przez Latour-Maubourga z zadaniem zwinięcia lewego hiszpańskiego skrzydła, wspiął się − również niewykryty − na szczyt wzgórz na północy i uderzył na nie spodziewające się niczego jednostki Carlosa de España.
Mortier wykazał się w tym momencie wyjątkowym kunsztem taktycznym: posłał całą swoją kawalerię na północ z zadaniem zaatakowania hiszpańskiego lewego skrzydła; trzy bataliony piechoty skierował wzdłuż Gwadiany pomiędzy fort San Cristóbal i hiszpańskie prawe skrzydło; pozostałe sześć batalionów miało zaatakować Hiszpanów frontalnie. W chwili gdy mgła podniosła się lekka kawaleria Briche'ego była już na szczytach wzgórz i natychmiast zaatakowała piechotę hiszpańską, zaś trzy regimenty dragonów Latour-Maubourga uderzyły na hiszpańsko-portugalską kawalerię stojącą na Płaskowyżu Caya. Konnica sprzymierzonych, choć posiadająca przewagę liczebną, natychmiast rzuciła się do ucieczki w stronę Elvas i Campo Maior. Uszli nie ścigani, bowiem Latour-Maubourg zwrócił się natychmiast przeciw liniom piechoty.
Starcie na hiszpańskim prawym skrzydle nie zostało rozstrzygnięte od razu. Wobec tego, że mgła przestała zasłaniać widok, Hiszpanie zobaczyli z jak słabym przeciwnikiem mają do czynienia i sformowali się bez objaw paniki. Rozpoczęła się wymiana ognia karabinowego, gdy pojawiła się francuska kawaleria; lekkokonni nadciągali po szczytach wzgórz z północy, podczas gdy dragoni Latour-Maubourga uderzali od tyłu. W tej sytuacji Mendizabal kazał uformować swe wojsko w dwa wielkie dywizyjne czworoboki wspierane przez artylerię; taka taktyka początkowo przyniosła sukces w walce z kawalerią przeciwnika, ostatecznie jednak gęsto zmasowana piechota stała się łatwym celem dla francuskich karabinów i dział. Jak wspominał jeden z hiszpańskich piechurów, „To, co robiła ich artyleria, było straszne; w rezultacie z czworoboków najpierw powstał owal, a w końcu zmieszana masa ludzi z łatwością penetrowana przez kawalerzystów biorących ludzi do niewoli”. Rzeczywiście, lekkokonni Briche'ego przebili się przez hiszpańską formację bez większych trudności i bitwa była w zasadzie zakończona. Kilka regimentów hiszpańskich rozpierzchło się, wielu dostało się do niewoli, a pozostali przebijali się w kierunku Badajoz lub granicy portugalskiej.
Skutki.
Bitwa, choć stoczona niewielkimi siłami, miała poważne skutki dla sojuszu brytyjsko-hiszpańsko-portugalskiego; Wellington już wcześniej ostrzegł hiszpańskich generałów, że Armia Estremadury to „ostatnie wojsko, jakie ich kraj posiada”, a teraz dodał: „Klęska Mendizabala to największe nieszczęście, jakiego nie moglibyśmy się spodziewać, a jakie jednak się przytrafiło”. Armia została w zasadzie zniszczona; wprawdzie 2500 żołnierzy uciekło do Badajoz, a niewiele mniej do Portugalii, to jednak około tysiąca Hiszpanów poległo, a 4000 zostało wziętych do niewoli (ponadto stracono wszystkie 17 dział). Francuskie straty były raczej niewielkie. Soult początkowo raportował, że stracił 30 zabitych i 140 rannych, ale w końcowym rozrachunku ustalono, że francuskie straty to około 400 ludzi, głównie w kawalerii.
Soult mógł teraz spokojnie kontynuować oblężenie Badajoz; wprawdzie miasto posiadało obecnie 8-tysięczny garnizon wzmocniony uciekinierani z armii Mendizabala, ostatecznie kapitulowało 11 marca. Wellington wkrótce posłał tam silny korpus brytyjsko-portugalski, dowodzony przez Sir Williama Beresforda i 20 kwietnia rozpoczęło się drugie oblężenie Badajoz. Francuskie próby zdjęcia oblężenia doprowadziły 16 maja do krwawej bitwy pod Albuerą, biorąc udział w której silny korpus Beresforda mógł nadal prowadzić oblężenie, ale ledwo dał radę słabym siłom francuskim, ponownie dowodzonym przez Soulta. Jednak gdy francuska Armia Portugalii, teraz dowodzona przez marszałka Auguste’a Marmonta, połączyła się z Armią Południa, liczące ponad 60 000 siły zmusiły Wellingtona do zdjęcia 20 czerwca oblężenia i wycofania 44-tysięcznego korpusu do Elvas. W ten sposób Badajoz pozostało we francuskich rękach do roku następnego, kiedy to sprzymierzeni odebrali miasto w krwawym szturmie.

</doc>
<doc id="2581398" url="https://pl.wikipedia.org/wiki?curid=2581398" title="Krzysztof Wojciechowski">
Krzysztof Wojciechowski



</doc>
<doc id="2581444" url="https://pl.wikipedia.org/wiki?curid=2581444" title="Torpeda TEST-71ME/TEST-71ME-NK">
Torpeda TEST-71ME/TEST-71ME-NK



</doc>
<doc id="2581451" url="https://pl.wikipedia.org/wiki?curid=2581451" title="Wanda (1919)">
Wanda (1919)

Wanda – polski holownik portowy Marynarki Wojennej z okresu międzywojennego, jednostka bliźniacza holownika „Krakus”. Zbudowany w Finlandii w 1919 roku, został zakupiony przez Polskę z przeznaczeniem dla Marynarki Wojennej i wszedł do służby w 1920 roku. Zatopiony podczas II wojny światowej 1 września 1939 roku, następnie złomowany. Nazwę „Wanda” nosiły także inne statki.
Historia.
„Wanda” została zakupiona razem z holownikiem „Krakus” przez polską Marynarkę Wojenną w Finlandii, dokąd wiosną 1920 roku udała się delegacja polskiego Departamentu dla Spraw Morskich w celu poszukiwania okrętów dla nowo powstałej floty. Oprócz dwóch kanonierek, efektem wizyty stał się zakup dwóch nowych holowników portowych „Kylikki” i „Mielikki”, zbudowanych w 1919 roku w stoczni Crichton Vulkan w Åbo (Turku). Uprzednio Marynarka Wojenna posiadała jedynie dwa małe i starsze płaskodenne holowniki „Castor” i „Pollux”, nadające się tylko w ograniczonym zakresie do żeglugi przybrzeżnej. Dwa nowe bliźniacze holowniki zakupiono 27 sierpnia 1920 roku od fińskiej firmy Nurminen w Åbo. Podniesienie bandery i nadanie nazwy miało miejsce 28 sierpnia 1920 roku w Åbo, przy tym „Mielikki” otrzymał imię legendarnej Wandy. Holownik nosił oryginalnie imię fińskiej bogini lasów Mielikki – w wielu polskich publikacjach nazwa ta jest błędnie zapisywana jako „Melikki”.
Opis.
„Wanda” była niewielkim holownikiem portowym żeglugi przybrzeżnej. Jej dane techniczne są jednak niepewne i w starszych publikacjach większość z nich była nieznana. Według nowszej literatury długość całkowita wynosiła 17,1 metra, a szerokość 4 metry, zanurzenie natomiast pozostaje nieznane. Starsze źródła podawały długość około 20 metrów. Nie jest jasne, czy podawana wielkość jednostki – 55 ton – dotyczy nośności lub pojemności 55 BRT, wymienianych typowo jako parametry holowników cywilnych, czy wyporności, jak na ogół opisują ją publikacje poświęcone marynarce wojennej.
Napęd stanowiła maszyna parowa o mocy 120 KM, napędzająca pojedynczą śrubę napędową i pozwalająca na osiągnięcie prędkości do 8 węzłów.
Służba.
Holowniki przybyły po niespełna 2 miesiącach do Polski i zostały przydzielone w październiku 1920 roku do Tymczasowej Przystani Marynarki Wojennej w Wolnym Mieście Gdańsku. W 1921 roku zostały przydzielone do portu w Pucku, podporządkowane Dowództwu Obrony Wybrzeża w Pucku. Elementem identyfikacyjnym „Wandy” były dwa paski na kominie („Krakus” miał jeden). Dzięki niewielkiemu zanurzeniu sprawdzały się na płytkich wodach Zatoki Puckiej i pomagały przy pogłębianiu wejścia do portu oraz przekopu Depka. W połowie 1922 roku oba holowniki przebazowano do Gdyni, gdzie rozpoczęto budowę portu wojennego. Podporządkowano je wówczas Dowództwu Floty i Stacji Nadbrzeżnej Gdynia. W 1936 roku „Wanda” podporządkowana została Dowództwu Obrony Wybrzeża Morskiego, nadal bazując w Gdyni.
W chwili wybuchu II wojny światowej holownik podporządkowany był Dowództwu Obrony Wybrzeża z siedzibą w Helu. 1 września 1939 roku „Wanda” została zatopiona z całą załogą przed godziną 14 w nalocie niemieckich bombowców nurkujących Junkers Ju 87 z dywizjonu IV/LG1 na port wojenny na Oksywiu. Po zdobyciu Oksywia, wrak został podniesiony i zezłomowany przez Niemców.

</doc>
<doc id="2581455" url="https://pl.wikipedia.org/wiki?curid=2581455" title="Siergiej Siemaszko">
Siergiej Siemaszko



</doc>
<doc id="2581462" url="https://pl.wikipedia.org/wiki?curid=2581462" title="La Escala">
La Escala



</doc>
<doc id="2581463" url="https://pl.wikipedia.org/wiki?curid=2581463" title="Taonan (meteoryt)">
Taonan (meteoryt)

Taonan – meteoryt kamienny należący do chondrytów oliwinowo-hiperstenowych L 5, którego spadek zaobserwowano w 1965 roku w chińskiej prowincji Jilin. Całkowita masa meteorytu jaką obecnie dysponuje się wynosi 3,85 kg. Meteoryt Taonan jest jednym z siedmiu zatwierdzonych meteorytów znalezionych w tej prowincji.

</doc>
<doc id="2581464" url="https://pl.wikipedia.org/wiki?curid=2581464" title="Meteoryt Taonan">
Meteoryt Taonan



</doc>
<doc id="2581468" url="https://pl.wikipedia.org/wiki?curid=2581468" title="Belgrave Square">
Belgrave Square

Belgrave Square – plac w centralnym Londynie (Anglia), znajdujący się w dzielnicy Belgravia, na terenie City of Westminster, na południe od Hyde Parku. Został utworzony w latach 20. XIX wieku i zajmuje powierzchnię około 4 hektarów. Nazwa została zaczerpnięta od dodatkowego tytułu księcia Westminsteru - wicehrabia Belgrave (ang. "Viscount Belgrave").
Oryginalny projekt placu przedstawia cztery rzędy białych domów szeregowych, prywatny ogród w centralnej części i jednorodzinne rezydencje w trzech narożnikach. Ponadto, znajdują się tam pomniki: Krzysztofa Kolumba, Simóna Bolívara, José de San Martína oraz Henryka Żeglarza.
Od powstania aż do II wojny światowej plac słynął z zamieszkujących go wiodących członków brytyjskiej arystokracji. Po wojnie większość kamienic zostało zamienione na biura organizacji charytatywnych i instytucji. Obecnie swoje siedziby mają tam ambasady: Syrii, Portugalii, Niemiec, Hiszpanii, Norwegii, Serbii, Bahrajnu i Turcji.

</doc>
<doc id="2581471" url="https://pl.wikipedia.org/wiki?curid=2581471" title="Linia Chūō-Sōbu">
Linia Chūō-Sōbu

 – sieć kolejowa w Tokio należąca do spółki East Japan Railway Company (JR East) linia Chūō-Sōbu, przebiegająca wzdłuż linii Chūō oraz linii Sōbu, obsługując trasę pomiędzy stacją Mitaka w Tokio a miastem Musashino.
Informacje podstawowe.
Składy poruszające się po linii Chūō-Sōbu są pomalowane na żółty kolor ■, co odróżnia je od pomarańczowych ■ pociągów linii Chūō Rapid. Od 20 listopada 2005 w czasie porannego szczytu część wagonów w składach jest przeznaczona wyłącznie dla kobiet.
Tabor.
Na linii od grudnia 1998 roku wykorzystywane są 10-wagonowe pociągi serii 209-500, w lutym 2000 roku wprowadzono dodatkowo 10-wagonowe jednostki E231. W przeszłości na linii eksploatowane były jednostki 201 (w latach 1982-2001) oraz 205 (w latach 1989-2001).

</doc>
<doc id="2581472" url="https://pl.wikipedia.org/wiki?curid=2581472" title="Uładzimir Siniakou">
Uładzimir Siniakou

Uładzimir Autuchawicz Siniakou (, , "Władimir Jewtiechowicz Siniakow"; ur. 20 lutego 1947 w Streszynie) – białoruski zootechnik, komunistyczny działacz partyjny i polityk, w latach 2008–2012 deputowany do Izby Reprezentantów Zgromadzenia Narodowego Republiki Białorusi IV kadencji.
Życiorys.
Urodził się 20 lutego 1947 roku w osiedlu typu miejskiego Streszyn, w rejonie żłobińskim obwodu homelskiego Białoruskiej SRR, ZSRR. Ukończył Witebski Instytut Weterynaryjny, uzyskując wykształcenie zootechnika, a także Mińską Wyższą Szkołę Partyjną. Pracował jako kierownik fermy, główny zootechnik kołchozu „1 Maja” w rejonie żłobińskim, w organach radzieckich i partyjnych rejonu żłobińskiego, Homelskim Komitecie Obwodowym Komunistycznej Partii Białorusi (KPB), Komitecie Centralnym KPB. Był pierwszym sekretarzem Połockiego Komitetu Rejonowego KPB, następnie pracował w organizacjach komercyjnych w Mińsku. Pełnił funkcję doradcy prezydenta Białorusi – głównego inspektora ds. obwodu mińskiego. Był naczelnikiem Głównego Urzędu Polityki Kadrowej Administracji Prezydenta Republiki Białorusi.
27 października 2008 roku został deputowanym do Izby Reprezentantów Zgromadzenia Narodowego Republiki Białorusi IV kadencji z Mołodeczańskiego Wiejskiego Okręgu Wyborczego Nr 71. Pełnił w niej funkcję zastępcy przewodniczącego Stałej Komisji ds. Katastrofy Czarnobylskiej, Ekologii i Eksploatacji Przyrody. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej.
Życie prywatne.
Uładzimir Siniakou jest żonaty, ma dwoje dzieci.

</doc>
<doc id="2581473" url="https://pl.wikipedia.org/wiki?curid=2581473" title="Władimir Siniakow">
Władimir Siniakow



</doc>
<doc id="2581481" url="https://pl.wikipedia.org/wiki?curid=2581481" title="Uładzimier Siniakou">
Uładzimier Siniakou



</doc>
<doc id="2581494" url="https://pl.wikipedia.org/wiki?curid=2581494" title="Mistrzostwa Czech w Lekkoatletyce 1994">
Mistrzostwa Czech w Lekkoatletyce 1994

25. Mistrzostwa Czech w Lekkoatletyce – zawody lekkoatletyczne, które odbyły się 9 i 10 lipca 1994 na stadionie Střelnice w Jabloncu nad Nysą. Po raz pierwszy rozegrano mistrzostwa w półmaratonie (poza terminem głównych mistrzostw). Po raz ostatni rozgrywany był bieg na 3000 metrów kobiet, zastąpiony od następnego roku biegiem na 5000 metrów.

</doc>
<doc id="2581497" url="https://pl.wikipedia.org/wiki?curid=2581497" title="Pismo Święte Nowego Testamentu (Przekład Ekumeniczny)">
Pismo Święte Nowego Testamentu (Przekład Ekumeniczny)

Pismo Święte Nowego Testamentu w Przekładzie Ekumenicznym – pierwszy ekumeniczny przekład Nowego Testamentu na język polski, wydany w 2001 roku, będący wynikiem współpracy Kościołów zrzeszonych przy Polskim Towarzystwie Biblijnym. Przekładu dokonał powołany w 1994 roku Międzywyznaniowy Zespół Tłumaczy, w skład którego weszli oficjalni przedstawiciele Kościołów: Rzymskokatolickiego, Prawosławnego, Ewangelicko-Augsburskiego, Ewangelicko-Reformowanego, Ewangelicko-Metodystycznego, Polskokatolickiego, Starokatolickiego Mariawitów, Baptystów, Zielonoświątkowego, Zborów Chrystusowych i Adwentystów Dnia Siódmego.
Tekstowi Biblii Ekumenicznej nadano współczesne brzmienie tak, aby był łatwiejszy do czytania dla współczesnego odbiorcy. Przekład zachował wiele semickich zwrotów, formy semickie przywrócono nawet tam, gdzie język grecki odsemityzował. Nad przekładem pracowali tłumacze pochodzący z siedmiu Kościołów, a konsultacje nad tekstem przekładu prowadzono w sumie z jedenastoma Kościołami działającymi w Polsce. Tylko w nielicznych miejscach dochodziło do sporów międzykonfesyjnych. Wydawcą przekładu jest Towarzystwo Biblijne w Polsce.
Prace nad przekładem oraz jego krótka historia.
18 października 1994 roku w siedzibie Polskiej Rady Ekumenicznej w Warszawie przy ul. Willowej 1 odbyło się pierwsze spotkanie robocze tłumaczy. Przybyli nań przedstawiciele dziesięciu kościołów niekatolickich. Kościół katolicki reprezentował ks. Jerzy Banak. Zebranie było burzliwe, cała inicjatywa mogła zostać zarzucona. Wysiłki dla podtrzymania planu przekładu podjęli dwaj księża biskupi: Janusz Narzyński (Kościół Ewangelicko-Augsburski) i Zdzisław Tranda (Kościół Ewangelicko-Reformowany), później także ks. prof. Witold Benedyktowicz. Inicjatywa wspólnego przekładu została podtrzymana. Zadecydowano wówczas, że nowo powstający przekład będzie całkowicie nowym dziełem. Nie będzie to ani zmodernizowana Biblia Tysiąclecia (BT), ani też – jak dla przyśpieszenia prac z różnych stron sugerowano – uzgodnienie katolickiej BT z protestancką BW
Na sesjach roboczych pracę rozpoczynano zawsze od czytania tekstu oryginalnego, po czym zapisywano jego brzmienie po polsku. W następnym etapie sprawdzano, jak dane słowo albo całe frazy zostały przełożone w dotychczasowych polskich przekładach, włącznie z przekładami poetyckimi niektórych ksiąg autorstwa Brandstettera, Kamieńskiej, Sandauera, Miłosza czy Żuławskiego. Korzystano z francuskiego przekładu ekumenicznego TOB oraz ekumenicznych tłumaczeń włoskich i niemieckich. Sięgano też do przekładów słowiańskich, w tym do chorwackiego, czeskiego, rosyjskiego, słowackiego i słoweńskiego, zwłaszcza że w skład zespołu tłumaczy wchodził prof. R. Leszczyński, językoznawca-slawista. W użyciu były też słowniki języka polskiego, słowniki obcojęzyczne, konkordancje, gramatyki, synopsy i inne pomoce filologiczno-biblijne z warsztatu przekładowego. Podstawą dla tłumaczy były poza tym teoretyczne opracowania na temat przekładu biblijnego na czele z fundamentalnymi dziełami klasyka w tej dziedzinie, jakim jest Eugene Nida.
Po wszechstronnych dyskusjach wybierano opcję przekładową zdaniem komisji najlepszą, bardzo często własną. Nie uszło to uwagi pierwszych recenzentów Ewangelii Mateusza i Marka, którzy zauważyli, że zawierają one więcej niż połowę materiału leksykalnego całkowicie oryginalnego w stosunku do dotychczasowych polskich przekładów. Stąd nie może być nawet mowy o jakiejkolwiek zależności Biblii Ekumenicznej od któregokolwiek z dotychczasowych tłumaczeń. W kwestiach spornych, gdy nie było możliwe osiągnięcie consensusu, decydowało czasami zwykłe, demokratyczne głosowanie. Każdy tłumacz miał jeden głos, niezależnie od tego, czy reprezentował Kościół duży, czy mały. Praktykę głosowania częściej stosowano na początku całego przedsięwzięcia, później w miarę upływu czasu i dzięki zdobywanemu podczas pracy doświadczeniu uciekano się do niego coraz rzadziej, w końcu zaś już tylko wyjątkowo. Starano się raczej wzajemnie przekonywać i ważyć racje jedynie przy pomocy argumentów. Spory niejednokrotnie bywały długie i burzliwe.
W ogólności należy tu mówić o dwóch sposobach procedowania. Według pierwszego z nich przygotowano większość ksiąg – prawie cały Nowy Testament (poza trzema tzw. wielkimi listami św. Pawła i Dziejami Apostolskimi). Najpierw dwie międzykościelne komisje – jedna dla Nowego Testamentu, druga dla Starego Testamentu – przygotowywały wspólnie tekst przekładu jakiejś księgi. Następnie tak sporządzony tekst przekazywano do recenzentów, którzy zgłaszali swoje uwagi i wnioski. Komisja tłumaczeniowa rozpatrywała je, przyjmując bądź odrzucając przedstawione sugestie. Po tych dwóch etapach pracy nad tekstem był on oddawany do Sekcji Biblijnej Episkopatu na ręce ks. bp. K. Romaniuka, który wraz z ojcem A. Jankowskim z Tyńca i ks. prof. L. Stachowiakiem ustosunkowywali się do przekładu od strony katolickiej. Bardzo krytyczne uwagi ze strony Sekcji Biblijnej były nieliczne i poza zupełnymi wyjątkami nie budziły zastrzeżeń międzywyznaniowych komisji. W razie rozbieżności dochodziło do spotkania przedstawicieli komisji z ks. bp. K. Romaniukiem i ostatecznego rozstrzygnięcia po wzajemnym przekonaniu się.
Przekłady czterech ksiąg Nowego Testamentu i kilkunastu ksiąg Starego Testamentu powstawały nieco odmiennie. Mianowicie każdą księgę tłumaczył jeden autor – katolicki bądź niekatolicki – po czym dokonywano przynajmniej dwóch-trzech recenzji przekładu, z których przynajmniej jednej dokonywała strona przeciwna, tzn. jeżeli tłumaczył katolik, recenzowali niekatolicy – i "vice versa". Następnie przekazywano tekst Sekcji Biblijnej Episkopatu i dalej już postępowano tak, jak w pierwszym przypadku.
Najdłużej – bo aż sześćdziesiąt dni roboczych – trwał przekład "Ewangelii Mateusza", ponieważ był to początek pracy – dla wielu zresztą nowej – i nie było jeszcze kodyfikacji zasad, według których miano by tłumaczyć. Tłumacze mieli ambicję, by przekład wnosił nowe istotne wartości do zrozumienia Słowa Bożego przez współczesne pokolenie. Każdy kolejny przekład nie mógł być bowiem tylko poprawieniem statystyki przekładowej, lecz miał wnosić nowe i twórcze propozycje translatorskie w stosunku do już istniejących. Pierwsi czytelnicy Nowego Testamentu zwrócili uwagę na dość istotne oderwanie się przekładu ekumenicznego od tzw. stylu biblijnego znanego z dotychczasowych polskich tłumaczeń. Tłumacze mieli nadzieję, że cała polska BE będzie przekładem nie tylko oryginalnym, ale być może sprowokuje też kolejne, odważniejsze jeszcze próby odczytywania wiecznotrwałego Słowa Bożego, zgodnie z wymogami czasu, który ulega ustawicznym przemianom. Promocja Ewangelii Mateusza odbyła się 17 lutego 1997 roku w Galerii Porczyńskich. Marek wydany został pół roku później.
Prace nad przekładem Nowego Testamentu zostały przez Komisję przekładową zakończone w 1999 roku. Następnie przez półtora roku trwały prace redakcyjne i polonistyczne. Powołano komisję redakcyjną złożoną z przedstawicieli Kościołów, która wraz z redakcją naukową dokonywała zatwierdzenia tekstu księga po księdze. Cennym osiągnięciem tego etapu prac pozostaje synoptyczne uzgodnienie tekstów trzech pierwszych ewangelii. Nie miał tego dotąd żaden polski przekład Nowego Testamentu.
Żmudny proces redakcyjny oraz udoskonalenia i ujednolicenia językowe tekstów przygotowywanych przez różnych autorów mających swoje preferencje leksykalne i emocjonalne przeciągnął się poza wyznaczony pierwotnie rok 2000 i dopiero 26 września 2001 roku mogła odbyć się promocja ekumenicznego przekładu Nowego Testamentu i Psalmów.
Propozycje przekładowe.
Modernizacja języka.
Po ukazaniu się Biblii Wujka (1599) i protestanckiej Biblii gdańskiej (1632) przez ponad trzysta lat nie został dokonany żaden nowy przekład biblijny. W dużej mierze wynikało to z faktu, że nie było już kompetentnych tłumaczy, którzy mogliby się podjąć takiego dzieła, a poza tym nie odczuwano potrzeby dokonywania nowego przekładu. Początkowo tekst Biblii Wujka nie był traktowany jako nienaruszalny i wznawiane w XVII i XVIII wieku kolejne jego wydania mniej lub bardziej modernizowały jego tekst. Dzięki temu tekst Wujkowy zaczął urastać do rangi tekstu sakralnego i nienaruszalnego, a język Wujka zaczęto uważać za język biblijny. W XIX wieku zaczęto więc wydawać Wujka w oryginalnym, niezmienionym brzmieniu. Wtedy też ustaliła się po dziś dzień powtarzana opinia, że Biblia Wujka stworzyła i na całe stulecia wytyczyła „swoisty i niepowtarzalny styl biblijny”. Nawet dziś zdarza się, że odejście od stylu Wujkowego traktowane jest jako desakralizacja i dewaloryzacja tekstu biblijnego.
W drugiej połowie XX wieku powstały nowe przekłady (Dąbrowski, Biblia Tysiąclecia, Biblia poznańska, Biblia warszawska i Biblia warszawsko-praska), które dokonały stopniowej modernizacji struktury gramatycznej i leksykalnej. Czasem ujawnia się to w kolejnych wydaniach tego samego przekładu. W konsekwencji modernizacyjnych zabiegów BT, BW i BWP wyeliminowały wiele spośród stosowanych przez Biblię Wujka i Biblię gdańską staropolskich określeń i dlatego nie spotka się w nich już takich słów jak: atoli, azali, azaż, boć, bom, brzemienna, com, gumno, izali, jeno, onej godziny, onego czasu, otom, snadź, świekra, taistra, tedy, toć, trapić się, wżdy, zawżdy. Ale zachowały się jeszcze takie słowa jak: albowiem (ulubione przez BW: np. Mt 5,3-9.12; 7,2.29; 11,13.18.30; 12,37.40.50; 13,12 itd., często też stosowane w BT: np. J 3,17), baczyć (BW: Mt 8,4; 24,6; Łk 12,15), biadać (BW: Łk 23,27; Ap 1,7), czyż, godzien (często stosowane w BT i BW, np. Mt 3,11; 8,8; 10,37.38; Łk 3,16; 7,16 itd.), łaknąć (BT: Ap 7,16; BW: J 6,35; Rz 12,20; Ap 7,16; BWP: Ap 7,16), otom (BW: Dz 9,10; Hbr 22,13; BT zachowuje otom jedynie w Iz 52,6 i Mich 2,13), przeto (BT stosuje w Mk 13,23; Łk 7,6 i wielokrotnie w Rz, 1 i 2 Kor; BW w Mk 13,23; Łk 7,6; 19,17 i wielokrotnie w Rz, 1 i 2 Kor; BWP w Mt 18,14; 19,6; Łk 10,2; 15,27; 23,25; J 20,3), rychło (BW w Mt 5, 25; Rz 9,28; 16,20; Flp 2,19; 1 Tm 3,14; 4,9; 2 Pt 1,14, Ap 3,11. BT tylko w ST), rzekł, wszystek, zaiste (BT: Hb 2,16; 6,14; Ap 14,13; 22,20; BW: Hb 6,14), zanadrze (Łk 6,38), zaprawdę, zaranie (w BW i BWP nie występuje, w BT jedynie w ST: 1 Sm 1,19; 29,10; Syr 24,32; Jr 3,24), zwój, żertwa (Kpł 1,4.6; 7,16; 9,12; Lb 15,12; Pwt 12,27 itd.), żywot (najnowsze wydania BT nie stosują już tego słowa). Biblia Ekumeniczna ze względu na stały rozwój języka uczyniła krok dalej i wyeliminowała również i te dziś już przestarzałe słowa. Jednak w niejednym miejscu można zauważyć swego rodzaju pół-archaizmy, biblizmy i nawiązania do uroczystego stylu sakralnego. Znaleźć więc można takie słowa jak np. biada (zastosowane w Mt 11,21; 23,13.14.15.16; Łk 11,44; Ap 8,13; 9,12; 11,14; 12,12; 18,10), cudzołóstwo, miłować (zazwyczaj zastępowane przez kochać), niewiasta, osobność, ów, przetak, wieczerza (Mt 26,17.18; Mk 14,12; Łk 22,8.15), które już prawie nie funkcjonują w języku współczesnym i dlatego częstość ich występowania w przekładzie ekumenicznym została ograniczona do minimum. Nie zmieniono tych biblizmów, które pozostają w zgodzie ze współczesnym językiem. Pozostała więc formuła modlitewna Ojcze nasz, zachowane zostały takie biblizmy jak: Co to jest prawda, Oto człowiek.
Liczne biblizmy, a zwłaszcza te szczególnie zadomowione w języku polskim, starano się zachować, dokonując niekiedy jedynie drobnych przesunięć szyku wyrazów albo też zmieniając jedno czy drugie słowo. Tendencję tę z łatwością dostrzeże czytelnik chociażby na przykładzie Kazania na Górze, w którym znacząca część biblizmów z niewielkimi retuszami została zachowana (por. np. Mt 5,37; 5,48; 6,3.24.33; 7,1.5.7.21). Zdarzało się jednak, że utrwalone w tradycji przekładowej sformułowania oddane zostały w nowej – jak się wydaje bardziej zrozumiałej – szacie językowej. Nie popadając w nadmierne modernizowanie, starano się, by język przekładu był zasadniczo bardziej współczesny niż tradycyjny. Wzgląd na dzisiejszego czytelnika był dla tłumaczy ważniejszy od wielowiekowej konwencji przekładowej. Racje religijno-duchowe były dla zespołu zdecydowanie ważniejsze od argumentów estetyczno-językowych. Zespół podzielał opinię, że jest tylko misterium wiary, nie ma zaś misterium języka ani stylu biblijnego.
Przekład ekumeniczny czasem modernizuje starożytne realia. Zamiast terminów kohorta i pretorium z Mt 27,27 zmieniono na: oddział i dziedziniec. W Mt 19,7-8 są bardziej współcześnie: rozwód i rozwodzić się. Niektórzy tłumacze chcieli dawne „rozgłaszajcie na dachach” (Mt 10,27) zamienić na „rozgłaszajcie na tarasach”. Długi spór trwał też w związku z podziałem czasu, np. w Mt 27,45.46. Proponowano sformułowanie: między godziną dwunastą a trzecią po południu całą ziemię ogarnęła ciemność. Ostatecznie jednak została stara wersja. Wszyscy jednak zgodzili się, że dawne „opuści człowiek ojca i matkę” z Mt 19,5 trzeba zmienić na „opuści mężczyzna”.
W przekładzie ekumenicznym zauważalna jest też tendencja do modernizacji samego języka i odstępowania od tradycyjnych, nieraz wielowiekowych, ale dziś już mało albo wcale nie zrozumiałych form. W Mt 5,29 oka nie nazwano członkiem, jak np. BT i BW, lecz częścią ciała. W Mt 8,21 i Łk 9,59 zamiast tradycyjnego pogrzebać zastosowano pochować (podobnie Mt 14,12), z kolei w Mt 12,29 „zagrabić jego własność”, a nie „sprzęt mu zagrabić”, zamiast wiejadła w Mt 3,12 i Łk 3,17 jest przetak. Dotychczasowy trzos z BT i BW w większości przypadków zastąpiono sakiewką (Mt 10,9; Łk 10,4; 22,35). W Jk 5,7 dotychczasowe przekłady tłumaczyły deszcz późny i deszcz wczesny, natomiast przekład ekumeniczny zaproponował w tym miejscu deszcz jesienny i deszcz wiosenny. W Jk 5,14 dano prezbitera a nie kapłana lub starszego. jak proponowały dotychczasowe przekłady. Ryzykownej zmiany dokonano w Jk 1,13-14, gdzie mowa nie o kuszeniu, lecz doświadczaniu. Tradycyjnego celnika chciano zamienić na poborcę podatków – czego świadectwem próbne wydanie Mateusza i Marka – ale w całościowym wydaniu Nowego Testamentu zrezygnowano z tego pomysłu.
Jako przykład uwspółcześnienia słownictwa można jeszcze podać wiele innych przykładów, jak chociażby uczeni w Piśmie, którzy zastąpieni zostali przez nauczycieli Prawa. Paralityk (np. Mt 9,2) jest zwykle sparaliżowanym. Ewangelia, pomimo tego, iż jest słowem dobrze znanym i na dobre zakorzenionym w polskiej tradycji, jako słowo niepolskie w większości przypadków tłumaczona jest jako Dobra Nowina. W ewangeliach zamiast tradycyjnej podniosłej formuły „zaprawdę powiadam wam”, inicjującej ważne wypowiedzi Jezusa, zaproponowany został zwrot „zapewniam was”, czasem „oświadczam wam”. Słowo zapewniam ma tę zaletę, że od razu sugeruje następujące po nim dopełnienie, daje do zrozumienia, że jest ono pewne, niepodważalne i niebagatelnej rangi. W Ap przed tronem Boga stoją cztery istoty, a nie, jak w innych przekładach: cztery żywe istoty (Dąbrowski), cztery Zwierzęta (BT), cztery postacie (BW), oraz dwudziestu czterech starszych (tak ma BW) zamiast dwudziestu czterech starców (BT). Czasowniki gorszyć i zgorszyć pozostawiono jedynie w tych miejscach NT, w których one występują w znaczeniu, jakie nadaje im współczesny język, tzn. jako oburzenie wywołane niestosownym zachowaniem.
Złe duchy (np. Mt 8,16) to prawie zawsze demony. Cisi w trzecim błogosławieństwie Kazania na Górze (5,5) stali się łagodnymi. Węże (Mt 10,16) nie są już roztropne, lecz czujne, natomiast gołębie dotąd nieskazitelne zamieniły się w łagodne. Opętanego zastąpił obłąkany, ślepego – niewidomy, chromego – kulawy, łaknącego – głodny, kupiectwo – handel, roztropnego – rozsądny lub rozumny. Niektóre z tych innowacji wprowadzonych w przekład ekumeniczny szeroko pojawiły się już, choć z rzadka, we wcześniejszych przekładach.
Niezależnie od modernizacji języka translatorzy starali się, choć po części, zachować różne rodzime tradycje przekładowe. Dlatego też można odnaleźć w przekładzie ekumenicznym zarówno elementy tradycji Wujkowej, jak i Biblii Gdańskiej, a nawet materiałów z końca XVI wieku dla tzw. kalwińskiej Biblii genewskiej (1588), która nigdy po polsku się nie ukazała.
Ekumeniczny NT wprowadził też cały szereg określeń niewystępujących w dotychczasowych polskich przekładach a charakterystycznych dla współczesnego języka. Są to m.in.: kobiety ciężarne (Mt 24,19; Mk 13,17; Łk 21,23), łamać wierność małżeńską (Mt 5,27.28), ożenić się (Mt 22,25; Łk 14,20), podżegacz ludu (Łk 23,14), spowodować śmierć (Mt 10,21), wprowadzać słowa w czyn (Mt 7,24; Łk 6,49), zyskać poklask u ludzi (Mt 6,2). Ponadto w Mt 25,16, gdzie jest mowa o mądrym wykorzystaniu pięciu talentów, zespół tłumaczy początkowo zamierzał zastosować dobrze dziś znane i stosowane w takich sytuacjach słowo zainwestować. Jednak po wielu dyskusjach zrezygnowano z niego – jako z propozycji zbyt nowatorskiej. Wrócono do znanego już przekładu, używając w tym miejscu tradycyjnego, choć bardzo wieloznacznego słowa obracać.
Modernizacja języka dotyczy także morfologii i dlatego odróżnieniu od dotychczasowych przekładów nie stosuje się przymiotnika Boży, a w odniesieniu do nieba przymiotnika niebieski, lecz niebiański, i dlatego też zamiast syn Boży występuje syn Boga, podobnie chwała Boga, a nie jak dotychczas chwała Boża, zamiast Królestwo Niebieskie jest Królestwo Niebios. Rzadziej stosuje się model słowotwórczy dla rzeczowników oznaczających niedorosłych na -ę. Zamiast dziecię stosuje się dziecko, zamiast chłopię – chłopiec, dziewczę – dziewczyna, zachowały się jednak pisklę, szczenię, źrebię. Została usunięta archaiczna końcówka -ów dla rzeczowników rodzaju męskiego w dopełniaczu liczby mnogiej. Nie ma już faryzeuszów, saduceuszów i koszów, które zastąpiono przez faryzeuszy, saduceuszy i koszy. Zaimki dzierżawcze w formach skróconych (mym, mego, memu, twym, twego, twemu, swym itd.) stosowane jeszcze były w Ewangelii Mateusza, jednak w trakcie prac nad Ewangelią Marka zdecydowano się na całkowite ich wyeliminowanie i wyłączne stosowanie form długich (moim, mojego, mojemu, twoim, twojego, twojemu, swoim itd.). Przekład ekumeniczny nie stosuje imiesłowów uprzednich zakończonych na -łszy lub -wszy.
Zespół tłumaczy podczas całej pracy stawiał sobie często pytanie: czy tak się dzisiaj mówi i pisze? Przy czym nacisk stawiano na język pisany – jako staranniejszy od mówionego. Język przekładu stanowić miał po prostu współczesny język polski, którym posługuje się obecne pokolenie, zwłaszcza w piśmie. Nie miał to być więc język potoczny, język ulicy czy też slang ani też przekład z typu tzw. przekładów dynamicznych, który chciałby oddawać w nowej szacie językowej ducha i sens oryginału. W przekładzie ekumenicznym do minimum ograniczono parafrazę tekstu. Starano się jednak, by język przekładu był językiem współczesnego pokolenia, by po ten przekład sięgali ludzie nie tyle dla rozkoszowania się pięknem języka, co dla pożytku duchowego i pracy nad własnym uświęceniem. Językoznawcy utrzymują, że z powodu nieustannego rozwoju języka nowego przekładu należałoby dokonywać właściwie co 25-30 lat. Szata językowa przekładu ekumenicznego świadomie różni się, i to w sposób zasadniczy, od języka zwłaszcza BT, BW czy BP. Racje językoznawców rozmiłowanych w staropolszczyźnie nie mogą według zespołu tłumaczy brać góry nad postulatem, że Słowo Boga musi być żywe, skuteczne i zdolne osądzić myśli i zamiary serca (w myśl Hbr 4,12). Biblia traktowana jest przede wszystkim jako księga wiary, nie jako czcigodny zabytek piśmiennictwa, stąd jej rozumna modernizacja jest postulatem zasadniczej wagi dla teologów. Tłumaczenia "stricte" literackie, choć bardzo cenne, jak widać to na przykładzie W. Bąka, R. Brandstaettera, Cz. Miłosza czy L. Staffa, pozostają na marginesie zainteresowania głównych odbiorców Biblii, którzy szukają w niej nade wszystko prawdy o Bogu i człowieku, a nie doznań artystyczno-estetycznych.
Substrat semicki.
Pomimo zauważalnej modernizacji języka wiele biblijnych słów i zwrotów w różnych miejscach przekład ekumeniczny oddaje zgodnie z myśleniem semickim. Termin Jeruzalem stosowany jest znacznie częściej niż w BT i BW, we wszystkich tych miejscach, w których stosuje go tekst grecki. Tytuł rabbi (np. Mt 23,7.8; Mk 9,5; 11,21; J 1,38) został zachowany z tego względu, iż był nadawany nauczycielom i mistrzom religijnym. Termin συνεδριον poza nielicznymi wyjątkami transkrybowany jest jako Sanhedryn. Podobnie jest z innymi semityzmami leksykalnymi, które przełożono według zwykłej transkrypcji, nie starając się o wyszukanie polskiego ekwiwalentu. A więc zostały takie semityzmy, jak: abba (Mk 14,36), alleluja (Ap 19,1.3.4.6), amen (Ap 1,6.7; 3,14; 5,14; 7,12; 19,4; 22,20), gehenna (Mt 18,9; Mk 9,43.47), hosanna (Mt 21,9.15; Mk 11,9.10; J 12,13), korban (Mk 7,11), Pascha, raka (Mt 5,22) i szabat (passim). W Ap zostawiono także Abadon (9,11) i Harmagedon (16,16).
Czasem zdarza się nawet, że formy semickie stosowane są w miejscach, które już grecki tekst NT odsemityzował. W greckim oryginale tylko dwukrotnie spotykamy termin Μεσσιας (J 1,41; 4,25). We wszystkich pozostałych przypadkach grecki oryginał używa formy zgrecyzowanej Χριστος. Przekład ekumeniczny w większości przypadków przekłada Χριστος na Chrystus, jednak – czyni to również BT, która w 58 miejscach NT stosuje Mesjasz – w tych miejscach NT, które szczególnie akcentują mesjańskie powołanie Chrystusa. Przekład ekumeniczny w jeszcze liczniejszych przypadkach używa hebrajskiej formy Mesjasz (np. Ap 11,15; 12,10), wracając w ten sposób bardziej do oryginalnego semickiego brzmienia. Zachowany też niekiedy został semicki idiom ciało i krew, oznaczający śmiertelną naturę ludzką, bądź rozum ludzki (Mt 16,17; 1 Kor 15,50; Ef 6,12; Hbr 2,14).
Tłumacze świadomi tego, iż za wieloma występującymi w NT greckimi słowami kryją się ich hebrajskie ekwiwalenty, w niektórych przypadkach bardziej kierowali się znaczeniem tych ekwiwalentów, niż słownikowym znaczeniem oryginalnych słów greckich. Przykładem tego jest Ap 14,6, gdzie καθημενους επι της γης przetłumaczono na „mieszkańców ziemi”, a nie jak w BT na „tych, którzy siedzą na ziemi”. Z podobnych względów ευαγγελιζω w Ap 10,7 zostało przełożone nie na „podał Dobrą Nowinę” (BT), czy zwiastował (BW), lecz na ogłosił – ze względu na wyraźne nawiązanie Ap 10,7 do Am 3,7 i Ez 38,17, a także na kontekst, w jakim użyte zostało ευαγγελιζω w Ap 14,6. W Łk 15, 18 zachowane też zostało semickie „zgrzeszyłem przeciw niebu”.
Z całego przekładu usunięto konsekwentnie tzw. "participium graphicum" – wszystkie te złożenia, które zgodnie z cechą semicką wyrażają dwa aspekty tej samej czynności, a więc: αποκριθεις ειπεν, αποκριθεις λεγει, ἀπεκρίνατο λέγων itd. Starano się eliminować również takie połączenia wyrazowe, w których występuje czasownik z rzeczownikiem utworzonym od tego samego rdzenia. Styl semicki lubuje się w takich powtórzeniach, np. w Mk 4,41: και εφοβηθησαν φοβον μεγαν – co dosłownie trzeba by przetłumaczyć „przestraszyli się wielką bojaźnią”, a nie brzmi to dobrze w języku polskim. Lepiej jest przełożyć przez: „bardzo przerażeni”. W podobnych przypadkach pozostawiono bądź sam rzeczownik, bądź czasownik. W Łk 22,15 επιθυμιа επεθυμησα przełożono przez „bardzo pragnąłem”, a nie po semicku „pragnąłem pragnieniem”. Z kolei greckie kalki językowe przełożone niewolniczo z hebrajskiego, takie jak np. υιοι του νυμφωνος w Mt 9,15 i кαρδια της γης w Mt 12,40, przełożono zgodnie z myśleniem semickim jako goście weselni i głębia ziemi. Podobnie w Mt 2,20 την ψυχην του παιδιου przełożono przez „czyhali na życie dziecka” a nie dosłownie – „czyhali na duszę dziecka”. Semicki idiom τι εμοι και σοι z Mk 5,7 i J 2,4 znaczący dosł. „co mnie i tobie” przełożono na „czego chcesz ode mnie”. Semicki zwrot „Ty sam to mówisz” (Mt 26,64; 27,11; Mk 15,2). Zachowano też semicką frazę „ze względu na moje imię” (Mt 24,9; Mk 13,13; Łk 21,17).
Zagadnienie semityzmów w translacjach biblijnych nie zostało jak dotąd zadowalająco rozwiązane, w przekładzie ekumenicznym wybrano więc drogę pośrednią. Zostawiono ich tyle, by zachowany został semicki substrat tej księgi, ale nie na tyle, by przekład miejscami stawał się niezrozumiały.
Przekład niektórych miejsc niezrozumiałych i wieloznacznych.
Jednym z tekstów, jakkolwiek łatwym do interpretacji, ale trudnym do przełożenia jest Mt 24,51. Tekst grecki stosuje w tym miejscu διχοτομησει, co dosł. znaczy przepołowi, przetnie na pół. W polskiej umysłowości przecinanie kogoś na pół – jako wymiar kary – raczej nie istnieje, toteż tłumacze starali się to słowo zastąpić jakimś innym wyrażającym karę ekwiwalentem, stosownym do epoki, w której żył dany tłumacz. Dotychczasowe przekłady przekładały go w ten sposób:
Przekład ekumeniczny zdecydował się na wersję: „Surowo go ukarze i wyznaczy mu miejsce z obłudnikami”. W powyższym brzmieniu osłabiona została – jak się wydaje – z jednej strony jakaś krwawa wymowa tego tekstu, z drugiej zaś nie zanikła dolegliwość kary, co ma miejsce przy użyciu terminów usunie – odłączy. W takim przekładzie nie udało się bliżej sprecyzować rodzaju kary.
Innym trudnym do przekładu miejscem jest Mk 9,48, który przedstawia symboliczny opis kary. Dotychczasowe przekłady oddawały go w sformułowaniu: „Gdzie robak ich nie umiera i ogień nie gaśnie”. Tłumacze długo szukali sposobu, by werset ten oddać bardziej zrozumiale. Proponowano zatem brzmienie: „Tam gdzie robactwo żeruje i ogień nie gaśnie”. Proponowano także: „gdzie męka ich nie ma końca i ogień nie gaśnie”. Jednak z powodu braku zgody ze strony większości uczestników komisji przekładowej wrócono do tradycyjnego, choć nie do końca zrozumiałego brzmienia.
Długie dyskusje trwały nad Mk 9,49, który tradycyjnie przekłada się przez: „Bo każdy ogniem będzie posolony”. W takim brzmieniu – bez bardziej szczegółowych objaśnień – werset ten pozostaje całkowicie niezrozumiały. Stąd w pierwszym wydaniu Mk zaproponowano: „Ogień bowiem jak sól oczyści każdego”. W ostatecznej redakcji z brzmienia tego jednak zrezygnowano, uważając, że byłby to już nie przekład lecz interpretacja.
Kolejnym "crux exegetarum" jest 1 Kor 11,10. Problemem jest tu słowo εξουσια. Dotychczas przekłady tłumaczyły je jako „znak uległości”, bądź „oznaka poddania”, jakkolwiek w tekście greckim nie ma mowy ani o poddaniu, ani o uległości. Przekład ekumeniczny zdecydował się na wersję dosłowną, zachowując główne znaczenie terminu εξουσια. Stąd mamy: „Dlatego kobieta, ze względu na aniołów, powinna mieć na głowie znak władzy”. Z całego kontekstu zaś wynika, że chodzi o władzę mężowską.
W niedługim Liście Judy, najtrudniejszym do przełożenia, jest wiersz 6., a to za sprawą wieloznacznego terminu arch (początek, pierwsza zasada, pierwszeństwo, władza, urząd) użytego na tle niejasnego kontekstu. Pierwotny przekład wprowadzał całkiem nową propozycję i brzmiał: „Aniołów, którzy porzucili swój urząd”. Przy ostatecznej redakcji zrezygnowano z tej innowacji, wybierając dotychczasową propozycję BP: „Aniołów zaś którzy nie zachowali swego pierwotnego stanu”.
Przy porównaniu ostatecznej wersji przekładu ekumenicznego z pierwszymi wydaniami ewangelii synoptycznych można dostrzec, jak wiele zmian poczyniono w redakcji ostatecznej w stosunku do pierwotnych propozycji, które nierzadko szły bardzo daleko i w niejednym bardzo odbiegały od dotychczasowej tradycji przekładowej. Pokazuje to, że tłumacze nigdy do końca nie byli zadowoleni i bywało, że próbowali udoskonalać samych siebie. Powrót w niejednym do tradycyjnych sformułowań był wprawdzie zabiegiem bezpiecznym, ale – zdaniem niektórych – zbytnio osłabił twórcze nowatorstwo przekładu.
Spory międzykonfesyjne.
Tekstem, który tradycyjnie dzieli protestantów i katolików, jest Mt 16,18. W katolickich przekładach tekst ten zwykle jest tłumaczony: „Ty jesteś Opoka i na tej Opoce zbuduję Kościół mój” (Dąbrowski), lub: „Ty jesteś Piotr [czyli Skała] i na tej Skale…” (BT). Niektóre protestanckie przekłady w czasach reformacji opowiadały się czasem za przekładem: „Ty jesteś Skalisty…” (Budny), „Ty jesteś Opoczysty…” (Czechowic). Jednak najbardziej liczące się protestanckie przekłady okresu reformacyjnego i poreformacyjnego unikały takiej formy. W przekładzie ekumenicznym postanowiono nie tłumaczyć imienia Piotr zgodnie ze współczesną tendencją przekładową i dlatego jest: „Ty jesteś Piotr i na tej skale zbuduję mój Kościół”. Tym samym tekst pozostał częściowo niejasny i niezrozumiały dla czytelnika, a jego interpretacja została przerzucona na barki teologów i kaznodziejów poszczególnych kościołów.
Podczas przekładu Ewangelii Łukasza pojawiły się kontrowersje maryjne. Strona katolicka wsparta została przez prawosławną. Spornym tekstem był Łk 1,28. Chodziło o to, czy należy przetłumaczyć, iż Maria jest pełna łaski (katolicy i prawosławni), czy też obdarowana łaską (protestanci). Według protestantów zwrot pełna łaski jest nadinterpretacją i zawsze budził opory. Ostatecznie uzgodniono, że greckie κεχαριτωμένη zostanie przełożone jako obdarowana łaską, co również dla strony katolickiej jest do przyjęcia, ponieważ nie burzy katolickiego dogmatu. Powody takiego a nie innego przekładu tego wiersza zostały wyjaśnione w Słowie Wstępnym Redakcji Naukowej Nowego Testamentu i jest to jedyna międzykonfesyjna kontrowersja wyjaśniona we Wstępie.
Innym tekstem, który zwykle dzielił protestantów i katolików, jest Łk 11,28, w którym Jezus udziela odpowiedzi na zawarte w poprzednim wierszu stwierdzenie: „Błogosławione łono, które Cię nosiło i piersi które ssałeś” (Łk 11,27). Odpowiedź Jezusa katolicy zazwyczaj tłumaczą: „Owszem, błogosławieni są ci, którzy…” natomiast protestanci zwykle tłumaczą przez: „Błogosławieni są raczej ci, którzy…” Mając na uwadze poprzednie spory w pracy nad tego typu tekstami, tłumacze zaproponowali: „O ileż bardziej błogosławieni są ci, którzy słuchają Słowa Boga i strzegą go”. W taki sposób nie tłumaczył jeszcze żaden polski przekład. Tym razem obeszło się bez sporów.
Adwentyści zgłaszali zastrzeżenia w tekstach mówiących o nieczystych pokarmach, wstrzemięźliwości, nieśmiertelności duszy, w tekstach obniżających rangę starotestamentowego Prawa i tekstach eschatologicznych. Jednym z dyskutowanych tekstów był Mk 7,19. Zespół tłumaczy chciał pierwotnie przetłumaczyć ten tekst w sposób sugerujący, że Jezus oczyścił wszystkie pokarmy. Przedstawiciel adwentystów nie chciał się na to zgodzić, ponieważ kłóci się to z teologią adwentystyczną. Przyjęto brzmienie: „Oczyszczając wszystkie pokarmy”, do którego przywiązani są adwentyści, a możliwe jest do zaakceptowania przez innych. W taki zresztą sposób przetłumaczyła to miejsce swego czasu Biblia Gdańska. Inną kontrowersję wywołała kwestia przecinka w Łk 23,43 („Zapewniam cię, dziś będziesz ze Mną w raju”). Adwentyści chcieli wstawić przecinek po słowie „dziś”, ponieważ ich zdaniem człowiek nie istnieje po śmierci, aż do dnia zmartwychwstania.
Krytyka przekładu i jego obrona.
Ukazanie się ekumenicznego przekładu NT było nie tylko doniosłej rangi wydarzeniem religijnym i kulturowym, ale również wydarzeniem filologicznym. Poloniści zainteresowali się przekładem już po ukazaniu się cząstkowych wydań dwóch pierwszych Ewangelii.
Krytyka przekładu rozpoczęła się już po ukazaniu się Ewangelii Mateusza. Bożena Szczepińska zarzuciła, że przekład został pozbawiony archaizmów, ale przy okazji również i stylu biblijnego, że spośród wszystkich przekładów ostatniego pięćdziesięciolecia ten najbardziej odbiega od konwencji biblijnych. Krystyna Długosz-Kurczabowa oceniła, że najważniejszą cechą przekładu jest „radykalizm we wprowadzaniu innowacji”. Paweł Binek, oceniający już dwie pierwsze Ewangelie, stwierdził, że „translatorzy starali się o to, by zasada gwałtownej modernizacji stała się w ich przekładach zasadą porządkującą”. Bożena Matuszczyk zarzuciła, że tłumacze nie tylko zerwali ze stylem biblijnym, ale również nie mieli wyczucia językowego.
Pod wpływem krytyki redaktorzy NT wycofali się z niektórych rozwiązań modernizacyjnych i przywrócono niektóre tradycyjne rozwiązania, jak np.: celników (pierwotnie poborcy podatków). Niemniej, jak ocenił Stanisław Koziara, znaczna część uwag krytycznych względem pierwszych wydań cząstkowych (Mt i Mk) w dalszym ciągu znajduje zastosowanie w pełnym wydaniu tekstu NT. Koziara zarzucił używanie sformułowań zapożyczonych z potocznego języka, takich jak: złapać ryby, zajazd, zbiornik z wodą, zdać sprawozdanie, dodać wiary, sprzedawcy, handlarze, bank, nowinkarz, garnek, obracać pieniędzmi, przyłapać na słowie.
W odpowiedzi na krytyczne głosy dwaj tłumacze, Jerzy Banak i Leszek Jańczuk, zaangażowali się w obronę przekładu na łamach „Roczników Teologicznych Warszawsko-Praskich”, „Niedzieli”, „Chrześcijanina”, „Pielgrzyma Polskiego”, a także kwartalnika „Słowo i Życie”. W latach 2002–2004 ukazywały się też artykuły w „Bliżej Biblii” poruszające tę kwestię. Tłumacze bronili założeń koncepcyjnych przekładu, uzasadniając dobór szaty językowej przekładu oraz jego strony leksykalnej.
W roku 2008 głos zabrał inny tłumacz, Mirosław Kiedzik, który wyjaśnił swoją rolę w przekładzie, powtórzył główne założenia przekładu, wyjaśnił też dobór takich a nie innych rozwiązań translatorskich na przykładzie Prologu Ewangelii Jana. Kiedzik stwierdził, że zespołowi tłumaczy obca była pogoń za nowością, ale „był otwarty na wszelkie osiągnięcia współczesnej biblistyki”.
Spośród Kościołów uczestniczących w przekładzie najbardziej krytycznie ocenili przekład adwentyści, którzy zarzucili, że przekład w zbyt wielkim stopniu reprezentuje katolicki punkt widzenia. „Tak oto, niestety, protestanckie "sola scriptura" zmierza w kierunku nowej formuły: "sola Scriptura Catholica"”.
Rafał Leszczyński, inny tłumacz, zarzucił przekładowi nadmierną konfesjonalizację katolicką. Według uczestniczących w przekładzie tłumaczy nie zawsze przestrzegane były prawa autorskie. Ewangelia Jana jest dziełem prac komisji, a została przypisana Manfredowi Uglorzowi. Autorstwo Listu Judy przypisane zostało Banakowi, pomimo że był współautorem tej księgi. "Słowo Wstępne" jest plagiatem. W "Przedmowie" podano nieprawdziwą informację, że impuls dla przekładu ekumenicznego wyszedł z II Polskiego Synodu Plenarnego Kościoła Rzymskokatolickiego. W dokumencie Synodu nie ma żadnej wzmianki o przekładzie ekumenicznym.
Marcin Majewski ocenił, że przekład ekumeniczny cieszy się minimalnym zainteresowaniem i ogranicza się do osób zaangażowanych w dialogu ekumenicznym.
Wydania dźwiękowe.
W 2009 roku Towarzystwo Biblijne wydało Księgę Psalmów w wersji audio. Wydanie to spotkało się z pozytywną reakcją czytelników Pisma Świętego, dlatego w 2011 roku ukazało się wydanie dźwiękowe Czterech Ewangelii, a Towarzystwo Biblijne planuje sukcesywnie wydawać kolejne księgi.

</doc>
<doc id="2581499" url="https://pl.wikipedia.org/wiki?curid=2581499" title="Ĩ">
Ĩ

Ĩ (lub mała litera ĩ) jest literą rozszerzonego alfabetu łacińskiego. Litera składa się z litery I oraz umieszczonej nad nią tyldy.
W języku kikuju Ĩ jest czytane jak E. 

</doc>
<doc id="2581505" url="https://pl.wikipedia.org/wiki?curid=2581505" title="Manuczar Kwirkelia">
Manuczar Kwirkelia



</doc>
<doc id="2581508" url="https://pl.wikipedia.org/wiki?curid=2581508" title="Mistrzostwa Czech w Lekkoatletyce 1995">
Mistrzostwa Czech w Lekkoatletyce 1995

26. Mistrzostwa Czech w Lekkoatletyce – zawody lekkoatletyczne, które odbyły się 5 i 6 lipca 1995 na Stadionie Miejskim w Ostrawie. Po raz pierwszy kobiety rywalizowały w biegu na 5000 metrów oraz rzucie młotem.

</doc>
<doc id="2581520" url="https://pl.wikipedia.org/wiki?curid=2581520" title="Chickenfoot III">
Chickenfoot III

Chickenfoot III – drugi album studyjny amerykańskiego hardrockowego zespołu Chickenfoot, wydany 27 września 2011. Pierwsza edycja posiadała ekskluzywną okładkę 3-D. Pomimo tytułu, nie jest to trzeci album zespołu.
Zespół zaczął nagrywać materiał w kwietniu 2010 – powstało demo zawierające cztery nienazwane utwory, z których jeden został umieszczony w nagraniu prezentującym technologię AMPF (Audio Musical Performance Fidelity).
W dniu 8 lipca 2011 na swojej stronie umieścił nagranie zawierające fragment jednego z nowych utworów z następującą wiadomością: "Attention Foot Soldiers. Get Your Boots On. September 27, 2011."
Album uzyskał nominację do Nagrody Grammy za Najlepszą Okładkę.
Lista utworów.
Opracowano na podstawie materiału źródłowego.
Wszystkie utwory, oprócz wskazanych przypadków, zostały skomponowane przez Sammy’ego Hagara i Joe Satriani’ego.
Twórcy.
Opracowano na podstawie materiału źródłowego.

</doc>
<doc id="2581524" url="https://pl.wikipedia.org/wiki?curid=2581524" title="Julia Tieriechowa">
Julia Tieriechowa



</doc>
<doc id="2581529" url="https://pl.wikipedia.org/wiki?curid=2581529" title="Mistrzostwa Czech w Lekkoatletyce 1996">
Mistrzostwa Czech w Lekkoatletyce 1996

27. Mistrzostwa Czech w Lekkoatletyce – zawody lekkoatletyczne, które odbyły się 7 i 8 września 1996 w Pradze.

</doc>
<doc id="2581550" url="https://pl.wikipedia.org/wiki?curid=2581550" title="W blasku światła">
W blasku światła

W blasku światła – album studyjny Andrzeja Piasecznego i Stanisława Sojki. Wydawnictwo ukazało się 15 kwietnia 2011 roku nakładem wydawnictwa muzycznego QM Music. 
Na płycie znalazły się interpretacje utworów i poematów papieża Jana Pawła II do muzyki Seweryna Krajewskiego oraz Stanisława Sojki. Album promował singel zatytułowany „W mroku jest tyle światła”.
Lista utworów.
Opracowano na podstawie materiału źródłowego.

</doc>
<doc id="2581554" url="https://pl.wikipedia.org/wiki?curid=2581554" title="Partia Pracy (Meksyk)">
Partia Pracy (Meksyk)



</doc>
<doc id="2581557" url="https://pl.wikipedia.org/wiki?curid=2581557" title="Komunistyczna Partia Ziem Baskijskich">
Komunistyczna Partia Ziem Baskijskich



</doc>
<doc id="2581573" url="https://pl.wikipedia.org/wiki?curid=2581573" title="Dewahuti">
Dewahuti

Dewahuti (dewanagari देवहूति, trl. devahūti, ang. Devahuti) – córka pierwszego Manu obecnej kalpy zwanego Swajambhuwa Manu (dewanagari स्वायम्भुव मनु, trl. svāyambhuva manu, ang. Svayambhuva Manu, tłum. "samozrodzony" lub "samomanifestujący") oraz jego żony Śatarupy (dewanagari शतरूप, trl. śatarūpa, ang. Shatarupa, tłum "literalnie śata-rūpa = posiadająca sto form").
Pochodzenie i postacie powiązane.
Pochodzenie.
Brahma w początkowym okresie tworzenia w celu zwiększenia populacji wszechświata podzielił swoje ciało na dwie części. Jedna część, to męski aspekt kreacji znany jako Swajambhuwa Manu, a druga część, to żeński aspekt kreacji znany jako Śatarupa. Z ich seksualnego związku zrodziła się Dewahuti i jej rodzeństwo: dwóch braci Prijawrata (dewanagari प्रियव्रत, trl. priyavrata, ang. Priyavrata) i Uttanapada (dewanagari उत्तानपादज, trl. uttānapādaja, ang. Uttanapada) oraz dwie siostry Akuti (dewanagari आकूति, trl. ākūti, ang. Akuti) i Prasuti (dewanagari प्रसूति, trl. prasūti, ang. Prasuti).
Recepcja w literaturze hinduistycznej.
Według "Bhagawatapurany" Dewahuti była nagrodą dla maharsziego Kardamy za jego wieloletnie pokuty. Wiszu obiecał Kardamie, iż spłodzi dziewięć wspaniałych córek, które zostaną żonami wybitnych mędrców i również będą miały swój udział w zaludnianiu świata. Kardama miał spłodzić również jednego syna, który stanie się kolejnym wcieleniem Wisznu. W stosownym czasie, po zrealizowaniu przez Kardamę Muniego prośby Brahmy, udał się on ponownie do lasu aby doskonalić się w samorealizacji, zostawiając Dewahuti pod opieką Wisznu zrodzonego w ciele ich syna Kapili. Kapila opiekując się swoją matką nauczył ją jogicznych technik, dzięki którym Dewahuti osiągnęła mukti.

</doc>
<doc id="2581587" url="https://pl.wikipedia.org/wiki?curid=2581587" title="Linia Saikyō">
Linia Saikyō

 – linia kolejowa łącząca stację Ōsaki w dzielnicy Shinagawa ze stacją Ōmiya w prefekturze Saitama. Jest częścią sieci kolejowej Japońskiej Kolei Wschodniej (JR East). Nazwa linii jest utworzona z dwóch znaków wziętych z nazw: i .
Niektóre pociągi jadące na północ w kierunku stacji Ōmiya dojeżdżają do stacji Kawagoe należącej już do linii Kawagoe. Z kolei w kierunku południowym duża część pociągów dojeżdża do stacji Shin-Kiba będącej już częścią linii Rinkai (należącej do Tokyo Waterfront Area Rapid Transit)
Podstawowe informacje.
Linią Saikyō poruszają się trzy rodzaje pociągów: , oraz . 
Pomiędzy stacją Akabane a Ōmiya pociągi przyśpieszone zatrzymują się tylko na stacjach: Toda-Kōen, Musashi-Urawa i Yonohommachi, podczas gdy podmiejskie ekspresy, które kursują w godzinach szczytu, zatrzymują się tylko na stacji Musashi-Urawa. Na południe od stacji Akabane, jak i na liniach Kawagoe oraz Rinkai, wszystkie pociągi zatrzymują się na każdej stacji.
Tabor.
Linia jest obsługiwana przez 10-wagonowe składy serii 205. Przedłużenie do Kawagoe jest obsługiwane również przez 10-wagonowe jednostki serii TWR 70-000 należące do Tokyo Waterfront Area Rapid Transit.

</doc>
<doc id="2581599" url="https://pl.wikipedia.org/wiki?curid=2581599" title="Uładzimir Skawarodka">
Uładzimir Skawarodka

Uładzimir Jurjewicz Skawarodka (, , "Władimir Jurjewicz Skoworodko"; ur. 1 października 1954 w Konachach w rejonie miorskim) – białoruski agronom, kołchoźnik, komunistyczny działacz partyjny i polityk, w latach 2004–2012 deputowany do Izby Reprezentantów Zgromadzenia Narodowego Republiki Białorusi III i IV kadencji.
Życiorys.
Urodził się 1 października 1954 roku we wsi Konachy, w rejonie miorskim obwodu mołodeczańskiego Białoruskiej SRR, ZSRR. Ukończył Wielkołucki Instytut Gospodarstwa Wiejskiego, uzyskując wykształcenie agronoma, a także Mińską Wyższą Szkołę Partyjną, uzyskując wykształcenie politologa. Pracę rozpoczął jako pomocnik kombajnisty w kołchozie „Droga do Komunizmu” w rejonie miorskim. Następnie pracował jako brygadzista, agronom siewca, główny agronom w tym kołchozie, sekretarz organizacji partyjnej i zastępca przewodniczącego kołchozu „Bojowy Partyzant” w rejonie miorskim, przewodniczący kołchozu „1 Maja”, kierownik Wydziały Gospodarstwa Wiejskiego Komitetu Rejonowego Komunistycznej Partii Białorusi (KPB), pierwszy sekretarz Miorskiego Komitetu Rejonowego KPB, pierwszy zastępca przewodniczącego, przewodniczący Miorskiego Rejonowego Komitetu Wykonawczego.
W 2004 roku został deputowanym do Izby Reprezentantów Zgromadzenia Narodowego Republiki Białorusi III kadencji z Miorskiego Okręgu Wyborczego Nr 24. Pełnił w niej funkcję członka Stałej Komisji ds. Polityki Pieniężno-Kredytowej i Działalności Bankowej. 27 października 2008 roku został deputowanym do Izby Reprezentantów IV kadencji z tego samego okręgu. Pełnił w niej funkcję zastępcy przewodniczącego tej samej komisji. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej.
Życie prywatne.
Uładzimir Skawarodka jest żonaty, ma córkę i dwóch synów.

</doc>
<doc id="2581601" url="https://pl.wikipedia.org/wiki?curid=2581601" title="Uładzimier Skawarodka">
Uładzimier Skawarodka



</doc>
<doc id="2581603" url="https://pl.wikipedia.org/wiki?curid=2581603" title="Władimir Skoworodko">
Władimir Skoworodko



</doc>
<doc id="2581604" url="https://pl.wikipedia.org/wiki?curid=2581604" title="Źródło ciepła">
Źródło ciepła

Źródło ciepła – połączone ze sobą urządzenia lub instalacje służące do wytwarzania ciepła.
Obok sieci ciepłowniczej i odbiorników ciepła, jest jednym z trzech podstawowych elementów systemu wytwarzania, przesyłania i wykorzystywania ciepła. Służy do wytwarzania ciepła, a zamontowane w nim urządzenia mają zapewnić prawidłową i ciągłą współpracę z układem rozprowadzającym ciepło, w celu zaspokojenia potrzeb i oczekiwań odbiorców.
Podział.
Źródła ciepła można podzielić według różnych kryteriów, w zależności od tego w jakim celu dokonywany jest podział. w przypadku wskazania rodzaju energii pierwotnej, która w źródle ciepła przekształcana jest w ciepło, korzysta się z podziału źródeł ciepła ze względu na rodzaj paliwa. Wyróżnia się w ten sposób:
W zależności od parametrów nośników ciepła, źródła ciepła można podzielić na:

</doc>
<doc id="2581607" url="https://pl.wikipedia.org/wiki?curid=2581607" title="Konwencjonalne źródło ciepła">
Konwencjonalne źródło ciepła

Konwencjonalne źródło ciepła – źródło ciepła, w którym w celu wytworzenia ciepła spala się paliwa kopalne, takie jak węgiel, olej opałowy czy gaz ziemny lub płyny. Przetwarzają one energię chemiczną zawartą w paliwie w ciepło, które wydziela się w egzotermicznym procesie utleniania atomów węgla wodoru i siarki.

</doc>
<doc id="2581609" url="https://pl.wikipedia.org/wiki?curid=2581609" title="Zabytkowe wnętrza i obiekty Uniwersytetu Wrocławskiego">
Zabytkowe wnętrza i obiekty Uniwersytetu Wrocławskiego



</doc>
<doc id="2581613" url="https://pl.wikipedia.org/wiki?curid=2581613" title="Międzynarodowy Motocyklowy Rajd Katyński">
Międzynarodowy Motocyklowy Rajd Katyński

Międzynarodowy Motocyklowy Rajd Katyński – rajd motocyklowy organizowany od 2001 roku przez stowarzyszenie o tej samej nazwie.
Działalność.
Rajd.
Celem rajdu jest odwiedzenie miejsc związanych ze zbrodnią katyńską i historią Polski na Kresach Wschodnich, kontakt z Polakami mieszkającymi na tych terenach, działalność charytatywna i rozwój kontaktów międzynarodowych.
Zlot Gwiaździsty.
Rajd Katyński jest też od roku 2004 organizatorem Zlotu Gwiaździstego na Jasnej Górze, będącego największym niekomercyjnym zlotem w Europie. Na zlocie co roku motocykliści z Polski i zagranicy rozpoczynają sezon od Mszy świętej i zawierzenia się w opiekę Królowej Polski.
Historia.
Pomysłodawcą i twórcą rajdu jest Wiktor Węgrzyn który w 2000 roku zaproponował wyprawę motocyklową do miejsc związanych ze zbrodnią katyńską.
W pierwszym rajdzie, który odbył się w 2001 roku, wzięło udział ok. 50 motocyklistów; w 2009 roku uczestniczyło w nim ponad 100 osób. Trasa rajdu w każdym roku jest nieco inna, lecz zawsze obejmuje miejsca związane ze zbrodnią katyńską: Charków, Katyń i Miednoje. W 2009 roku trasa IX Międzynarodowego Motocyklowego Rajdu Katyńskiego przebiegała następująco:
Warszawa – Żółkiew – Włodzimierz Wołyński – Lwów – Olesko – Zbaraż – Krzemieniec – Huta Pieniacka – Żytomierz – Berdyczów – Kijów – Charków – Orzeł – Moskwa – Katyń – Miednoje – Sankt Petersburg – Dorpat – Kircholm – Wilno – Soleczniki – Koniuchy – Kopciowo – Suchowola – Sokółka – Warszawa.
W uroczystych otwarciach Międzynarodowego Motocyklowego Rajdu Katyńskiego, odbywających się przed Grobem Nieznanego Żołnierza w Warszawie, uczestniczą m.in. przedstawiciele Straży Granicznej, Policji i Wojska. Rajd, w którym biorą udział głównie motocykle ciężkie, wywołuje zainteresowanie mediów krajów, przez które przejeżdża (Polska, Ukraina, Rosja, Litwa, Łotwa, Estonia); w 2009 roku w Moskwie i Sankt Petersburgu do polskich uczestników rajdu dołączyli motocykliści rosyjscy.
Finansowanie.
W niektórych latach Międzynarodowy Motocyklowy Rajd Katyński otrzymywał dofinansowanie z MON. W 2011 roku XI Międzynarodowy Motocyklowy Rajd Katyński został objęty patronatem medialnym przez Program I Polskiego Radia, które relacjonowało jego przebieg.
Odznaczenia.
W 2008 Międzynarodowy Motocyklowy Rajd Katyński otrzymał Medalion Pieta Miednoje 1940, przyznany przez Warszawskie Stowarzyszenie Rodzina Policyjna 1939 roku. W 2010 Międzynarodowy Motocyklowy Rajd Katyński otrzymał odznaczenie Polonia Mater Nostra Est, nadawane przez Społeczną Fundację Pamięci Narodu Polskiego.
Kontrowersje.
W 2015r. Międzynarodowy Motocyklowy Rajd Katyński skrytykował rząd za zakaz wjazdu nałożony na Nocne Wilki, mówiąc iż dwa rajdy tego klubu motocyklowego miały miejsce wcześniej, oraz zadeklarowali zapalenie świec w imieniu Nocnych Wilków na grobach żołnierzy Armii Czerwonej, pomimo protestów ze strony rodzin ofiar zbrodni katyńskiej. Z tego powodu część rodzin ofiar zbrodni katyńskiej, m.in. Katarzyna Gadawska z Zarządu Kieleckich Rodzin Katyńskich, nie chcą być utożsamiane z rajdem.

</doc>
<doc id="2581617" url="https://pl.wikipedia.org/wiki?curid=2581617" title="Shin-Kiba">
Shin-Kiba

 – stacja kolejowa i stacja metra w Kōtō w Japonii.
Obsługuje linię Keiyō, linię tokijskiego metra Yūrakuchō (stacja Y-24) oraz linię Rinkai. Została oddana do użytku 8 czerwca 1988 jako końcowy przystanek linii metra Yūrakuchō. Od 1 grudnia 1988 obsługuje również linię Keiyō, której była początkowo końcową stacją (10 marca 1990 linia została wydłużona do stacji Tōkyō). Od 30 marca 1996 obsługuje również linię Rinkai należącą do prywatnego przewoźnika TWR. Począwszy od 1 grudnia 2002, pociągi linii Saikyō dojeżdżają do stacji Shin-Kiba.

</doc>
<doc id="2581620" url="https://pl.wikipedia.org/wiki?curid=2581620" title="Dżetymtau">
Dżetymtau



</doc>
<doc id="2581621" url="https://pl.wikipedia.org/wiki?curid=2581621" title="Dżetym-tau">
Dżetym-tau



</doc>
<doc id="2581622" url="https://pl.wikipedia.org/wiki?curid=2581622" title="Góry Pskemskie">
Góry Pskemskie



</doc>
<doc id="2581624" url="https://pl.wikipedia.org/wiki?curid=2581624" title="Sułtanuizdag">
Sułtanuizdag



</doc>
<doc id="2581628" url="https://pl.wikipedia.org/wiki?curid=2581628" title="Thomas D’Souza">
Thomas D’Souza

Thomas D’Souza (ur. 26 sierpnia 1950 w Adyapady) – indyjski duchowny katolicki, arcybiskup Kalkuty od 2012.
Życiorys.
Święcenia kapłańskie otrzymał 16 kwietnia 1977.
Episkopat.
14 czerwca 1997 został mianowany biskupem diecezji Bagdogra. Sakry biskupiej udzielił mu 25 stycznia 1998 ówczesny arcybiskup Kalkuty - Henry Sebastian D’Souza.
12 marca 2011 papież Benedykt XVI mianował go arcybiskupem koadiutorem Kalkuty. 23 lutego 2012 po przejściu na emeryturę poprzednika został pełnoprawnym ordynariuszem.

</doc>
<doc id="2581629" url="https://pl.wikipedia.org/wiki?curid=2581629" title="Warsz">
Warsz

Warsz (Warcisław) (ur. ???, zm. ???) – miecznik sandomierski, stolnik sandomierski, kasztelan lubelski, wojewoda sandomierski, kasztelan krakowski
Współpracownik Bolesława Wstydliwego. Bliski krewny (prawdopodobnie brat) Sięgniewa - kasztelana lubelskiego w latach 1252 – 1255 a następnie wojewody sandomierskiego i kasztelana krakowskiego. W 1266 brał udział w wyprawie na Ruś. Podczas konfliktu czesko-węgierskiego dowodził ekspedycją wojsk małopolskich na Księstwo wrocławskie. 23 lutego 1280, wspólnie z wojewodą krakowskim Piotrem z Bogorii i wojewodą sandomierskim Januszem Starżą, dowodził rycerstwem w bitwie pod Goźlicami.
Pieczęć Warsza.
Jedna z najstarszych zachowanych pieczęci szlacheckich. Odcisk pieczęci, przy dokumentach przechowywanych w klasztorze w Mogile, z roku 1278 jest tak opisywany: ""na pasmie zielonego fijoletowego i czerwonego jedwabiu przedstawia w obwódce romboidalnej ze ściętemi rogami krzyż przecinający wszystkiemi czterema ramionami swemi mniejsze od niego kółko każde ramię znowu jest przecięte poprzeczną kreską poza obwodem kółka tak że tym sposobem powstają cztery pomniejsze krzyże umieszczone na końcach większego w obwodzie napis S. VARSONIS...".
Drugi odcisk podobnej pieczęci tej samej osoby z r. 1279 opisywany następująco "ośmioboczna, w zwykłym wyciśnięta wosku, przedstawiająca pierścień, z którego ze środka cztery krzyże na cztery strony wybiegają. W otoku napis S. WARSII. CASTELLANI. CRACOVN.""
W encyklopedii staropolskiej Glogera napis ten odczytany jest jako "S. Warsii Castellani Cracovii"
Znak zawarty na tych pieczęciach jest przedmiotem hipotezy Piekosińskiego o tym, że był znakiem przedheraldycznym Wrszowców, a co za tym idzie, być może także Rawitów, z kolei Małecki podaje, że na poparcie tej czy przeciwnej hipotezy nie mamy żadnych dowodów.

</doc>
<doc id="2581633" url="https://pl.wikipedia.org/wiki?curid=2581633" title="Mitrofan (Simaszkiewicz)">
Mitrofan (Simaszkiewicz)

Mitrofan, imię świeckie Mitrofan Wasiljewicz Simaszkiewicz (ur. 23 listopada 1845 w guberni podolskiej, zm. lipiec 1933) – biskup Rosyjskiego Kościoła Prawosławnego.
Życiorys.
W 1871 ukończył Petersburską Akademię Duchowną z tytułem kandydata nauk teologicznych. W tym samym roku został skierowany do pracy w seminarium duchownym w Kamieńcu Podolskim jako wykładowca historii Rosyjskiego Kościoła Prawosławnego oraz języka francuskiego. W 1875 obronił dysertację magisterską w dziedzinie teologii (poświęconą proroctwu Nauma o Niniwie), zaś dwa lata później został rektorem seminarium, w którym pracował, a następnie przyjął święcenia kapłańskie i natychmiast otrzymał godność protoprezbitera. W 1904, po śmierci żony, złożył wieczyste śluby mnisze i otrzymał godność archimandryty.
29 stycznia 1906 przyjął chirotonię biskupią i został wikariuszem eparchii kazańskiej z tytułem biskupa czeboksarskiego. W chirotonii jako konsekratorzy wzięli udział arcybiskup kazański Dymitr, biskupi symbirski Guriasz, niżnonowogrodzki Nazariusz oraz biskup czystopolski Aleksy. W 1907 przeniesiony na katedrę penzeńską i sarańską. W 1914 otrzymał godność arcybiskupią. W 1915 przeniesiony ponownie, tym razem na katedrę dońską i nowoczerkaską. Brał udział w tworzeniu Tymczasowego wyższego zarządu cerkiewnego na południowym wschodzie Rosji i był jego pierwszym przewodniczącym.
Przed 1922 mianowany metropolitą.
W 1926 dołączył do grigoriewców; zmarł w lipcu 1933, nie wróciwszy do kanonicznej Cerkwi Rosyjskiej.
Autor publikacji z dziedzin historii Cerkwi, historii Podola, liturgiki oraz akafistu ku czci św. Szymona, biskupa włodzimierskiego.

</doc>
<doc id="2581634" url="https://pl.wikipedia.org/wiki?curid=2581634" title="Anton Szoch">
Anton Szoch



</doc>
<doc id="2581635" url="https://pl.wikipedia.org/wiki?curid=2581635" title="Partia Rewolucyjno-Demokratyczna">
Partia Rewolucyjno-Demokratyczna

Partido del Trabajo – meksykańska centrolewicowa partia polityczna, założona w 1989 roku. Partia jest jedną z dwóch partii meksykańskich należących do Międzynarodówki Socjalistycznej (drugą jest Partia Rewolucyjno-Instytucjonalna). Partia jest członkiem koalicji Frente Amplio Progresista.
Historia.
Partia została założona przez byłych czołowych działaczy Partii Rewolucyjno-Instytucjonalnej (Cuauhtémoc Cárdenas Solórzano) i członków innych mniejszych partii lewicowych (Partido Comunista Mexicano, Partido Socialista Unificado de México, Partido Mexicano Socialista i kilku innych. Partia ma największe poparcie na terenie południowych stanów, na północy poparcie nie przekracza 5 procent poparcia. Ugrupowanie liderem koalicji "Frente Amplio Progresista" zawartej z dwiema innymi lewicowymi partiami - socjalistycznym Partido del Trabajo i centrolewicowym Convergencia. PR-D jest przeciwna współpracy z PRI.
Poparcie.
Izba Deputowanych (wyniki procentowe odnoszą się tylko do okręgów wielomandatowych, liczba mandatów jest sumą zdobytą w okręgach wielomandatowych i jednomandatowych):

</doc>
<doc id="2581645" url="https://pl.wikipedia.org/wiki?curid=2581645" title="Ihar Spilniczenka">
Ihar Spilniczenka

Ihar Azorawicz Spilniczenka (, , "Igor Azorowicz Spilniczenko"; ur. 8 października 1962 w Słucku) – białoruski lekarz i polityk, w latach 2008–2012 deputowany do Izby Reprezentantów Zgromadzenia Narodowego Republiki Białorusi IV kadencji.
Życiorys.
Urodził się 8 października 1962 roku w mieście Słuck, w obwodzie mińskim Białoruskiej SRR, ZSRR. Ukończył Miński Państwowy Instytut Medyczny, uzyskując wykształcenie lekarza anestezjologa reanimatologa i lekarza organizatora ochrony zdrowia. Pracował jako lekarz anestezjolog reanimatolog w Słuckim Centralnym Szpitalu Rejonowym, zastępca głównego lekarza Słuckiego Terytorialnego Zjednoczenia Medycznego ds. Obsługi Medycznej Ludności Rejonu, główny lekarz Wilejskiego Centralnego Szpitala Rejonowego. Był deputowanym do Słuckiej Rejonowej Rady Deputowanych i Mińskiej Obwodowej Rady Deputowanych.
27 października 2008 roku został deputowanym do Izby Reprezentantów Zgromadzenia Narodowego Republiki Białorusi IV kadencji z Wilejskiego Okręgu Wyborczego Nr 64. Pełnił w niej funkcję członka Stałej Komisji ds. Ochrony Zdrowia, Kultury Fizycznej, Rodziny i Młodzieży. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej.
Życie prywatne.
Ihar Spilniczenka jest żonaty, ma syna.

</doc>
<doc id="2581647" url="https://pl.wikipedia.org/wiki?curid=2581647" title="Ihar Śpilniczenka">
Ihar Śpilniczenka



</doc>
<doc id="2581650" url="https://pl.wikipedia.org/wiki?curid=2581650" title="Igor Spilniczenko">
Igor Spilniczenko



</doc>
<doc id="2581653" url="https://pl.wikipedia.org/wiki?curid=2581653" title="Mikołaj Zaleski">
Mikołaj Zaleski

Mikołaj Zaleski (Zalewski) herbu Jelita – marszałek żytomierski, chorąży żytomierski w latach 1788-1794, podsędek owrucki w latach 1776-1790, pisarz owrucki w latach 1775-1776, członek konfederacji targowickiej województwa kijowskiego w 1792 roku.
Był posłem województwa kijowskiego na Sejm Czteroletni w 1788 roku. Wybrany ze stanu rycerskiego sędzią Sejmu Czteroletniego w 1788 roku. Członek Zgromadzenia Przyjaciół Konstytucji Rządowej.

</doc>
<doc id="2581655" url="https://pl.wikipedia.org/wiki?curid=2581655" title="Hachee">
Hachee

Hachee – duszone, duże kawałki chudej wołowiny z cebulą i przyprawami w sosie własnym, serwowane najczęściej z gotowanymi ziemniakami lub purée. Jest to tradycyjna, mięsna potrawa jednogarnkowa spożywana na gorąco w całej Holandii i szczególnie popularna zimą.
Przez Polaków nazywana potocznie „holenderskim gulaszem”.
Spora ilość ciemnego piwa oraz dodane przyprawy (szyszkojagody jałowca, liście laurowe i goździki) odpowiadają za smak potrawy. Goździki, które przywoziły do Holandii statki VOC z Moluków, nadają jej nieco „egzotyczny charakter” i charakterystyczny zapach.
Danie jest proste do przyrządzenia, ale czasochłonne, gdyż wymaga mieszania od czasu do czasu przez 2 do 3 godzin. Pozwala na wykorzystanie w kuchni gorszych gatunków mięsa wołowego.
W sklepach mięsnych można kupić już pokrojoną w kostkę surową wołowinę na "hachee" lub gotowy produkt, natomiast w supermarketach dostępne są na plastikowych tackach gotowe zestawy obiadowe z "hachee", purée i czerwoną kapustą do przygrzewania w kuchence mikrofalowej.
Opis.
Mięso wołowe jest krojone na dość duże kostki (o boku 3 cm) i obtaczane w mące z solą i pieprzem, a następnie podsmażane na maśle w rondlu o grubym dnie na dużym ogniu. Gdy mięso i mąka uzyskają brązowy kolor, to dodaje się do rondla cebulę, w ilości wagowej równej ilości mięsa, pokrojoną na grube kawałki lub półpierścienie, wraz z liściem laurowym i goździkami, po czym smaży aż do zeszklenia cebuli, regularnie mieszając. Następnie do rondla wlewa się kostkę bulionową rozpuszczoną w ciepłej wodzie lub bulion, ciemne piwo (niekoniecznie) oraz przyprawia octem winnym (mięso powinno być zakryte). Po zagotowaniu zmniejsza się ogień i dusi na małym ogniu pod lekko uchyloną przykrywką przez około 3 godziny, od czasu do czasu mieszając i sprawdzając czy nie wygotowała się woda.
Po trzygodzinnym duszeniu kawałki mięsa wołowego są miękkie, a cebula ma konsystencję papki. Oprószenie mięsa mąką przed smażeniem sprawia, że otrzymany sos jest związany i gęsty.
Według niektórych przepisów pokrojoną cebulę dodaje się do garnka dopiero po półtoragodzinnym duszeniu, gdyż długo duszona cebula jest ciężkostrawna.
Uduszoną wołowinę z cebulą podaje się razem z ugotowanymi ziemniakami, purée lub rzadziej ryżem. Jako warzywo serwuje się najczęściej czerwoną kapustę z jabłkiem. Można także podawać z chlebem.
Wariantem potrawy jest duszona wołowina z cebulą i jabłkami. Obrane ze skórki i pokrojone na ósemki jabłka odmiany złota reneta dodaje się do rondla na samym końcu i dusi razem przez około 10 minut. W tej wersji ocet winny zastępuje się syropem jabłkowym.

</doc>
<doc id="2581663" url="https://pl.wikipedia.org/wiki?curid=2581663" title="Nickelodeon Kids’ Choice Awards 2012">
Nickelodeon Kids’ Choice Awards 2012

25. gala Nickelodeon Kids’ Choice Awards odbyła się 31 marca 2012 roku o godz. 20:00. Prowadzącym galę był Will Smith. Gala po raz czwarty była transmitowana na polskim Nicku. Transmisja odbyła się we wtorek 3 kwietnia 2012 roku. 7 kwietnia 2012 roku transmisja z gali KCA została pokazana w MTV Polska, zaś 8 kwietnia tę galę wyemitowała VIVA Polska.
Wersja polska (lektor).
Wersja polska: na zlecenie Nickelodeon Polska – Start International Polska
Tekst: Marcin Bartkiewicz
Nadzór merytoryczny: Aleksandra Dobrowolska, Katarzyna Dryńska
Czytał: Janusz Zadura

</doc>
<doc id="2581664" url="https://pl.wikipedia.org/wiki?curid=2581664" title="Cerkiew Spotkania Pańskiego w Petersburgu (1887–1933)">
Cerkiew Spotkania Pańskiego w Petersburgu (1887–1933)

Cerkiew Spotkania Pańskiego – prawosławna cerkiew istniejąca w latach 1887–1933 w Petersburgu.
Fundatorem drewnianej świątyni był zamożny kupiec Aleksandr Dorogin, który w 1884 przekazał na ten cel działkę budowlaną i 30 tys. rubli. Projekt świątyni przygotował architekt Władimir Karpow; obiekt przeznaczony był dla 450 osób. Po dwuletnich pracach budowlanych budynek poświęcił 29 czerwca 1887 metropolita petersburski i ładoski Izydor. Cerkiew posiadała status parafialnej, działały przy niej dwie szkoły. Dwa lata po zakończeniu budowy do obiektu dostawiono drugi ołtarz św. Teodozjusza Czernihowskiego. W 1912 obiekt przeszedł gruntowny remont, zaś malarz Chrustalew wykonał w jego wnętrzu freski.
Cerkiew była czynna do 1933, w ostatnich latach administrowała nią parafia josifiańska. W 1933 została zamknięta na oficjalną prośbę komitetu zakładowego fabryki im. Stalina, a następnie całkowicie rozebrana.

</doc>
<doc id="2581665" url="https://pl.wikipedia.org/wiki?curid=2581665" title="Eko (album)">
Eko (album)

Eko – trzeci album studyjny zespołu Monopol. Pierwszym singlem promującym nadejście tego krążka jest utwór "Mega Luzik" masterowany w nowojorskich studiach Universal Music Group. Płyta łączy w sobie gatunki.

</doc>
<doc id="2581667" url="https://pl.wikipedia.org/wiki?curid=2581667" title="Suszyce (Beskid Mały)">
Suszyce (Beskid Mały)

Suszyce – zalesiony szczyt we wschodniej części Beskidu Andrychowskiego (Beskid Mały) o wysokości 619 m n.p.m. Jego stoki opadają: południowe ku wsi Jaszczurowa, zaś północne - ku dolinie potoku Bystrz.

</doc>
<doc id="2581673" url="https://pl.wikipedia.org/wiki?curid=2581673" title="Lucjan Avgustini">
Lucjan Avgustini

Lucjan Avgustini (ur. 28 sierpnia 1963 w Ferizaj, zm. 22 maja 2016) – albański duchowny katolicki, biskup Sapy w latach 2006-2016.
Życiorys.
Święcenia kapłańskie otrzymał 15 sierpnia 1989 i został inkardynowany do diecezji skopijsko-prizreńskiej. Po święceniach został biskupim sekretarzem, zaś w 1992 objął probostwo w parafii Aniołów Stróżów w rodzinnym mieście.
Od 1994 pracował w archidiecezji szkoderskiej. W 1996 został proboszczem szkoderskiej archikatedry, zaś w 1998 otrzymał nominację na wikariusza generalnego.
12 grudnia 2006 papież Benedykt XVI mianował go ordynariuszem diecezji Sapa. Sakry biskupiej udzielił mu 5 stycznia 2007 arcybiskup Angelo Massafra.
5 maja 2016 został wybrany na wiceprzewodniczącego Konferencji Episkopatu Albanii.
Zmarł nagle 22 maja 2016.

</doc>
<doc id="2581681" url="https://pl.wikipedia.org/wiki?curid=2581681" title="Jeff Coffin">
Jeff Coffin

Jeff Coffin (ur. 5 sierpnia 1965) – amerykański muzyk jazzowy i rockowy, najlepiej znany jako saksofonista zespołów Dave Matthews Band oraz Béla Fleck and the Flecktones. Oprócz saksofonu potrafi również grać na klarnecie, flecie i oboju.
Od marca 1997 roku był członkiem zespołu Béla Fleck and the Flecktones i zagrał na każdym jego albumie od "Left of Cool" wydanego w 1998 do "Jingle All the Way" wydanego w 2008.
Na swojej stronie internetowej oświadczył niedawno, że koncertowanie z zespołem Dave Matthews Band uniemożliwia mu granie na koncertach Fleckstones. Coffin nie zagrał również na ostatnim albumie zespołu – "Rocket Science", na którym w jego miejsce pojawił się oryginalny członek zespołu – Howard Levy.
W dniu 1 lipca 2008 Coffin dołączył do zespołu Dave Matthews Band podczas jego trasy koncertowej po tym, jak saksofonista LeRoi Moore odniósł obrażenia w wypadku na quadzie. 19 sierpnia 2008 Moore zmarł niespodziewanie w wyniku komplikacji spowodowanych wypadkiem, więc Coffin koncertuje z zespołem do chwili obecnej. Uzupełnił też niedokończone partie saksofonu, które ukazały się na płycie "Big Whiskey and the GrooGrux King".
Od końca lat ’90 Coffin nagrywa i koncertuje ze swoim własnym zespołem o nazwie Mu'tet, z którym wydał 5 albumów.
Coffin dał ponad 125 wykładów klinicznych w szkołach średnich i college’ach na całym świecie.
Jest znany z tego, że potrafi grać na dwóch saksofonach (altowym i tenorowym) jednocześnie.

</doc>
<doc id="2581683" url="https://pl.wikipedia.org/wiki?curid=2581683" title="Wadi Zaghra">
Wadi Zaghra



</doc>
<doc id="2581688" url="https://pl.wikipedia.org/wiki?curid=2581688" title="Wojciech Augustyn Świętosławski">
Wojciech Augustyn Świętosławski

Wojciech Augustyn Świętosławski herbu Pomian (zm. po 12 grudnia 1802) – chorąży krzemieniecki w latach 1788-1794, stolnik krzemieniecki w latach 1785-1788, pisarz grodzki krzemieniecki, konsyliarz konfederacji generalnej koronnej w konfederacji targowickiej w 1792 roku, konsyliarz województwa wołyńskiego w konfederacji targowickiej w 1792 roku, rotmistrz Kawalerii Narodowej.
Był posłem województwa wołyńskiego na Sejm Czteroletni w 1788 roku. Wybrany ze stanu rycerskiego sędzią Sejmu Czteroletniego w 1788 roku. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja.
Odznaczony Orderem Orła Białego, kawaler Orderu Świętego Stanisława.

</doc>
<doc id="2581689" url="https://pl.wikipedia.org/wiki?curid=2581689" title="Bregolas">
Bregolas



</doc>
<doc id="2581690" url="https://pl.wikipedia.org/wiki?curid=2581690" title="Haretha">
Haretha



</doc>
<doc id="2581691" url="https://pl.wikipedia.org/wiki?curid=2581691" title="Wojciech Świętosławski">
Wojciech Świętosławski



</doc>
<doc id="2581692" url="https://pl.wikipedia.org/wiki?curid=2581692" title="Gundor">
Gundor



</doc>
<doc id="2581693" url="https://pl.wikipedia.org/wiki?curid=2581693" title="2C-P">
2C-P

2C-P – organiczny związek chemiczny z grupy fenyloetyloamin. .
Stan prawny w Polsce.
W roku 2015 związek został wpisany na listę substancji psychotropowych w grupie II-P obejmującej substancje o niewielkich zastosowaniach medycznych i o dużym potencjale nadużywania, które mogą być stosowane w celach medycznych, naukowych i przemysłowych.

</doc>
<doc id="2581694" url="https://pl.wikipedia.org/wiki?curid=2581694" title="Boromir (władca Ladros)">
Boromir (władca Ladros)



</doc>
<doc id="2581697" url="https://pl.wikipedia.org/wiki?curid=2581697" title="Illa Mychalow">
Illa Mychalow

Illa Rusłanowycz Mychalow, ukr. Ілля Русланович Михальов (ur. 31 lipca 1990 roku w Makiejewce, w obwodzie donieckim) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek Akademii Piłkarskiej Szachtara Donieck, barwy którego bronił w juniorskich mistrzostwach Ukrainy (DJuFL). W 2007 debiutował w trzeciej drużynie Szachtara. W lipcu 2008 został wypożyczony do Metałurha Donieck, w którym grał w drużynie młodzieżowej. Podczas przerwy zimowej sezonu 2009/10 zmienił klub na Olimpik Donieck. W sierpniu 2010 wyjechał do Rosji, gdzie został piłkarzem Amkara Perm. 22 lutego 2012 podpisał kontrakt z Karpatami Lwów. Nie potrafił przebić się do podstawowego składu Karpat, dlatego 27 lipca 2012 został wypożyczony do FK Ołeksandrija, a na początku lutego 2013 do FK Chimki. W lipcu 2013 ponownie wypożyczony do Łucz-Eniergii Władywostok. 27 stycznia 2014 został wypożyczony do Nieftiechimika Niżniekamsk. 30 czerwca 2015 wypożyczony do Tomu Tomsk, a 21 sierpnia 2015 wypożyczony do FK Tosno. W styczniu 2016 powrócił do Karpat. 2 kwietnia 2016 wyjechał do Kazachstanu, gdzie zasilił skład FK Aktöbe. W połowie czerwca 2016 opuścił Aktöbe, a już 30 czerwca ponownie został piłkarzem Łucz-Eniergii Władywostok. 21 lipca 2017 wrócił do Olimpika Donieck. 10 grudnia 2017 za obopólną zgodą kontrakt z klubem został anulowany. Na początku 2018 zasilił skład gruzińskiego Kolcheti 1913 Poti. Na początku 2019 przeniósł się do Szewardeni-1906 Tbilisi.
Kariera reprezentacyjna.
W latach 2006-2007 występował w reprezentacji Ukrainy U-17. Od 2011 bronił barw młodzieżowej reprezentacji Ukrainy.

</doc>
<doc id="2581703" url="https://pl.wikipedia.org/wiki?curid=2581703" title="Anastasija Sawczenko">
Anastasija Sawczenko

Anastasija Wasiljewna Sawczenko, ros. "Анастасия Васильевна Савченко" (ur. 15 listopada 1989 w Omsku) – rosyjska lekkoatletka, tyczkarka.
Osiągnięcia.
W 2012 reprezentowała Rosję na igrzyskach olimpijskich w Londynie. 26. miejsce w eliminacjach nie dało jej awansu do finału.
Złota medalistka halowych mistrzostw Rosji (2012). Reprezentantka kraju w meczach międzypaństwowych juniorów i kadetów.

</doc>
<doc id="2581704" url="https://pl.wikipedia.org/wiki?curid=2581704" title="Anastasiya Savchenko">
Anastasiya Savchenko



</doc>
<doc id="2581705" url="https://pl.wikipedia.org/wiki?curid=2581705" title="Ottavio Vitale">
Ottavio Vitale

Ottavio Vitale RCJ (ur. 5 lutego 1959 w Grottaglie) – włoski duchowny katolicki, biskup Lezhy w Albanii od 2006.
W 1984 wstąpił do nowicjatu rogacjonistów i w tymże zgromadzeniu złożył śluby wieczyste 8 września 1988. Święcenia kapłańskie otrzymał 27 czerwca 1992. Od 1993 pracował w Albanii. W latach 1993-1997 był rektorem, a następnie do 1998 ojcem duchownym w seminarium w Shënkoll.
5 lutego 2000 Jan Paweł II wyznaczył go administratorem apostolskim Lezhy.
23 listopada 2005 papież Benedykt XVI mianował go pierwszym od 1948 roku ordynariuszem diecezji Lezha. Sakry biskupiej udzielił mu 6 stycznia 2006 arcybiskup Angelo Massafra.

</doc>
<doc id="2581708" url="https://pl.wikipedia.org/wiki?curid=2581708" title="Anastazja Sawczenko">
Anastazja Sawczenko



</doc>
<doc id="2581710" url="https://pl.wikipedia.org/wiki?curid=2581710" title="Wielki Gibasów Groń">
Wielki Gibasów Groń

Wielki Gibasów Groń (890 m) – szczyt w Paśmie Łamanej Skały w Beskidzie Małym (a dokładniej w jego części zwanej Pasmem Łysiny) Jest zwornikiem dla trzech grzbietów: w kierunku zachodnim biegnie przez Gibasowe Siodło grzbiet do Gibasówki (841 m), we wschodnim do Mladej Hory (873 m), zaś w południowym przez Przełęcz Przystopek grzbiet Pietrasowej (814 m). Grzbietem Pietrasowej oraz przez szczyt Wielkiego Gibasów Gronia biegnie dział wodny między zlewnią Soły i Skawy. Stoki Wielkiego Gibasów Gronia opadają do trzech dolin: południowo-zachodnie do doliny Młyńszczanki, północne do doliny potoku Kocierzanka, południowo-wschodnie do doliny Krzywego Potoku. Dwa pierwsze są w zlewni Soły, ostatni w zlewni Skawy.
Wierzchołek – kiedyś zalesiony – obecnie został ogołocony z drzew, przez co nabrał walorów widokowych. Obecnie jednak znów zarasta lasem. Nazwa szczytu pochodzi od zamieszkujących pobliski przysiółek gospodarzy o nazwisku Gibas.
Na zachodnim stoku Wielkiego Gibasów Gronia położona jest polana Gibasy wraz ze znajdującą się tu Chatką Gibasówka.

</doc>
<doc id="2581712" url="https://pl.wikipedia.org/wiki?curid=2581712" title="Jekaterina Bleskina">
Jekaterina Bleskina



</doc>
<doc id="2581720" url="https://pl.wikipedia.org/wiki?curid=2581720" title="Centralny Obóz Pracy">
Centralny Obóz Pracy



</doc>
<doc id="2581730" url="https://pl.wikipedia.org/wiki?curid=2581730" title="Gibasówka (szczyt)">
Gibasówka (szczyt)

Gibasówka (841 m), zwana też Małym Gibasowym Groniem – szczyt w Paśmie Łamanej Skały w Beskidzie Małym (a dokładniej w jego części zwanej Pasmem Łysiny). Znajduje się pomiędzy Wielkim Gibasów Groniem (890 m) a Czarnymi Działami. Jego północne stoki opadają ku dolinie potoku Kocierzanka, południowe – ku Ślemieniowi. Wierzchołek Gibasówki oraz rozległą i dość płaską przełęcz Gibasowe Siodło pomiędzy Gibasówką a Gibasowym Groniem zajmuje duża polana Gibasy. Jest na niej kapliczka i chatka Gibasówka. Z odkrytych łąk Gibasówki rozciąga się szeroka panorama widokowa zarówno na południową, jak i północną stronę.
Północny stok Gibasówki trawersuje zielony szlak z Kocierza Rychwałdzkiego do Krzeszowa. Na zachodnim grzbiecie Gibasówki znajduje się duży ostaniec skalny – trzymetrowej wielkości głaz zbudowany ze zlepieńców z piaskowcową żyłą.

</doc>
<doc id="2581734" url="https://pl.wikipedia.org/wiki?curid=2581734" title="Ludmiła Jeriomina">
Ludmiła Jeriomina

Ludmiła Jeriomina, Людмила Ерёмина (ur. 8 sierpnia 1991) – rosyjska lekkoatletka, tyczkarka.
Osiągnięcia.
Halowa wicemistrzyni kraju (2014). Brązowa medalistka halowych mistrzostw Rosji (2012 i 2013). Reprezentantka kraju w meczach międzypaństwowych juniorek młodszych.

</doc>
<doc id="2581738" url="https://pl.wikipedia.org/wiki?curid=2581738" title="Lyudmila Yeremina">
Lyudmila Yeremina



</doc>
<doc id="2581742" url="https://pl.wikipedia.org/wiki?curid=2581742" title="Rita Obizajeva">
Rita Obizajeva



</doc>
<doc id="2581745" url="https://pl.wikipedia.org/wiki?curid=2581745" title="Illa Michalow">
Illa Michalow



</doc>
<doc id="2581746" url="https://pl.wikipedia.org/wiki?curid=2581746" title="Piotr z Bogorii i Skotnik">
Piotr z Bogorii i Skotnik



</doc>
<doc id="2581751" url="https://pl.wikipedia.org/wiki?curid=2581751" title="John Jörgensen">
John Jörgensen



</doc>
<doc id="2581760" url="https://pl.wikipedia.org/wiki?curid=2581760" title="Liudmiła Dymczenko">
Liudmiła Dymczenko



</doc>
<doc id="2581762" url="https://pl.wikipedia.org/wiki?curid=2581762" title="Psychometrer Eiji">
Psychometrer Eiji

 – detektywistyczna manga stworzona przez Tadashiego Agi i ilustrowana przez Masashiego Asaki, wydawana od 1996 roku. Manga składa się z 25 tomów tankōbon wydanych przez wydawnictwo Kōdansha. Na podstawie mangi powstała drama emitowana w dwóch sezonach po jedenaście odcinków od 11 stycznia do 15 marca 1997 roku oraz od 16 października do 18 grudnia 1999 roku, a także odcinek specjalny wyemitowany 24 września 2000 roku.
Od 2011 roku wydawany jest sequel pt. . Przygodowa gra akcji została wydana na PlayStation 18 lutego 1999 roku przez studio Production I.G.
Dyrektor produkcji dramy: Yoshinobu Kosugi , Atsushi Satō 
Opis fabuły.
Eiji Asuma wydaje się być zwyczajnym licealistą, z reputacją bycia gwałtowną osobą zadającą się z gangami. Pewnego dnia natrafia razem z dwójką kolegów na miejsce, w którym dokonano zbrodni. Tu okazuje się, że chłopak posiada zdolności psychomotoryczne, dzięki którym przez dotyk potrafi odczytać wrażenia i obrazy z przeszłości, powiązane z dotkniętą rzeczą. Taki talent może okazać się niezwykle cenny dla policji, dlatego Ryōko Shima, utalentowana pani detektyw, usiłuje za wszelką cenę namówić Eijiego do pomocy w śledztwie.

</doc>
<doc id="2581764" url="https://pl.wikipedia.org/wiki?curid=2581764" title="Anastasija Kirjanowa">
Anastasija Kirjanowa

Anastasija Kirjanowa, Анастасия Кирьянова (ur. 26 lipca 1982) – rosyjska lekkoatletka, tyczkarka.
Osiągnięcia.
Medalistka mistrzostw Rosji w kategoriach kadetów, juniorów, młodzieżowców oraz seniorów.

</doc>
<doc id="2581765" url="https://pl.wikipedia.org/wiki?curid=2581765" title="Anastasia Kirianova">
Anastasia Kirianova



</doc>
<doc id="2581766" url="https://pl.wikipedia.org/wiki?curid=2581766" title="Anastasiya Kiryanova">
Anastasiya Kiryanova



</doc>
<doc id="2581771" url="https://pl.wikipedia.org/wiki?curid=2581771" title="Francisco Alcaraz">
Francisco Alcaraz

Francisco Javier Alcaraz Leguizamon (ur. 4 października 1960) – piłkarz paragwajski występujący podczas kariery na pozycji napastnika.
Kariera klubowa.
Alcaraz podczas kariery piłkarskiej występował w klubie Club Nacional.
Kariera reprezentacyjna.
Alcaraz występował w reprezentacji Paragwaju w 1986. W tym roku był w kadrze na Mistrzostwa Świata. Na turnieju w Meksyku był rezerwowym i nie wystąpił w żadnym meczu. Pod koniec lat 80. Alcaraz uprawiał futsal i wraz z reprezentacją wystąpił na Mistrzostwach świata w futsalu w 1989.

</doc>
<doc id="2581772" url="https://pl.wikipedia.org/wiki?curid=2581772" title="Ludmiła Jeriemina">
Ludmiła Jeriemina



</doc>
<doc id="2581775" url="https://pl.wikipedia.org/wiki?curid=2581775" title="Stately Home Tour">
Stately Home Tour

Stately Home Tour – europejska trasa koncertowa Eltona Johna, która odbyła się w 2000 r.; obejmowała 32 koncerty.

</doc>
<doc id="2581785" url="https://pl.wikipedia.org/wiki?curid=2581785" title="David Fiel Rodriguez">
David Fiel Rodriguez

David Fiel Rodriguez (ur. 28 sierpnia 1993) – kubański siatkarz, grający na pozycji środkowego. 
We wrześniu 2016 brał udział w Meczu Gwiazd Siatkówki i oficjalnym pożegnaniu Pawła Zagumnego w Gdańsku i Katowicach.
Prywatnie od 2015 jest żonaty z Polką z Kielc. Zamieszkał w Zagnańsku.
Sukcesy klubowe.
Mistrzostwo Kataru:
Mistrzostwo Niemiec:
Sukcesy reprezentacyjne.
Liga Światowa:
Mistrzostwa Ameryki Północnej, Środkowej i Karaibów:
Puchar Panamerykański:

</doc>
<doc id="2581793" url="https://pl.wikipedia.org/wiki?curid=2581793" title="Paweł Hulewicz">
Paweł Hulewicz

Paweł Hulewicz herbu Nowina (ur. w 1750 roku w Ujłowie koło Krystynopola, zm. 15 kwietnia 1817 roku w Glińsku w powiecie winnickim) – szambelan królewski w 1777 roku, pisarz ziemski włodzimierski w latach 1780-1794, konsyliarz konfederacji generalnej koronnej w konfederacji targowickiej w 1792 roku, poeta, tłumacz dzieł Owidiusza.
Był posłem województwa wołyńskiego na Sejm Czteroletni w 1788 roku. Podpisał manifest przeciwko uchwaleniu Konstytucji 3 Maja. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. Po rozbiorach został austriackim urzędnikiem we Lwowie. Rotmistrz targowickiej formacji Brygady Kawalerii Narodowej Znaków Hussarskich pod Imieniem Województwa Kijowskiego.

</doc>
<doc id="2581800" url="https://pl.wikipedia.org/wiki?curid=2581800" title="Doradca do spraw bezpieczeństwa przewozu towarów niebezpiecznych w zakresie transportu drogowego">
Doradca do spraw bezpieczeństwa przewozu towarów niebezpiecznych w zakresie transportu drogowego

Doradca do spraw bezpieczeństwa przewozu towarów niebezpiecznych w zakresie transportu drogowego (doradca ADR; DGSA) – osoba zajmująca się i czuwająca nad prawidłowym przewozem drogowym towarów niebezpiecznych. Podmiot wykonujący taki przewóz jest zobligowany do zatrudnienia doradcy na podstawie ustawy z dnia 19 sierpnia 2011 o przewozie towarów niebezpiecznych oraz umowy ADR (w Polsce obowiązuje ADR wprowadzony dnia 1 stycznia 2011).
Doradcą może zostać osoba:
Kurs doradcy DGSA.
Kursy przygotowujący jest obowiązkowym szkoleniem dla kandydatów na doradców i musi zostać przeprowadzony przez zarejestrowany podmiot prowadzący kursy. Wykaz takich podmiotów prowadzących kursy dla kandydatów na doradców w poszczególnych województwach jest prowadzony przez Transportowy Dozór Techniczny.
Zakres kursu doradcy DGSA.
Kurs doradcy ADR trwa 44 godziny lekcyjne i swoim zakresem obejmuje trzy części:
Egzamin państwowy.
Egzamin na doradcę ds. bezpieczeństwa przewozu towarów niebezpiecznych składa się z trzech części:
Warunkiem do złożenia z wynikiem pozytywnym egzaminu państwowego jest uzyskanie 80% poprawnych odpowiedzi z każdej części teoretycznej oraz poprawne rozwiązanie opisowego zadania praktycznego.
Obowiązki doradcy.
Zakres obowiązków doradcy obejmuje m. in:
Doradca ds. bezpieczeństwa przewozu towarów niebezpiecznych ma za zadanie śledzić zgodności przedsiębiorstwa z obowiązującymi wymaganiami Umowy ADR dotyczącymi procesów transportowych towarów niebezpiecznych. Powinien ponadto doradzać przedsiębiorstwu w decyzjach dotyczących działalności przedsiębiorstwa w celu ułatwienia prowadzenia działalności transportowej w sposób bezpieczny i w zgodzie z odpowiednimi wymaganiami. Ponadto Doradca ADR jest uprawniony do prowadzenia szkoleń dla kierowców przewożących materiały niebezpieczne lub dla innych osób związanych z operacjami transportowymi. Ostatnim najważniejszym obowiązkiem przypisanym doradcy jest przygotowanie rocznego sprawozdania z działalności przedsiębiorstwa w zakresie przewozu sklasyfikowanych towarów niebezpiecznych dla przedsiębiorstwa lub dla władz lokalnych. Sprawozdania za rok poprzedni powinny być wysyłane do Wojewódzkiego Inspektoratu Transportu Drogowego do 28 lutego bieżącego roku i przechowywane przez kolejnych 5 lat.

</doc>
<doc id="2581803" url="https://pl.wikipedia.org/wiki?curid=2581803" title="Ilja Maszkow">
Ilja Maszkow

Ilja Maszkow (ros. Илья Иванович Машков) (ur. 29 lipca 1881 we wsi Michajłowskiej-nad-Donem, Obwód Wojska Dońskiego, zm. 20 marca 1944 w Moskwie) – rosyjski malarz, członek grupy Bubnowyj Walet, zasłużony działacz sztuki Rosyjskiej Federacyjnej SRR.
W roku 1890 rozpoczął studia na wydziale malarstwa Moskiewskiej Szkoły Malarstwa, Rzeźby i Architektury pod kierunkiem Walentina Sierowa, Konstantina Korowina i Apollinarija Wasniecowa.
Już w czasie studiów wyróżniał się zamiłowaniem do jaskrawej kolorystyki i gigantomanii.
Po ukończeniu studiów założył własną pracownię. Do jego uczniów zaliczali się m.in. Wiera Rochlina, Paweł Sokołow-Skala i Magdalena Werigo.
Jego obrazy znajdują się m.in. w zbiorach Galerii Trietiakowskiej i Muzeum Rosyjskiego w Sankt Petersburgu.

</doc>
<doc id="2581808" url="https://pl.wikipedia.org/wiki?curid=2581808" title="Kokarda narodowa">
Kokarda narodowa

Kokarda narodowa – rozetka w barwach biało-czerwonych będąca patriotycznym, narodowym symbolem Polaków.
Wygląd.
Kokarda jest kolistą rozetką (wcześniej również stosowano kokardy w owalnym kształcie) złożoną z dwóch kolorowych wstążek. Według zaleceń średnica kokardy narodowej powinna wynosić od 4 do 6 cm i powinna składać się z dwóch okręgów białego centralnego oraz okalającego go czerwonego. Zgodnie z heraldycznym znaczeniem barw kokarda odwzorowuje godło Królestwa Polskiego: białego orła na czerwonym polu.
„Kokardki państwowe (narodowe) polskie okrągłe mają mieć: 
Pomimo takich ustaleń heraldycznych, powszechnym stało się noszenie kokard o odwróconej kolejności barw (czerwone serce z białym otokiem) – ukazał to m.in. Artur Grottger na obrazie "Pożegnanie powstańca".
Historia.
Barwy biała i czerwona zostały uznane za narodowe po raz pierwszy 3 maja 1792. Podczas obchodów pierwszej rocznicy uchwalenia Ustawy Rządowej damy wystąpiły w białych sukniach przepasanych czerwoną wstęgą, a panowie nałożyli na siebie szarfy biało-czerwone. Nawiązano tą manifestacją do heraldyki Królestwa Polskiego – białego orła na czerwonej tarczy herbowej.
Początkowo w wieku XVIII i XIX (do roku 1830) Wojsko Polskie nosiło na czapkach kokardy w kolorze białym i symbolizowały one orła białego. Noszono również masowo kokardy w barwach czerwonych i niebieskich przez kilka miesięcy w roku 1812 po proklamowaniu przez sejm przywrócenia Królestwa Polskiego.
Po raz pierwszy polskie barwy zostały skodyfikowane uchwałą Sejmu Królestwa Polskiego z 7 lutego 1831, gdzie wspomniano również o narodowych kokardach nawiązujących do barw Królestwa Polskiego oraz Litwy:
Zastosowanie biało-czerwonych kokard.
Kokardy narodowe przypinane były na manifestacjach patriotycznych oraz w czasie powstań narodowych:
Kokarda obecnie.
Kokarda narodowa bywa błędnie nazywana „kotylionem”.
9 kwietnia 2014 r. Minister Obrony Narodowej zarządził do użycia w jednostkach Sił Zbrojnych RP kokardy heraldyczne (białe serce, czerwony otok), wpinane z lewej strony w klapę munduru lub ubioru cywilnego podczas uroczystości państwowych.

</doc>
<doc id="2581816" url="https://pl.wikipedia.org/wiki?curid=2581816" title="Elgabry Rangel">
Elgabry Rangel

Elgabry Ricardo Rangel Especiano (ur. 3 kwietnia 1982 w Tuxpan) – meksykański piłkarz występujący na pozycji prawego pomocnika, obecnie zawodnik Jaguares.
Kariera klubowa.
Rangel jest wychowankiem zespołu Club Santos Laguna z siedzibą w mieście Torreón. Do treningów seniorskiej drużyny został włączony jako dwudziestolatek przez szkoleniowca Sergio Bueno i w meksykańskiej Primera División zadebiutował 25 sierpnia 2002 w przegranym 0:1 spotkaniu z Américą. Już rok później został podstawowym zawodnikiem swojej ekipy i premierowego gola w najwyższej klasie rozgrywkowej strzelił 18 kwietnia 2004 w zremisowanej 2:2 konfrontacji z Pachucą. W 2004 roku wygrał z Santos Laguną rozgrywki InterLigi, dzięki czemu mógł wziąć udział w Copa Libertadores. Tam doszedł ze swoim zespołem do 1/8 finału. Barwy pierwszej drużyny Santos Laguny reprezentował przez pięć lat, jednak nie odniósł z nią większych sukcesów. W lipcu 2007 przeszedł do drużyny Tecos UAG z siedzibą w Guadalajarze. Szybko wywalczył sobie miejsce w wyjściowej jedenastce. W 2010 roku ponownie zagrał w InterLidze, zajmując w tych rozgrywkach drugie miejsce. Kilka tygodni później wystąpił w kolejnym Copa Libertadores, tym razem odpadając z turnieju już w rundzie wstępnej. Mimo regularnej gry w wyjściowej jedenastce, po sezonie 2011/2012 spadł z Tecos do drugiej ligi.
Latem 2012 Rangel na zasadzie wypożyczenia zasilił zespół Jaguares de Chiapas z siedzibą w Tuxtla Gutiérrez.

</doc>
<doc id="2581822" url="https://pl.wikipedia.org/wiki?curid=2581822" title="Elmira Alembekowa">
Elmira Alembekowa



</doc>
<doc id="2581826" url="https://pl.wikipedia.org/wiki?curid=2581826" title="Mikhail Ryzhov">
Mikhail Ryzhov



</doc>
<doc id="2581832" url="https://pl.wikipedia.org/wiki?curid=2581832" title="Ma'yan Barukh">
Ma'yan Barukh



</doc>
<doc id="2581840" url="https://pl.wikipedia.org/wiki?curid=2581840" title="Ẅ">
Ẅ

Ẅ (lub mała litera ẅ) jest literą rozszerzonego alfabetu łacińskiego. Litera składa się z litery W oraz umieszczonej nad nią dierezy.

</doc>
<doc id="2581847" url="https://pl.wikipedia.org/wiki?curid=2581847" title="Ṯ">
Ṯ

T z makronem dolnym (wielka litera: Ṯ; mała litera: ṯ) – litera diakrytyzowana alfabetu łacińskiego pochodząca od litery t powstała przez dodanie makronu dolnego.
Zastosowanie.
Litera jest używana między innymi w języku pitjantjatjara, saanicz oraz do transliteracji w systemie ISO 233 arabskiej litery Ṯāʾ (ث).
Kodowanie komputerowe.
W unikodzie t z makronem dolnym jest kodowana:

</doc>
<doc id="2581853" url="https://pl.wikipedia.org/wiki?curid=2581853" title="Wasil Sciapura">
Wasil Sciapura

Wasil Ihnacjewicz Sciapura (, , "Wasilij Ignatjewicz Stiepuro"; ur. 6 lutego 1952 w Romanowiczach w rejonie zdzięcielskim) – białoruski lekarz weterynarii, kołchoźnik, pracownik administracji państwowej i polityk, w latach 2008–2012 deputowany do Izby Reprezentantów Zgromadzenia Narodowego Republiki Białorusi IV kadencji.
Życiorys.
Urodził się 6 lutego 1952 roku we wsi Romanowicze, w rejonie zdzięcielskim obwodu baranowickiego Białoruskiej SRR, ZSRR. Ukończył weterynarię w Witebskim Instytucie Weterynaryjnym. Pracę rozpoczął jako sanitariusz weterynaryjny Lubczańskiego Oddziału Weterynarii Nowogródzkiej Stacji do Walki z Chorobami Zwierząt. Odbył służbę wojskową w szeregach Armii Radzieckiej. Następnie pracował jako sanitariusz weterynaryjny w sowchozie „Porzecze”, główny lekarz weterynarii sowchozu „Górka”, przewodniczący kołchozu „Pierwszy Maja” w rejonie zdzięcielskim, przewodniczący Woronowskiego Rejonowego Komitetu Wykonawczego, pierwszy zastępca przewodniczącego Grodzieńskiego Obwodowego Komitetu Wykonawczego – przewodniczący Komitetu ds. Gospodarstwa Wiejskiego i Żywności, pierwszy zastępca przewodniczącego Grodzieńskiego Obwodowego Komitetu Wykonawczego.
27 października 2008 roku został deputowanym do Izby Reprezentantów Zgromadzenia Narodowego Republiki Białorusi IV kadencji z Mostowskiego Okręgu Wyborczego Nr 56. Pełni w niej funkcję zastępcy przewodniczącego Stałej Komisji ds. Rolnych. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej.
Życie prywatne.
Wasil Sciapura jest żonaty, ma dwie córki.

</doc>
<doc id="2581854" url="https://pl.wikipedia.org/wiki?curid=2581854" title="Wasil Ściapura">
Wasil Ściapura



</doc>
<doc id="2581855" url="https://pl.wikipedia.org/wiki?curid=2581855" title="Ỳ">
Ỳ

Ỳ (lub mała litera ỳ) jest literą rozszerzonego alfabetu łacińskiego. Litera składa się z litery Y, nad którą jest grawis. Jest obecnie używana w języku wietnamskim jako tona głosu litery y.

</doc>
<doc id="2581856" url="https://pl.wikipedia.org/wiki?curid=2581856" title="Wasilij Stiepuro">
Wasilij Stiepuro



</doc>
<doc id="2581857" url="https://pl.wikipedia.org/wiki?curid=2581857" title="Evaristo Isasi">
Evaristo Isasi

Evaristo Isasi Colmán (26 października 1955 w Asunción) – piłkarz paragwajski występujący podczas kariery na pozycji napastnika.
Kariera klubowa.
Isasi rozpoczął karierę piłkarską w Club General Artigas de Mariano Roque Alonso w 1970. Kolejnymi jego klubami były Atlético Juventud i General Caballero Asunción. W 1974 przeszedł do najsłynniejszego paragwajskiego klubu Olimpii Asunción.
W Olimpii występował do końca swej kariery do 1988 i zdobył z nią w tym czasie sześciokrotnie mistrzostwo Paragwaju w 1975, 1978, 1979, 1980, 1985 i 1988. Na arenie międzynarodowej zdobył z Olimpią Copa Libertadores 1979 (strzelił 3 bramki w rozgrywkach i wystąpił w obu meczach finałowych) oraz Puchar Interkontynentalny. Isasi wystąpił obu meczach ze szwedzkim Malmö FF, w pierwszym meczu zdobywając jedyną bramkę w meczu.
Kariera reprezentacyjna.
Isasi występował w reprezentacji Paragwaju w latach 1977–1981. W 1979 uczestniczył w turnieju Copa América, który zakończył się tryumfem "Guaranich". W tuenieju Isasi wystąpił w sześciu meczach z Ekwadorem, Urugwajem, dwóch meczach półfinałowych z Brazylii oraz dwóch meczach finałowych z Chile.
W 1986 był kadrze na Mistrzostwa Świata. Na turnieju w Meksyku był rezerwowym i nie wystąpił w żadnym meczu. Ogółem w latach 1977–1981 rozegrał w reprezentacji 17 meczów, w których strzelił 2 bramki.

</doc>
<doc id="2581861" url="https://pl.wikipedia.org/wiki?curid=2581861" title="Luigi Calabresi">
Luigi Calabresi

Luigi Calabresi (ur. 14 listopada 1937 w Rzymie; zm. 17 maja 1972 w Mediolanie) – Sługa Boży Kościoła katolickiego, włoski policjant.
Życiorys.
Luigi Calabresi urodził się 14 listopada 1937 roku w mieszczańskiej rodzinie rzymskiej. Uczęszczał do gimnazjum, a w 1965 roku wygrał konkurs na zastępcę komisarza bezpieczeństwa publicznego. Następnie uczestniczył w szkoleniu potem EUR i podjął służbę w Mediolanie. Podjął także pisał dla gazety społecznej "Sprawiedliwość". W dniu 25 kwietnia 1969 roku rozpoczął dochodzenie w sprawie zamachów bombowych, które miały miejsce w Sali Fiata na Targach i Dworca Centralnego. W dniu 17 maja 1972 roku o godz. 09:15, gdy szedł do swojego samochodu, aby udać się do urzędu, dwaj uzbrojeni bandyci zastrzelili go. Zostawił ciężarną żonę, Gemmę Capra, i dwóch synów: Mario i Pawła. Jego trzeci syn Louis urodził się w kilka miesięcy po jego śmieci. Za swoją działalność został pośmiertnie odznaczony Złotym Medalem Zasługi.
Proces sprawców morderstwa.
W dniu 2 maja 1990 roku sąd w Mediolanie uznał za winnych zbrodni zabójstwa: Giorgio Pietrostefani i Adriano Sofri zostali skazani na 22 lata pozbawienia wolności, a Leonardo Marino został skazany na 11 lat pozbawienia wolności.
Proces beatyfikacyjny.
Papież Paweł VI uznał go za Sługę Bożego i rozpoczął jego proces beatyfikacyjny.

</doc>
<doc id="2581862" url="https://pl.wikipedia.org/wiki?curid=2581862" title="Ṉ">
Ṉ

N z makronem dolnym (wielka litera: Ṉ; mała litera: ṉ) – litera diakrytyzowana alfabetu łacińskiego pochodząca od litery n powstała przez dodanie makronu dolnego.
Zastosowanie.
Litera jest używana między innymi w języku pitjantjatjara, saanicz oraz do transliteracji w systemie ISO 15919 litery ன w piśmie tamilskim.
Kodowanie komputerowe.
W unikodzie n z makronem dolnym jest kodowana:

</doc>
<doc id="2581864" url="https://pl.wikipedia.org/wiki?curid=2581864" title="Ruen (obwód Burgas)">
Ruen (obwód Burgas)

Ruen (bułg. Руен) – wieś w zachodniej Bułgarii, w obwodzie Burgas. Jest to ośrodek administracyjny gminy Ruen.
Geografia.
Ruen położony jest w północno-zachodniej części obwodu Burgas. Średnie roczne temperatury wahają się od 8 °C do 11 °C. Średnia temperatura w styczniu wynosi około 1 °C, a w lipcu od 24 °C do 26 °C. Zima jest stosunkowo łagodna, ze względu na bliskość morza, wiosna jest chłodna, lato gorące i słoneczne, jesień jest długa i ciepła.
Gospodarka.
Głównym źródłem utrzymania jest rolnictwo, ogrodnictwo oraz produkcja tytoniu.

</doc>
<doc id="2581866" url="https://pl.wikipedia.org/wiki?curid=2581866" title="Ṁ">
Ṁ

Ṁ ṁ – litera zmodyfikowanego alfabetu łacińskiego. Składa się ona z łacińskiego m, oraz ze znaku diakrytycznego kropki. Używana jest w języku irlandzkim jako litera zastępująca dwuznak mh.

</doc>
<doc id="2581871" url="https://pl.wikipedia.org/wiki?curid=2581871" title="Ciemności">
Ciemności

Ciemności () – włoski dreszczowiec typu giallo z 1982 roku, napisany i wyreżyserowany przez Dario Argento. Krytyk filmowa Maitland McDonagh okrzyknęła "Ciemności" „najznakomitszym dziełem Argento”.
Obsada.
Źródło.

</doc>
<doc id="2581873" url="https://pl.wikipedia.org/wiki?curid=2581873" title="Aeolagrion">
Aeolagrion

Aeolagrion – rodzaj ważek z rodziny łątkowatych (Coenagrionidae).
W skład rodzaju wchodzą następujące gatunki:

</doc>
<doc id="2581874" url="https://pl.wikipedia.org/wiki?curid=2581874" title="Ḟ">
Ḟ

Ḟ (lub mała litera ḟ) – litera rozszerzonego alfabetu łacińskiego. Litera składa się z litery F, oraz kropki nad nią.

</doc>
<doc id="2581878" url="https://pl.wikipedia.org/wiki?curid=2581878" title="Edmund Maćkowiak (polityk)">
Edmund Maćkowiak (polityk)

Edmund Maćkowiak (ur. 9 listopada 1887 w Poznaniu, zm. 31 grudnia 1942 w Auschwitz-Birkenau) – polski polityk.
Edmund Maćkowiak był synem urzędnika państwowego. Po ukończeniu nauki podjął pracę w administracji pruskiej skąd po 9 latach został karnie usunięty za przynależność do tajnych polsko-narodowych organizacji. W okresie pracy konspiracyjnej uzyskał wsparcie u ówczesnego działacza narodowego na terenie poznańskiego ks. dr. Arkadiusza Lisieckiego, który zaangażował go do pracy narodowo-oświatowej wśród ludności robotniczej. Do wybuchu I wojny światowej był kierownikiem Centralnego Biura Obrony Prawnej Katolickiego Związku Robotników Polskich w Poznaniu
Po uzyskaniu przez Polskę niepodległości, objął w dniu 1 lipca 1919 stanowisko Komisarza Obwodowego w Rokietnicy, oraz pełnił przez kilka lat funkcję Prezesa Stowarzyszenia Komisarzy Obwodowych województwa poznańskiego. Następnie przez kilka miesięcy roku 1929 był burmistrzem miasta powiatowego Kościan
6 października 1936 Rada Miejska w Gnieźnie pod przewodnictwem dr. Zgaińskiego wybrała Edmunda Maćkowiaka Prezydentem Gniezna.
W obawie o swoje życie, miasto i urząd Prezydenta Gniezna opuścił na kilka dni przed wkroczeniem do Gniezna wojsk niemieckich. Zginął w obozie koncentracyjnym w Auschwitz.

</doc>
<doc id="2581879" url="https://pl.wikipedia.org/wiki?curid=2581879" title="Terzijsko">
Terzijsko



</doc>
<doc id="2581880" url="https://pl.wikipedia.org/wiki?curid=2581880" title="Modest Vegas Vegas">
Modest Vegas Vegas

Modest Vegas Vegas, Modesto Vegas Vegas (ur. 24 lutego 1912 w La Serna, zm. 27 lipca 1936 w Llisa of Amunt) – hiszpański błogosławiony Kościoła katolickiego. 
Życiorys.
Rozpoczął nowicjat w Granollers. Ukończył studia z filozofii i teologii w Osimo we Włoszech, gdzie w 1934 roku otrzymał święcenia kapłańskie. Potem wrócił do rodzinnej miejscowości. Tam sprawował swoją posługę kapłańską. W czasie wojny domowej w Hiszpanii schronił się w domu swoich przyjaciół. W dniu 27 lipca 1936 roku został odnaleziony i pojmany, następnie doprowadzono go do Llisa Amunt koło Barcelony, gdzie został zastrzelony. Miał 24 lata.
Beatyfikował go w grupie Józef Aparicio Sanz i 232 towarzyszy Jan Paweł II 11 marca 2001 roku.

</doc>
<doc id="2581884" url="https://pl.wikipedia.org/wiki?curid=2581884" title="Ahmed Musa">
Ahmed Musa

Ahmed Musa (ur. 14 października 1992 w Dżos) – nigeryjski piłkarz występujący na pozycji napastnika w tureckim klubie Sivasspor oraz w reprezentacji Nigerii.
Kariera klubowa.
Nigeryjczyk jest wychowankiem JOS UTH. 
Latem 2009 roku został piłkarzem Kano Pillars, gdzie w ciągu roku gry zdobył 18 goli i został królem strzelców ligi nigeryjskiej. Sukces ten zwrócił uwagę skautów holenderskiego Venlo, dokąd trafił w październiku 2010, tuż po ukończeniu pełnoletności. W styczniu 2012 został piłkarzem CSKA Moskwa, które wydało na jego zakup 5 milionów euro. 
W rosyjskim zespole pierwotnie pełnił funkcję lewego skrzydłowego, ale wraz z odejściem Seydou Doumbi został przestawiony na pozycję napastnika. Po owocnych czterech latach w klubie, w trakcie których trzy razy został mistrzem kraju, zmienił zespół na angielskie Leicester City. Jego pobyt w Anglii okazał się nieporozumieniem, a Musa po raz kolejny przywdział koszulkę CSKA, wędrując tam na półroczne wypożyczenie w styczniu 2018 roku.
Latem 2018 roku został piłkarzem saudyjskiego Al-Nassr, gdzie grał do października 2020, kiedy klub zdecydował się na rozwiązanie kontraktu z piłkarzem.
Kariera reprezentacyjna.
W pierwszej reprezentacji Nigerii zadebiutował jako siedemnastolatek w spotkaniu przeciwko Madagaskarowi.
Jest dwukrotnym medalistą Pucharu Narodów Afryki (złoty medal 2013, brązowy medal 2019). Wraz z reprezentacją był uczestnikiem dwóch turniejów o Mistrzostwo Świata (2014, 2018).
Sukcesy.
Klubowe.
CSKA Moskwa
Al-Nassr
Reprezentacyjne.
Nigeria U20
Nigeria

</doc>
<doc id="2581885" url="https://pl.wikipedia.org/wiki?curid=2581885" title="Krakus (1919)">
Krakus (1919)

Krakus – polski holownik portowy Marynarki Wojennej z okresu międzywojennego i powojennego, jednostka bliźniacza holownika „Wanda”. Zbudowany w Finlandii w 1919 roku, został zakupiony przez Polskę z przeznaczeniem dla Marynarki Wojennej i wszedł do służby w 1920 roku. Podczas II wojny światowej zdobyty przez Niemców, służył w Kriegsmarine pod nazwą „Kielau”. Po wojnie odzyskany, służył nadal w Marynarce Wojennej pod pierwotną nazwą, a następnie jako BG-5 i H-5. W toku służby przebudowany z napędu parowego na motorowy; skasowany w 1959 roku. Nazwę „Krakus” nosił także w latach 1926–1929 inny holownik cywilny, późniejszy „Lech”.
Historia.
„Krakus” został zakupiony razem z holownikiem „Wanda” przez polską Marynarkę Wojenną w Finlandii, dokąd wiosną 1920 roku udała się delegacja polskiego Departamentu dla Spraw Morskich w celu poszukiwania okrętów dla nowo powstałej marynarki. Oprócz dwóch kanonierek, efektem wizyty stał się zakup dwóch nowych holowników portowych „Kylikki” i „Mielikki”, zbudowanych w 1919 roku w stoczni Crichton Vulkan w Åbo (Turku). Uprzednio Marynarka Wojenna posiadała jedynie dwa małe i starsze płaskodenne holowniki „Castor” i „Pollux”, nadające się tylko w ograniczonym zakresie do żeglugi przybrzeżnej. Dwa nowe bliźniacze holowniki zakupiono 27 sierpnia 1920 roku od fińskiej firmy Nurminen w Åbo. Podniesienie bandery i nadanie nazwy miało miejsce 28 sierpnia 1920 roku w Åbo, przy tym „Kylikki” otrzymał nazwę „Krakus” (od legendarnego władcy Polski). Holownik nosił oryginalnie imię pochodzące od bohaterki eposu Kalevala Kyllikki.
Opis.
„Krakus” był niewielkim holownikiem portowym żeglugi przybrzeżnej. Dane techniczne jednostki są jednak niepewne i w starszych publikacjach większość z nich była nieznana. Według nowszej literatury, długość całkowita wynosiła 17,8 metra, a szerokość 4 metry, zanurzenie natomiast pozostaje nieznane. Starsze źródła podawały długość: około 20 m lub poniżej 20 m. Nie jest jasne, czy podawana wielkość jednostki: 55 ton dotyczy nośności lub pojemności 55 BRT, podawanych typowo jako parametry holowników cywilnych, czy wyporności, jak na ogół opisują ją publikacje poświęcone marynarce wojennej.
Napęd stanowiła maszyna parowa o mocy 120 KM, napędzająca pojedynczą śrubę napędową i pozwalająca na osiągnięcie prędkości do 8 węzłów.
Służba.
Holowniki przybyły po kilku miesiącach do Polski i początkowo zostały w październiku 1920 roku przydzielone do Tymczasowej Przystani Marynarki Wojennej w Wolnym Mieście Gdańsku. W 1921 roku zostały przydzielone do portu w Pucku, podporządkowane Dowództwu Obrony Wybrzeża w Pucku. Elementem identyfikacji „Krakusa” był jeden pasek na kominie („Wanda” miała dwa paski). Dzięki niewielkiemu zanurzeniu dobrze sprawdzały się na płytkich wodach Zatoki Puckiej i pomagały przy pogłębianiu wejścia do portu oraz przekopu Depka. W połowie 1922 roku oba holowniki przebazowano do Gdyni, gdzie rozpoczęto budowę portu wojennego. Podporządkowano je wówczas Dowództwu Floty i Stacji Nadbrzeżnej Gdynia. Oprócz obsługi portu, „Krakus” bywał używany także do innych zadań, na przykład w marcu 1928 roku ratował uwięzione w lodach kutry rybackie. Na początku 1936 roku „Krakus” podporządkowany został Kapitanatowi portu wojennego w Helu. 23 września 1938 roku powrócił na Oksywie, przekazany Komendzie Portu Wojennego w Gdyni.
W chwili wybuchu II wojny światowej holownik podporządkowany był Dowództwu Obrony Wybrzeża z siedzibą w Helu. Kierownikiem holownika był pracownik kontraktowy Janusz Brzeziewicz. Szczegóły jego służby podczas obrony wybrzeża nie są jednak znane. 14 września 1939 roku został zdobyty przez wojska niemieckie w rejonie Gdyni i oddany do służby w Kriegsmarine. Służył w Gdyni pod nazwą „Kielau” (niemiecka nazwa Chyloni), po czym przed końcem wojny został ewakuowany na zachód. Został odnaleziony przez Polską Misję Morską i przejęty 29 stycznia 1946 roku w Neustadt koło Lubeki (razem z polskim holownikiem „Ursus”). Powrócił następnie 28 lutego 1946 roku do Gdyni.
Latem 1946 roku holownik został przekazany przez Główny Urząd Morski Marynarce Wojennej. Banderę MW podniósł ponownie 28 czerwca 1946 roku, pod oryginalną nazwą „Krakus”. W 1949 roku został przebudowany na motorowy, z silnikiem Madag o mocy 210 KM. W czerwcu 1952 roku jego nazwę zmieniono według nowych zasad na BG-5 (od „baza główna”), a w 1957 roku ostatecznie na H-5. Został wycofany i złomowany w 1959 roku.

</doc>
<doc id="2581890" url="https://pl.wikipedia.org/wiki?curid=2581890" title="PU-Szarruma">
PU-Szarruma

PU-Szarruma – domniemany król z początków istnienia państwa hetyckiego (pocz. XVII w. p.n.e. ?), wymieniony w jednej z "Hetyckich królewskich list ofiarnych" jako syn Tudhaliji I i ojciec Labarny. Nie ma pewności czy był on królem, gdyż w listach tych, dotyczących ofiar zwierzęcych składanych zmarłym królewskim przodkom, wymieniano nie tylko władców, ale też członków ich rodzin.

</doc>
<doc id="2581891" url="https://pl.wikipedia.org/wiki?curid=2581891" title="A State of Trance 2012">
A State of Trance 2012

A State of Trance 2012 – dziewiąta kompilacja z serii "A State of Trance", holenderskiego Dj'a Armina van Buurena. Premiera odbyła się 19 marca 2012 roku. Wydawcą albumu jest wytwórnia Armada Music.

</doc>
<doc id="2581894" url="https://pl.wikipedia.org/wiki?curid=2581894" title="Wacław Gutakowski">
Wacław Gutakowski

Wacław Gutakowski herbu Gutak (ur. 7 marca 1790 w Górze, zm. 27 września 1882 w Kopaszewie) – polski hrabia, oficer armii napoleońskiej, adiutant cara Aleksandra I, koniuszy dworu królewskiego Mikołaja I Romanowa w 1830 roku.
Jego żoną była Józefa z Grudzińskich, siostra Joanny oraz Antoniny (żony generała Dezyderego Chłapowskiego). Wacław Gutakowski był również właścicielem ziemskim; należał do niego między innymi majątek Dłutów, czy dobra pocysterskie w Lądzie.
Odznaczony Krzyżem Kawalerskim Orderu Virtuti Militari.
Pochowany został na rąbińskim cmentarzu przy kościele Świętych Apostołów Piotra i Pawła.

</doc>
<doc id="2581898" url="https://pl.wikipedia.org/wiki?curid=2581898" title="Ǎ">
Ǎ

Ǎ (mała litera: ǎ) jest literą rozszerzonego alfabetu łacińskiego. Litera składa się z litery A oraz haczka. Litera jest wykorzystywana przy: transliteracji bułgarskiej litery ъ w oficjalnym bułgarskim systemie latynizacji z 1972 (system ten zastąpiony został w 2009 nowym niezawierającym litery ǎ), transliteracji cyrylickiej litery wielki jus (ѫ) w transliteracji ISO 9 z 1995, przy latynizacji języka chińskiego w systemie pinyin – samogłoski "a" z tonem opadająco-wznoszącym.

</doc>
<doc id="2581901" url="https://pl.wikipedia.org/wiki?curid=2581901" title="Ȧ">
Ȧ

Ȧ (lub mała litera ȧ) jest literą rozszerzonego alfabetu łacińskiego. Litera składa się z litery A, oraz kropki. Używana jest do zapisu języka liwskiego oraz wilamowskiego.

</doc>
<doc id="2581903" url="https://pl.wikipedia.org/wiki?curid=2581903" title="Sungurłare">
Sungurłare

Sungurłare () – miasto w Bułgarii, w obwodzie Burgas, w gminie Sungurłare. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 3 270 mieszkańców.
Geografia.
Miasteczko znajduje w dolinie Sungurłare, która rozciąga się od wioski Mokren do wioski Łozarewo. Miejscowość ta znajduje się 25 km na zachód od Burgas. Klimat jest umiarkowany.
Gospodarka.
Dobrze rozwinięte rolnictwo, uprawa winnic i uprawa zbóż oraz zwierząt gospodarskich.
Historia.
Teren ten był zamieszkany od czasów starożytnych. W Sungurłare są pozostałości osady zamieszkałej w końcu epoki żelaza oraz a kilka dużych trackich kopców pogrzebowych, ceramiki i rzymskie monety. Miejscowość jest wzmiankowana w XVI w. pod nazwami Sjongurlare i Songurlar.

</doc>
<doc id="2581904" url="https://pl.wikipedia.org/wiki?curid=2581904" title="Gaspard II de Coligny">
Gaspard II de Coligny

Gaspard II de Coligny (ur. 16 lutego 1519 w Châtillon-sur-Loing; zm. 24 sierpnia 1572 w Paryżu) – francuski admirał, przywódca hugenotów w czasie wojen religijnych we Francji (1562 - 1570).
Życiorys.
Coligny był synem Gasparda I de Coligny (marszałka Châtillon) i Luizy de Montmorency. W wieku 22 lat przybył na dwór królewski, gdzie zaprzyjaźnił się m.in. z François de Lorraine - 2. księciem de Guise. Wziął udział w wojnach włoskich w 1544, osiągając stopień generała pułkownika. W 1552 zostaje mianowany admirałem Francji. Następnie walczy z Hiszpanami, przez których zostaje pojmany i uwięziony na okres dwóch lat.
Mimo że już w 1555 Coligny obmyślał plany stworzenia kolonii hugenockiej w Brazylii to praktycznie aż do 1560 nie ujawniał się ze swoim przejściem na protestantyzm. Korzystając z ochrony swojego wuja Montmorency domagał się swobód religijnych, w czym uzyskał poparcie kanclerza Michela de L'Hospitala a przez pewien okres nawet Katarzyny Medycejskiej. Jego przejście na protestantyzm miało bardziej wymiar polityczny niż religijny i było częściowo spowodowane konfliktem z katolickimi książętami z rodziny Gwizjuszy ("de Guise"). Coligny w protestantyzmie upatrywał narzędzia do zapewnienia porządku i dyscypliny.
W 1562 wybuchła we Francji wojna domowa o podłożu religijnym. Coligny niechętnie przyłączył się do walki. W lutym 1563, gdy został zamordowany Franciszek de Guise, wdowa po nim, Anna d’Este, szukała możliwości pozwania de Coligny'ego, bo uważała go za odpowiedzialnego za śmierć męża. W ciągu następnych 3 lat wnosiła petycje do króla i pozwy sądowe. W styczniu 1566 rada królewska uznała oskarżonego niewinnym.
Po śmierci księcia Condé stał się głównym przywódcą hugenotów. Pomimo klęski pod Moncontour (1569) udało mu się odtworzyć armię protestancką na południu kraju i dojść z nią do górnego odcinka Sekwany. Dzięki temu hugenotom udało się doprowadzić do zawarcia korzystnego dla nich porozumienia pokojowego w Saint-Germain (1570).
W 1571 Coligny wraca na dwór królewski i zaczyna wywierać coraz większy wpływ na króla Karola IX. Zaczął planować użycie połączonej armii francuskich katolików i hugenotów przeciwko Hiszpanii w zbuntowanych Niderlandach. Sukces odniesiony przez protestantów poza granicami Francji miał wzmocnić ich pozycję w tym kraju m.in. poprzez osłabienie katolickiej Hiszpanii i wyparcie jej z północnej Europy. Oprócz tego Coligny dzięki pokonaniu Hiszpanii liczył na szczególne względy króla. Plany Coligny'ego napotkały na zdecydowany opór Katarzyny Medycejskiej i rodziny Gwizjuszy, dla których Hiszpania była naturalnym sprzymierzeńcem. 
22 sierpnia 1572 w Paryżu miał miejsce nieudany zamach na Coligny'ego. Admirał został postrzelony w ramię i palec, jednakże, poza tym, że amputowano mu palec, nie odniósł groźniejszych obrażeń. Król po tym wydarzeniu udał się do niego i obiecał przeprowadzenie dokładnego śledztwa w tej sprawie. Krótko później jednak Karol zdecydował się na zlikwidowanie najważniejszych przywódców hugenockich, w tym Coligny'ego. Karol i jego doradcy obawiali się, że nieudany zamach na życie Coligny'ego wywoła bunt hugenotów, pragnęli powstrzymać rebelie, zdusić ją w zarodku.
Według niektórych historyków zamach na życie zaplanowała Katarzyna Medycejska, która obawiała się, że Coligny zdobędzie wpływ na jej syna, króla, i odsunie ją od władzy. Inni historycy kwestionują rolę Katarzyny, wskazują, że morderstwo było planowane przede wszystkim przez rodzinę Gwizjuszy, rząd Hiszpanii i papieża. 
Rankiem 24 sierpnia najemnicy Henryka Gwizjusza zaatakowali dom, w którym przebywał Coligny. Admirał został wielokrotnie uderzony, a następnie jeszcze ciągle żywy wyrzucony przez okno, później odcięto mu głowę. Głowę zaniesiono królowi i jego matce, następnie zabalsamowano i przesłano papieżowi do Rzymu. Ciało było poniewierane przez tłum w Paryżu, pochowano je w tajemnicy dopiero kilka dni później. Większość współczesnych, mając w pamięci ataki Anny d’Este na Coligny'ego, uważała ją za stojącą za zamachem. 
Morderstwo zainicjowało rzeź protestantów w Paryżu, znaną jako Noc św. Bartłomieja.
Życie rodzinne.
Z pierwszą żoną - Charlotte de Laval (1530-1568), Coligny miał następujące potomstwo: 
Z drugą żoną - Jacqueline de Montbel (zm. 1588), hrabiną d'Entremont i Launay-Gelin, miał jedną córkę:

</doc>
<doc id="2581911" url="https://pl.wikipedia.org/wiki?curid=2581911" title="Jezioro Łomskie">
Jezioro Łomskie

Jezioro Łomskie (Jezioro Łomy) – jezioro w woj. warmińsko-mazurskim, w pow. olsztyńskim, w gminie Jonkowo, leżące na terenie Pojezierza Olsztyńskiego. Eutroficzny zbiornik o powierzchni 22,4 hektarów i maksymalnej głębokości 6 metrów. Położone na północ od Jonkowa w miejscowości Łomy. Jest drugim co do wielkości jeziorem w gminie Jonkowo. Jest to zbiornik zamknięty, określony jako typ linowo-szczupakowy.

</doc>
<doc id="2581917" url="https://pl.wikipedia.org/wiki?curid=2581917" title="Tudhalija I">
Tudhalija I

Tudhalija I – domniemany król z początków istnienia państwa hetyckiego, panujący na przełomie XVIII/XVII w. p.n.e. (?) (lub według innych źródeł około 1740–1710 p.n.e.). Został wymieniony w jednej z "Hetyckich królewskich list ofiarnych" jako ojciec PU-Szarrumy i dziad Labarny. Nie ma pewności czy był on królem, gdyż listy te, dotyczące ofiar zwierzęcych składanych zmarłym królewskim przodkom, wymieniają nie tylko władców, ale też członków ich rodzin. W pracach naukowych nieuznających go za władcę jako Tudhalija I wymieniany jest panujący ok. 300 lat później Tudhalija II.
Niektórzy badacze łączą Tudhaliję z "Hetyckich królewskich list ofiarnych" z Tudhaliją, „wielkim podczaszym” (het. GAL lúSAG) króla Zuzu, wspomnianym w jednym z dokumentów pochodzących z asyryjskiej kolonii kupieckiej w Kanesz (hetycka Nesa, obecnie stanowisko Kültepe w Turcji).

</doc>
<doc id="2581925" url="https://pl.wikipedia.org/wiki?curid=2581925" title="Gary Honey">
Gary Honey

Gary Ronald Honey (ur. 26 lipca 1959 w Melbourne) – australijski lekkoatleta specjalizujący się w skoku w dal, dwukrotny uczestnik letnich igrzysk olimpijskich (Moskwa 1980, Los Angeles 1984), wicemistrz olimpijski z 1984 roku. Sukcesy odnosił również w trójskoku, był także reprezentantem kraju w biegach sztafetowych na dystansie 4 × 100 metrów oraz 4 × 400 metrów.

</doc>
<doc id="2581929" url="https://pl.wikipedia.org/wiki?curid=2581929" title="Warrior (film)">
Warrior (film)



</doc>
<doc id="2581934" url="https://pl.wikipedia.org/wiki?curid=2581934" title="Nierówności dochodowe w Stanach Zjednoczonych">
Nierówności dochodowe w Stanach Zjednoczonych

Nierówności dochodowe w Stanach Zjednoczonych – zagadnienia dotyczące różnic w dochodach w obrębie Stanów Zjednoczonych. Badania prowadzone przez Departament Handlu Stanów Zjednoczonych, CBO i Internal Revenue Service pokazują, że różnice te powiększyły się wyraźnie od lat 70. XX wieku, po kilku dekadach stabilności.
Badania przeprowadzone przez CBO w 2011 pokazały, że dochody netto 1% najwięcej zarabiających gospodarstw wzrosły o około 275% pomiędzy 1979 i 2007 (później nieznacznie zmalały w wyniku kryzysu finansowego od 2007), podczas gdy dochody średnio zarabiających wzrosły o niecałe 40%. Dochody najmniej zarabiających 80% Amerykanów stanowią teraz mniej niż połowę wszystkich dochodów. Dochody 400 najwięcej zarabiających Amerykanów wzrosły między 1992 a 2007 średnio o 392%, a płacone przez nich podatki zmalały średnio o 37%. W 2006 roku wskaźnik nierówności społecznej w Stanach Zjednoczonych osiągnął wartość 45, wyższą niż w jakimkolwiek kraju Europy, wyższą również niż w Rosji (42) i Chinach (41,5).
Historia.
Nierówności dochodowe w USA ulegały dużym zmianom w historii tego kraju. Paul Krugman, laureat Nagrody Nobla z ekonomii, napisał, że w okresie bezpośrednio po wojnie secesyjnej (wiek pozłacany) były one bardzo wysokie, później stopniowo malały, aby urosnąć znów na początku XX wieku. W 1915, gdy przemysł w USA był zdominowany przez Rockefellerów i Carnegie, dochody najbogatszych 1% Amerykanów stanowiły około 18% całego dochodu w państwie. Obecnie stanowią około 24%.
Po wielkim kryzysie w latach 1929–1933, wprowadzono w USA w 1937 program reform pod nazwą New Deal, który wzmocnił związki zawodowe i wprowadził silny interwencjonizm państwowy. II wojna światowa dodatkowo sprawiła, że dochody najuboższych wzrosły, a najbogatszych zmalały. Przez kolejne trzy dekady utrzymywał się stosunkowo niski poziom nierówności. Przyczynami tego były między innymi wysokie płace minimalne i poparcie społeczne dla regulowania płac przez państwo. Dodatkowo wspierał to brak konkurencji ze strony firm zagranicznych, restrykcyjna polityka imigracyjna i silne związki zawodowe, do których należała ponad jedna trzecia pracowników.
Od początku lat 80. XX wieku nierówności w dochodach zaczęły stopniowo rosnąć. Poza krótkimi okresami kryzysów w latach 1990–91 i 2001–02, różnice pomiędzy zarobkami najbogatszych i najbiedniejszych z roku na rok się powiększały. W szczególności zyski kapitałowe (z lokat i inwestycji) rosły w tym okresie wyraźnie szybciej, niż zyski z pracy. Według Josepha Stiglitza latach 2009-2012 95% zysków w Stanach Zjednoczonych trafiło do 1% ludności.
Porównanie z innymi krajami.
W raportach przygotowanych przez ONZ, CIA "The World Factbook" i OECD do porównywania nierówności dochodowych użyto współczynnika Giniego. We wszystkich tych raportach Stany Zjednoczone uzyskały jeden z najwyższych wyników (oznaczający największą nierówność) wśród krajów rozwiniętych, porównywalny z wynikami uzyskiwanymi przez kraje takie jak Urugwaj, Nikaragua i Wenezuela.
Przyczyny powstawania nierówności.
Różnice w dochodach mogą wynikać z wielu możliwych przyczyn: wykształcenia, pochodzenia etnicznego, płci, miejsca zamieszkania, posiadanego majątku, wymiaru pracy itp. Poniższa tabela pokazuje wpływ różnych czynników na medianę dochodów, porównując medianę w zależności od wprowadzonego podziału z medianą wszystkich dochodów, wynosząca 35 381 dolarów rocznie (2008 rok).
Gdy powyższe przyczyny nakładają się na siebie, nierówności mogą być jeszcze większe. Przykładowo mediana dochodów latynoskich kobiet bez wykształcenia wynosiła 13 662 $ (–61,4% w stosunku do przeciętnych dochodów), podczas gdy dla białych mężczyzn posiadających tytuły doktorskie wynosiła 97 405 $ (+175,3% w stosunku do przeciętnych dochodów).
Wzrost nierówności od lat 80. XX wieku.
Od lat 80. XX wieku różnica w dochodach pomiędzy bogatymi a biedniejszymi Amerykanami stopniowo rośnie. Poniższa tabela przedstawia zmiany w rocznych dochodach poszczególnych grup w Stanach Zjednoczonych między 1967 a 2003 rokiem.
Przyczyny.
Przyczyny wzrostu nierówności od lat 80. XX wieku nie są dokładnie wyjaśnione, ale nie dają się sprowadzić do wymienionych wyżej podstawowych przyczyn. Różnice w zarobkach pomiędzy kobietami a mężczyznami zmniejszyły się wyraźnie. W 1970 roku mediana zarobków mężczyzn była o 200% wyższa niż kobiet. Obecnie jest o około 40% wyższa. Różnice w zarobkach pomiędzy ludźmi różnego pochodzenia etnicznego i rasowego zmniejszyły się o około 3%. Różnice wynikające z wykształcenia również zmalały. W 1991 mediana dochodów ludzi z wyższym wykształceniem była o ponad 300% wyższa niż ludzi bez wykształcenia, obecnie jest o 220% wyższa. Nieznacznie wzrosło jedynie znaczenie tytułów doktorskich. W 1991 mediana zarobków doktorów była wyższa o 118% wyższa od ogólnej, obecnie jest o 128% wyższa.
Przyczyny technologiczne.
Do pierwszych lat XXI wieku najpopularniejszym wytłumaczeniem rosnących nierówności było odwoływanie się do zmian technologicznych, które drastycznie zwiększyły produktywność ludzi posiadających wysokie umiejętności, jednocześnie zwiększając ich dochody. Inne czynniki, takie jak zwiększenie handlu międzynarodowego, zmniejszenie płacy minimalnej, zmniejszenie znaczenia związków zawodowych i zwiększona imigracja, uznawano za mniej istotne.
Ta zmiana nie daje się bezpośrednio przełożyć na poziom wykształcenia. Wśród zarabiających powyżej 100 000 dolarów około 33% nie ukończyło wyższych studiów. Od 2000 do 2010 dochody ludzi posiadających tytuły doktorskie wzrosły o około 5% w stosunku do inflacji, natomiast dochody ludzi posiadających tytuły magistra spadły o 7%.
Wzrost znaczenia internetu w biznesie (od lat 90.), nie pokrywa się z czasem wzrostu nierówności (od lat 70., spowolnionego w latach 90.). Ponadto wiele wcześniejszych innowacji w XX wieku, takich jak elektryfikacja, silnik spalinowy, lotnictwo, radio, telewizja itp., wywierały na gospodarkę wpływ podobny jak komputery i internet, a nie wiązały się ze wzrostem nierówności.
Imigracja.
W 1965 zmiana prawa umożliwiła intensywniejszy napływ imigrantów do USA, w szczególności z Europy. Do 2007 procent imigrantów wzrósł z 5% do 11%. Większość z nich miała gorsze wykształcenie i dochody niż przeciętni Amerykanie. Jednak to zwiększenie dostępności taniej siły roboczej wydaje się tylko nieznacznie wpływać na poziomy płac. Według szacunków, średnie dochody pracowników bez wykształcenia spadły pomiędzy 1980 a 2000 o około 7,4%. Zmiana w dochodach wyżej wykształconych Amerykanów była o wiele mniejsza.
Przyczyny polityczne i społeczne.
Krytycy technologicznego wytłumaczenia wzrostu nierówności wskazują jako wytłumaczenie zmiany polityczne, które nastąpiły w ostatnich latach XX wieku. Argumentują, że spowodowały one stopniowy spadek znaczenia związków zawodowych, zmniejszenie wydatków na cele społeczne i mniejsze zainteresowanie rządu sprawami najuboższych.
Zmiany te były spowodowane powstaniem nowoczesnego i efektywnego systemu lobbingu, realizowanego przez dyrektorów korporacji i finansistów (łącznie stanowiących około 60% wśród 0,1% o najwyższych dochodach). Politolodzy Jacob Hacker i Paul Pierson w książce "Winner-Take-All Politics" opisują koniec lat 70. jako transformację amerykańskiej polityki, skupionej dotychczas na klasie średniej, w nową, bardziej efektywną i lepiej finansowaną politykę skupioną na interesach najbogatszych. Dyrektorzy korporacji stopniowo wyeliminowali ograniczenia i nadzór ze strony różnych instytucji, takich jak 
Komisja Papierów Wartościowych, związki zawodowe czy walne zgromadzenia. Rynek finansowy przeforsował deregulacje prawne, umożliwiając inwestowanie w sposób bardziej dochodowy i bardziej ryzykowny. Gwarancje finansowe udzielane przez państwo umożliwiły prywatnym spółkom finansowym na ryzykowne spekulowanie dla prywatnego zysku, jednocześnie rozkładając ryzyko straty na wszystkich obywateli. Dodatkowo znacznie ograniczono podatki od dochodów kapitałowych i podatki dla najbogatszych.
Poza przyczynami politycznymi Paul Krugman wskazuje na zmianę w sposobie zarządzania korporacjami, która się dokonała w drugiej połowie XX wieku. W latach 50. i 60. dyrektor korporacji mógł wywalczyć wysoką płacę, jeśli potrafił odpowiednio dogadać się z zarządem. Ale do 2000 roku dyrektorzy dużych spółek podporządkowali sobie ich zarządy, a średnia roczna płaca 100 najlepiej opłacanych dyrektorów wzrosła z 1,3 miliona dolarów (39 razy średnia płaca), do 37,5 miliona dolarów (ponad 1000 razy średnia płaca).
Aby obalić argument, że wysokie dochody dyrektorów korporacji wynikają z wysokiego zapotrzebowania na bardzo rzadkie umiejętności i są proporcjonalne do osiągnięć, Krugman wskazuje, że dochody korporacji wynikają z wielu czynników, które są od dyrektora niezależne.
Ponadto płace są ustalane przez zarządy korporacji, które są w dużej części wybierane przez dyrektora, a specjaliści od płac, którzy są zatrudniani przez zarządy, starają się spełnić oczekiwania swoich pracodawców. Lucian Arye Bebchuk i Jesse M. Fried w książce "Pay Without Performance" krytykują zarobki dyrektorów, argumentując, że są one oparte wyłącznie na wizerunku i ograniczone jedynie przez „publiczne niezadowolenie”.
Partie polityczne i prezydenci.
Politolog Larry Bartels znalazł silną korelację pomiędzy macierzystą partią aktualnego prezydenta i wzrostem nierówności w USA od 1948 do 2005. Średnio w okresie rządów prezydentów należących do Partii Demokratycznej najszybciej rosły dochody najuboższych, a najwolniej najbogatszych. W okresie rządów prezydentów z Partii Republikańskiej, najszybciej rosły dochody najbogatszych, a najwolniej najuboższych.
Malejące znaczenie związków zawodowych.
Wzrost nierówności dochodowych zbiega się w czasie z wyraźnym zmniejszeniem liczebności związków zawodowych, z 20% w 1983 do około 12% w 2007. Tradycyjnie w ekonomii panowało przekonanie, że silne, ale nie powszechne, związki zawodowe zwiększają nierówności dochodowe. Ma to wynikać z tego, że ich głównym celem jest zwiększenie dochodów członków związku i z tego, że więcej zarabiający związkowcy mają większe wpływy, niż mniej zarabiający. Współczesne badania pokazują jednak, że sumaryczny wpływ związków zawodowych zmniejsza nierówności, ponieważ nacisk na wyrównywanie płac pomiędzy samymi związkowcami przeważa nad innymi czynnikami. Dodatkowo silne związki zawodowe mają wpływ na polityków, promując kontrolę rządu nad zasadami panującymi w sektorze prywatnym.
Podatki.
Wpływ zmian podatkowych w ciągu ostatnich 30 lat na wzrost nierówności dochodowych jest tematem dyskusji. W badaniu przeprowadzonym w 2011 przez CBO oszacowano, że za około 12% wzrostu nierówności odpowiadają zmiany podatkowe. Timothy Noah zauważył, że zmiany podatkowe nie mogą być główną przyczyną wzrostu nierówności, ponieważ nierówności w dochodach brutto wzrosły jeszcze bardziej, niż nierówności w dochodach netto. Wielu ekonomistów, w tym Paul Krugman, podkreśla jednak rolę zmian podatkowych, takich jak cięcia podatkowe wprowadzone w latach 2001–2003 przez gabinet George’a W. Busha, które najbardziej zmniejszyły podatki dla najbogatszych.
Całkowity poziom opodatkowania najbardziej zmniejszył się dla tych, których dochody były największe. Poniższa tabela pokazuje spadek udziału wszystkich obciążeń podatkowych dla najbogatszych Amerykanów w kolejnych latach.
Opinie na temat wzrostu nierówności.
Komentatorzy, ekonomiści i politycy nie są zgodni w kwestii rosnącej nierówności w USA i jej znaczenia. Większość ekonomistów określa ją jako „głęboko niepokojącą”, „niesprawiedliwą”, „stanowiącą zagrożenie dla demokracji i stabilności” czy nawet „oznakę upadku USA”. Niepokój budzi ona nawet wśród zadeklarowanych (lub byłych) leseferystów, takich jak były prezes Rezerwy Federalnej Alan Greenspan, który powiedział, że „To nie jest rzecz, którą demokratyczne społeczeństwo – kapitalistyczne demokratyczne społeczeństwo – może zignorować”.
Inni uznają, że wzrost nie jest znaczący i że stanowi tylko pretekst do „retoryki walki klas”, która może prowadzić do rozwiązań „pogorszających jakość życia bogatszych jednostek”, że „ma wiele pozytywnych skutków i jest wynikiem prawidłowo działającej ekonomii”, że „wynika z różnic w edukacji”, „nie ma znaczenia”, oraz że „wzrost gospodarczy i równość szans są bardziej istotne”.
Opinia społeczna.
Wzrost nierówności dochodowych wywołał w 2011 serię protestów pod wspólnym hasłem „We are the 99%", odnoszącym się do niezadowolenia z koncentracji dochodów u 1% społeczeństwa.
Badania opinii publicznej pokazały, że Amerykanie nie są zwolennikami nierówności w większym stopniu niż obywatele innych krajów, ale że są nieświadomi aktualnego poziomu nierówności w swoim kraju. Dan Ariely i Michael Norton przeprowadzili w 2011 badanie, które pokazało, że mieszkańcy USA są w dużym stopniu nieświadomi panujących nierówności i są zwolennikami bardziej egalitarnego rozdziału majątku, niż aktualny. 
Badania przeprowadzone przez Instytut Gallupa w grudniu 2011 pokazały, że maleje liczba Amerykanów uznających zmniejszenie nierówności dochodowych za bardzo ważne albo ważne. W 1998 52% badanych uznawało, że różnica pomiędzy bogatymi a biednymi jest „problemem wymagającym naprawy”, a 45% określało ją jako „akceptowalną część systemu ekonomicznego”. W 2011 te liczby były odwrotne: 45% uznawało, że wymaga ona naprawy, a 52% uznało ją za akceptowalną. Wyniki różniły się wyraźnie w zależności od popieranej partii. 71% Demokratów było zwolennikami naprawy. Badania przeprowadzone w styczniu 2012 pokazały jednak, że około 2/3 Amerykanów uważa, że istnieje „silny konflikt” pomiędzy bogatymi i biednymi w USA.
Skutki polityczne i społeczne.
Jednym z potencjalnych skutków pogłębiających się nierówności dochodowych może być wzrost liczby bankructw, gdy ludzie zadłużają się coraz bardziej starając się utrzymać swój dotychczasowy poziom życia. Elizabeth Warren i Amelia Warren Tyagi przeprowadziły badania, w których wykazały pięciokrotny wzrost częstotliwości bankructw gospodarstw domowych między 1980 a 2005. Bankructwa te nie wynikały z wydatków na luksusy, ale ze „wzrostu cen domów, wywołanego konkurencją o miejsca w dzielnicach z lepszymi szkołami”. Koncentracja kapitału może powodować koncentrację najlepszej edukacji w małej liczbie coraz droższych szkół, o dostęp do których konkuruje klasa średnia.
Przeciwne podejście pokazuje między innymi David Brooks. Zauważa on, że „rosnące dochody najbogatszego 1% są problemem, ale niewielkim w porównaniu z tym, że dziesiątki milionów Amerykanów nie kończą szkoły. Niewielkim w porównaniu z tym, że 40% dzieci rodzi się ze związków pozamałżeńskich. Niewielkim w porównaniu ze stagnacją społeczeństwa, malejącą mobilnością społeczną i dezorganizacją tkanki społecznej u dolnych 50%".
Równość i równe szanse.
Konserwatyści i libertarianie, tacy jak Thomas Sowell i Paul Ryan, zwracają uwagę, że ważniejsza od równości dochodów jest równość szans w USA, w szczególności w porównaniu do innych rozwiniętych krajów, takich jak kraje zachodniej Europy.
Wysoka ruchliwość społeczna, czyli intensywne przemieszczanie się jednostek między grupą najlepiej, średnio i gorzej zarabiających może powodować, że duże nierówności dochodowe stają się nieistotne z powodu wyrównywania się średnich dochodów w ciągu całego życia, oraz że najwyższe dochody są osiągalne również dla najuboższych, ale ambitnych. Według Sowella ruchliwość w USA jest bardzo wysoka. Stwierdza, że większość ludzi, który w 1975 byli wśród 20% najmniej zarabiających, znalazło się w którymś momencie swojego życia wśród 20% najwięcej zarabiających. Thomas A. Garrett cytuje badania Departamentu Skarbu, mówiące, że tylko 40% z tych, którzy w 1996 byli w 1% najlepiej zarabiających, pozostała w nim w 2005. Tylko 25% z tych, którzy w 1996 byli w 0,01% najlepiej zarabiających, pozostała wśród 0,01% w 2005.
Inne badania nie potwierdzają jednak wysokiej ruchliwości. Krugman cytuje badania Urban Institute i Departamentu Skarbu, mówiące, że około połowa gospodarstw znajdujących się w najwyższych 20% lub najniższych 20%, pozostaje w tym samym miejscu po dekadzie. Zaledwie 3% do 6% przechodzi z najwyższych 20% do najniższych lub na odwrót. Określa, że „wiele osób, które mają roczny dochód powyżej 1 miliona dolarów, wypada z tej kategorii po roku, ale wynika to z tego, że ich dochód zmniejsza się np. z 1,05 miliona do 0,95 miliona, a nie z tego, że stają się znów klasą średnią”.
Badania możliwości pokoleniowej zmiany klasy, gdy dzieci rodziców należących do klasy biednej lub średniej przechodzą do wyższej, pokazały, że jest ona mniejsza niż w innych rozwiniętych krajach. Około 42% dzieci rodziców należących do najbiedniejszych 20% pozostaje w tej samej grupie po osiągnięciu dorosłości. W Wielkiej Brytanii dzieje się tak w 30% przypadków, a w Danii w 25%. Prezes Rady Doradców Ekonomicznych USA Alan B. Krueger pokazał występującą w wielu krajach korelację między nierównością i „elastycznością międzypokoleniową” – prawdopodobieństwem, że ktoś odziedziczy ekonomiczną pozycję swoich rodziców. Najprostszą przyczyną takiego stanu są większe różnice pomiędzy kolejnymi grupami społecznymi, sprawiające, że przejście do wyższej grupy wymaga większego zwiększenia dochodów. Istnieją też jednak inne przyczyny: brak dostępu uboższych do lepszych (i droższych) szkół czy brak wystarczającej opieki medycznej.

</doc>
<doc id="2581935" url="https://pl.wikipedia.org/wiki?curid=2581935" title="Wojciech Cieślak">
Wojciech Cieślak



</doc>
<doc id="2581937" url="https://pl.wikipedia.org/wiki?curid=2581937" title="II liga argentyńska w piłce nożnej (2000/2001)">
II liga argentyńska w piłce nożnej (2000/2001)

Primera B Nacional 2000/2001
Mistrzem drugiej ligi argentyńskiej został klub CA Banfield, natomiast wicemistrzem – klub Nueva Chicago Buenos Aires.
Druga liga zredukowana została z 30 do 25 klubów.
Tabela spadkowa ogólna.
Ogólna tabela spadkowa miała na celu wyłonienie trzech spadkowiczów poza czterema wyłonionymi przez strefowe tabele spadkowe. Łącznie z drugiej ligi spadło 7 klubów.
Pierwsze baraże.
Finał.
Klub CA Banfield został mistrzem drugiej ligi argentyńskiej i awansował do I ligi (Primera División).
Finalista, czyli klub CA Argentino de Quilmes, zachował szansę na awans w starciu z klubem pierwszoligowym.
Drugie baraże.
Finał.
Klub Nueva Chicago Buenos Aires został wicemistrzem drugiej ligi i awansował do pierwszej ligi argentyńskiej.
Finalista, czyli klub Instituto Córdoba zachował szansę na awans w starciu z klubem pierwszoligowym.
Baraże o awans do I ligi.
Oba zespoły pierwszoligowe, Argentinos Juniors Buenos Aires i Belgrano Córdoba, pomimo równego bilansu utrzymały się w pierwszej lidze, gdyż w barażu o awans do pierwszej ligi zespół aspirujący do pierwszej ligi, by awansować, musiał być lepszy w dumeczu. Równy bilans dwumeczu faworyzował drużyny broniące się przed spadkiem.

</doc>
<doc id="2581942" url="https://pl.wikipedia.org/wiki?curid=2581942" title="Lyahchitsy">
Lyahchitsy



</doc>
<doc id="2581949" url="https://pl.wikipedia.org/wiki?curid=2581949" title="Iłmir Chazetdinow">
Iłmir Chazetdinow



</doc>
<doc id="2581954" url="https://pl.wikipedia.org/wiki?curid=2581954" title="Czerpnia gujańska">
Czerpnia gujańska

Czerpnia gujańska ("Couroupita guianensis") – gatunek drzewa z rodziny czaszniowatych. Pochodzi z północnej części Ameryki Południowej. Ze względu na duże kuliste owoce przypominające kule armatnie potoczna nazwa angielska to "cannonball tree" (drzewo kul armatnich), podobnie w innych językach.
Zastosowanie.
Gatunek sadzony jest powszechnie w tropikach jako drzewo ozdobne ze względu na efektowne kwiaty.
Znaczenie kulturowe.
W Indiach liczne pręciki kojarzą się ze znanymi z mitologii wężami naga, chroniącymi słupek linga w środku, będący symbolem boga Śiwy. Z tego względu kwiat nazywany jest nagalinga i wykorzystywany w kulcie hinduistycznym.
Również w krajach buddyjskich, jak Sri Lanka czy Tajlandia drzewo jest sadzone przy świątyniach, mylone z drzewem sala, pod którym miał narodzić się Budda.

</doc>
<doc id="2581955" url="https://pl.wikipedia.org/wiki?curid=2581955" title="Dyfuzja własna">
Dyfuzja własna

Dyfuzja własna (samodyfuzja) – proces polegający na dyfuzji atomów danego pierwiastka w materiale zbudowanym z tego samego pierwiastka. Dyfuzja własna jest podstawowym procesem dyfuzyjnym odbywającym się w ciałach stałych.
Ogólne informacje.
Badanie tego procesu odbywa się poprzez wprowadzenie do przygotowanej próbki pierwiastka formula_1 innego izotopu formula_2 (stabilnego lub promieniotwórczego). Atomy formula_2 odgrywają rolę wskaźników dyfuzji. Wskaźnik jest identyczny chemicznie względem atomów pierwiastka formula_4 różni się tylko masą (spowodowane to jest inną liczbą neutronów w izotopie). Entalpia aktywacji formula_5/energia aktywacji formula_6 i współczynnik korelacji bardzo słabo zależą od masy, dlatego na ich podstawie można wnioskować o dominującym mechanizmie dyfuzji w danym ciele.
Współczynnik dyfuzji wskaźnika oznacza się jako formula_7 i można zapisać dla niego poniższą relację Arrheniusa:
lub
gdzie:
Obecnie uważa się, że dyfuzja własna we wszystkich metalach odbywa się mechanizmem wakancyjnym. To twierdzenie poparte jest licznymi dowodami doświadczalnymi:
Zależność temperaturowa od współczynnika dyfuzji własnej.
Zależność temperaturowa od współczynnika dyfuzji własnej, matematycznie niczym się nie różni od ogólnej relacji Arrheniusa dla procesów dyfuzyjnych wyznaczonych przez Ficka (1829–1901). Wyraża się ona poniższym wzorem:
gdzie:
W przypadku dyfuzji własnej atomy dyfundujące niczym się nie różnią od atomów sieci krystalicznej rozpuszczalnika. Dlatego rozbudowaną wersję zależności temperaturowej współczynnika dyfuzji własnej można przedstawić jako:
gdzie:

</doc>
<doc id="2581966" url="https://pl.wikipedia.org/wiki?curid=2581966" title="Eswatini na igrzyskach Wspólnoty Narodów">
Eswatini na igrzyskach Wspólnoty Narodów

Eswatini (dawniej Suazi) wystartowało po raz pierwszy na igrzyskach Wspólnoty Narodów w 1970 roku podczas igrzysk w Edynburgu i od tamtej pory reprezentacja startuje w zawodach do dziś.

</doc>
<doc id="2581970" url="https://pl.wikipedia.org/wiki?curid=2581970" title="Taemin">
Taemin

Taemin, właśc. Lee Tae-min (, ur. 18 lipca 1993 w Seulu) – południowokoreański piosenkarz, tancerz, aktor, model oraz członek grupy SHINee oraz supergrupy SuperM, należących do wytwórni SM Entertainment.
Życiorys.
2008–2013: Początki kariery.
Jego rodzice, widząc jego zainteresowanie tańcem, nakłonili go do wzięcia udziału w przesłuchaniu podczas castingu SM Open Weekend w 2005 roku, gdzie został natychmiast przyjęty. W 2008 roku, w wieku 14 lat, Taemin został wybrany do nowego zespołu SM Entertainment – Shinee. Grupa po raz pierwszy wystąpiła 25 maja 2008 roku w programie "Inkigayo" wykonując tytułowy utwór z wydanego kilka dni wcześniej minialbumu "Replay" (kor. 누난 너무 예뻐 (Replay)). W 2009 roku zadebiutował jako aktor w sitcomie stacji MBC "Tae-hee, Hye-kyo, Jihyun!" (kor. 태희혜교지현이!), w roku Lee Jun-su.
W styczniu 2012 Taemin dołączył do "Immortal Song 2". Taemin wykonał piosenkę „Mapo Terminal” z "Silver Bell Sister" i zremisował z aktorem Im Tae-kyung, oboje zdobyli po 376 głosów.
19 września 2012 roku Taemin wydał swój pierwszy utwór do ścieżki dźwiękowej – „U”, do serialu "Areumda-un geudae-ege". 16 października 2012 roku ogłoszono, że Taemin, Eunhyuk z Super Junior, Henry z Super Junior-M, Hyoyeon z Girls’ Generation oraz Kai i Luhan z Exo, nagrają piosenkę „Maxstep” promującą samochód Hyundai Veloster. Piosenka została wydana 31 października.
W kwietniu 2013 roku Cube Entertainment potwierdziło, że Son Na-eun z Apink wystąpi z Taeminem jako para w serii "We Got Married" stacji MBC. Zakończyli swój wirtualny ślub na początku stycznia 2014 roku.
W 2013 roku artysta wystąpił też w trzech odcinkach serialu "" jako idol Ray/Yang Ho-yeol. W czerwcu 2013 roku ukazała się piosenka „Trap” nagrana wspólnie z Henrym z Super Junior-M, z jego solowego minialbumu "Trap". W grudniu owego roku nagrał utwór do ścieżki dźwiękowej serialu "Chongni-wa na" – „Footsteps”, który został skomponowany i zaaranżowany przez Kim Jung-bae.
2014–2016: "Ace", "Press It" i debiut w Japonii.
Piosenkarz zadebiutował jako solista 18 sierpnia 2014 roku z minialbumem "Ace", na którym znalazło się sześć utworów. Teledysk do głównej piosenki „Danger” został wydany 15 sierpnia w serwisie YouTube. Choreografię do niej stworzył amerykański choreograf Ian Eastwood i zespół reżyserski SMEntertainment – BeatBurger. Taemin udał się do studia tańca w Los Angeles w celo opanowania układu.
3 lutego 2015 roku potwierdzono jego udział w pierwszym sezonie programu "Match Made in Heaven Returns". Od 14 kwietnia do 5 maja pojawił się w programie "Welcome Back to School" stacji JTBC. 1 czerwca wydał piosenkę „That Name” (kor. 그 이름) we współpracy z Jonghyunem, do ścieżki dźwiękowej serialu "" stacji KBS2. Piosenka zadebiutowała na 36. pozycji listy Gaon Digital Chart.
Pierwszy pełny album piosenkarza, pt. "Press It", ukazał się 23 lutego 2016 roku. Zawierał dziesięć utworów, w tym główny singel „Press Your Number”. Bruno Mars wziął udział w tworzeniu utworu.
W czerwcu 2016 roku zapowiedziano premierę jego pierwszego japońskiego albumu pt. . Płyta została wydana 27 lipca i zawierała cztery nowe piosenki oraz japońską wersję „Press Your Number”. Również w czerwcu wystąpił w programie "Hit the Stage" stacji Mnet. Występował razem ze swoim partnerem tanecznym Koharu Sugawarą, który był choreografem albumu "Sayonara hitori". W drugim odcinku zajął pierwsze miejsce.
2017–2018: "Flame of Love", "Move" i "Taemin".
1–2 lipca 2017 roku odbyły się pierwsze solowe koncerty piosenkarza w Japonii, w Nippon Budōkan w Tokio; podczas których po raz pierwszy wykonał nową japońską piosenkę „Flame of Love”. "Taemin The 1st Stage Budokan" przyciągnął 28 tys. fanów. Pierwsze koreańskie solowe koncerty, "TAEMIN 1st SOLO CONCERT „OFF-SICK”", odbyły się pod koniec sierpnia (trzy dni) i zgromadził 12 tys. fanów. Seria została poszerzona o pięć koncertów pt. "OFF-SICK &lt;on track&gt;", dwóch w Korei (dla 20 tys. fanów) i trzech w Japonii. Drugi japoński minialbum "Flame of Love" ukazał się 18 lipca.
W sierpniu 2017 roku zadebiutował jako aktor w Japonii. Zagrał jedną z głównych ról w TV dramie , której premiera odbyła się we wrześniu. Zaśpiewał też dwie piosenki do serialu: „What’s This Feeling” i „I’m Crying”.
Drugi album studyjny Taemina, zatytułowany "Move", został wydany w październiku 2017 roku. Zadebiutował na drugim miejscu w rankingu albumów Gaon Chart i na trzecim miejscu na liście Billboard World Albums. 10 grudnia 2017 roku ukazał się repackage tego albumu, pt. "Move-ing". Zawierał dodatkowo cztery utwory, w tym główny singel „Day and Night” (kor. 낮과 밤 (Day and Night)). W tym samym miesiącu miał wystąpić na corocznym KBS Song Festival, ale wycofał się tydzień po śmierci innego członka Shinee, Kim Jong-hyuna.
5 listopada 2018 roku piosenkarz wydał swój trzeci album studyjny ogółem i pierwszy japoński – "Taemin".
Życie prywatne.
W marcu 2011 roku przeniósł się do Hanlim Multi Arts High School z jego poprzedniego liceum Cheongdam High School, w celu dostosowania do jego napiętego harmonogramu związanemu z japońskim debiutem SHINee. Ukończył liceum w lutym 2012 roku, ale nie pojawił się na uroczystości z powodu działań SHINee.

</doc>
<doc id="2581974" url="https://pl.wikipedia.org/wiki?curid=2581974" title="Wojciech Cieślak (prawnik)">
Wojciech Cieślak (prawnik)

Wojciech Krzysztof Cieślak (ur. 22 kwietnia 1962 w Krakowie) – polski prawnik, specjalista w zakresie prawa karnego, profesor zwyczajny, profesor Uniwersytetu Warmińsko-Mazurskiego, prokurator w latach 1991–1997.
Życiorys.
Pochodzi z rodziny o tradycjach prawniczych, jego ojcem jest profesor Marian Cieślak. Studia na Uniwersytecie Gdańskim ukończył w 1987, promotorem pracy magisterskiej był Henryk Popławski. W 1990 roku zakończył aplikację prokuratorską, rozpoczął wtedy pracę asystenta w Zespołowej Katedrze Prawa i Postępowania Karnego UG.
W 1999 roku obronił pracę doktorską pt. "Wymuszenie rozbójnicze (art. 211 d.k.k. – art. 282 k.k.) w polskim prawie karnym", której promotorką była Oktawia Górniok. Habilitację uzyskał w 2006, a rok później objął stanowisko profesora nadzwyczajnego. W latach 2009–2014 kierował Katedrą Prawa Karnego Procesowego i Kryminalistyki. W 2014 przeszedł do pracy na Wydziale Prawa i Administracji Uniwersytetu Warmińsko-Mazurskiego, gdzie kieruje Katedrą Prawa Karnego Materialnego.
Od 2011 roku należy do Rady Naukowej Ośrodka Badawczego Adwokatury oraz do Sądu Arbitrażowego przy Izbie Gospodarczej Gazownictwa w Warszawie. Jest członkiem Międzynarodowego Stowarzyszenia Prawa Karnego ("Association Internationale de Droit Pénal"). Współautor Systemu Informacji Prawnej LEX.
Prowadzi kancelarię adwokacką, uhonorowaną przez dziennik „Rzeczpospolita” tytułem Lidera Usług Prawnych. Był obrońcą w procesach Doroty Nieznalskiej (sprawa "Pasji") i Andrzeja Gołoty.
W 2021 roku uzyskał postanowieniem Prezydenta RP tytuł profesora zwyczajnego nauk prawnych.

</doc>
<doc id="2581977" url="https://pl.wikipedia.org/wiki?curid=2581977" title="Helmut Krätzl">
Helmut Krätzl

Helmut Krätzl (ur. 23 października 1931 w Wiedniu) – austriacki duchowny rzymskokatolicki, w latach 1977-2008 biskup pomocniczy Wiednia. 
Życiorys.
Święcenia kapłańskie przyjął 29 czerwca 1954 w archidiecezji wiedeńskiej, udzielił ich mu kardynał Theodor Innitzer, ówczesny arcybiskup metropolita wiedeński. 30 września 1977 papież Paweł VI mianował go biskupem pomocniczym archidiecezji ze stolicą tytularną Heraclea Pontica. Sakry udzielił mu 20 listopada 1977 kardynał Franz König. W październiku 2006 osiągnął biskupi wiek emerytalny (75 lat) i przesłał do Watykanu swoją rezygnację, która została przyjęta z dniem 6 marca 2008. Od tego czasu pozostaje biskupem seniorem archidiecezji.

</doc>
<doc id="2581979" url="https://pl.wikipedia.org/wiki?curid=2581979" title="Pusty kwartał">
Pusty kwartał



</doc>
<doc id="2581982" url="https://pl.wikipedia.org/wiki?curid=2581982" title="Modesto Vegas Vegas">
Modesto Vegas Vegas



</doc>
<doc id="2581989" url="https://pl.wikipedia.org/wiki?curid=2581989" title="Sokół (1909)">
Sokół (1909)

Sokół – polski holownik z okresu międzywojennego i II wojny światowej, wybudowany w roku 1909 przez niemiecką stocznię Franz Schenk w Elblągu jako Charlotte, a w 1920 wcielony do Polskiej Marynarki Wojennej. W czasie wojny zdobyty przez Niemcy, służył jako Grabau, a po wojnie nadal służył w Marynarce Wojennej pod nazwami: Majster, BG 3 i H 3.
Po zakupieniu go, holownik ten został przemianowany z „Charlotte” na „Sokół”. W roku 1922 przeniesiony do Gdyni, a 14 lat później przeniesiony na Hel. Po zakończeniu kampanii wrześniowej i kapitulacji Gdyni, załoga dokonała jego samozatopienia. Podniesiony z dna przez wojska niemieckie, wszedł w skład Kriegsmarine, gdzie przemianowano go na „Grabau”. Pod koniec wojny w 1945, został trafiony bomba lotniczą i zatonął. W 1946 podniesiony ponownie z dna, służył w Polskiej Marynarce Wojennej do roku 1957. Po wojnie, holownik ten, kilkakrotnie przechodził zmianę nazwy: „Majster” (1949-52), BG 3 (1952-57) i H 3 (1957).
Pod koniec służył jako barka grzewcza w porcie Świnoujściu, nadal pod oznaczeniem H-3. Został skreślony ze służby 1 kwietnia 1968 roku, po czym kocioł wymontowano, a kadłub złomowano.

</doc>
<doc id="2581990" url="https://pl.wikipedia.org/wiki?curid=2581990" title="Skoczek królewski">
Skoczek królewski



</doc>
<doc id="2581992" url="https://pl.wikipedia.org/wiki?curid=2581992" title="Peter Henrici">
Peter Henrici

Peter Henrici (ur. 31 marca 1928 w Zurychu) – szwajcarski duchowny rzymskokatolicki, jezuita, w latach 1993-2007 biskup pomocniczy Chur. Kuzyn Hansa Ursa von Balthasara.
Życiorys.
Śluby zakonne w zgromadzeniu jezuitów złożył w 1947 roku. 23 lipca 1958 otrzymał święcenia kapłańskie. 4 marca 1993 papież Jan Paweł II mianował go biskupem pomocniczym Chur ze stolicą tytularną Absorus. Sakry udzielił mu 31 maja 1993 kardynał Bernardin Gantin, ówczesny prefekt Kongregacji ds. Biskupów. W marcu 2003 osiągnął biskupi wiek emerytalny (75 lat) i zgodnie z prawem kanonicznym złożył rezygnację, jednak jego posługa została przedłużona o prawie cztery lata, do 5 lutego 2007 roku. Od tego czasu pozostaje jednym z biskupów seniorów diecezji.

</doc>
<doc id="2581999" url="https://pl.wikipedia.org/wiki?curid=2581999" title="Pomnik Pomordowanych Profesorów Lwowskich">
Pomnik Pomordowanych Profesorów Lwowskich

Pomnik Pomordowanych Profesorów Lwowskich – pomnik położony na skwerze profesora Kazimierza Idaszewskiego, przy placu Grunwaldzkim we Wrocławiu, w otoczeniu kompleksu budynków Politechniki Wrocławskiej (pomiędzy budynkami D1 i D2). Upamiętnia mord profesorów lwowskich dokonany po rozpoczęciu okupacji Lwowa przez III Rzeszę 4 lipca 1941 roku oraz 11 i 26 lipca 1941 roku (zabito wówczas 25 pracowników naukowych lwowskich szkół wyższych oraz 19 członków ich rodzin). 
Autorem pomnika jest Borys Michałowski, wrocławski rzeźbiarz i profesor Państwowej Wyższej Szkoły Sztuk Plastycznych, a jego dzieło zaliczane jest do ważniejszych przykładów współczesnych rzeźb. 
Pomnik przedstawia dwie stylizowane postacie osób w pełnej ekspresji scenie rozstrzelania. Ta część pomnika wykonana jest z masy ceramicznej i umieszczona na postumencie. Cokół obłożony jest marmurowymi płytkami. Tu umieszczono napis:
Inicjatorem budowy pomnika i upamiętnienia zamordowanych naukowców lwowskich było początkowo środowisko naukowe i uczelniane Wrocławia, a także uczelni z Gliwic, później z całej Polski. Utworzono w 1954 roku Międzyuczelniany Komitet Uczczenia Pamięci Lwowskich Pracowników Nauki, który podjął odpowiednie działania, w celu zdobycia funduszy i budowę pomnika. Budowa tego pomnika we Wrocławiu wiązała się z przejęciem przez miasto schedy uczelni lwowskich, a także niemożnością postawienia takiego pomnika we Lwowie, co udało się dopiero 3 lipca 2011 roku.
Odsłonięcie pomnika nastąpiło 3 października 1964 roku, podczas inauguracji roku akademickiego wrocławskich uczelni wyższych. Uroczyste przemówienie wygłosił wówczas Stanisław Kulczyński – ówczesny zastępca przewodniczącego Rady Państwa i pierwszy powojenny rektor Uniwersytetu i Politechniki Wrocławskiej. 
Przed ostatecznym wyborem miejsca, w którym ustawiono pomnik, wykonano model pomnika w skali 1:1, który był ustawiany w plenerze celem optymalnego doboru miejsca ustawienia gotowego monumentu. Początkowo wskutek nakazu ówczesnych władz PRL istniał na pomniku napis, że został on wystawiony ku czci wszystkich polskich naukowców zabitych i zmarłych w czasie okupacji hitlerowskiej. W 1981 roku zamontowano dodatkowo tablicę, ufundowaną przez senaty szkól akademickich Wrocławia, z inskrypcją zawierającą między innymi nazwiska pomordowanych profesorów.

</doc>
<doc id="2582001" url="https://pl.wikipedia.org/wiki?curid=2582001" title="Vertical">
Vertical

Vertical – polska powieść fantastycznonaukowa autorstwa Rafała Kosika, wydana w 2006 r. przez wydawnictwo Powergraph ().
Druga powieść tego autora (pierwszą był "Mars"). Otrzymała nagrodę Nautilus 2006, nominowana do Nagrody im. Janusza A. Zajdla (2006) oraz Sfinksa (2007).
Przetłumaczona na język czeski przez Roberta Pilcha, wydana w 2009 nakładem wydawnictwa Laser-books.

</doc>
<doc id="2582005" url="https://pl.wikipedia.org/wiki?curid=2582005" title="Łozarewo">
Łozarewo

Łozarewo () – wieś w Bułgarii, w obwodzie Burgas, w gminie Sungurłare. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 766 mieszkańców.
Klimat.
Klimat jest umiarkowany i charakteryzuje się stosunkowo łagodną zimą, wczesną wiosną, ciepłym latem i długą jesienią.
Gospodarka.
Szeroko rozwinięte ogrodnictwo dzięki bogatym zasobom wody, przemysł tytoniowy, a także rolnictwo i uprawa wielu odmian zboża.
Zabytki.
W okolicach Łozarewa znajdują się wykopaliska z czasów rzymskich „Ak bunar”, w których znaleziono gliniane naczynia z X wieku p.n.e.
Kultura.
Wioska ma swój własny stadion, który spełnia wymogi bułgarskiej piłki nożnej. Miejscowy zespół to FC Naked Łozarewo.
Inne.
W pobliżu wioski zbudowano najdłuższy dwutorowy tunel kolejowy na Bałkanach – mierzy on 2,8 km.

</doc>
<doc id="2582007" url="https://pl.wikipedia.org/wiki?curid=2582007" title="Olga Saladukha">
Olga Saladukha



</doc>
<doc id="2582009" url="https://pl.wikipedia.org/wiki?curid=2582009" title="Roszkówko (przystanek kolejowy)">
Roszkówko (przystanek kolejowy)

Roszkówko - nieczynny kolejowy przystanek osobowy na linii nr 366 w Roszkówku, w województwie wielkopolskim, w Polsce.

</doc>
<doc id="2582010" url="https://pl.wikipedia.org/wiki?curid=2582010" title="Kanada na igrzyskach Wspólnoty Narodów">
Kanada na igrzyskach Wspólnoty Narodów

Kanada wystartowała po raz pierwszy na igrzyskach Wspólnoty Narodów w 1930 roku na igrzyskach w Hamilton i od tamtej pory reprezentacja wystartowała na wszystkich igrzyskach. Oprócz niej jedynie pięć krajów wystartowało we wszystkich zawodach (Szkocja, Walia, Anglia, Australia, Nowa Zelandia). Najwięcej złotych medali (51) reprezentacja Kanady zdobyła podczas igrzysk w Edynburgu w 1986 roku, a najwięcej medali w ogóle (129) na igrzyskach w Victorii w 1994 roku.
Kanada była czterokrotnie organizatorką igrzysk:

</doc>
<doc id="2582012" url="https://pl.wikipedia.org/wiki?curid=2582012" title="Gostkowo (przystanek kolejowy)">
Gostkowo (przystanek kolejowy)

Gostkowo - nieczynny kolejowy przystanek osobowy na linii nr 366 w Gostkowie, w województwie wielkopolskim, w Polsce.

</doc>
<doc id="2582018" url="https://pl.wikipedia.org/wiki?curid=2582018" title="Niepart (przystanek kolejowy)">
Niepart (przystanek kolejowy)

Niepart - nieczynny kolejowy przystanek osobowy na linii nr 366 w Nieparcie, w województwie wielkopolskim, w Polsce.

</doc>
<doc id="2582020" url="https://pl.wikipedia.org/wiki?curid=2582020" title="Ciołkowo (przystanek kolejowy)">
Ciołkowo (przystanek kolejowy)

Ciołkowo - nieczynny kolejowy przystanek osobowy na linii nr 366 w Ciołkowie, w województwie wielkopolskim, w Polsce.

</doc>
<doc id="2582024" url="https://pl.wikipedia.org/wiki?curid=2582024" title="Wymysłowo (przystanek kolejowy)">
Wymysłowo (przystanek kolejowy)

Wymysłowo – nieczynny kolejowy przystanek osobowy na linii nr 366 w Wymysłowie, w województwie wielkopolskim, w Polsce.

</doc>
<doc id="2582025" url="https://pl.wikipedia.org/wiki?curid=2582025" title="Pseudopipra">
Pseudopipra

Pseudopipra – rodzaj ptaków z rodziny gorzykowatych (Pipridae).
Występowanie.
Rodzaj obejmuje jeden gatunek występujący w Ameryce Centralnej i Południowej.
Systematyka.
Do rodzaju należy jeden gatunek:
Gatunek ten do 2016 roku był zaliczany do rodzaju "Dixiphia" Reichenbach (1850); Kirwan i współpracownicy (2016) wykazali jednak, że gatunkiem typowym rodzaju "Dixiphia" jest wodopławik białogłowy ("Arundinicola leucocephala"), a sam rodzaj "Dixiphia" jest młodszym synonimem rodzaju "Arundinicola".

</doc>
<doc id="2582027" url="https://pl.wikipedia.org/wiki?curid=2582027" title="Gaspard I de Coligny">
Gaspard I de Coligny

Gaspard I. de Coligny, seigneur de Châtillon (ur. 1465/70 w Châtillon-sur-Loing, zm. 24 sierpnia 1522 w Dax, Gaskonia) – Marszałek Francji; walczył po stronie francuskich królów Karola VIII, Ludwika XII i Franciszka I w wojnach włoskich między innymi przeciwko cesarzowi Karolowi V.
Życiorys.
Gaspard de Coligny był w armii Karola VIII w czasie, gdy podjął on w 1494 kampanię wojenną do Włoch mającą na celu zdobycie Królestwo Neapolu. Już rok później, w czerwcu 1495 – pomimo porażki Francuzów – odznaczył się w bitwie pod Fornovo. W 1509 walczył w bitwie pod Agnadello, w której Ludwik XII odniósł zwycięstwo nad armią Republiki Weneckiej.
Podczas bitwy pod Marignano koordynował operacje Francuzów i Wenecjan i przyczynił się znacznie do zwycięstwa Franciszka I nad Mediolanem. Za te zasługi został mianowany 5 grudnia 1516 w Amboise przez króla Marszałkiem Francji i gubernatorem Szampanii i Pikardii.
W grudniu 1519 zastąpił zmarłego marszałka Giana Giacoma Trivulzia jako członka Zakonu św. Michała. W 1520 brał udział w dojściu do francusko-angielskiej koalicji pomiędzy Franciszkiem I a Henrykiem VIII. Gaspard I towarzyszył francuskiemu królowi przy spotkaniu obydwu monarchów koło Calais na Polu Złotogłowia (ang.: "Field of the Cloth of Gold"). Potem odbył swoją służbę w Szampanii i Pikardii.
Odesłany został jako komendant wojsk do baskijskiego Hondarribia (franc.: "Fontarabie"), zmarł w sierpniu 1522 w drodze w Dax wskutek choroby i został pochowany w katedrze swojego zamku w Châtillon-sur-Loing.
Rodzina.
Gaspard de Coligny pochodził z rodu Coligny. Urodził się jako drugi syn Jeana III de Coligny i jego żony Eléonore de Courcelles.
1 grudnia 1514 ożenił się w Paryżu z Marie Louise de Montmorency, starszą siostrą Anne de Montmorency.
Z tego małżeństwa pochodzi czterech synów:

</doc>
<doc id="2582031" url="https://pl.wikipedia.org/wiki?curid=2582031" title="Domachowo (przystanek kolejowy)">
Domachowo (przystanek kolejowy)

Domachowo - nieczynny kolejowy przystanek osobowy na linii nr 366 w Domachowie, w województwie wielkopolskim, w Polsce.

</doc>
<doc id="2582032" url="https://pl.wikipedia.org/wiki?curid=2582032" title="Dixiphia erythrocephala">
Dixiphia erythrocephala



</doc>
<doc id="2582034" url="https://pl.wikipedia.org/wiki?curid=2582034" title="Armata morska 100 mm Canet wz. 1891">
Armata morska 100 mm Canet wz. 1891

Armata morska 100 mm Canet wz. 1891 – typ francuskich armat morskich opracowanych w zakładach "Schneider et Cie" i produkowanych w czterech wzorach: "Modèle 1889", "Modèle 1891", "Modèle 1895" i "Modèle 1897". Armaty używane były głównie przez marynarkę francuską i rosyjską. 
Armata posiadała lufę o długości względnej L/45 (45 kalibrów). Zamek śrubowy, otwierany w lewą stronę. W 1916 roku armaty zostały zmodernizowane przez obrócenie lufy o 180°, przez co zespół oporopowrotny znalazł się na górze, co umożliwiło zwiększenie kąta podniesienia do 35°, a co za tym idzie donośności. Strzelały nabojami rozdzielnego ładowania o masie pocisków 13,5 kg.
Użycie.
Polska.
W 1924 roku dwie armaty wzoru 1891² zakupiła z kredytu we Francji polska Marynarka Wojenna, dostarczone w styczniu 1925 roku. Zostały one zamontowane na rufie kanonierek ORP "Generał Haller" oraz ORP "Komendant Piłsudski", jednak okazały się zbyt ciężkie, co pogorszyło stateczność okrętów, dlatego prawdopodobnie w 1926 roku zostały zdemontowane i ostatecznie zamienione na armaty 75 mm wz. 97. Następnie armaty te zamontowano na lądzie (Kępa Oksywska), gdzie do 1939 roku służyły jako bateria artylerii nadbrzeżnej – bateria „Canet”. Podczas kampanii wrześniowej, jedna z armat uległa zniszczeniu już 1 września 1939 w nalocie niemieckiego lotnictwa. Druga armata służyła do ostrzeliwania niemieckich sił trałowych i pozycji lądowych aż do wyczerpania amunicji (19 września 1939).

</doc>
<doc id="2582035" url="https://pl.wikipedia.org/wiki?curid=2582035" title="Gmina Sozopoł">
Gmina Sozopoł



</doc>
<doc id="2582037" url="https://pl.wikipedia.org/wiki?curid=2582037" title="Hansjörg Wirz">
Hansjörg Wirz

Hansjörg Wirz (ur. 9 czerwca 1943) – szwajcarski lekkoatleta, który specjalizował się w biegu na 400 metrów przez płotki. Obecnie działacz sportowy. 
Podczas mistrzostw Europy w Atenach (1969) uplasował się tuż za podium, zajmując czwarte miejsce. W 1972 uczestniczył w igrzyskach olimpijskich, jednak odpadł już w eliminacjach. Reprezentant Szwajcarii w meczach międzypaństwowych (m.in. przeciwko Polsce w 1970) i pucharze Europy oraz trzykrotny złoty medalista mistrzostw kraju (1968, 1969 i 1972). W latach 1968–1972 czterokrotnie ustanawiał rekord kraju w biegu na 400 metrów przez płotki.
Po zakończeniu kariery pracował jako trener, a później jako działacz sportowy. Od 1999 do 2015 pełnił funkcję prezydenta European Athletics. 
Rekord życiowy: 50,78 (29 lipca 1972, Genewa).

</doc>
<doc id="2582039" url="https://pl.wikipedia.org/wiki?curid=2582039" title="Ziółkowo (przystanek kolejowy)">
Ziółkowo (przystanek kolejowy)

Ziółkowo – nieczynny kolejowy przystanek osobowy na linii nr 366 w Ziółkowie, w województwie wielkopolskim, w Polsce.

</doc>
<doc id="2582048" url="https://pl.wikipedia.org/wiki?curid=2582048" title="Telewizory (budynek)">
Telewizory (budynek)

Telewizory – modernistyczny budynek mieszkalno-usługowy zlokalizowany w centrum Poznania, przy ul. Święty Marcin 51-57.
Obiekt zrealizowano w latach 1958-1960 w celu wypełnienia luki w zabudowie południowej pierzei ulicy (kilka wcześniejszych parcel). Powstał według projektu Jerzego Liśniewicza i Henryka Grochulskiego. W parterze mieścił duży i bardzo popularny w okresie PRL salon radiowo-telewizyjny, co dało asumpt nazwie całego budynku.
Elewacja determinowana jest równymi rzędami wykuszy mieszczących okna północnej ściany, co zapewnia lepsze doświetlenie wnętrz mieszkaniowych. Takie rozwiązanie nie było wówczas popularne w mieście i miało charakter pionierski. Skala całego obiektu doskonale wpisuje się w kontekst architektoniczny pierzei. Pod budynkiem przebiega ulica Garncarska, wyprowadzona prześwitem do Świętego Marcina.

</doc>
<doc id="2582053" url="https://pl.wikipedia.org/wiki?curid=2582053" title="Bodzewo (przystanek kolejowy)">
Bodzewo (przystanek kolejowy)

Bodzewo - nieczynny kolejowy przystanek osobowy na linii nr 366 w Bodzewie, w województwie wielkopolskim, w Polsce.

</doc>
<doc id="2582056" url="https://pl.wikipedia.org/wiki?curid=2582056" title="Tanecznica (przystanek kolejowy)">
Tanecznica (przystanek kolejowy)

Tanecznica - nieczynny kolejowy przystanek osobowy na linii nr 366 w Taniecznicy, w województwie wielkopolskim, w Polsce.

</doc>
<doc id="2582057" url="https://pl.wikipedia.org/wiki?curid=2582057" title="League of Ireland Premier Division (2011)">
League of Ireland Premier Division (2011)

W sezonie 2011 została rozegrana 91. edycja najwyższej klasy rozgrywkowej piłki nożnej w Irlandii – League of Ireland Premier Division. Tytuł mistrzowski zdobyła drużyna . Rozgrywki rozpoczęły się 4 marca, a zakończyły 28 października 2011. Królem strzelców został Éamon Zayed z drużyny .
Zasady rozgrywek.
W rozgrywkach bierze udział 10 drużyn, walczących o tytuł mistrza Irlandii w piłce nożnej. Każda z drużyn rozgrywa po 4 mecze ze wszystkimi przeciwnikami (razem 36 spotkań). Ostatnia, 10. drużyna tabeli weźmie udział w barażach o utrzymanie się w Premier Division.
Przed rozpoczęciem sezonu 2011 (10 lutego) drużyna wycofała wniosek o przyznanie licencji na grę w sezonie 2012. Przyczyną były duże problemy finansowe, co następnie doprowadziło do rozwiązania klubu.
W wyniku tych wydarzeń od spadku uchroniła się drużyna , która zajęła ostatnie, spadkowe miejsce w tabeli.
Mistrz kraju otrzyma prawo gry w II rundzie kwalifikacyjnej Ligi Mistrzów UEFA. Wicemistrz, 3. drużyna oraz zdobywca Pucharu Irlandii 2011 będą mogli wystąpić w I rundzie kwalifikacyjnej Ligi Europy UEFA.
Baraże o Premier Division.
Po zakończeniu rozgrywek Premier Division i First Division odbył się dwumecz barażowy o miejsce w najwyższej klasie rozgrywkowej Irlandii pomiędzy 10. drużyną League of Ireland Premier Division () a 3. drużyną League of Ireland First Division (). Dzięki zwycięstwu 5:1 w najwyższej klasie rozgrywkowej Irlandii w sezonie 2012 zagra zespół .
Wyniki.
Pierwsza część sezonu.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Druga część sezonu.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Strzelcy.
"Stan na 28 października 2011"

</doc>
<doc id="2582058" url="https://pl.wikipedia.org/wiki?curid=2582058" title="Did I Let You Know">
Did I Let You Know

Did I Let You Know – czwarty singiel zespołu Red Hot Chili Peppers z wydanego w 2011 albumu "I’m with You". Singiel został wydany w celach promocyjnych tylko w Brazylii.

</doc>
<doc id="2582060" url="https://pl.wikipedia.org/wiki?curid=2582060" title="Biuletyn Polsko-Ukraiński">
Biuletyn Polsko-Ukraiński

Biuletyn Polsko-Ukraiński – polskie czasopismo reprezentujące ideę pojednania polsko-ukraińskiego wydawane w okresie II Rzeczypospolitej.
Czasopismo zaczęło ukazywać się w 1932 r. w Warszawie. Wychodziło co miesiąc, zaś od czerwca 1933 r. co tydzień. Łącznie ukazało się 290 wydań. Inicjatorami utworzenia czasopisma były środowiska piłsudczykowskie, dążące do zbliżenia z Ukraińcami. Było to też związane z rozwojem ruchu prometejskiego, stąd „Biuletyn Polsko-Ukraiński” finansowo i organizacyjnie wspierał polski wywiad wojskowy.
Funkcję redaktora naczelnego objął Włodzimierz Bączkowski. Autorami artykułów byli zarówno Polacy (m.in. Leon Wasilewski, Stanisław Łoś, Marceli Handelsman, Aleksander Bocheński, Adolf Maria Bocheński, Stanisław Paprocki, Józef Łobodowski, Piotr Dunin-Borkowski), jak też Ukraińcy (m.in. Pawło Szandruk, Bohdan Łepki, Stepan Baran, Wołodymyr Doroszenko, Serhij Chrucki, Roman Smal-Stocki, Pawło Kowżun, Iwan Kedryn-Rudnycki, Wołodymyr Kubijowycz, Myron Korduba). Oprócz artykułów i felietonów dotyczących spraw politycznych w czasopiśmie drukowano teksty poświęcone ukraińskiej kulturze, literaturze, sztuce, czy historii. Były publikowane też przekłady tekstów znanych pisarzy ukraińskich.
Główną uwagę zwracano na pozytywne aspekty współpracy polsko-ukraińskiej w celu złagodzenia sporów pomiędzy oboma narodami i wypracowania nowych stosunków. Publicyści ukraińscy mogli z kolei przedstawić swoje opinie dotyczące tej współpracy od strony Ukraińców. Starano się również wpływać na działaczy endeckich, zwłaszcza młodszego pokolenia, w celu zmiany ich stanowiska w kwestii ukraińskiej. Ostatni numer został opublikowany w styczniu 1939 r. Wynikało to z faktu, że na łamach czasopisma coraz częściej pojawiały się artykuły zawierające krytykę polityki władz sanacyjnych II RP w stosunku do mniejszości ukraińskiej. Na miejsce „Biuletynu Polsko-Ukraińskiego” pojawił się miesięcznik „Problemy Europy Wschodniej”.

</doc>
<doc id="2582062" url="https://pl.wikipedia.org/wiki?curid=2582062" title="NGC 6729">
NGC 6729

NGC 6729 – mgławica emisyjna i refleksyjna znajdująca się w gwiazdozbiorze Korony Południowej w odległości około 400 lat świetlnych. Została odkryta 15 czerwca 1861 roku przez Johanna Schmidta. Jest częścią większego kompleksu mgławicowego, w skład którego wchodzą też mgławice NGC 6726 i NGC 6727.
W północno-zachodniej części mgławicy znajduje się gwiazda zmienna R Coronae Australis.

</doc>
<doc id="2582065" url="https://pl.wikipedia.org/wiki?curid=2582065" title="Piekarnik">
Piekarnik

Piekarnik − urządzenie kuchenne służące do pieczenia lub podpiekania potraw. Obecnie produkowane są także minipiekarniki, które posiadają ograniczoną funkcjonalność, ale nadają się do małych kuchni w formie piekarników do zabudowy lub jako piekarniki przenośne.

</doc>
<doc id="2582070" url="https://pl.wikipedia.org/wiki?curid=2582070" title="Grabonóg (przystanek kolejowy)">
Grabonóg (przystanek kolejowy)

Grabonóg - nieczynny kolejowy przystanek osobowy na linii nr 366 w Grabonogu, w województwie wielkopolskim, w Polsce.

</doc>
<doc id="2582083" url="https://pl.wikipedia.org/wiki?curid=2582083" title="Motoki Takagi">
Motoki Takagi

 – japoński seiyū i piosenkarz pochodzący z prefektury Kanagawa, pracuje dla I’m Enterprise.
Filmografia.
Ważniejsze role są pogrubione

</doc>
<doc id="2582085" url="https://pl.wikipedia.org/wiki?curid=2582085" title="Edward Tyburcy">
Edward Tyburcy

Edward Tyburcy (ur. 16 czerwca 1950 we Wrocławiu) – doktor z dziedziny cybernetyki akustycznej, nauczyciel, wynalazca, autor podręczników dla studentów.
Kariera zawodowa.
Edward Tyburcy jest absolwentem Wydziału Elektroniki Politechniki Wrocławskiej z 1974 roku. W 1977 obronił pracę doktorską z dziedziny cybernetyki akustycznej. Po przeprowadzce w 1978 roku do Ostrowa Wielkopolskiego, rozpoczął jednocześnie pracę w branży elektronicznej oraz jako nauczyciel przedmiotów zawodowych w technicznych szkołach średnich. W branży elektronicznej pracował jako pracownik rozruchu urządzeń obiektowych, konstruktor urządzeń wojskowych i przemysłowych, projektant, kierownik wydziału produkcyjnego. W 2000 roku przyjął posadę nauczyciela w Społecznej Wyższej Szkole Przedsiębiorczości i Zarządzania na Wydziale Informatyki w Ostrowie Wielkopolskim. W 1980 roku został pierwszym Przewodniczącym Komitetu Zakładowego „Solidarności” w Zakładach Automatyki Przemysłowej Mera-ZAP w Ostrowie Wielkopolskim.
Wynalazki.
Jest autorem i współautorem szeregu prac naukowych publikowanych w czasopismach naukowych oraz opracowań książkowych jak i czternastu opatentowanych wynalazków, właścicielem których jest Społeczna Akademia Nauk Do jednych z nich należy system ułatwiający komunikację osoby niepełnosprawnej z otoczeniem System Sensor, którego jest współpomysłodawcą. System Sensor jest pierwszym tego typu urządzeniem na świecie.
Działalność społeczna.
W latach 2011 - 2013 wszedł w spór z Getin Bankiem. Podstawą sporu było Spór znalazł swój finał w sądzie, a Edward Tyburcy sprawą zainteresował premiera Donalda Tuska wystosowując do niego specjalny list.
Nagrody i wyróżnienia.
W 2011 roku otrzymał nagrodę prezydenta miasta za zasługi dla Ostrowa. W 2012 roku został zgłoszony do osiemnastej edycji "Ostrowianin roku".

</doc>
<doc id="2582087" url="https://pl.wikipedia.org/wiki?curid=2582087" title="Tali">
Tali



</doc>
<doc id="2582089" url="https://pl.wikipedia.org/wiki?curid=2582089" title="Zespół amotywacyjny">
Zespół amotywacyjny

Zespół amotywacyjny (także zespół apatyczno-abuliczny, ) – zespół objawów, opisywany u osób przewlekle, od dłuższego czasu odurzających się marihuaną i innymi przetworami konopi. W skład tego zespołu wchodzą:
Koncepcja zespołu amotywacyjnego powstała w 1968 roku, kiedy to Smith opublikował dwa studia przypadku. W tym samym czasie, niezależnie, dwóch innych badaczy opisało niemal identyczne zjawisko (McGloyhin i West, 1968; za:). Według nich, osoby które przez dłuższy okres odurzały się przetworami konopi miały doświadczać takich objawów jak: wycofanie, bierność i brak zorientowania na osiągnięcia.
Kontrowersje.
Obecnie uważa się, że istnienie zespołu amotywacyjnego nie jest wystarczająco potwierdzone. Raport Światowej Organizacji Zdrowia podaje, że badania mające być dowodem przemawiającym za tą hipotezą miały liczne niedociągnięcia metodologiczne, w tym były zazwyczaj przeprowadzone na bardzo małych próbach.
Duncan (1987) w swoich badaniach porównywał dwie grupy - palaczy przetworów konopi (głównie haszyszu) i niepalących - pod względem zespołu amotywacyjnego. Podczas tych badań, nie stwierdzono żadnych, statycznie istotnych różnic pomiędzy grupami.

</doc>
<doc id="2582101" url="https://pl.wikipedia.org/wiki?curid=2582101" title="Aberracja chromosomów">
Aberracja chromosomów



</doc>
<doc id="2582103" url="https://pl.wikipedia.org/wiki?curid=2582103" title="Superman IV">
Superman IV

Superman IV (ang. "Superman IV: The Quest for Peace") – brytyjsko-amerykański film science-fiction z 1987 roku wyreżyserowany przez Sidneya J. Furie. Jest to czwarta i ostatnia część serii w której tytułową rolę odgrywa Christopher Reeve. Jest to pierwszy film z serii, którego producentami nie są Alexander i Ilya Salkind, natomiast jest nim Golan-Globus Cannon Films we współpracy z Warner Bros. Gene Hackman powraca w tym filmie w roli Lexa Luthora tworzącego złego klona Supermana – Nuclear Mana. "Superman IV" został negatywnie przyjęty przez krytyków i nie odniósł sukcesu finansowego, a seria nie była kontynuowana aż do premiery filmu "" w 2006 roku. Serwis Rotten Tomatoes przyznał mu wynik 11%. Film jest adaptacją przygód komiksowego superbohatera Supermana z wydawnictwa DC Comics.
Fabuła.
Po uratowaniu grupy kosmonautów Superman, jako Clark Kent, odwiedza swoje rodzinne miasto Smallville. Na farmie należącej do jego rodziców usuwa ze statku kosmicznego, którym jako niemowlę przyleciał na Ziemię, kryptoński moduł energetyczny. Nagrany głos jego biologicznej matki informuje go, że moc modułu może być wykorzystana tylko raz.
Następnie Clark wraca do redakcji "Daily Planet" w Metropolis i odkrywa, że gazeta została zakupiona przez Davida Warfielda, wydawcę tabloidów, który zwalnia Perry’ego White’a i w jego miejsce zatrudnia swoją córkę Lacy, która usiłuje uwieść Clarka i ten zgadza się na randkę z nią.
Później Superman otrzymuje list od kilkuletniego chłopca z prośbą o usunięcie całego ładunku nuklearnego z powierzchni Ziemi. Zaniepokojony superbohater udaje się do Fortecy Samotności i tam pyta się swoich przodków o radę. Ci radzą mu opuszczenie Ziemi i znalezienie nowego domu.
Po rozmowie z Lois Lane, Superman udaje się na zebranie ONZ, gdzie oznajmia, że zamierza zebrać cały ziemski arsenał nuklearny i go zniszczyć. Następnie Superman zbiera większość broni nuklearnych na Ziemi i rzuca je w słońce, tym samym je niszcząc.
W międzyczasie Lex Luthor zostaje uwolniony z więzienia przez swojego siostrzeńca Lenny’ego. Obaj kradną z muzeum w Metropolis włos Supermana i przyczepiają go do amerykańskiego pocisku nuklearnego. Superman odnajduje pocisk i wrzuca go w słońce. Ze słońca odrywa się świecącą kula energii, która przemienia się w superistotę o nazwie Nuclear Man. Istota ta na polecenie Lexa Luthora rozpoczyna walkę z Supermanem. Walka kończy się wyrzuceniem zatrutego promieniowaniem radioaktywnym Człowieka ze Stali przez Nuclear Mana w dal.
Niedługo potem przekształcona w tabloida gazeta "Daily Planet" publikuje na pierwszej stronie nagłówek „Czy Superman nie żyje?”. Zdenerwowana Lois Lane chce z tego powodu odejść z pracy i spotyka Lacy, która wyjawia reporterce, że zależy jej na Clarku i pyta, gdzie on jest. Lois udaje się do mieszkania Clarka, gdzie wyznaje swoją miłość do Supermana. Zatruty Clark znajduje się akurat na balkonie swojego mieszkania, gdzie wykorzystuje moduł ze swojego statku, by się wyleczyć. Nuclear Man zakochuje się w Lacy i grozi zniszczeniem miasta, jeśli ta się z nim nie umówi. Clark wykorzystuje to, zwabiając superłotra do windy, zamykając go w niej i transportując na ciemną stronę Księżyca. Jednakże Nuclear Man uwalnia się i pokonuje Supermana.
Następnie Nuclear Man porywa Lacy i leci z nią w kosmos. Superman odzyskuje siły po walce i wypycha Księżyc z orbity, wywołując tym samym zaćmienie słońca. Nuclear Man traci swoje moce, a Człowiek ze Stali ratuje Lacy i wrzuca superłotra do reaktora elektrowni atomowej, zabijając go. Supermanowi udaje się również schwytać Lexa Luthora i jego siostrzeńca.
Perry White uzyskuje pożyczkę, dzięki której wykupuje pakiet kontrolny "Daily Planet", a Warfield staje się udziałowcem mniejszościowym. Na konferencji prasowej Superman wyjaśnia, że było to jedynie częściowe zwycięstwo, a pokój zapanuje dopiero wtedy gdy ludzie będą go naprawdę chcieli.
Produkcja.
Po negatywnej reakcji na "Supermana III" oraz klapach finansowych "Supergirl" i "Świętego Mikołaja" Christopher Reeve oraz producenci Alexander Salkind i jego syn Ilya doszli do wniosku, że filmowa seria o Supermanie powinna się zakończyć. Jednak parę lat później Ilya Salkind sprzedał prawa do serii o Supermanie Cannon Films.
Według Reeve’a studio to nie posiadało jeszcze scenariusza, gdy poproszono go o udział w czwartej części cyklu. On sam przyznał w swojej autobiografii, iż nie był pewien czy jeszcze chce wrócić do roli Supermana, szczególnie po negatywnym przyjęciu poprzedniej części. Jednakże nowi filmowcy złożyli mu korzystną propozycję – w zamian za udział w filmie studio zrealizuje jego dowolny projekt. Reeve się zgodził i studio wyprodukowało jego film "Cwaniak". Niestety, studio to realizowało wiele projektów jednocześnie i przez to poświęciło mało czasu i środków finansowych produkcji "Supermana IV". Zmusiło to reżysera, Sidneya J. Furie do licznych oszczędności przy realizacji filmu. Podczas prac nad filmem Reeve i Furie często się ze sobą kłócili.
Według scenarzysty filmu, Marka Rosenthala początkowo Reeve miał grać zarówno Supermana jak i Nuclear Mana. Przestępca miał być mroczną wersją Supermana. Jednakże zostało to uznane za zbyt drogie i poza tym w niewielkim stopniu zostało już wykorzystane w "Supermanie III". Pierwotnie też Mark Pillow grający Nuclear Mana miał przemawiać własnym głosem, dopiero w ostatniej chwili zdecydowano się, by zdubbingował go Gene Hackman, ku zaskoczeniu Pillowa jak i Hackmana. 
Film został przyjęty negatywnie zarówno przez widzów, jak i krytyków. Według Jona Cryera, grającego Lenny’ego Luthora, Reeve powiedział mu tuż przed premierą, iż ten film będzie nieudany. Cryer stwierdził również, iż studio wyczerpało środki finansowe 5 miesięcy przed planowanym terminem i wypuściło niedokończony film.
Usunięte materiały.
Według komentarza Marka Rosenthala z wydania DVD z 2006 r. istnieje około 45 minut materiału, który nie został publicznie pokazany po tym jak został usunięty po nieudanych zdjęciach próbnych w Południowej Kalifornii. Usunięte sceny pokazują m.in. pierwszą, nieudaną wersję Nuclear Mana, która przypomina innego przeciwnika Supermana – Bizarro. Zarówno nowelizacja jak i komiksowa adaptacja filmu przedstawia scenę walki Supermana z pierwszym klonem.
Pozostałe sceny (Superman ratujący małą dziewczynkę przed tornadem i scena w Moskwie, gdzie Człowiek ze Stali zatrzymuje pocisk nuklearny) zostały wykorzystane w międzynarodowej wersji filmu, a także w amerykańskiej wersji telewizyjnej. Producenci planowali wykorzystać niewykorzystany materiał w piątym filmie cyklu, ale nie najlepsze wyniki finansowe sprawiły, iż pomysł ten został porzucony. 30 minut usuniętych scen zostało umieszczonych na wydaniu DVD filmu.
Adaptacja komiksowa.
W 1987 r. DC Comics wydało komiksową adaptację filmu ze scenariuszem Boba Rozakisa i rysunkami Curta Swana oraz Dona Hecka. Komiks zawiera inne dialogi niż te z filmu, a także usunięte sceny. Zamiast głosu Lary na początku filmu pojawia się hologram Jor-Ela. W komiksie znajduje się również scena walki z pierwszą wersją Nuclear Mana. Jest też alternatywne zakończenie, w którym Superman razem z Jeremym leci dookoła Ziemi.

</doc>
<doc id="2582104" url="https://pl.wikipedia.org/wiki?curid=2582104" title="Tudhalija">
Tudhalija

Tudhalija, Tudhalijas (ewentualnie Tuthalijas) – imię kilku władców hetyckich.

</doc>
<doc id="2582106" url="https://pl.wikipedia.org/wiki?curid=2582106" title="Dusina (przystanek kolejowy)">
Dusina (przystanek kolejowy)

Dusina - nieczynny kolejowy przystanek osobowy na linii nr 366 w Dusinie, w województwie wielkopolskim, w Polsce.

</doc>
<doc id="2582108" url="https://pl.wikipedia.org/wiki?curid=2582108" title="Ogólnopolski Dzień Walki z Depresją">
Ogólnopolski Dzień Walki z Depresją

Ogólnopolski Dzień Walki z Depresją – święto obchodzone 23 lutego po ustanowieniu przez Ministerstwo Zdrowia od 2001 roku (lub od 2002 ustanowione przez Ministra Zdrowia Mariusza Łapińskiego, według niektórych źródeł). Celem tego dnia jest upowszechnienie wiedzy na temat depresji i zachęcenie chorych do leczenia. Organizowane są akcje informacyjne m.in. przez Fundację Itaka.
W 2012 hasłem akcji było "Zaburzenia afektywne dwubiegunowe".
Inne dni walki z depresją.
Europejski Dzień Walki z Depresją (ang. European Depression Day): 

</doc>
<doc id="2582110" url="https://pl.wikipedia.org/wiki?curid=2582110" title="Kunowo (przystanek kolejowy)">
Kunowo (przystanek kolejowy)

Kunowo - nieczynny kolejowy przystanek osobowy na linii nr 366 w Kunowie, w województwie wielkopolskim, w Polsce.

</doc>
<doc id="2582113" url="https://pl.wikipedia.org/wiki?curid=2582113" title="Henryk Leszczyński">
Henryk Leszczyński

Henryk Leszczyński (ur. 15 listopada 1923 w Łodzi, zm. 20 sierpnia 2009 tamże) – prawnik, kompozytor, więzień niemieckich obozów koncentracyjnych. Polski cytrzysta. Propagator nauki gry na tym instrumencie. Wraz z braćmi Bronisławem Leszczyńskim i prof. Stanisławem Leszczyńskim (warszawskim radiologiem) tworzyli zespół cytrzystów. Autor pieśni na fortepian i głos solowy, wokaliz, utworów sakralnych oraz muzyki do bajek dla dzieci. Improwizator i znawca kontrapunktu. Syn błogosławionej Stanisławy Leszczyńskiej – położnej z Auschwitz-Birkenau.
Życiorys.
Przed wojną uczęszczał w Łodzi do gimnazjum, uczył się także gry na cytrze koncertowej. Po wybuchu II wojny światowej 16-letni Henryk musiał podjąć pracę. Rodzina mieszkała na Bałutach, w pobliżu północnych granic getta łódzkiego i aktywnie pomagała Żydom zamkniętym za drutami Litzmannstadt Ghetto. Za tę działalność Gestapo zatrzymało najpierw matkę – położną Stanisławę Leszczyńską wraz z córką – a po jakimś czasie także Henryka Leszczyńskiego i jego starszego brata – Stanisława. Po ciężkim śledztwie kobiety zostały przewiezione do Auschwitz-Birkenau, a bracia do obozu Mauthausen-Gusen (nr obozowy Henryka Leszczyńskiego 876/45803). Henryk został przetransportowany do filii obozu w Gusen, uznawanej za najcięższe miejsce kaźni pośród obozów koncentracyjnych III Rzeszy. W Gusen Henryk Leszczyński trafia do kamieniołomów. Jako jeden z nielicznych ze swojego transportu przeżywa koszmar obozu.
Po wyzwoleniu Leszczyński wrócił do Łodzi. Skończył studia prawnicze i konserwatorium. Staje się mistrzem gry na bardzo rzadko spotykanym w Polsce instrumencie – cytrze.
Nagrywał z Orkiestrą Polskiego Radia i Telewizji w Łodzi pod batutą Henryka Debicha.
Był przez wiele dekad działaczem ruchu pro-life. Aż do śmierci prowadził ożywioną działalność kompozytorską. Umiera w Łodzi 20 sierpnia 2009 roku w wyniku obrażeń odniesionych po potrąceniu przez samochód osobowy na jednej z ulic. Pochowany 10 września 2009 roku na Cmentarzu Radogoskim w Łodzi. W styczniu 2020 roku jego utwory zaprezentowano na koncercie w Instytucie Polskim w Rzymie.
Świadectwo Henryka Leszczyńskiego z pobytu w niemieckich obozach zagłady można odsłuchać w Archiwum Historii Mówionej Ośrodka Karta.

</doc>
<doc id="2582122" url="https://pl.wikipedia.org/wiki?curid=2582122" title="Dyskografia JLS">
Dyskografia JLS

Dyskografia JLS – brytyjskiego boysbandu składa się z trzech albumów studyjnych oraz dziesięciu singli. Zespół ma na koncie ponad 3 miliony sprzedanych albumów.

</doc>
<doc id="2582126" url="https://pl.wikipedia.org/wiki?curid=2582126" title="Helikopterowiec">
Helikopterowiec



</doc>
<doc id="2582128" url="https://pl.wikipedia.org/wiki?curid=2582128" title="Obniżenie Lądka i Stronia">
Obniżenie Lądka i Stronia

Obniżenie Lądka i Stronia – niewielkie śródgórskie obniżenie w południowo-zachodniej Polsce położone w województwie dolnośląskim, w powiecie kłodzkim.
Fizjografia.
Obniżenie Lądka i Stronia oddziela Masyw Śnieżnika od Gór Złotych, rozciąga się południkowo na długości około 9 km., od Radochowa na północy do okolic Goszowa na południu, od wschodu Obniżenie ograniczają Góry Złote a od zachodu Krowiarki. Obniżenia stanowi szeroką dobrze wykształconą krętą dolinę o falistym i spadzistym dnie, oraz stromych asymetrycznych zboczach. Obniżenie jest dość szerokie jedynie w Stójkowie i na odcinku Lądek-Zdrój, Radochów dno doliny jest wąskie i ograniczone z obu stron wyniesieniami górskimi. W części zachodniej, w paśmie zabudowy Radochowa Obniżenie tworzy rozległą przestrzeń. Środkiem Obniżenia płynie rzeka Biała Lądecka tworząc liczne malownicze meandry, które podnoszą walory i malowniczość krajobrazową Obniżenia. Dno doliny zajmują łąki i pola uprawne, zbocza wzniesień porastają lasy mieszane głównie świerkowo-bukowe. Obszar Obniżenia jest ciekawy przyrodniczo i krajobrazowo o szerokich panoramach widokowych rozciągających się ze zboczy gór i wyżej leżących wierzchowin. Wzdłuż koryta rzeki i na terasach zalewowych rosną lasy liściaste. Generalnie dolina wykazuje nachylenie z południa na północ. Najwyżej położone są tereny w południowej części doliny w Goszowie około 460 m n.p.m. a najniżej położone tereny osiągają wysokość 390 m n.p.m. w Radochowie. W granicach doliny różnice wysokości osiągają około 70 m. Na obszarze Obniżenia położone są zabudowania tworzące zwarty ciąg osadniczy o dużym znaczeniu turystycznym. Na terenach wzdłuż rzeki położone są miejscowości:, Stojków Radochów i Strachocin oraz miasta Lądek-Zdrój i Stronie Śląskie będące największymi skupiskami ludności w ciągu osadniczym nad Białą Lądecką. . Obniżeniem wzdłuż Białej Lądeckiej prowadzi droga wojewódzka 392 Żelazno - Bystrzyca Kłodzka oraz linia kolejowa 322 Kłodzko - Stronie Śląskie.
Budowa.
Obniżenie położone jest w całości w obrębie jednostki geologicznej zwanej metamorfikiem Lądka i Śnieżnika, stanowiącym północno – wschodni brzeg Masywu Czeskiego. Dno Obniżenia stanowią warstwy zbudowane głównie ze skał metamorficznych, dolina wytworzyła się w łupkach łyszczykowych, amfibolitach, gnejsach gierałtowskich i śnieżnickich. Na powierzchni całego obszaru Obniżenia występują stare skały krystaliczne podłoża oraz kilka wychodni skał karbońskich. Młodsze osady, plejstoceńskie i holoceńskie, występują jedynie w dolinach cieków wodnych i zajmują stosunkowo bardzo niewielką powierzchnię.
. W dolinie głównie występują wapienie krystaliczne marmury kalcytowe i dolomitowe). Skały lite przykryte są warstwą zwietrzeliny o zmiennej miąższości od 0,5 do 2,5 m. Powierzchnia zrównania doliny pokryta jest warstwą utworów czwartorzędowych, glin deluwialnych i utworów eolicznych. Lokalnie występują żwiry plejstoceńskie o miąższości do 4,50 m. budujące terasę wysoką. Większość gleb w stanowią gleby zwietrzelinowe górskie o niskiej przydatności rolniczej głównie V i VI klasy bonitacyjnej, gleby klasy IV i III występują sporadycznie. Środek Obniżenia wyznacza wcięte koryto rzeki Białej Lądeckiej wraz z ujściowymi odcinkami dolin licznych potoków będących jej dopływami.
Krajobraz.
Krajobraz Obniżenia uwarunkowany jest budową i przeszłością geologiczną – przedstawia krajobraz pagórkowatej równiny, pociętej w poprzek licznymi potokami, których doliny mają charakter głęboko wciętych wciosów. Najwyższe położenie doliny wynosi 460 m n.p.m., a najniższe 390 m n.p.m. Główną rzeką Obniżenia jest Biała Lądecka, płynąca wzdłuż zachodnich granic Gór Złotych, tworząca poniżej Lądka Zdroju szeroką płaskodenną dolinę. Cały obszar jest, falisty, ciągnący się w kierunku północno-zachodnim wzdłuż koryta Białej Lądeckiej na którym rozsiane są liczne skalne wychodnie. Poza nielicznymi wzniesieniami obszar doliny nie jest porośnięty lasem. Teren jest średnio zaludniony, większość obszaru zajmują pola uprawne i łąki. Krajobraz przeobrażony, w nieznacznym stopniu zurbanizowany.
Rzeźba.
Rzeźba terenu jest różnorodna. Urozmaicenie rzeźby wynika ze skomplikowanej budowy geologicznej i długotrwałych procesów tektonicznych oraz z rozległego rozcięcia pobliskiego masywu gór gęstą siecią potoków. Obniżenie zostało ukształtowane w okresie orogenezy alpejskiej pod wpływem ruchów tektonicznych związanych z górotwórczością. Teren ulegał podnoszeniu lub obniżaniu w wyniku wielofazowych ruchów tektonicznych, zaznaczających się u schyłku okresu mezozoiku. Etapom tektonicznego podnoszenia towarzyszył wzrost deniwelacji rzeźby oraz procesy erozyjno-denudacyjnego usuwania skał podłoża. W okresie spokoju tektonicznego zachodziły procesy wyrównywania rzeźby wskutek rozwoju den dawnych dolin. Na nielicznych wychodniach wapieni krystalicznych rozwinęły się formy krasu podziemnego i powierzchniowego, unikatowe w skali całych Sudetów. W tych okolicach w dolinie spotyka się też gdzieniegdzie niewielkie torfowiska i podmokłe łąki.
Klimat.
Położenie fizyczno-geograficzne, dolinno-kotlinowy układ Obniżenia oraz okoliczne masywy górskie Gór Złotych, osłaniających dolinę od wschodu i północnego wschodu, oraz Krowiarek osłaniających ją od południowego zachodu, wpływają na kształtowanie się typów pogody i zjawisk atmosferycznych mikroregionu. Obszar doliny odizolowany jest od wpływów łagodnych mas powietrza, co czyni dolinę naturalnym zastoiskiem chłodu. W dolinie występują predyspozycje do wielodniowych inwersji termicznych o miąższości 20-50 m ponad dno doliny. Efektem tego jest znaczny spadek temperatury powietrza, powiązany ze wzrostem wilgotności względnej Dolina znajduje się w strefie klimatu podgórskiego. Pory roku są łatwo rozpoznawalne i wyznaczane przez przebieg temperatury: ciepła i wilgotna wiosna, ciepłe i często suche lato, chłodna i wilgotna jesień oraz zima ze średnimi opadami śniegu. Zachmurzenie: średnie występuje w okresie jesienno-zimowym, najmniejsze w lecie. Opadom często towarzyszą gwałtowne burze z wyładowaniami. Średnia temperatura roczna waha się w granicach 6–6,5 °C, średni opad 700-1000 mm.

</doc>
<doc id="2582129" url="https://pl.wikipedia.org/wiki?curid=2582129" title="Friday (singel Rebecki Black)">
Friday (singel Rebecki Black)

Friday (pl. "Piątek") – pierwszy singel amerykańskiej piosenkarki Rebecki Black. Jej producentami są Clarence Jay i Patrice Wilson. Piosenka została wydana 10 lutego 2011.

</doc>
<doc id="2582132" url="https://pl.wikipedia.org/wiki?curid=2582132" title="Stanisław Dąbrowski (polonista)">
Stanisław Dąbrowski (polonista)

Stanisław Dąbrowski (ur. 1907, zm. w sierpniu 1992) – filolog polski, wykładowca i nauczyciel akademicki, związany z Wyższą Szkołą Pedagogiczną w Opolu.
Życiorys.
Pochodził z Mazowsza. Ukończył filologię polską na Uniwersytecie Warszawskim, gdzie uzyskał tytuł magistra. Przed wybuchem II wojny światowej pracował jako nauczyciel m.in. w Gimnazjum im. Piotra Skargi w Pułtusku. Podczas kampanii wrześniowej w 1939 roku został ciężko ranny w czasie walk z Niemcami pod Modlinem. Po wyzdrowieniu wrócił do Pułtuska, gdzie nauczał w tajnych kompletach, angażując się jednocześnie w działalność konspiracyjną jako oficer Armii Krajowej. Po zakończeniu wojny w 1945 roku z żoną Klarą (także polonistką) zamieszkał na Ziemiach Odzyskanych. Zorganizował Liceum Ogólnokształcące w Miliczu oraz przez 5 lat tam pracował. W 1950 roku przeniósł się do Wrocławia, obejmując tam posadę wizytatora szkół średnich w kuratorium.
W tym samym roku został też zatrudniony jako wykładowca na Wyższej Szkole Pedagogicznej. Uważał się głównie za nauczyciela-dydaktyka. Był autorem biografii śląskiego pisarza Jana Nikodema Jaronia i wielu artykułów o tematyce śląskoznawczej. Należał do aktywnych działaczy uczelnianych organizacji – związkowych i partyjnych, piastując w nich funkcję kierownicze. W latach 1952–1958 był dziekanem Wydziału Filologicznego WSP w Opolu. W latach 50. XX wieku otrzymał tytuł naukowy doktora nauk humanistycznych. W 1968 roku został mianowany na stanowisko docenta.

</doc>
<doc id="2582133" url="https://pl.wikipedia.org/wiki?curid=2582133" title="Reza Ghasemi">
Reza Ghasemi

Reza Ghasemi (ur. 24 lipca 1987) – irański lekkoatleta specjalizujący się w biegach sprinterskich.
W 2010 najpierw został halowym wicemistrzem Azji w biegu na 60 metrów, a kilka tygodni później dotarł do półfinału halowych mistrzostw świata. Bez większych sukcesów startował w 2011 podczas mistrzostw Azji oraz na uniwersjadzie. W lutym 2012 sięgnął w Hangzhou po złoto halowych mistrzostw Azji. W 2013 zdobył złoto i brąz na igrzyskach solidarności islamskiej w Palembangu. Brązowy medalista halowych mistrzostw Azji (2014). W 2015 zdobył brązowy medal azjatyckiego czempionatu w Wuhanie oraz sięgnął po srebro światowych wojskowych igrzysk sportowych. Wielokrotny mistrz i rekordzista Iranu.

</doc>
<doc id="2582136" url="https://pl.wikipedia.org/wiki?curid=2582136" title="Bazylika św. Józefa w Bardstown">
Bazylika św. Józefa w Bardstown

Bazylika konkatedralna św. Józefa jest amerykańskim katolickim kościołem parafialnym położonym przy 310 West Stephen Foster Avenue w Bardstown w Kentucky. Jest to dawna katedra byłej diecezji Bardstown (obecnie archidiecezji Louisville).
Historia.
Kamień węgielny położono 16 lipca 1816. Materiały do budowy zostały sprowadzone z okolicznych terenów. Architektem był John Rogers z Baltimore. W roku 1819 odprawiona tam została pierwsza msza św. Całkowite zakończenie budowy miało miejsce w 1823 roku. Wiele obrazów i rzeźb zdobiących wnętrze świątyni zostało podarowanych przez papieża Leona XII i króla Francji Ludwika Filipa.
Obrazy podarowane przez króla Ludwika Filipa.
Obrazy te zostały skradzione 12 listopada 1952 (były wówczas warte ok. 875 tys. dolarów). Po kilku miesiącach malowidła odzyskano.
Znaczenie.
Konkatedra w Bardstown była pierwszą amerykańską katedrą katolicką na zachód od Gór Allegheny. Stało się tak z powodu utworzenia w dniu 8 kwietnia 1808 diecezji z siedzibą w Bardstown. Kiedy w 1841 siedziba przeniesiona została do Louisville katedra w Bardstown stała się konkatedrą (pierwotną katedrą). 9 stycznia 1974 została wpisana do Narodowego Spisu Zabytków Historycznych. W sierpniu 2001 kościół został podniesiony przez Jana Pawła II do rangi bazyliki mniejszej. W roku 1995 historyczna diecezja Bardstown została diezecją tytularną, a konkatedra św. Józefa katedrą tytularną biskupa pomocniczego Louisville Charlesa Maloneya.

</doc>
<doc id="2582139" url="https://pl.wikipedia.org/wiki?curid=2582139" title="Tender wodnosamolotów">
Tender wodnosamolotów



</doc>
<doc id="2582146" url="https://pl.wikipedia.org/wiki?curid=2582146" title="Zimowe Mistrzostwa Rosji w Chodzie Sportowym 2012">
Zimowe Mistrzostwa Rosji w Chodzie Sportowym 2012

Zimowe Mistrzostwa Rosji w Chodzie Sportowym 2012 – zawody lekkoatletyczne w chodzie sportowym, które odbyły się 18 i 19 lutego w Soczi.

</doc>
<doc id="2582151" url="https://pl.wikipedia.org/wiki?curid=2582151" title="Gujawa pospolita">
Gujawa pospolita

Gujawa pospolita, gruszla właściwa ("Psidium guajava" L.) – gatunek roślin z rodziny mirtowatych, inne nazwy to guawa, guajawa, gwajawa, gojawa. Pochodzi z rejonu Karaibów, Ameryki Środkowej i północnej części Ameryki Południowej.
Morfologia.
Rozłożysty krzew lub drzewo o wysokości do 10 m. Korona gęsta, kopulasta.
Pień i konary pokryte charakterystyczną brązową korą, która złuszczając się, ujawnia głębsze, matowozielone warstwy.
Naprzeciwległe, eliptyczne do podługowatych, długości 4–14 cm. Ukośnie ułożone nerwy boczne od góry zagłębione, od dołu wystające, bardzo wyraźne. Liście skórzaste, żółtozielone, od spodu szarawe i pokryte włoskami.
Białe, pojedyncze lub rosnące po trzy, do 4 cm średnicy, z licznymi żółtymi pręcikami. Wyrastają w kątach liści, przeważnie wiosną i na początku lata. Wydzielają delikatny zapach.
Jadalne, okrągłe lub gruszkowate o długości 3–10 cm, miękka i woskowata skórka, początkowo zielone, dojrzałe żółtawe. Miąższ owocu biały, żółtawy lub różowy, o charakterystycznym silnym piżmopodobnym zapachu, z wieloma drobnymi, jadalnymi nasionami, ułożonymi koliście.

</doc>
<doc id="2582157" url="https://pl.wikipedia.org/wiki?curid=2582157" title="Pan młody (ballada)">
Pan młody (ballada)

Pan młody, ros. Жених, "Żenich" – bajka-ballada Aleksandra Puszkina, napisana 30 lipca 1825 roku. Po raz pierwszy została opublikowana w czasopiśmie "Moskowskij Wiestnik" (1927) nr 12 ("Московский вестник"). Przewodnim motywem utworu jest opowieść o dziewczynie i rozbójnikach. Utwór, wprowadzający do literatury pięknej elementy folkloru, wywarł wpływ na romantykach rosyjskich.
Streszczenie.
Córka kupiecka Natasza na trzy dni przepadła z domu. Po powrocie, mimo usilnych próśb rodziców, nie opowiedziała, gdzie była przez ten czas. Gdy dziewczyna odzyskała spokój ducha, obok jej domu przejeżdżał młodzieniec. Natasza poznała go i przeraziła się. Następnego dnia do jej rodziców przybyła w imieniu młodego człowieka swatka. Ojciec zgodził się na zamążpójście Nataszy, lecz dziewczyna wpadła w panikę. Nie sprzeciwiła się jednak rodzicielskiemu postanowieniu i przyjęła oświadczyny.
Podczas uczty weselnej pan młody zwrócił uwagę na smutek narzeczonej. Natasza więc opowiedziała gościom weselnym swój sen. Zabłądziła w lesie i trafiła na chatkę. Wnętrze jej było bardzo bogate, ale gospodarzy nie zastała. Wnet usłyszała krzyk i tupot kopyt, schowała się więc za piecem. Do izby weszło dwunastu junaków i piękna dziewczyna. Gdy spożywali posiłek i weselili się, ich branka płakała. Najstarszy z przybyłych chwycił dziewczynę za warkocz, zabił i odrąbał jej prawą rękę.
Pan młody przerywał opowieść Nataszy, wieszcząc jej bogate i wesołe życie, lecz dziewczyna odparła, że ma pierścień zabitej na palcu. Pan młody zbladł, a gości weselni schwytali go i uczynili nad nim sąd.
Analiza utworu.
Utwór ma formę ballady romantycznej. Bajka napisana została techniką narracyjną. Autor zastosował strofę znaną z "Lenory" Gottfrieda Bürgera. Pod względem stylistyki zawiera charakterystyczne dla tego gatunku frazeologizmy i konstrukcjami folklorystycznymi. Puszkin zatarł granicę pomiędzy słownictwem typowo ludowym a językiem literackim, dzięki temu pisarz wprowadził rosyjski folklor do literatury pięknej jako wartościową poezję o dużych walorach estetycznych. Wpłynęło to także na twórczość późniejszych rosyjskich pisarzy – Michaiła Lermontowa i Nikołaja Niekrasowa.
Wcześniej przypuszczano, że Puszki oparł fabułę na źródłach niemieckich, w szczególności na jednej z baśni braci Grimm, jednak współcześnie uważa się, że za podstawę fabuły posłużyła rosyjska baśń ludowa o dziewczynie i rozbójnikach.

</doc>
<doc id="2582159" url="https://pl.wikipedia.org/wiki?curid=2582159" title="W głębinie syberyjskich rud">
W głębinie syberyjskich rud

["W głębinie syberyjskich rud..."], także "Pismo na Sybir", ros. [Во глубине сибирских руд...], ["Wo głubinie sibirskich rud…"] – wiersz Aleksandra Puszkina, napisany w 1827 roku. Utwór został adresowany dekabrystom, którzy zostali zesłani na Syberię. Opublikowany w 1856 roku.
Geneza.
Po upadku powstania dekabrystów w 1825 roku buntownicy zostali zesłani na Syberię. Część z nich Puszkin znał osobiście, na przykład, Wilhelma Küchelbeckera i Iwana Puszczyna. Poeta napisał wiersz ["W głębinie syberyjskich rud..."], który miał za zadanie podnieść na duchu przyjaciół. Przekazał go wraz z wierszem do Iwana Puszczyna ["Mój pierwszy przyjacielu, mój przyjacielu bezcenny..."] (["Мой первый друг, мой друг бесценный..."]) przez Aleksandrę Murawjową, która udała się na zesłanie za mężem Nikitą Murawjowem.
Wiersz był rozpowszechniony w odpisach. Opublikowano go dopiero w 1856 roku. Autograf utworu nie zachował się. Tekst zrekonstruowano na podstawie kopii, należących do Dołgorukowa, Puszczyna, Tichonrawowa, Bartieniewa.
Tytuł wiersza.
Podczas przepisywania utworowi nadawano różne tytuły, pełniące czasem funkcję komentarza. Ogólnie znanych jest 11 tytułów, dla przykładu: "Do męczenników 1826 roku" ("К страдальцам 1826-го года"), "Na Syberię zesłanym po 14 grudnia" ("В Сибирь сосланным после 14 декабря"), "Podczas posłania Cyganów i 2 części Oniegina do Azji" ("При посылке Цыган и 2 главы Онегина в Азию") itd.
Treść.
Podmiot liryczny nakazuje przebywającym na Syberii zesłańcom dumnie milczeć i obiecuje, że ich wysiłek nie popadnie w zapomnienie. Najdejdzie pora, gdy nadzieja na radość spełni się. Pokonawszy przeszkody, dotrze do nich miłość i przyjaźń, podobnie jak dociera wołanie podmiotu lirycznego. Runą ściany więzienne, spadną kajdany, a przy wyjściu powita ich wolność i będą mogli walczyć o swoje ideały. Podmiot liryczny łączy się w nieszczęściu z adresatami utworu. Wieści, że nastąpi zwycięstwo ich ideałów.
Recepcja wiersza.
Znana jest odpowiedź zesłańców do poety. Wiersz napisał Aleksandr Odojewski. Zawarł w nim zapewnienia, że słowa poety dotarły do zbiorowego podmiotu lirycznego (dekabrystów). Powraca do wydarzeń sprzed uwięzienia, gdy zamiast mieczy otrzymali kajdany, jednak są z tego dumni i w więzieniu naśmiewają się z władzy. Wyraża nadzieję, że wysiłek buntowników nie zostanie zapomniany i kiedyś naród powstanie. Wówczas łańcuchy zostaną przekute na nowe miecze, które będą użyte przeciwko carowi.

</doc>
<doc id="2582161" url="https://pl.wikipedia.org/wiki?curid=2582161" title="Halowe Mistrzostwa Estonii w Lekkoatletyce 2012">
Halowe Mistrzostwa Estonii w Lekkoatletyce 2012

Halowe Mistrzostwa Estonii w Lekkoatletyce 2012 – zawody lekkoatletyczne, które odbyły się 18 i 19 lutego w Tartu.

</doc>
<doc id="2582166" url="https://pl.wikipedia.org/wiki?curid=2582166" title="Orlen Liga (2012/2013)">
Orlen Liga (2012/2013)

Orlen Liga 2012/2013 – organizowane przez Profesjonalną Ligę Piłki Siatkowej SA (PLPS SA) zmagania najwyższej w hierarchii klasy żeńskich ligowych rozgrywek siatkarskich w Polsce, będących jednocześnie najwyższym szczeblem centralnym (I poziom ligowy). Toczone systemem kołowym z fazą play-off na zakończenie sezonu i przeznaczone dla 10 najlepszych polskich klubów piłki siatkowej. 77. edycja rozgrywek o tytuł Mistrzyń Polski, po raz 8. prowadzona w formie ligi zawodowej.
Od sezonu 2012/2013 każdy klub, by otrzymać licencję na grę w lidze zawodowej, musi zostać przekształcony w spółkę akcyjną i jednocześnie stać się akcjonariuszem Profesjonalnej Ligi Piłki Siatkowej SA.
Od sezonu 2012/2013 rozgrywki ligi zawodowej nosiły nazwę Orlen Liga (od sponsora tytularnego - PKN Orlen).
System rozgrywek.
W fazie zasadniczej 10 zespołów rozgrywa mecze system każdy z każdym, mecz i rewanż. Do fazy play-off przejdzie 8 najlepszych drużyn, gdzie rywalizować będą systemem drabinkowym (ćwierćfinały, półfinały, mecz o 3. miejsce i finał do trzech zwycięstw, a mecze o miejsca 5-8 do dwóch zwycięstw).
Rozgrywki.
Faza play-off.
Półfinały.
Mecze o miejsca 5-8
Mecze o miejsca 1-4
Finały.
Mecze o 5 miejsce
Mecze o 3 miejsce
Finał

</doc>
<doc id="2582169" url="https://pl.wikipedia.org/wiki?curid=2582169" title="Xanthosoma sagittifolium">
Xanthosoma sagittifolium



</doc>
<doc id="2582173" url="https://pl.wikipedia.org/wiki?curid=2582173" title="Stefan Grobelny">
Stefan Grobelny

Stefan Grobelny (ur. 1914 - zm. 1998) – polski nauczyciel, urzędnik, związany z Wyższą Szkołą Pedagogiczną w Opolu.
Życiorys.
Pochodził z Wielkopolski, z okolic Kalisza. Uczęszczał do seminariów nauczycielskich w Koźminie i Rawiczu. Od wczesnej młodości pasjonował go skauting. Współpracował m.in. z legendarną postacią polskiego harcerstwa Aleksandrem Kamińskim, pokładając wielkie zasługi jako instruktor Chorągwi Wielkopolskiej i Kieleckiej. Przed wybuchem II wojny światowej pracował jeszcze jako nauczyciel w szkołach kieleckich. Kampanię krześniową przeżył jako dowódca plutonu. Zawierucha wojenna rzuciła go na wschód, do Brzeżan oraz Tarnopola.
Po zakończeniu wojny w sierpniu 1945 roku przeniósł się wraz z żoną Ludwiką z domu Żółtańską, instruktorką zuchową na Śląsk, osiedlając się na stałe w Opolu. Początkowo pracował jako nauczyciel w szkole w Nowej Wsi Królewskiej, a następnie w latach 1950–1954 jako inspektor w opolskim Wojewódzkim Wydziale Oświaty. Później znalazł zatrudnienie na opolskiej WSP i aż do 1972 roku kierował uczelnianą administracją jako dyrektor administracyjny WSP (kanclerz). Jego osobiste kontakty ze studentami i nauczycielami akademickimi podsunęły mu w 1958 roku pomysł utworzenia drużyny akademickiej, przekształconej niedługo potem w Harcerski Akademicki Krąg Instruktorski im. Bohaterów spod Monte Cassino, działający do dziś. Krąg zwany popularnie "Haki" wykształcił dziesiątki późniejszych instruktorów harcerskich. Stefan Grobelny bardzo przeżył zniszczenie auli uczelni w 1971 roku przez braci Kowalczyków, ponieważ należał do jednych z jej budowniczych. Mieszkał w Opolu na Pasiece.

</doc>
<doc id="2582176" url="https://pl.wikipedia.org/wiki?curid=2582176" title="Hetyckie pismo hieroglificzne">
Hetyckie pismo hieroglificzne

Hetyckie pismo hieroglificzne, inne nazwy: hieroglify luwijskie, hieroglify anatolijskie – system znaków graficznych, którego używano w państwie Hetytów od około połowy drugiego tysiąclecia p.n.e. do około połowy pierwszego tysiąclecia p.n.e. Zostało odkryte w pierwszej połowie XIX wieku, odczytane zaś – w 1915 roku przez Bedřicha Hrozný'ego. Pochodzenie pisma jest nieznane.
Badania.
Po raz pierwszy naukowcy zetknęli się z hetyckim pismem hieroglificznym w 1812 roku. W Hamat odnaleziono wówczas tabliczkę glinianą zapisaną niespotykanym przedtem pismem hieroglificznym. Badania nad nim prowadzili Archibald Sayce i William Wright. Naukowcy odkryli, że tabliczka należy do kręgu cywilizacji hetyckiej. Ich próby odcyfrowania pisma zakończyły się jednak niepowodzeniem, ponieważ badacze zastosowali przy jej odczytaniu metodę znaną z badań nad egipskim pismem hieroglificznym. W latach trzydziestych XX wieku pracę nad odczytaniem hetyckiego pisma hieroglificznego prowadzili Emil Forrer, Piero Meriggi, Ignace Gelb i Helmuth Theodor Bossert. Uczeni dokonali podziału znaków na ideograficzne, sylabiczne i fonetyczne. Według Meriggiego pismo to zawierało 419 symboli, choć według innych było ich około 220. Gelb wyróżnił 57 znaków sylabicznych.
Gdy odkryto inskrypcję z Karatepe, zasób znanych słów pisanych hetyckim pismem hieroglificznym uległ poszerzeniu. Inskrypcję okrzyknięto drugim kamieniem z Rosetty, ponieważ zawierała dwujęzyczny tekst. Niemniej zdaniem Gelba odkryte źródło nie wyjaśnia gramatyki pisma hetyckiego.
Źródła pisma.
Największą grupę zabytków pisanych hetyckim pismem hieroglificznym stanowią inskrypcje z X–VIII wieku p.n.e. Najstarszym źródłem tego pisma jest dokument z około 1500 roku p.n.e., najmłodszy zaś datowany jest na około 600 rok p.n.e. Pod względem geograficznym najliczniejsze źródła tego pisma odkryte zostały w północnej Syrii, będącej pod wpływem kultury hetyckiej: Karkemisz, Aleppo, Hamat. Mniej liczne są dokumenty z macierzystego państwa Hetytów. Część źródeł pochodzi z Aszur, jednak zapisane zostały kursywną odmianą pisma. Na odkryte dokumenty spisane hieroglificznym pismem hetyckim składają się inskrypcje na płaskorzeźbach, pieczęcie i ich odciski w glinie, kilka wyrytych inskrypcji w ołowiu, srebrna pieczęć Tarkumuwy. 
Historia pisma.
Nie ustalono dotychczas genezy hetyckiego pisma hieroglificznego. Istniały hipotezy, że wywodzi się z hieroglificznego pisma egipskiego lub z kreteńskiego pisma piktograficznego. Przy bliższym porównaniu hieroglifów Hetytów i Egipcjan pokrewieństwo pomiędzy systemami znaków zostało odrzucone. Związku z kreteńskimi piktogramami nie da się ustalić do czasu odczytania piktogramów. Ponadto słabym punktem obu teorii jest niezgodność chronologiczna. Istnieje także teoria, że hetyckie pismo hieroglificzne powstało na potrzeby sztuki monumentalnej, która rozwinęła się w okresie ekspansji Hetytów na południe.
Stwierdzono, że hetyckie pismo hieroglificzne było w użyciu w połowie drugiego tysiąclecia p.n.e. Nie odkryto żadnych starszych dokumentów zapisanych tym pismem, niemniej istnieje pogląd, że jego metryka jest o wiele starsza. Według Francesca Ribezza powstało na przełomie IV i III tysiąclecia p.n.e. Źródła nie zachowały się, ponieważ materiał pisarski był nietrwały. Bedřich Hrozný zaś upatrywał związki pisma hetyckiego z pismem z doliny Indusu, a czas jego powstania datował na początek trzeciego tysiąclecia p.n.e.
Prawdopodobnie pismo zostało dostosowane do języka luwijskiego. Zapisywane było przeważnie w układzie bustrofedon. W zależności od tego, czy pisało się od strony lewej do prawej, czy od prawej do lewej, znaki zawsze były zwracane ku początkowi wiersza. Pomiędzy wyrazami stawiano znak rozdzielający.

</doc>
<doc id="2582179" url="https://pl.wikipedia.org/wiki?curid=2582179" title="Chrystus po ubiczowaniu (obraz Diega Velázqueza)">
Chrystus po ubiczowaniu (obraz Diega Velázqueza)

Chrystus po ubiczowaniu lub Ubiczowany Chrystus kontemplowany przez duszę chrześcijańską, znany również jako Chrystus i Chrześcijańska Dusza – obraz olejny hiszpańskiego artysty barokowego Diega Velázqueza. Został namalowany w latach 1626–1628.
Dzieło znajduje się w zbiorach National Gallery w Londynie.

</doc>
<doc id="2582188" url="https://pl.wikipedia.org/wiki?curid=2582188" title="Meistriliiga (2012)">
Meistriliiga (2012)

Sezon 2012 będzie 22. edycją Meistriliigi – najwyższej klasy rozgrywkowej w Estonii. Sezon rozpocznie się 10 marca, a zakończy 3 listopada 2012. W rozgrywkach weźmie udział 10 zespołów, grając systemem kołowym. Tytułu broni drużyna .
Baraże o Meistriliigę.
W dwumeczu barażowym o udział w rozgrywkach Meistriliigi sezonu 2013 zagrają: 9. drużyna Meistriliigi oraz 2. drużyna Esiliigi.
Wyniki.
Pierwsza część sezonu.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Druga część sezonu.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="2582190" url="https://pl.wikipedia.org/wiki?curid=2582190" title="A więc wojna">
A więc wojna

A więc wojna (ang. "This Means War") – amerykańska komedia z 2012 roku w reżyserii McG.
Fabuła.
Franklin Delano Roosevelt Foster, znany jako FDR (Chris Pine), jest przystojnym, ujmującym mężczyzną, na którego widok zmięknie serce każdej kobiety. Jego najlepszym kumplem i partnerem jest James, znany jako Tuck (Tom Hardy) – równie przystojny, ale nie aż tak ułożony, żeby dorównać Franklinowi w oczarowywaniu dziewczyn. Razem stanowią jednak duet nie do pokonania. Są zdolni i świetnie wyszkoleni. Prawdziwa śmietanka agentów CIA. Ich długoletnia przyjaźń i partnerstwo zostają wystawione na próbę, kiedy nieświadomie zaczynają spotykać się z tą samą kobietą. Jest nią piękna Lauren Scott (Reese Witherspoon) – specjalistka od oceny produktów w jednej z największych firm dbających o dobro konsumentów. Jest prawdziwym fachowcem, ale jak dotąd prześladował ją pech – nie umiała znaleźć fajnego faceta.

</doc>
<doc id="2582194" url="https://pl.wikipedia.org/wiki?curid=2582194" title="Uznanie ojcostwa">
Uznanie ojcostwa

Uznanie ojcostwa – jedno z trzech wyróżnianych w prawie cywilnym rodzajów uznań (obok uznania właściwego i niewłaściwego). Jego skutki mogą być zniweczone ustaleniem bezskuteczności uznania.
Przesłanki uznania ojcostwa.
"Kodeks rodzinny i opiekuńczy" w art. 72 wskazuje, iż do uznania ojcostwa może dojść, jeżeli:
W przypadku zajścia którejkolwiek z dwóch powyższych sytuacji, ustalenie ojcostwa nastąpić może przez uznanie ojcostwa przez ojca albo na mocy orzeczenia sądowego.
Osoba zdolna do uznania ojcostwa.
Oświadczenie konieczne do uznania ojcostwa może złożyć osoba, która ukończyła 16 lat i nie istnieją podstawy do jej całkowitego ubezwłasnowolnienia.
Jeśli osoba składająca oświadczenie nie posiada pełnej zdolności do czynności prawnych, może ona je złożyć tylko przed sądem opiekuńczym.
Organ właściwy do uznania ojcostwa.
Wyróżnić można zasadniczo dwie sytuacje:
W razie niebezpieczeństwa grożącego bezpośrednio życiu matki dziecka lub mężczyzny, od którego dziecko pochodzi, oświadczenie konieczne do uznania ojcostwa może zostać zaprotokołowane przez notariusza albo złożone do protokołu wobec wójta (burmistrza, prezydenta miasta), starosty, marszałka województwa, sekretarza powiatu albo gminy.
Ustalenie bezskuteczności uznania ojcostwa.
Ustalenia bezskuteczności żądać może dziecko lub mężczyzna, który uznał ojcostwo. Z żądaniem wyjść może także matka. Charakterystyczne jest, że powództwo w tej sprawie wytoczyć może także prokurator, Rzecznik Praw Obywatelskich i Rzecznik Praw Dziecka (odpowiednio: na podstawie art. 86 KRO, art. 14 pkt 4 ustawy o RPO i art. 10 ust. 1 pkt 3 ustawy o RPD). Nie jest jednak dopuszczalne ustalenie bezskuteczności uznania ojcostwa po śmierci dziecka. Ograniczenie to nie występuje, jeśli dziecko przed śmiercią wytoczyło powództwo albo jeżeli prokurator, RPO albo RPD wytaczają powództwo po śmierci małoletniego dziecka przed dniem, w którym stałoby się pełnoletnie. W razie śmierci tego dziecka powództwo mogą wytoczyć zstępni. Ani matka, ani uznający ojcostwo mężczyzna nie mogą żądać ustalenia bezskuteczności uznania ojcostwa dziecka pełnoletniego.
1. Ustalenie bezskuteczności na żądanie dziecka:
2. Ustalenie bezskuteczności na żądanie mężczyzny, który uznał ojcostwo:
3. Ustalenie bezskuteczności na żądanie matki:

</doc>
<doc id="2582195" url="https://pl.wikipedia.org/wiki?curid=2582195" title="Zdobycie Madrasu (1746)">
Zdobycie Madrasu (1746)

Zdobycie Madrasu – starcie zbrojne, które miało miejsce w roku 1746 w trakcie I wojny w Karnatace.
W 1746 angielska eskadra pod dowództwem Curtisa Barnetta napotkała w pobliżu Fortu Davis w Indiach francuską flotę gubernatora Bertranda François de La Bourdonnais'go. Po obustronnej wymianie ognia Anglicy odpłynęli a Francuzi skierowali swoje siły do Madrasu celem zdobycia miasta. 6 września 1746 Francuzi wysadzili desant, rozpoczynając ostrzał miasta. Po 3 dniach składająca się z 300 Anglików i 200 tubylców załoga skapitulowała kosztem 5 zabitych obrońców.

</doc>
<doc id="2582206" url="https://pl.wikipedia.org/wiki?curid=2582206" title="Alessandro Melli">
Alessandro Melli

Alessandro Melli (ur. 11 grudnia 1969 w Agrigento) – piłkarz włoski grający na pozycji napastnika. W swojej karierze rozegrał 2 mecze w reprezentacji Włoch.
Kariera klubowa.
Karierę piłkarską Melli rozpoczął w klubie AC Parma. W sezonie 1985/1986 zadebiutował w nim w Serie C. Na koniec sezonu awansował z Parmą do Serie B. Na początku sezonu 1988/1989 został wypożyczony do Modeny, a na początku 1989 wrócił do Parmy. W sezonie 1989/1990 awansował z nią z Serie B do Serie A. Swój pierwszy mecz we włoskiej ekstraklasie rozegrał 9 września 1990 przeciwko Juventusowi. Parma przegrała wówczas 1:2. W debiucie Melli zdobył gola. W 1992 roku zdobył Puchar Włoch. W 1993 roku zdobył Puchar Zdobywców Pucharów. Wystąpił w wygranym 3:1 finale z Royalem Antwerp, w którym strzelił bramkę. W 1994 roku również wystąpił w finale Pucharu Zdobywców Pucharów, tym razem przegranym 0:1 z Arsenalem. Wraz z Parmą zdobył też dwa Superpuchary Europy, w 1993 i 1994 roku.
Latem 1994 Melli odszedł z Parmy do Sampdorii, a pół roku później został piłkarzem Milanu. Latem 1995 wrócił do Parmy, w której występował do końca 1997 roku. W 1998 roku został piłkarzem Perugii. Wiosną 1998 wywalczył z nią awans do Serie A. W 2000 roku przeszedł do drugoligowej Ancony Calcio. Po roku gry w tym klubie zakończył swoją karierę sportową.
Kariera reprezentacyjna.
W reprezentacji Włoch Melli zadebiutował 24 marca 1993 roku w wygranym 6:1 meczu eliminacji do MŚ 1994 z Maltą. W kadrze narodowej rozegrał łącznie 2 mecze, oba w 1993 roku.
W 1992 roku wraz z kadrą U-21 Melli wywalczył mistrzostwo Europy.

</doc>
<doc id="2582215" url="https://pl.wikipedia.org/wiki?curid=2582215" title="Droga Wodna Górnej Wisły">
Droga Wodna Górnej Wisły

Droga Wodna Górnej Wisły – droga wodna, główny śródlądowy szlak żeglugowy w regionie wodnym Górnej Wisły, zaczynający się w Oświęcimiu a kończący w Krakowie.
Przebieg.
W skład drogi wodnej wchodzi 6 stopni piętrzących: Dwory, Smolice, Łączany, Kościuszko, Dąbie i Przewóz, dwa kanały (Łączański i Dwory) oraz skanalizowane odcinki Wisły. Łącznie tworzą one Kaskadę Górnej Wisły, dzięki której na odcinku od ujścia Przemszy do stopnia wodnego Przewóz (we wschodniej części Krakowa) droga wodna spełnia warunki żeglugowe umożliwiające przemieszczanie się jednostek pływających o ładowności do 1000 ton. Droga wodna ma długość ok. 72 km (z uwzględnieniem skrótów wynikających z odcięcia Wisły i przebiegu trasy żeglugowej kanałami: Łączańskim i Dwory).
Historia.
Budowa drogi wodnej trwała od 1949 do 2002 roku. Została rozpoczęta w związku z budową w jej pobliżu 4 dużych elektrowni węglowych (Skawina, Łęg, Nowa Huta, Połaniec) celem transportu do nich węgla z kopalń w okolicach Oświęcimia. Cel ten nie został jednak w pełni osiągnięty z powodu niższych niż zakładane parametrów śluz, a także wybudowania jedynie 6 z 18 planowanych stopni wodnych. Usuwanie osypisk w korycie rzeki i zamulenia awanportów śluz wymaga stałych nakładów finansowych. Ze względu na ciasny, 250-metrowy promień łuku osi szlaku żeglownego w Krakowie pod Wawelem, trasa spełnia normy zaledwie klasy Ib.
Obecnie droga wodna ma znaczenie ekonomiczne, ekologiczne, turystyczne i edukacyjne. Jej potencjał nie jest jednak w pełni wykorzystywany – służy głównie lokalnemu transportowi piasku i żwiru z likwidacji osypisk oraz kamienia dla celów budowlanych.
Klasyfikacja wód.
Rozporządzenie Rady Ministrów z 2002 r. ws. klasyfikacji śródlądowych dróg wodnych określa klasę Drogi Wodnej Górnej Wisły na:

</doc>
<doc id="2582216" url="https://pl.wikipedia.org/wiki?curid=2582216" title="Kaskada Górnej Wisły">
Kaskada Górnej Wisły



</doc>
<doc id="2582242" url="https://pl.wikipedia.org/wiki?curid=2582242" title="Alojzy Gembala">
Alojzy Gembala

Alojzy Gembala (ur. 22 maja 1904 w Rudzicy, zm. 26 kwietnia 1963 w Cieszynie) – polski historyk, specjalizujący się w historii starożytnej, nauczyciel, wykładowca akademicki, prorektor opolskiej Wyższej Szkoły Pedagogicznej – pierwszy w dziejach tej uczelni.
Życiorys.
Pochodził z okolic Bielska-Białej. Uczęszczał do gimnazjum w Cieszynie, a po jego ukończeniu studiował historię na Uniwersytecie Jagiellońskim w Krakowie. Po zdobyciu tytułu zawodowego magistra pracował w krakowskich gimnazjach jako nauczyciel. W 1932 roku objął posadę nauczyciela historii w jedynym po niemieckiej stronie Śląska gimnazjum polskim w Bytomiu. Kierował tam również bursą, nadzorował finanse szkolne, pomagał w tworzeniu biblioteki, wygłaszał prelekcje w ramach Polskiego Uniwersytetu Ludowego na Opolszczyźnie. Po dojściu Adolfa Hitlera do władzy w Niemczech w 1933 roku, narażony był na szykany. Mimo to cechowały go: duża odwaga cywilna oraz silne uczucia patriotyczne. Jednak ostatecznie został zmuszony do opuszczenia Bytomia. Wrócił do Cieszyna, gdzie został zatrudniony w Gimnazjum im. Osuchowskiego. Uczył nadal historii, a jednocześnie prowadził orkiestrę szkolną. 
Przez całą II wojnę światową ukrywał się przed hitlerowcami, pracując m.in. w fabrykach mebli w Żywcu i Bielsku pod zmienionym nazwiskiem. Poza zakończeniu działań wojennych w 1945 roku podjął się pisania pracy doktorskiej pt. "Achaja i Związek Achajski", którą obronił w 1949 roku, uzyskując stopień doktora nauk humanistycznych w dziedzinie historii. W latach 1950-1956 pracował w Wyższej Szkole Pedagogicznej w Warszawie. Następnie został skierowany do Opola celem zorganizowania tam studiów historycznych. Uchodzi za twórcę opolskiej środowiska historycznego. Na opolskiej WSP pełnił funkcje prorektora do 1958 roku, kiedy to musiał z niej zrezygnować po zdiagnozowaniu u niego poważnej choroby serca. Był autorem skryptu "Historia starożytnego Wschodu". Należał do Towarzystwa Rozwoju Ziem Zachodnich oraz Opolskiego Towarzystwa Przyjaciół Nauk. Zmarł w Cieszynie 26 kwietnia 1963 roku i został tam pochowany na miejscowym cmentarzu komunalnym.

</doc>
<doc id="2582254" url="https://pl.wikipedia.org/wiki?curid=2582254" title="Kompleks Narciarski Słotwiny w Krynicy">
Kompleks Narciarski Słotwiny w Krynicy

Kompleks Narciarski Słotwiny w Krynicy, zwany potocznie „U Ryby” (od pseudonimu właściciela) – ośrodek narciarski położony w Słotwinach, dzielnicy Krynicy-Zdroju, w Beskidzie Sądeckim na wschodnim zboczu Drabiakówki (ok. 896 m n.p.m). Drabiakówka znajduje się na bocznym grzbiecie Pasma Jaworzyny, który w tym miejscu opadając w kierunku Przełęczy Krzyżowej (ok. 770 m) oddziela Słotwiny od osiedla Czarny Potok. Tuż obok Kompleksu Narciarskiego Słotwiny znajduje się Słotwiny Arena w Krynicy-Zdroju.
Wyciągi.
W skład kompleksu wchodzą:
Trasy.
W ofercie znajduje się około 2000 m stosunkowo łatwych tras zjazdowych. Trasy są sztucznie naśnieżane, ratrakowane i oświetlone.
Stacja nie jest członkiem Stowarzyszenia Polskie stacje narciarskie i turystyczne.
Pozostała infrastruktura.
Przy dolnej stacji wyciągu krzesełkowego znajdują się:
Operator.
Operatorem kompleksu jest firma „Kompleks Narciarski Słotwiny – Tabaszewski Ryszard. Lokalizacja to ulica Słotwińska 53
Historia.
Według informacji operatora jest to najstarszy ośrodek narciarski w Krynicy-Zdroju. Początkowo działały tu wyciągi orczykowe. W sezonie 2008/2009 ruszył wyciąg krzesełkowy.
Stacja otrzymała wyróżnienie (III miejsce) w plebiscycie „Najlepsza Stacja Narciarska Małopolski 2008/2009 – bezpiecznie i rozważnie” organizowanym przez Gazetę Krakowską w kategorii „Duże stacje narciarskie”.
Przed sezonem 2011/2012 powiększono parkingi.
Przyszłość.
Właściciele stacji narciarskich w Słotwinach współpracują przy projekcie „7 Dolin”, którego celem jest stworzenie mega-ośrodka narciarskiego, łączącego m.in. stacje w Słotwinach, na Jaworzynie Krynickiej i w Wierchomli-Muszynie.

</doc>
<doc id="2582257" url="https://pl.wikipedia.org/wiki?curid=2582257" title="Erin Philips">
Erin Philips



</doc>
<doc id="2582263" url="https://pl.wikipedia.org/wiki?curid=2582263" title="Tałty">
Tałty



</doc>
<doc id="2582264" url="https://pl.wikipedia.org/wiki?curid=2582264" title="Józef Madeja">
Józef Madeja

Józef Madeja (ur. 5 kwietnia 1899 w Opolu, zm. 1975 w Katowicach) – polski pedagog, nauczyciel i wykładowca akademicki.
Życiorys.
Urodził się w 1899 roku w Opolu w rodzinie polsko-niemieckiej. Jego ojciec Jan był urzędnikiem pocztowym polskiego pochodzenia, a matka Jadwiga z domu Froehlich była Niemką. Po ukończeniu szkoły podstawowej i gimnazjum realnego w Opolu podjął pracę w zawodzie nauczyciela w Ochodzach, Szczepanowicach, a potem w Chmielowicach. W 1921 roku przeniósł się do polskiej części Górnego Śląska. Pracował tam jako nauczyciel jednocześnie dokształcając się na Uniwersytecie Jagiellońskim w Krakowie, gdzie kolejno zdobył stopnie magistra i pod kierunkiem naukowym Stefana Szumana podstawie rozprawy "Psychologiczne badania porównawcze rozwoju językowego 10-letnich dzieci katowickich i krakowskich" otrzymał 12 grudnia 1937 stopień doktora nauk humanistycznych w zakresie pedagogiki. W latach 1938–1939 wykładał w Państwowym Pedagogium w Katowicach, a podczas okupacji hitlerowskiej brał udział w tajnych kompletach.
W 1956 roku wrócił do Opola, podejmując prace w Wyższej Szkole Pedagogicznej na stanowisku adiunkta w Katedrze Pedagogiki. Tytuł naukowy docenta przyznała mu Centralna Komisja Kwalifikacyjna dla Pracowników Nauki 29 maja 1958 r. Od kwietnia 1959 przez dwa lata był docentem w Katedrze Pedagogiki WSP w Opolu. Pracował tam przez następne 13 lat, a jego dorobek naukowy wynosił ponad 50 prac. W 1959 roku został wybrany dziekanem Wydziału Filologiczno-Historycznego WSP, który powstał w wyniku ewolucji Wydziału Filologicznego. W międzyczasie uzyskał stopień naukowy doktora habilitowanego. Przyczynił się do wzrostu autorytetu oraz uprawnień naukowych uczelni, głównie po przyznaniu WSP w Opolu praw do doktoryzowania. Był także promotorem pierwszych prac doktorskich w Opolu. Funkcję dziekana pełnił do 1962 roku. Był pierwszym opolaninem, który został 27 kwietnia 1962 który polskim profesorem nadzwyczajnym, w 1968 otrzymał tytuł profesora zwyczajnego. Jego życiową pasją było kształcenie kadr dla opolskiej uczelni. Za swoją aktywność naukową i organizacyjną został odznaczony w listopadzie 1962 Krzyżem Oficerskim Orderu Odrodzenia Polski. Zmarł latem 1975 roku.

</doc>
<doc id="2582272" url="https://pl.wikipedia.org/wiki?curid=2582272" title="Geoffrey Koziol">
Geoffrey Koziol

Geoffrey Koziol – amerykański historyk mediewista, zajmujący się historią średniowiecznej Francji, w szczególności rytuałem i komunikacją społeczną w społeczeństwie średniowiecznym, a także dyplomatyką i historią monastycyzmu. W 1982 roku uzyskał tytuł doktora na Stanford University, od 1992 roku związany jest z University of California.

</doc>
<doc id="2582274" url="https://pl.wikipedia.org/wiki?curid=2582274" title="Gruczoły żołądkowe">
Gruczoły żołądkowe



</doc>
<doc id="2582279" url="https://pl.wikipedia.org/wiki?curid=2582279" title="Czwarta planeta">
Czwarta planeta

Czwarta planeta (org. "Четвёртая планета") – rosyjski film s-f z 1995 roku w reż. Dmitrija Astrachana oparty na motywach opowiadania pt. "Trzecia ekspedycja" ze zbioru "Kroniki marsjańskie" Raya Bradbury’ego.
Opis fabuły.
Amerykańsko-rosyjska ekspedycja kosmiczna ląduje na Marsie. Jednak ku zdziwieniu jej członków, wkrótce po lądowaniu okazuje się, że kosmonauci znajdują się na Ziemi w niedużym radzieckim miasteczku – miejscu skąd pochodzi dowódca załogi – tyle, że dwadzieścia lat wcześniej. Witający ich żarliwie mieszkańcy wyjaśniają im, że właśnie wrócili z udanej ekspedycji na Marsa i zgodnie z teorią względności Einsteina wylądowali na Ziemi dwadzieścia lat wcześniej. Początkowo niedowierzający wszystkiemu kosmonauci z czasem coraz bardziej przekonują się do tego co widzą. Osnowa akcji filmu toczy się wokół nieszczęśliwego zdarzenia z młodości dowódcy załogi Siergieja – jego dziewczyna i wielka miłość z czasów gdy był jeszcze nieśmiałym i nieporadnym młokosem została zadźgana nożem przez miejscowego pijaka. Teraz, znając przyszłość i będąc już dojrzałym, silnym mężczyzną, kosmonauta postanawia zapobiec nieszczęściu. Bardzo imponuje Tani, która zakochuje się w nim od pierwszego wejrzenia. Siergiej wkrótce wyjawia jej kim jest. Jednak pokładowy komputer rakiety którą przylecieli kosmonauci pokazuje, że wcale nie powrócili oni na Ziemię i wciąż są na Marsie. Bystry i inteligentny Siergiej dochodzi do wniosku, że wszystko co widzą i przeżywają to złudzenie, które Marsjanie stworzyli ziemskim przybyszom wykorzystując ich podświadomość, aby uśpić ich czujność i w odpowiednim momencie obezwładnić „najeźdźców”. Ziemianie postanawiają wracać do rakiety i natychmiast starować. Jednak sam Siergiej decyduje się zostać i ratować Tanię przed śmiercią, która ma nastąpić tego samego wieczora. W ostatniej scenie filmu Siergiej i Tania wraz z orszakiem weselnym obserwują odlot jego współtowarzyszy.
Główne role.
i inni.

</doc>
<doc id="2582281" url="https://pl.wikipedia.org/wiki?curid=2582281" title="Ordynariat Personalny Katedry Świętego Piotra">
Ordynariat Personalny Katedry Świętego Piotra

Ordynariat Personalny Katedry Świętego Piotra – ordynariat dla byłych członków Kościoła Episkopalnego lub innych Kościołów tradycji anglikańskiej i metodystycznej w Stanach Zjednoczonych i Kanadzie, którzy w drodze konwersji przeszli do Kościoła Katolickiego zachowując jednocześnie swoje tradycje liturgiczne, duchowe i duszpasterskie.
Ordynariat został erygowany 1 stycznia 2012 roku przez Kongregację Nauki Wiary na mocy konstytucji apostolskiej Anglicanorum coetibus. Jego pierwszym ordynariuszem został były biskup Kościoła Episkopalnego, Jeffrey Neil Steenson. 
Ordynariat przynależy do Konferencji Episkopatu Stanów Zjednoczonych, a jego katedrą jest Kościół Najświętszej Maryi Panny z Walsingham w Houston.

</doc>
<doc id="2582284" url="https://pl.wikipedia.org/wiki?curid=2582284" title="Andrzej Zięba (matematyk)">
Andrzej Zięba (matematyk)

Andrzej Zięba (ur. 28 stycznia 1929 w Sporyszu, zm. 8 sierpnia 1986 w Wiedniu) – polski matematyk, astrofizyk, nauczyciel i wykładowca akademicki, absolwent Uniwersytetu Wrocławskiego, związany z Wyższą Szkołą Pedagogiczną w Opolu oraz Uniwersytetem Jagiellońskim.
Życiorys.
Ukończył szkołę podstawową w Żywcu, a następnie szkołę średnią. Studiował matematykę na Uniwersytecie Wrocławskim, należąc do uczniów Hugona Steinhausa. Po obronie doktoratu "O teorii gier" w Instytucie Matematycznym Polskiej Akademii Nauk w 1959 roku podjął pracę w Wyższej Szkole Pedagogicznej w Opolu, gdzie rok później objął stanowisko dziekana Wydziału Matematyczno-Fizycznego WSP, które pełnił do 1962 roku, zostając jednym z dwóch prorektorów WSP (do 1968 roku). Po odwołaniu ze względów politycznych prof. Maurycego Horna kierował faktycznie opolską uczelnią w okresie od 30 kwietnia do 30 sierpnia 1968 roku.
W 1967 roku opublikował swoją głośną pracę pt. "Teoria gier różniczkowych", która przyniosła mu rozgłos ogólnoeuropejski. Trzy lata później przeniósł się na Uniwersytet Jagielloński w Krakowie, gdzie wykładał astrofizykę relatywistyczną i kosmologię. W roku 1971 uzyskał etat w Obserwatorium Astronomicznym Uniwersytetu Jagiellońskiego. Do 1975 roku równocześnie pracował na pół etatu w opolskiej WSP. Działał w Stronnictwie Demokratycznym. W latach 80. XX wieku emigrował z Polski, angażując się w pomoc dla NSZZ „Solidarność” przez co był krytykowany przez propagandę PRL-u. Na emigracji wykładał najpierw w Bazylei, a następnie w Wiedniu, gdzie zmarł dość nieoczekiwanie w 1986 roku.
Profesor był w roku 1983 współzałożycielem (razem z Zofią Reinbacher) "Xięgarni Polskiej" w Wiedniu, która rozpowszechniała wydawnictwa emigracyjne (Instytut Literacki, Kontra, Puls, Spotkania, Polonia, Polska Fundacja Kulturalna, Aneks, Veritas, Zeszyty Literackie, Libella, SPK).
Uchodził za wybitną indywidualność naukową. Był szczególnie popularny wśród studentów ze względu na swój bezpośredni stosunek do młodzieży. Wielokrotnie uczestniczył w studenckich rajdach turystycznych. Należał do namiętnych palaczy, a z papierosami nie rozstawał się nawet podczas wykładów. Od 1985 był członkiem Polskiego Towarzystwa Naukowego na Obczyźnie.
Życie prywatne.
Ożenił się w 1952 r. Mieli z żoną czworo dzieci: Macieja, Wojciecha, Hannę i Katarzynę.
Został pochowany na cmentarzu Hietzing w Wiedniu.

</doc>
<doc id="2582288" url="https://pl.wikipedia.org/wiki?curid=2582288" title="Puszcza Galindzka">
Puszcza Galindzka



</doc>
<doc id="2582290" url="https://pl.wikipedia.org/wiki?curid=2582290" title="Słotwiny Arena w Krynicy">
Słotwiny Arena w Krynicy

Słotwiny Arena w Krynicy – ośrodek narciarski i rowerowy położony w Słotwinach, dzielnicy Krynicy-Zdroju, w Beskidzie Sądeckim na południowo-wschodnim zboczu Drabiakówki (ok. 896 m n.p.m). Drabiakówka znajduje się na bocznym grzbiecie Pasma Jaworzyny, który w tym miejscu opadając w kierunku Przełęczy Krzyżowej (ok. 770 m) oddziela Słotwiny od osiedla Czarny Potok. Tuż obok Słotwiny Arena (na północny zachód) znajduje się Kompleks Narciarski Słotwiny w Krynicy, również na zboczu tego samego grzbietu.
Latem działa Bike Park z 4 trasami rowerowymi oraz Wieża widokowa ze ścieżką w koronach drzew.
Wyciągi.
W skład kompleksu wchodzą:
Trasy.
W ofercie znajduje się ponad 8 km tras zjazdowych o różnym stopniu trudności. Wszystkie trasy są sztucznie naśnieżane, ratrakowane. Oświetlona trasa nr 1 i 2
Stacja jest członkiem Stowarzyszenia Polskie stacje narciarskie i turystyczne.
Bike Park.
Bike Park Słotwiny Arena to park rowerowy działający w okresie wiosna-jesień na terenie stacji narciarskiej Słotwiny Arena, w Krynicy-Zdrój. Bike Park to cztery jednokierunkowe trasy o różnym stopniu trudności: trasa zielona, dwie niebieskie i trasa czerwona. Dostępny jest serwis rowerowy z wypożyczalnią oraz myjka dla rowerów. W sumie to 10 km utwardzonych i oznakowanych tras
Pozostała infrastruktura.
Przy dolnej stacji wyciągu krzesełkowego znajdują się:
Operator.
Operatorem kompleksu jest Słotwiny Arena Sp. z o.o., która tworzy Grupę Pingwina skupiającą pięć całorocznych obiektów narciarsko-rowerowych, które znajdują się w Beskidach (Słotwiny Arena w Krynicy-Zdrój, Skolnity Ski&amp;Bike w Wiśle, Czarny Groń w Rzykach, Kasina Ski&amp;Bike w Kasinie Wielkiej) oraz na Mazurach (Kurza Góra w Kurzętniku).
Historia.
Spółka została zarejestrowana w KRS w 2002 roku. Wyciąg krzesełkowy został uruchomiony w 2006 roku.
Do 2015 roku Ośrodek nazywał się „Centrum Narciarskie Azoty” i był najpierw własnością Tarnowskich Zakładów Azotowych zlokalizowanych w Tarnowie przy ul. Lelewela 1/17, a później Towarzystwa Narciarskiego „Mościce”. Przez pewien czas operatorem ośrodka było Przedsiębiorstwo Sportowo-Turystyczne „Słotwiny” Sp. z o.o. W 2015 roku od początku sezonu 2015/2016 ośrodek jest zarządzany przez Słotwiny Arena Sp. z o.o. i działa pod nazwą „Słotwiny Arena” i adresem internetowym www.slotwinyarena.pl.
Na sezon 2017/2018 wymieniono 3 osobową kolej krzesełkową niewyprzęganą na 6 osobową kolej krzesełkową z przesłonami przeciwwiatrowymi. Na początku sezonu 2018/2019 oddano do użytku w stacji drugi wyciąg krzesełkowy „Słotwinka”. W sierpniu 2019 roku oddano do użytku Wieżę widokową wraz ze ścieżką edukacyjno-przyrodniczą.
W sierpniu 2020 otwarto pierwszą, niebieską trasę rowerową enduro typu flow w Bike Parku. W lutym 2021 otwarto Snow Park z 21 przeszkodami na powierzchni 400 metrów.

</doc>
<doc id="2582297" url="https://pl.wikipedia.org/wiki?curid=2582297" title="Łańcuch peptydowy">
Łańcuch peptydowy



</doc>
<doc id="2582299" url="https://pl.wikipedia.org/wiki?curid=2582299" title="Nukleazy trzustkowe">
Nukleazy trzustkowe



</doc>
<doc id="2582300" url="https://pl.wikipedia.org/wiki?curid=2582300" title="Nukleazy jelitowe">
Nukleazy jelitowe



</doc>
<doc id="2582302" url="https://pl.wikipedia.org/wiki?curid=2582302" title="Kościół św. Marii Magdaleny w Długiej Goślinie">
Kościół św. Marii Magdaleny w Długiej Goślinie

Kościół św. Marii Magdaleny w Długiej Goślinie – rzymskokatolicki kościół parafialny znajdujący się we wsi Długa Goślina w powiecie poznańskim.
Historia.
Świątynia wybudowana ok. 1600 r., konsekrowana pomiędzy 1607 a 1616. Od 1621 r. należała do benedyktynek poznańskich, które kupiły Długą Goślinę. Miejsce to stanowiło dla nich bezpieczny azyl w czasie licznych epidemii nawiedzających Poznań. Na początku XVIII w. dobudowano wieżę, zwieńczoną barokowym hełmem oraz kruchtę zachodnią. Przed 1778 r. rozebrano znajdującą się po północnej stronie prezbiterium zakrystię i dobudowano nową po stronie wschodniej. W 1930 r. zbudowano nową zakrystię przy południowej stronie prezbiterium. Restaurowana w latach 1946-1949, 1972 i 1995-1996.
Architektura.
Jest to budowla orientowana, o konstrukcji zrębowej, oszalowana. Nawa wraz z węższym, prosto zamkniętym prezbiterium przykryta jest dwuspadowym dachem, pokrytym gontem.
Wyposażenie.
W ołtarzu głównym znajduje się XIX-wieczny obraz przedstawiający św. Marię Magdalenę.
W ołtarzu prawym znajduje się XVII-wieczna rzeźba Chrystusa Boleściwego. 
Lewy ołtarz poświęcony jest św. Antoniemu. Predella ołtarza zawiera niewielki obraz przedstawiający pustelnicze życie św. Benedykta i dostarczającego mu na sznurze pokarm mnicha Romanusa. Po lewej stronie obrazu św. Antoniego (XIX/XX w.) znajduje się rzeźbiona postać św. Benedykta, po prawej św. Kazimierz Królewicz. 
Na belce tęczowej umieszczono XVII-wieczny krucyfiks.

</doc>
<doc id="2582308" url="https://pl.wikipedia.org/wiki?curid=2582308" title="Imisja zanieczyszczeń">
Imisja zanieczyszczeń

Imisja zanieczyszczeń () – ładunek zanieczyszczeń powietrza, który w następstwie emisji oraz dyspersji dotarł do punktu lub obszaru, w którym następuje oddziaływanie zanieczyszczeń na receptory, tj. ludzi, rośliny, zwierzęta itd.
Wartości stężeń imisyjnych podaje się najczęściej w μg/m³, mogą być również wyrażane w ppm albo w ppb

</doc>
<doc id="2582309" url="https://pl.wikipedia.org/wiki?curid=2582309" title="Bogdan Sujak">
Bogdan Sujak

Bogdan Sujak (ur. 18 maja 1924 w Bydgoszczy, zm. 7 marca 2023) – polski fizyk, specjalizujący się w fizyce ciała stałego, fizyce doświadczalnej oraz fizyce powierzchni ciała stałego, nauczyciel akademicki.
Życiorys.
Był synem zawodowego podoficera WP a później oficera LWP Zenona i Władysławy z domu Żakowicz. Młodość spędził w Bydgoszczy. Ukończył prywatną szkołę podstawową im. Marii Regame, z francuskim językiem nauczania i dwie klasy gimnazjum ogólnokształcącego im. J. Piłsudskiego w Bydgoszczy. Podczas II wojny światowej od 1943 r. przebywał na robotach przymusowych w Lotaryngii. Po wkroczeniu armii amerykańskiej w 1945 r. był najpierw tłumaczem przy oddziałach 80. Armored Division armii amerykańskiej, a następnie tłumacz i pełnomocnik Komitetu Polskiego z siedzibą w Altotting w Bawarii Górnej. Do kraju powrócił w październiku 1945 r. Ukończył kursy gimnazjalne dla dorosłych, najpierw w Bydgoszczy, a następnie w Katowicach. Swoje dorosłe życie od 1947 r. związał z Wrocławiem. Ukończył studia fizyczne na Uniwersytecie Wrocławskim. Na uczelni tej od 1949 przeszedł wszystkie szczeble kariery naukowej od asystenta do profesora. Był m.in. współtwórcą, a następnie w l. 1969–1974 i 1984–1987 dyrektorem Instytutu Fizyki Doświadczalnej UWr, a także wieloletnim kierownikiem Zakładu Fizyki Ciała Stałego. Zainicjował badania w zakresie metodyki wzbudzonej emisji elektronów w badaniach kryształów. Był także twórcą polskiej szkoły fizycznej kriofizyki oraz wzbudzonej emisji elektronów i jonów. W 2006 przeszedł na emeryturę.
Z Wyższą Szkołą Pedagogiczną w Opolu związany był od lat 50. XX wieku, za sprawą swojego mistrza, prof. Jana Wesołowskiego. W latach 1963–1967 pełnił funkcję dziekana Wydziału Matematyczno-Fizycznego WSP w Opolu. W tym czasie forsował koncepcję, aby fizycy opolscy równocześnie z pracą dydaktyczną, prowadzili badania i eksperymenty naukowe. Wydatnie przyczynił się do rozwoju tutejszej kadry naukowej, promując aż 10 doktorów. Chciał stworzenia w Opolu centrum kształcenia fizyków dla krajów Trzeciego Świata. Jako dziekan postępował czasami gwałtownie, zwłaszcza z przedstawicielami innych dyscyplin naukowych. Niejednokrotnie zbyt kategorycznie faworyzował interesy swojego wydziału. Mimo to za jego kadencji powstały trzy nowe kierunki: mechaniczny, elektryczny i chemiczny. Niestety nie udało się wówczas doprowadzić do uzyskania przez wydział prawa do nadawania stopni doktorskich. 
Żonaty z lwowianką, lekarką neonatologiem, a zarazem ordynatorem na oddziale noworodków w szpitalu we Wrocławiu Aliną z Burczaków.
Od 1972 mieszkał w swoim domu wraz z żoną na stałe w Pstrążnej, obecnie części Kudowy-Zdroju.
1 października 2014 wyróżniony Złotym Medalem Uniwersytetu Wrocławskiego.

</doc>
<doc id="2582313" url="https://pl.wikipedia.org/wiki?curid=2582313" title="Fryderyki 2012">
Fryderyki 2012

Fryderyki 2012 – przyznawane po raz 18. nagrody polskiego przemysłu fonograficznego za dokonania muzyczne pomiędzy 01.12.2010 a 30.11.2011. Wręczenie nagród odbyło się 26 kwietnia 2012 roku. Podczas tej edycji Fryderyków wyróżniono 36 kategorii, o które ubiegało się 112 albumów muzyki poważnej, 58 albumów jazzowych, 283 albumów z polską muzyką rozrywkową, 108 albumów zagranicznych wykonawców, 188 singli oraz 167 wideoklipów. W kategoriach debiutu roku zgłoszono 62 wykonawców muzyki rozrywkowej, 16 artystów muzyki poważnej i 11 – muzyki jazzowej. Nominacje do nagród Fryderyki 2012 ogłoszono dnia 22 lutego 2012 r.
Złote Fryderyki.
Za całokształt osiągnięć artystycznych nagrody przyznano niżej wymienionym twórcom:
Nominacje.
Nominacje do 18. edycji Fryderyków przydzielono w 36 kategoriach w obrębie 3 sekcji muzycznych: rozrywkowej (21 kategorii), jazzowej (4) i poważnej (11).

</doc>
<doc id="2582322" url="https://pl.wikipedia.org/wiki?curid=2582322" title="Armie Hammer">
Armie Hammer

Armand „Armie” Douglas Hammer (ur. 28 sierpnia 1986 w Los Angeles) – amerykański aktor.
Życiorys.
Wczesne lata.
Urodził się w Los Angeles w Kalifornii jako syn Dru Ann (z domu Mobley), która pracowała jako inspektor kredytowy, i Michaela Armanda Hammera, szefa wytwórni filmowo-telewizyjnej Knoedler Publishing and Armand Hammer Productions. Ma młodszego brata. Jego pradziadek ze strony ojca, Armand Hammer był przemysłowym magnatem i filantropem, a prapradziadek, Julius Hammer (rosyjski Żyd), założył Komunistyczną Partię Stanów Zjednoczonych. Rodzina ze strony matki pochodzi z Oklahomy. Hammer mówi o sobie, że jest „pół-Żydem”.
Hammer mieszkał przez kilka lat w Highland Park, dzielnicy Dallas w Teksasie. W wieku siedmiu lat przeniósł się wraz z rodziną na Kajmany, gdzie mieszkał przez pięć lat. W wielu wywiadach Hammer wspomina ten okres jako najbardziej beztroski w jego życiu, żartując, że nakładał buty średnio raz w miesiącu, gdy mama wysyłała go do kościoła. Na Kajmanach Hammer uczęszczał do szkoły chrześcijańskiej Grace Christian Academy (założonej przez jego ojca) oraz do Faulkner’s Academy. W 1998 wraz z rodziną wrócił do Los Angeles. Uczęszczał tam do Liceum Baptystycznego w Dolinie San Fernando. Rzucił szkołę w jedenastej klasie, by rozpocząć karierę aktorską i podjął studia w Pasadena City College.
Kariera.
Swoją karierę zaczął od występów w kilku amerykańskich serialach telewizyjnych, takich jak "Bogaci bankruci", "Veronica Mars", "Plotkara", "Żniwiarz" czy "Gotowe na wszystko". W 2006 zagrał małą rolę w filmie "Flicka". W 2008 roku zagrał Billy’ego Grahama w biograficznym filmie "", za którą otrzymał nominację do nagrody "Faith and Values Award" przyznawaną za najbardziej inspirujące z perspektywy chrześcijańskiej wykonanie roli. W tym samym roku zagrał w horrorze "Winda" oraz w opartym na krótkim opowiadaniu Kurta Vonneguta "Harrison Bergeron" filmie "2081", który miał swoją premierę na festiwalu Seattle International Film Festival.
Hammer został osobiście wybrany do roli Batmana w filmie "Justice League: Mortal" przez reżysera Georga Millera, jednak Miller zrezygnował z tego projektu.
Wystąpił w obsypanym nagrodami filmie Davida Finchera "The Social Network" (2010), opowiadającym historię założenia Facebooka. Odgrywał w nim podwójną rolę braci bliźniaków Winklevoss, Camerona i Tylera. Specjalnie dla roli nauczył się wiosłować. Następnie zagrał u boku Leonardo DiCaprio w filmie Clinta Eastwooda "J. Edgar", opowiadającym historię założyciela FBI, Johna Edgara Hoovera. Wcielił się w nim w postać Clyda Tolsona, prawej ręki Hoovera i jego domniemanego kochanka.
W 2012 miejsce miała premiera filmu "Królewna Śnieżka", gdzie Hammer zagrał Księcia Andrew Alcotta u boku Julii Roberts i Lily Collins. Poza tym Hammer wziął udział w filmowej adaptacji serialu radiowego "The Lone Ranger" (gdzie zagrał u boku Johnny’ego Deppa), oraz w thrillerze "2:22", w którym wcielił się w postać kontrolera lotów. W lutym 2012 roku podłożył głos pod braci Winklevoss w odcinku serialu "Simpsonowie" zatytułowanym "The D’oh-cial Network" (parodia "The Social Network").
Za rolę Olivera w melodramacie "Tamte dni, tamte noce" (2017) dostał nominację do Złotego Globu.
Życie osobiste.
20 maja 2010 poślubił prezenterkę telewizyjną Elizabeth Chambers, z którą ma córkę Harper Grace (ur. 2014) i syna Forda Armanda Douglasa (ur. 2017). 10 lipca 2020, po 10 latach małżeństwa, para podjęła decyzję o rozwodzie i poinformowała o tym w oficjalnym oświadczeniu, opublikowanym w mediach społecznościowych.

</doc>
<doc id="2582327" url="https://pl.wikipedia.org/wiki?curid=2582327" title="Jan Biernat">
Jan Biernat

Jan Biernat (ur. 21 czerwca 1909 w Rabie Niżnej, zm. 8 października 1989 we Wrocławiu) – polski chemik, specjalizujący się w polarografii, nauczyciel akademicki, związany z uczelniami we Wrocławiu i Opolu.
Życiorys.
Po ukończeniu szkoły powszechnejw Rabie Niżnej uczęszczał do gimnazjum w Nowym Targu. Maturę zdał w roku 1929, po czym studiował chemię na Politechnice Lwowskiej. Następnie pracował jako asystent na macierzystej uczelni, dość blisko współpracując ze słynnym kartografem Eugeniuszem Romerem. Po zakończeniu II wojny światowej osiadł w 1945 roku we Wrocławiu oraz podjął pracę na Uniwersytecie i Politechnice Wrocławskiej. Potem odbył staż naukowy u prof. Jaroslava Heyrovskiego w Pradze. Pracę doktorską wykonał pod kierunkiem prof. Bogusławy Jeżowskiej-Trzebiatowskiej w 1960 roku. Następnie otrzymał kolejno tytuły doktora habilitowanego w 1964 oraz profesora nadzwyczajnego w 1982.
Na przełomie lat 60. i 70. XX wieku zasłynął głównie dzięki teoretycznemu opracowaniu zagadnienia oznaczonych stałych trwałości dla polagraficznie całkowicie nieodwracalnych procesów elektrodowych, które w fachowej literaturze zyskały miano "równania Biernata".
Na opolskiej Wyższej Szkole Pedagogicznej był twórcą Zakładu Chemii, który wyodrębnił się z Katedry Fizyki. Tworząc zalążki nowego zakładu ściśle współpracował z mgr inż. Władysławem Baranem. W 1964 roku zorganizował na WSP Katedrę Chemii Nieorganicznej. Pełnił funkcję prodziekana, a następnie dziekana Wydziału Matematyki, Fizyki i Chemii WSP. W latach 1970–1972 był prezesem Opolskiego Oddziału Polskiego Towarzystwa Chemicznego. Pochowany został na Cmentarzu Grabiszyńskim we Wrocławiu.

</doc>
<doc id="2582330" url="https://pl.wikipedia.org/wiki?curid=2582330" title="Stacja Narciarska Tylicz">
Stacja Narciarska Tylicz

Stacja Narciarska Tylicz (nazywana Tylicz SKI) – ośrodek narciarski położony 2 km na południowy zachód od Tylicza, 5 km na wschód od Krynicy-Zdroju, przy drodze do Powroźnika, w Beskidzie Sądeckim na północno-wschodnim zboczu góry Bradowiec (770 m n.p.m). Ośrodek znajduje się w otulinie Popradzkiego Parku Krajobrazowego.
Wyciągi.
W skład kompleksu wchodzą:
Trasy.
W ofercie znajduje się około 6000 m tras zjazdowych o różnym stopniu trudności. Trasy są sztucznie naśnieżane, ratrakowane i oświetlone.
Stacja jest członkiem Stowarzyszenia Polskie stacje narciarskie i turystyczne.
Pozostała infrastruktura.
Przy dolnej stacji wyciągu krzesełkowego nr 1 znajdują się:
Przy dolnej stacji wyciągu krzesełkowego nr 2 znajdują się:
Operator.
Operatorem kompleksu jest spółka Stacja Narciarska Tylicz Sp. z o.o. z siedzibą w Tyliczu przy ul. Bocznej 4.
Historia.
Spółka została zarejestrowana w KRS w lutym 2010 roku. W sezonie 2011/2012 uruchomiono nowy wyciąg krzesełkowy, który zastąpił wcześniej działający w tym miejscu wyciąg orczykowy. W poprzednich sezonach stacja ta była znana jako „Top-Ski – Bradowiec” lub „Top-Ski – Tylicz”.
Inne ośrodki w okolicach Tylicza.
W najbliższej okolicy znajduje się kilka innych ośrodków narciarskich, w szczególności:

</doc>
<doc id="2582348" url="https://pl.wikipedia.org/wiki?curid=2582348" title="Bolesław Reiner">
Bolesław Reiner

Bolesław Karol Reiner (ur. 23 lutego 1925 w Gorzycach, zm. 2 marca 1982 w Opolu) – polski prawnik, politolog, specjalizujący się w polityce wyznaniowej państwa, ruchach laickich i historii wyznań religijnych, nauczyciel akademicki związany z opolskimi uczelniami, dyrektor Instytutu Śląskiego w latach 1976–1982.
Życiorys.
Urodził się na ziemi wodzisławskiej w rodzinie śląskiej jako syn Karola Reinera i Marii z domu Bryłka. Uczęszczał do polskich gimnazjów w Rybniku i Boguminie. Podczas II wojny światowej, mając 16 lat został skierowany na roboty przymusowe do Bierawy w powiecie kozielskim, a następnie wcielony do Wehrmachtu i skierowany do Francji, która w tym czasie znajdowała się pod okupacją hitlerowską. Przeżył tam oblężenie alianckie pod Falaise. W październiku 1944 zbiegł na stronę aliantów. Został przyjęty do Polskich Sił Zbrojnych i przydzielony do 16 Samodzielnej Brygady Pancernej.
W czerwcu 1946 wrócił na Śląsk. Został przyjęty do pracy w kuratorium oświaty w Katowicach po udzieleniu mu rekomendacji przez Teodora Musioła. W tym czasie uzupełniał swoje wykształcenie, które zostało przerwane przez wojnę w systemie zaocznym, jednocześnie pracując w oświacie. Mając 23 lata zdał w katowickim liceum maturę, a w wieku 32 lat uzyskał dyplom magistra prawa na Uniwersytecie Wrocławskim. W 1965 uzyskał stopień naukowy doktora nauk humanistycznych w Wyższej Szkole Nauk Społecznych przy KC PZPR w Warszawie na podstawie rozprawy naukowej pt. "Ważniejsze zagadnienia prawno-politycznego nauczania religii w szkołach w Polsce (1918–1939)".
W tym czasie trwale związał się ze szkolnictwem wyższym. Początkowo wykładał na Wyższej Szkole Inżynierskiej w Opolu do 1968, a mianowany docentem i prorektorem od 1969 do swojej śmierci na Wyższej Szkole Pedagogicznej w Opolu. Jednocześnie pracował w Instytucie Śląskim. W 1977 uzyskał stopień naukowy doktora habilitowanego na podstawie pracy nt. "Wyznania i związki religijne w województwie śląskim 1922-1939. Wybrane zagadnienia". Wcześniej w latach 1969–1976 piastował urząd prorektora ds. dydaktycznych WSP. Stworzył od podstaw Instytut Nauk Społeczno-Politycznych. W 1976 objął stanowisko dyrektora Instytutu Śląskiego po śmierci prof. Józefa Kokota, w związku z czym jego kontakty z opolską WSP nieco osłabły. Zmarł nagle po ciężkiej chorobie nowotworowej.

</doc>
<doc id="2582364" url="https://pl.wikipedia.org/wiki?curid=2582364" title="Sprzężenie hermitowskie">
Sprzężenie hermitowskie



</doc>
<doc id="2582402" url="https://pl.wikipedia.org/wiki?curid=2582402" title="David Mearns">
David Mearns

David Louis Mearns (ur. ok. 1958 w Stanach Zjednoczonych) – oceanograf i ekspert w dziedzinie głębokowodnych poszukiwań, od wielu lat zamieszkujący w Wielkiej Brytanii. Znany jest z odnalezienia wraków kilku okrętów z okresu II wojny światowej. Mearns i założona przezeń firma, "Blue Water Recoveries Ltd", znajdują się w Księdze rekordów Guinnessa z powodu odkrycia najgłębiej położonego wraku, jaki kiedykolwiek został odnaleziony, niemieckiego łamacza blokady „Rio Grande”, który został zlokalizowany na głębokości 5762 metrów.
W roku 2008 Mearns odnalazł, na zlecenie władz australijskich, wrak krążownika i krążownika pomocniczego III Rzeszy HSK „Kormoran”, które zatonęły w wyniku śmiertelnego dla obu jednostek starcia na zachód od wybrzeży Australii w 1941 roku. Przed rozpoczęciem poszukiwań HMAS „Sydney” Mearns miał powiedzieć, że zadanie będzie, w pewnym sensie, „czymś większym” niż odnalezienie „Titanica”, „ponieważ tak ważne jest to dla Australijczyków”.
Pod koniec 2009 roku Mearns odniósł kolejny sukces, odnajdując inny zaginiony australijski wrak – statek szpitalny AHS „Centaur”, który został storpedowany u wybrzeży Queenslandu przez japoński okręt podwodny w roku 1943.
1 listopada 2010 roku Mearns został uhonorowany odznaczeniem Medal of the Order of Australia w uznaniu za odnalezienie obu zaginionych jednostek: „Sydney” i „Centaur”.
Ma na swoim koncie odnalezienie 21 znaczniejszych wraków, w tym:

</doc>
<doc id="2582411" url="https://pl.wikipedia.org/wiki?curid=2582411" title="M31 ULX-1">
M31 ULX-1

M31 ULX-1 (CXOM31 J004253.1+411422) – czarna dziura o masie gwiazdowej położona w Galaktyce Andromedy (M31).
Odkrycia nowego zmiennego źródła rentgenowskiego dokonano w 2009 przy użyciu teleskopów Chandra i Swift. Było to pierwsze ultraintensywne źródło rentgenowskie (ULX) odkryte w M31 i jako takie otrzymało oznaczenie M31 ULX-1.
W momencie jego odkrycia dokładna natura obiektu nie była znana, podobnie jak w przypadku innych obiektów ULX podejrzewano, że może być to tzw. czarna dziura o masie pośredniej. Dodatkowe obserwacje dokonane przy pomocy teleskopów Chandra i XMM-Newton pozwoliły ustalić, że obiekt jest jednak bardzo aktywną czarną dziurą o masie gwiazdowej (o masie wynoszącej przynajmniej 13 ), a nie bardziej „egzotyczną” czarną dziurą o masie pośredniej.

</doc>
<doc id="2582430" url="https://pl.wikipedia.org/wiki?curid=2582430" title="Mistrzostwa Świata w Łyżwiarstwie Szybkim w Wieloboju 2012">
Mistrzostwa Świata w Łyżwiarstwie Szybkim w Wieloboju 2012

106. Mistrzostwa Świata w Łyżwiarstwie Szybkim w Wieloboju odbyły się w Moskwie w dniach 18–19 lutego 2012. Kobiety startowały w mistrzostwach po raz 70. Łyżwiarki startowały na czterech dystansach: 500 m, 1500 m, 3000 m, 5000 m. Mistrzowski tytuł wywalczyła Holenderka Ireen Wüst. Łyżwiarze startowali na czterech dystansach: 500 m, 1500 m, 5000 m, 10 000 m. Najlepszy rezultat osiągnął Holender Sven Kramer. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 5000 m/10 000 m awansowała tylko najlepsza dwunastka po trzech dystansach.
Uczestnicy.
W zawodach wystartowało 48 panczenistów: 24 kobiet i 24 mężczyzn. Holenderka Ireen Wüst i Rosjanin Iwan Skobriew bronili tytułów mistrzów świata.
W nawiasach podano liczbę uczestników: łyżwiarek i łyżwiarzy.

</doc>
<doc id="2582433" url="https://pl.wikipedia.org/wiki?curid=2582433" title="Nowojorski Festiwal Filmów Polskich">
Nowojorski Festiwal Filmów Polskich

Nowojorski Festiwal Filmów Polskich (ang. New York Polish Film Festival, skr. NYPFF) – doroczny festiwal filmowy organizowany w Nowym Jorku od 2005 roku, którego założeniem jest prezentacja osiągnięć i promocja kinematografii polskiej, umożliwienie nowojorskiej widowni kontaktu z polskim kinem, a także danie szansy polskim twórcom na to, by ich filmy zostały zaprezentowane w tak ważnym ośrodku kulturalnym, jakim jest Nowy Jork. W ramach imprezy prezentowane są filmy fabularne, krótkometrażowe, dokumentalne, animowane oraz eksperymentalne zrealizowane przez polskich twórców niezależnie od kraju, w jakim zostały wyprodukowane, jak również – poza konkursem festiwalowym – inne filmy związane z tematyką polską. Każdego roku organizatorzy festiwalu zapraszają z Polski twórców filmowych, którzy spotykają się z festiwalową publicznością. Nowojorski Festiwal Filmów Polskich jest największym na wschodnim wybrzeżu USA dorocznym wydarzeniem kulturalnym promującym i prezentującym polską sztukę filmową.
Organizatorzy.
Inicjatorką i organizatorem festiwalu jest Hanna Kosińska-Hartowicz, była druga reżyser, od lat 80. mieszkająca w Stanach Zjednoczonych. Stałą kontrybutorką imprezy jest Annette Insdorf, krytyk, znawczyni polskiego filmu, profesor i dziekan wydziału filmowego Uniwersytetu Columbia, na festiwalu prowadząca gale otwarcia i spotkania z twórcami, jak również wygłaszająca komentarze i zapowiedzi przed projekcjami. W historii imprezy współorganizatorami, sponsorami, partnerami i patronami poszczególnych edycji byli m.in. Stowarzyszenie Filmowców Polskich, Polski Instytut Sztuki Filmowej, Instytut Kultury Polskiej, Filmoteka Narodowa, Państwowa Wyższa Szkoła Filmowa, Telewizyjna i Teatralna im. Leona Schillera w Łodzi, Mistrzowska Szkoła Reżyserii Filmowej Andrzeja Wajdy, Fundacja Kościuszkowska, Telewizja Polska, Nowy Dziennik, Super Express USA, Dish Network, Żywiec Polish Beer, Bison Grass Vodka i Polskie Linie Lotnicze LOT. Honorowym patronatem festiwal obejmowali Andrzej Wajda, Konsulat Generalny RP w Nowym Jorku oraz Ministerstwo Kultury i Dziedzictwa Narodowego.
Selekcja filmów.
Warunkiem uczestnictwa filmów fabularnych w konkursie głównym jest ich premierowy pokaz w Stanach Zjednoczonych. Filmy zgłoszone na NYPFF nie mogą być rozpowszechniane w USA przed końcem festiwalu w kinach ani w telewizji. Pokazy na innych festiwalach, prywatne oraz prasowe są akceptowane. Filmy zrealizowane w innym języku niż angielski muszą mieć napisy w języku angielskim.
Nagrody.
Nagrodą główną festiwalu jest "Krzysztof Kieslowski „Beyond Borders” Award" ("Nagroda „Ponad Granicami” im. Krzysztofa Kieślowskiego") przyznawana dla filmu fabularnego, „którego przesłanie przekracza granice”, począwszy od drugiej edycji konkursu w 2006 roku. Innymi przyznawanymi nagrodami są "Beyond Borders Award" dla najlepszego filmu krótkometrażowego (od 2007), "Beyond Borders Award" dla najlepszego dokumentu (od 2008) oraz "New York’s Audience Award" (nagroda publiczności, od 2005). Jury festiwalu przyznaje także każdego roku specjalne wyróżnienia, w 2005 przyznano jednorazowo nagrodę za najlepszą etiudę studencką PWSFTviT ufundowaną przez Fundację Kościuszkowską, w 2008 dwie nagrody specjalne – dla filmu i za kreację aktorską, zaś w 2010 – nagrodę honorową za całokształt. Podczas siódmej edycji festiwalu w 2011 przedstawione zostały dwie nowe kategorie – najlepszy debiut reżyserski ("Beyond Borders Award") oraz najlepsza aktorka ("Nagroda im. Elżbiety Czyżewskiej"), zaś rok później dwie kolejne – za scenariusz ("Beyond Borders Award") i rolę męską ("Nagroda im. Elżbiety Czyżewskiej"). Laureaci nagrody głównej drugiej, trzeciej oraz czwartej edycji festiwalu otrzymali statuetki autorstwa polonijnich rzeźbiarzy – Krystyny Spisak-Madejczyk (2005–2006) i Adama Czekańskiego (w 2007). W pozostałych latach nagrodzonym wręczano pamiątkowe tabliczki lub dyplomy.
Plakaty.
Każdego roku do zaprojektowania oficjalnych plakatów promujących imprezę zapraszani są znani polscy artyści plastycy. Twórcami plakatów poszczególnych edycji festiwalu byli dotychczas: Rafał Olbiński (2005 i 2011), Ryszard Horowitz (2006 i 2012), Andrzej Dudziński (2007), Rosław Szaybo (2008), Andrzej Pągowski (2009) oraz Stanisław Młodożeniec (2010).
Edycje festiwalu.
2005.
Pierwsza edycja festiwalu odbyła się w dniach 5-11 maja 2005 r. Gala otwarcia miała miejsce w kinie Gildii Reżyserów Amerykańskich, zaś projekcje filmów w Anthology Film Archives na Manhattanie. Patronat honorowy nad imprezą został objęty przez Konsulat Generalny RP w Nowym Jorku oraz polskie Ministerstwo Kultury. W programie imprezy znalazły się filmy fabularne: "Julia wraca do domu" Agnieszki Holland, "Cud w Krakowie" Diany Groo, "Krew z nosa" Dominika Matwiejczyka, "Pan Tadeusz" Andrzeja Wajdy, "Ono" Małgorzaty Szumowskiej, "Symetria" Konrada Niewolskiego, "Ubu Król" Piotra Szulkina i "Warszawa" Dariusza Gajewskiego oraz filmy krótkometrażowe: "Dzieci z Leningradzkiego" Andrzeja Celińskiego i Hanny Polak oraz "Sztuka spadania" Tomasza Bagińskiego. Ponadto w ramach festiwalu wyświetlano etiudy operatorskie studentów PWSFTviT.
Nagrodę publiczności otrzymały "ex aequo" obrazy "Julia wraca do domu" oraz "Warszawa", zaś nagrodę dla najlepszej etiudy ufundowaną przez Fundację Kościuszkowską – "Gerszom" w reżyserii Jacka Podgórskiego.
W ramach festiwalu zorganizowany został także przegląd filmów Elżbiety Czyżewskiej. Oprócz klasyków kina polskiego, takich jak "Wszystko na sprzedaż" Andrzeja Wajdy, "Niekochana" Janusza Nasfetera, "Gdzie jest generał..." Tadeusza Chmielewskiego, "Giuseppe w Warszawie" Stanisława Lenartowicza, "Żona dla Australijczyka" Stanisława Barei, "Rękopis znaleziony w Saragossie" Wojciecha Jerzego Hasa czy "Rysopis" Jerzego Skolimowskiego, wyświetlane były także etiudy szkolne PWSFTviT z udziałem aktorki, które nie były nigdy wcześniej pokazywane publicznie, oraz film dokumentalny "STS 58" Agnieszki Osieckiej o teatrze studenckim, w którym Czyżewska stawiała swoje pierwsze kroki w zawodzie.
2006.
Druga edycja NYPFF odbyła się w dniach 5-12 maja 2006 r. Honorowy patronat nad festiwalem objął Andrzej Wajda. Gala otwarcia, podobnie jak rok wcześniej, odbyła się w kinie Gildii Reżyserów Amerykańskich, zaś pokazy filmów w teatrach Anthology Film Archives, Galapagos Art Space i Symphony Space. W ramach konkursu festiwalowego zaprezentowano filmy fabularne z lat 2004–2005: "Mój Nikifor" Krzysztofa Krauzego, "Komornik", Feliksa Falka, "Wesele" Wojciecha Smarzowskiego, "Rozdroże Cafe" Leszka Wosiewicza, "Tulipany" Jacka Borcucha, "Doskonałe popołudnie" Przemysława Wojcieszka, "Oda do radości" Jana Komasy, Macieja Migasa i Anny Kazejak-Dawid, "Skazany na bluesa" Jana Kidawy-Błońskiego, film etiudowy "Solidarność, Solidarność...", a także dwie starsze produkcje nie pokazywane wcześniej w USA: "Kronikę wypadków miłosnych" Andrzeja Wajdy oraz "Wodzireja" Feliksa Falka. Ponadto, w związku z obchodami 10-lecia śmierci Krzysztofa Kieślowskiego, zaprezentowany został film dokumentalny "Rozmowa z Krzysztofem Kieślowskim" Andreasa Voigta i Lothara Kompatzkiego.
Dodatkowo w ramach festiwalu zaprezentowany został program "The Best of Polish Animation", w którym odbyły się pokazy retrospektywne twórczości dwóch polskich kreatorów krótkometrażowych animacji, Zbigniewa Rybczyńskiego (m.in. "Tango", zdobywca Oscara za najlepszy krótkometrażowy film animowany, i teledysk do utworu "Imagine" Johna Lennona) oraz Mariusza Wilczyńskiego (m.in. "Niestety", zdobywca Złotego Hugo na festiwalu filmowym w Chicago, i "Wśród nocnej ciszy", laureat Europejskiego Festiwalu Filmów Niezależnych). Przegląd zaowocował zaproszeniem Wilczyńskiego na indywidualny pokaz jego filmów w nowojorskim Museum of Modern Art.
Nagrodę główną, "Beyond Borders Award", jury festiwalowe przyznało obrazowi "Doskonałe popołudnie". Specjalne wyróżnienia otrzymały filmy "Mój Nikifor", "Tulipany", "Rozmowa z Krzysztofem Kieślowskim" oraz animacje Mariusza Wilczyńskiego.
2007.
Festiwal odbył się w dniach 9-13 maja 2007 r. Projekcje filmów, podobnie jak w latach poprzednich, miały miejsce w teatrze Gildii Reżyserów Amerykańskich oraz w Anthology Film Archives. Honorowy patronat nad imprezą objęli minister kultury i dziedzictwa narodowego, Kazimierz Michał Ujazdowski oraz Prezydent Fundacji Kościuszkowskiej, Joseph E. Gore. W konkursie głównym wyświetlane były filmy: "Co słonko widziało" Michała Rosy, "Z odzysku" Sławomira Fabickiego, "Chaos" Xawerego Żuławskiego, "Po sezonie" Janusza Majewskiego, "Samotność w sieci" Witolda Adamka, "Persona non grata" Krzysztofa Zanussiego, "Kto nigdy nie żył..." Andrzeja Seweryna oraz "Przebacz" Marka Stacharskiego. Ponadto w ramach specjalnych projekcji wyświetlono "Kopię mistrza" Agnieszki Holland, dwa amerykańskie filmy dokumentalne: "The Rape of Europa" Richarda Berge, Nicole Newnham i Bonni Cohen oraz "Zdrada: walka o Warszawę" Andrew Rothsteina, a także filmy krótkometrażowe studentów polskich szkół filmowych: PWSFTviT, Mistrzowskiej Szkoły Filmowej Andrzeja Wajdy oraz Wydziału Radia i Telewizji Uniwersytetu Śląskiego.
Nagrody "Beyond Borders" otrzymały obrazy "Persona non grata" (w kategorii najlepszego filmu fabularnego) oraz "Trójka do wzięcia" Bartka Konopki (dla najlepszego filmu krótkometrażowego), zaś Nagrodę Publiczności Nowojorskiej zdobył film "Co słonko widziało". Specjale wyróżnienia jury przyznało filmom studenckim: "Melodramat" Filipa Marczewskiego, "Na działce" Thierry Paladino, "Miasto ucieczki" Wojciecha Kasperskiego, "Za płotem" Marcina Sautera oraz "Rendez-vous" Marcina Janosa Krawczyka.
Poza festiwalem odbyły się imprezy towarzyszące: pokaz filmów animowanych Mariusza Wilczyńskiego w Museum of Modern Art, wieczór muzyczno-filmowy w Europa Club na Brooklynie (w programie którego znalazł się koncert Michała Urbaniaka z gościnnym udziałem Miki Urbaniak, jak również projekcja filmu animowanego Andrzeja Czeczota "Eden" z muzyką Michała Urbaniaka) oraz wieczór muzyczno-filmowy w Galapagos Art Space na Brooklynie.
2008.
Czwarta edycja festiwalu odbyła się w dniach 9-13 maja 2008 r. Gala otwarcia miała miejsce w Konsulacie Generalnym RP w Nowym Jorku, który objął też patronat honorowy nad imprezą, zaś projekcje filmów w Anthlogogy Film Archives (z wyjątkiem pokazu specjalnego filmu "Katyń" Andrzeja Wajdy, który odbył się w Museum of Modern Art). Wśród filmów wyselekcjonowanych do programu głównego znalazły się "Plac Zbawiciela" Krzysztofa Krauzego i Joanny Kos-Krauze, "Bezmiar sprawiedliwości" Wiesława Saniewskiego, "Jasminum" Jana Jakuba Kolskiego, "Sztuczki" Andrzeja Jakimowskiego, "Pora umierać" Doroty Kędzierzawskiej, "Jutro idziemy do kina" i "Statyści" – oba Michała Kwiecińskiego, "Rezerwat" Łukasza Palkowskiego oraz "Summer Love" Piotra Uklańskiego. W ramach specjalnych projekcji wyświetlony został także film "Katyń" Andrzeja Wajda. Po raz pierwszy przedstawiona została kategoria konkursowa filmów dokumentalnych. W jej ramach zaprezentowano: "Słońce i cień" Jana Holoubka, "Kredens" Jacoba Dammasa, "Gdzie rosną poziomki" Anny Ferens, "Wierszalin" Francesco Carrozzini oraz "Matki i córki" Ignacego Szczepańskiego. Przed każdym filmem pełnometrażowym, podobnie jak w latach poprzednich, prezentowano etiudę studencką lub film krótki.
"Beyond Borders Award" w kategorii filmu fabularnego przyznano "Sztuczkom", w kategorii dokumentu filmowi "Gdzie rosną poziomki", zaś w kategorii filmu krótkometrażowego obrazowi "Aria Diva" Agnieszki Smoczyńskiej. Nagrodę publiczności otrzymał film "Statyści". Dodatkowo, „za wyjątkowo wrażliwe potraktowanie trudnego i głęboko humanistycznego tematu”, jury przyznało nagrodę specjalną obrazowi "Pora umierać", natomiast za „wulkaniczną kreację w filmie "Rezerwat"” wyróżniono aktorkę Sonię Bohosiewicz.
2009.
Piąta edycja festiwalu odbyła się w dniach 5-10 maja 2009 r. Ceremonie otwarcia i rozdania nagród (jak również projekcje nagrodzonych filmów) zorganizowano w Museum of Modern Art, zaś pokazy festiwalowe w Anthology Film Archives. Honorowy patronat ponownie objął reżyser Andrzej Wajda. W programie imprezy wyświetlono filmy fabularne: "Senność" Magdaleny Piekorz, "Boisko bezdomnych" Kasi Adamik, "Lekcje pana Kuki" Dariusza Gajewskiego, "33 sceny z życia" Małgorzaty Szumowskiej, "Aleja gówniarzy" Piotra Szczepańskiego, "0 1 0" Piotra Łazarkiewicza, "Serce na dłoni" Krzysztofa Zanussiego, "Cztery noce z Anną" Jerzego Skolimowskiego oraz "Droga do raju" Gerwazego Reguły. W programie pełnometrażowych filmów dokumentalnych zaprezentowano: "Stolik" Bartosza Blaschke, "Trzech kumpli" Anny Ferens i Ewy Stankiewicz, "Latawce" Beaty Dzianowicz oraz "Po-lin. Okruchy pamięci" Jolanty Dylewskiej. Ponadto wyświetlono kilkanaście filmów krótkometrażowych (fabularnych, dokumentalnych i animowanych). W ramach specjalnej projekcji pokazano również film dokumentalny "Sekret" Rhondy Byrne w wersji polskojęzycznej.
Nagrody "Beyond Borders" otrzymały obrazy: "Cztery noce z Anną" (dla najlepszego filmu fabularnego), "Po-lin. Okruchy pamięci" (dla dokumentu) oraz animacja "Refreny" Wioli Sowy (dla filmu krótkometrażowego). Nagrodę publiczności przyznano "Senności", zaś specjalne wyróżnienie dokumentowi "Trzech kumpli".
2010.
Szósta edycja NYPFF odbyła się w dniach 30 kwietnia – 4 maja 2010 r. Miejscem otwarcia festiwalu był Konsulat Generalny RP, zaś kinem festiwalowym – Anthology Film Archives. Honorowy patronat objął Andrzej Wajda. Filmami fabularnymi wyselekcjonowanymi do udziału w konkursie były: "Mniejsze zło" Janusza Morgensterna, "Generał Nil" Ryszarda Bugajskiego, "Wszystko, co kocham" Jacka Borcucha, "Wojna polsko-ruska" Xawerego Żuławskiego, "Mała Moskwa" Waldemara Krzystka, "Tatarak" Andrzeja Wajdy, "Czarny" Dominika Matwiejczyka oraz "Rewers" Borysa Lankosza. Filmami dokumentalnymi zaprezentowanymi na festiwalu były: "Królik po berlińsku" Bartosza Konopki, "Chwilami życie bywa znośne" Katarzyny Kolendy-Zaleskiej, "Tam, gdzie słońce się nie śpieszy" Mateja Borbika, "Matka" Jakuba Piątka oraz "Pogodna" Renaty Gabryjelskiej. W programie imprezy znalazł się tylko jeden krótkometrażowy film niedokumentalny − animacja "Esterhazy" Izabeli Plucińskiej.
Nagrody "Beyond Borders" przyznano obrazom "Wszystko, co kocham" (za film fabularny) oraz "Tam, gdzie słońce się nie śpieszy" (za dokument), nagrodę publiczności − "Mniejszemu złu", zaś specjalne wyróżnienia − "Czarnemu" oraz dokumentowi "Życie czasami bywa znośne". Po raz pierwszy przyznano też nagrodę honorową − otrzymał ją za całokształt twórczości Janusz Morgenstern.
W związku z jubileuszem 50-lecia działalności artystycznej Janusza Morgensterna i przyznaniem mu nagrody honorowej na festiwalu, zorganizowano także dodatkowe projekcje filmów reżysera. Poza "Mniejszym złem" prezentowanym w programie konkursowym, wyświetlano również obrazy "Do widzenia, do jutra" oraz "Żółty szalik".
Ponadto, dla uczczenia ofiar katastrofy smoleńskiej, zorganizowano specjalne pokazy filmu "Katyń" Andrzeja Wajdy oraz dokumentu "Andrzej Wajda: Róbmy zdjęcie" Thierrego Paladino, nakręconego podczas realizacji "Katynia".
2011.
Siódma edycja festiwalu odbyła się w dniach 4-8 maja 2011 r. Miejscem pokazów filmowych było kino Anthology Film Archives. Patronem honorowym ponownie wybrano Andrzeja Wajdę. W programie filmów fabularnych znalazło się jedynie 6 filmów: "Essential Killing" Jerzego Skolimowskiego, "Ewa" Adama Sikory i Ingmara Villqista, "Erratum" Marka Lechkiego, "Jak się pozbyć cellulitu" Andrzeja Saramonowicza, "Mała matura 1947" Janusza Majewskiego oraz "Różyczka" Jana Kidawy-Błońskiego. Selekcja filmów dokumentalnych i krótkometrażowych liczyła 20 pozycji – głównie etiud szkolnych studentów polskich uczelni filmowych.
Nagrody "Beyond Borders" otrzymały obrazy: "Erratum" (dla filmu fabularnego), "Co mogą martwi jeńcy" Anny Ferens (dla dokumentu), "Jutro mnie tu nie będzie" Julii Kolberger (dla filmu krótkometrażowego) oraz "Ewa" (w nowej kategorii za debiut reżyserski w filmie fabularnym). Wyróżnienie specjalne jury przyznało etiudzie dokumentalnej "Popatrz" Adama Palenty. Po raz pierwszy przyznano także "Nagrodę im. Elżbiety Czyżewskiej" dla najlepszej aktorki. Otrzymała ją Barbara Lubos-Święs za rolę w filmie "Ewa". Nagrodę publiczności za film fabularny zdobył "Essential Killing", zaś w kategorii „film krótkometrażowy/ dokument” − etiuda fabularna "Poza zasięgiem" Jakuba Stożka.
W związku z 70-tą rocznicą urodzin i równocześnie 15-tą rocznicą śmierci Krzysztofa Kieślowskiego, siódma edycja festiwalu dedykowana była w szczególności filmowi niezależnemu, dokumentalnemu oraz krótkometrażowemu. Dodatkowo, organizatorzy uhonorowali pamięć reżysera przeglądem jego wczesnych filmów, na którym zaprezentowano etiudy szkolne zrealizowane podczas studiów Kieślowskiego na PWSFTviT: "Tramwaj", "Urząd" oraz "Koncert życzeń", a także krótkometrażowe filmy dokumentalne: "Z punktu widzenia nocnego portiera", "Siedem kobiet w różnym wieku" i "Gadające głowy". Pokaz filmów został poprzedzony przedmową Annette Insdorf, krytyk filmowej, autorki książki "Podwójne życie, powtórne szanse. O filmach Krzysztofa Kieślowskiego", przyjaciółki reżysera i wybitnej specjalistki w dziedzinie jego twórczości.
2012.
Ósma edycja imprezy odbyła się w dniach 3-8 maja 2012 r. Głównym kinem festiwalowym było Indie Screen Theater w brooklyńskiej dzielnicy Williamsburg. Pokazy filmowe odbyły się również w Jewish Community Center na Manhattanie. Patronami honorowymi festiwalu zostali Andrzej Wajda oraz konsul generalna RP w Nowym Jorku. W sekcji filmów fabularnych zaprezentowano "Uwikłanie" Jacka Bromskiego, "Salę samobójców" Jana Komasy, "W imieniu diabła" Barbary Sass, "Wydalonego" Adama Sikory oraz "Moją Australię" Amiego Drozda. Podobnie jak przed rokiem, festiwal został zdominowany przez filmy dokumentalne i krótkometrażowe. Poza projekcjami konkursowymi, organizatorzy zorganizowali także przegląd etiud szkolnych studentów Mistrzowskiej Szkoły Reżyserii Andrzeja Wajdy, która obchodziła X-lecie – wiele z nich prezentowanych już na poprzednich edycjach festiwalu.

</doc>
<doc id="2582438" url="https://pl.wikipedia.org/wiki?curid=2582438" title="Kinoteka">
Kinoteka



</doc>
<doc id="2582442" url="https://pl.wikipedia.org/wiki?curid=2582442" title="Charlie w teatrze">
Charlie w teatrze

Charlie w teatrze (ang. "The Property Man") − amerykański film niemy z 1914 roku, w reżyserii Charliego Chaplina. 

</doc>
<doc id="2582446" url="https://pl.wikipedia.org/wiki?curid=2582446" title="Charlie jako dozorca">
Charlie jako dozorca

Charlie jako dozorca (ang. "The New Janitor") − amerykański film niemy z 1914 roku, w reżyserii Charliego Chaplina. 

</doc>
<doc id="2582447" url="https://pl.wikipedia.org/wiki?curid=2582447" title="Charlie i Józef są rywalami">
Charlie i Józef są rywalami

Charlie i Józef są rywalami (ang. "Those Love Pangs") − amerykański film niemy z 1914 roku, w reżyserii Charliego Chaplina. 

</doc>
<doc id="2582448" url="https://pl.wikipedia.org/wiki?curid=2582448" title="Kosmos 65">
Kosmos 65

Kosmos 65 – radziecki satelita rozpoznawczy. Szósty statek typu Zenit-4 należącego do programu Zenit, którego konstrukcja została oparta na załogowych kapsułach Wostok. Statek przenosił również eksperymenty związane z meteorologią:

</doc>
<doc id="2582449" url="https://pl.wikipedia.org/wiki?curid=2582449" title="Kosmos 67">
Kosmos 67

Kosmos 67 – radziecki satelita rozpoznawczy. Siódmy statek typu Zenit-4 należącego do programu Zenit, którego konstrukcja została oparta na załogowych kapsułach Wostok.

</doc>
<doc id="2582450" url="https://pl.wikipedia.org/wiki?curid=2582450" title="Kosmos 69">
Kosmos 69

Kosmos 69 – radziecki satelita rozpoznawczy. Ósmy statek typu Zenit-4 należącego do programu Zenit, którego konstrukcja została oparta na załogowych kapsułach Wostok.

</doc>
<doc id="2582452" url="https://pl.wikipedia.org/wiki?curid=2582452" title="Charlie jest tatusiem">
Charlie jest tatusiem

Charlie jest tatusiem (ang. "His Trysting Place") − amerykański film niemy z 1914 roku, w reżyserii Charliego Chaplina. 
Treść.
Mabel wysyła męża do sklepu po mleka dla dziecka. W tym czasie Ambrose idzie wysłać list miłosny do swojej kochanki. Dwaj mężczyźni przypadkowo zamieniają się płaszczami. Mabel znajduje w płaszczu list i zaczyna podejrzewać męża o romans, z kolei żona Ambrosa, znajdując butelkę, podejrzewa go o posiadanie nieślubnego dziecka.

</doc>
<doc id="2582453" url="https://pl.wikipedia.org/wiki?curid=2582453" title="Kościół Świętego Gabriela w Pradze">
Kościół Świętego Gabriela w Pradze

Kościół Świętego Gabriela w Pradze – neoromański kościół znajdujący się na Smíchovie w dzielnicy Praga 5 przy ul. Holečkově. Pierwotnie był on siedzibą opactwa benedyktynek, założonego w 1888 roku z inicjatywy hrabiny Gabrieli Sweerts-Šporkowej. Kościół, zbudowany w roku 1891, ma wieżę o wysokości 43 metrów.
W roku 1919 niemieckie benedyktynki wyjechały do Austrii, a kościół i klasztor został sprzedany czechosłowackiemu Ministerstwu Poczty i Telekomunikacji z zastrzeżeniem, że kościół pozostanie czynny. Zakupiony klasztor przeznaczono na muzeum poczty oraz siedzibę różnych agend poczty. Współcześnie właścicielem kompleksu jest czeska poczta. 

</doc>
<doc id="2582454" url="https://pl.wikipedia.org/wiki?curid=2582454" title="Polana Brestowa">
Polana Brestowa

Polana Brestowa () – polana w Dolinie Zuberskiej w słowackich Tatrach Zachodnich. Pierwotnie nazwa ta dotyczyła tylko polany znajdującej się na prawym brzegu Zimnej Wody, na której znajduje się leśniczówka „Brestowa” ("horáreň „Brestová”"). Obecnie jednak nazwą Polana Brestowa obejmuje się również drugą polanę, położoną na zachód od niej, u wylotu Doliny Wolarskiej. Dawniej ta druga polana nazywała się Madajka (jak wznoszące się nad nią wzgórze Madajka). Zachodnia polana jest większa i położona jest po obydwu stronach Zimnej Wody. Znajduje się na niej skansen Muzeum Wsi Orawskiej, parking samochodowy, bufety i muszla koncertowa. Zachodnia polana Brestowa ze skansenem położona jest na wysokości około 880 m, polana wschodnia z leśniczówką „Brestowa” na wysokości około 900 m.
Na polanie Brestowej zaczyna się żółty szlak turystyki pieszej i czerwony szlak rowerowy. Na południowych obrzeżach zachodniej polany, u podnóży wzgórza Madajka znajduje się wylot dużej Jaskini Brestowskiej, od 2016 r. udostępnionej do zwiedzania turystycznego.

</doc>
<doc id="2582457" url="https://pl.wikipedia.org/wiki?curid=2582457" title="Chiny na Zimowych Igrzyskach Olimpijskich 2006">
Chiny na Zimowych Igrzyskach Olimpijskich 2006



</doc>
<doc id="2582458" url="https://pl.wikipedia.org/wiki?curid=2582458" title="Miasto ślepców">
Miasto ślepców



</doc>
<doc id="2582459" url="https://pl.wikipedia.org/wiki?curid=2582459" title="Paul Vollmar">
Paul Vollmar

Paul Vollmar (ur. 11 października 1934 w Überlingen, zm. 2 maja 2021 w Zurychu) – niemiecki duchowny rzymskokatolicki działający w Szwajcarii, marianista, w latach 1993–2009 biskup pomocniczy Chur.
Życiorys.
Święcenia kapłańskie przyjął 14 marca 1964 w zakonie marianistów. 4 marca 1993 papież Jan Paweł II mianował go biskupem pomocniczym Chur ze stolicą tytularną Missua. Sakry udzielił mu 31 maja 1993 kardynał Bernardin Gantin, ówczesny prefekt Kongregacji ds. Biskupów. W październiku 2009 osiągnął biskupi wiek emerytalny (75 lat) i zakończył swoją posługę. Od tego czasu pozostawał jednym z biskupów seniorów diecezji.

</doc>
<doc id="2582463" url="https://pl.wikipedia.org/wiki?curid=2582463" title="CXOM31 J004253.1+411422">
CXOM31 J004253.1+411422



</doc>
<doc id="2582464" url="https://pl.wikipedia.org/wiki?curid=2582464" title="Kosmos 77">
Kosmos 77

Kosmos 77 – radziecki satelita rozpoznawczy. Dziewiąty statek typu Zenit-4 należącego do programu Zenit, którego konstrukcja została oparta na załogowych kapsułach Wostok.

</doc>
<doc id="2582465" url="https://pl.wikipedia.org/wiki?curid=2582465" title="Kosmos 79">
Kosmos 79

Kosmos 79 – radziecki satelita rozpoznawczy. Dziesiąty statek typu Zenit-4 należącego do programu Zenit, którego konstrukcja została oparta na załogowych kapsułach Wostok.

</doc>
<doc id="2582466" url="https://pl.wikipedia.org/wiki?curid=2582466" title="Kosmos 85">
Kosmos 85

Kosmos 85 – radziecki satelita rozpoznawczy. Jedenasty statek typu Zenit-4 należącego do programu Zenit, którego konstrukcja została oparta na załogowych kapsułach Wostok.

</doc>
<doc id="2582468" url="https://pl.wikipedia.org/wiki?curid=2582468" title="Kosmos 91">
Kosmos 91

Kosmos 91 – radziecki satelita rozpoznawczy. Dwunasty statek typu Zenit-4 należącego do programu Zenit, którego konstrukcja została oparta na załogowych kapsułach Wostok.

</doc>
<doc id="2582471" url="https://pl.wikipedia.org/wiki?curid=2582471" title="Kosmos 92">
Kosmos 92

Kosmos 92 – radziecki satelita rozpoznawczy. Trzynasty statek typu Zenit-4 należącego do programu Zenit, którego konstrukcja została oparta na załogowych kapsułach Wostok. Przenosił również eksperymenty biologiczne i meteorologiczne, podobnie jak Kosmos 45 i Kosmos 65.

</doc>
<doc id="2582472" url="https://pl.wikipedia.org/wiki?curid=2582472" title="Kosmos 94">
Kosmos 94

Kosmos 94 – radziecki satelita rozpoznawczy. Czternasty statek typu Zenit-4 należącego do programu Zenit, którego konstrukcja została oparta na załogowych kapsułach Wostok.
Przenosił również eksperymenty biologiczne.

</doc>
<doc id="2582473" url="https://pl.wikipedia.org/wiki?curid=2582473" title="Bielewo (przystanek kolejowy)">
Bielewo (przystanek kolejowy)

Bielewo - nieczynny kolejowy przystanek osobowy na linii nr 366 w Bielewie, w województwie wielkopolskim, w Polsce. Zachowała się wiata przystankowa i peron. Przystanek znajduje się na trasie Krzywińskiej Kolei Drezynowej.

</doc>
<doc id="2582475" url="https://pl.wikipedia.org/wiki?curid=2582475" title="Bieżyń (przystanek kolejowy)">
Bieżyń (przystanek kolejowy)

Bieżyń – nieczynny kolejowy przystanek osobowy na linii nr 366 w Bieżyniu, w województwie wielkopolskim, w Polsce. Zachował się tylko peron. Przystanek znajduje się na trasie Krzywińskiej Kolei Drezynowej.

</doc>
<doc id="2582476" url="https://pl.wikipedia.org/wiki?curid=2582476" title="Hansjörg Vogel">
Hansjörg Vogel

Hansjörg Vogel (ur. 16 marca 1951 w Bernie) – szwajcarski teolog katolicki, w latach 1976-1995 duchowny rzymskokatolicki. Od kwietnia 1994 do czerwca 1995 był biskupem Bazylei, jednak zrezygnował z tego stanowiska i w ogóle z kapłaństwa po tym, jak wyszło na jaw, iż już jako biskup został ojcem dziecka.
Życiorys.
Święcenia kapłańskie przyjął 28 listopada 1976 w diecezji Bazylei. 14 stycznia 1994 został wybrany ordynariuszem tej diecezji, zaś 3 lutego 1994 papież Jan Paweł II zatwierdził go na tym stanowisku. Sakry udzielił mu 4 kwietnia 1994 Otto Wüst, jego poprzednik na tej stolicy biskupiej. 2 czerwca 1995 zrezygnował z kierowania diecezją, wkrótce później opuścił stan kapłański i poślubił matkę swojego dziecka. W latach 2001-2011 pracował w administracji kantonu Lucerna, później przeszedł na emeryturę.

</doc>
<doc id="2582478" url="https://pl.wikipedia.org/wiki?curid=2582478" title="Lubiń Kościański">
Lubiń Kościański

Lubiń Kościański – nieczynny kolejowy przystanek osobowy na linii nr 366 w Lubiniu, w województwie wielkopolskim, w Polsce. Zachował się peron i dom mieszkalny. Przystanek znajduje się na trasie Krzywińskiej Kolei Drezynowej.

</doc>
<doc id="2582479" url="https://pl.wikipedia.org/wiki?curid=2582479" title="Jerka (przystanek kolejowy)">
Jerka (przystanek kolejowy)

Jerka – nieczynny kolejowy przystanek osobowy na linii nr 366 w Jerce, w województwie wielkopolskim, w Polsce. Zachował się zdemolowany budynek stacyjny. Przystanek znajduje się na trasie Krzywińskiej Kolei Drezynowej..

</doc>
<doc id="2582481" url="https://pl.wikipedia.org/wiki?curid=2582481" title="Procesor karty graficznej">
Procesor karty graficznej



</doc>
<doc id="2582484" url="https://pl.wikipedia.org/wiki?curid=2582484" title="Rogaczewo (przystanek kolejowy)">
Rogaczewo (przystanek kolejowy)

Rogaczewo – nieczynny kolejowy przystanek osobowy na linii nr 366 w Rogaczewie Małym, w województwie wielkopolskim, w Polsce. Zachował się zdemolowany budynek stacyjny, peron, wysoka rampa towarowa oraz dom mieszkalny. Przystanek znajduje się na trasie Krzywińskiej Kolei Drezynowej..

</doc>
<doc id="2582489" url="https://pl.wikipedia.org/wiki?curid=2582489" title="Choryń (przystanek kolejowy)">
Choryń (przystanek kolejowy)

Choryń – nieczynny kolejowy przystanek osobowy na linii nr 366 w Choryni, w województwie wielkopolskim, w Polsce. Zachował się tylko peron. Przystanek znajduje się na trasie Krzywińskiej Kolei Drezynowej.

</doc>
<doc id="2582490" url="https://pl.wikipedia.org/wiki?curid=2582490" title="Henryk Albin Tomaszewski">
Henryk Albin Tomaszewski

Henryk Albin Tomaszewski (ur. 1 marca 1906 w Siedlcach, zm. 19 lipca 1993 w Warszawie) – polski rzeźbiarz specjalizujący się w szkle artystycznym.
W latach 1926-1930 studiował w Miejskiej Szkole Sztuk Zdobniczych i Malarstwa w Warszawie, w latach 1930-1936 studiował pod kierunkiem prof. Tadeusza Breyera i prof. Tadeusza Pruszkowskiego w warszawskiej Akademii Sztuk Pięknych. W 1946 wyjechał do Szklarskiej Poręby, gdzie do 1950 roku pracował i tworzył w tamtejszej hucie szkła „Józefina”. Od 1950 roku tworzył jako artysta niezależny. W latach 1950-1952 wykładał w Pracowni Projektowania Szkła Państwowej Wyższej Szkole Sztuk Plastycznych we Wrocławiu. Po 1963 roku osiadł na stałe w Warszawie tworząc swoje szklane rzeźby m.in. w hutach szkła na Targówku, w Wołominie, Falenicy i Ożarowie. Miał szereg wystaw indywidualnych w kraju i za granicą. Szklane rzeźby Henryka Albina Tomaszewskiego znajdują się w kolekcjach muzealnych i prywatnych w Polsce i na świecie.
Dzieła Tomaszewskiego charakteryzują się dużą ekspresyjnością. W swojej sztuce inspirował się muzyką (Chopin, Czajkowski, Lutosławski) oraz poezją (Norwid).
Pochowany na cmentarzu Powązkowskim w Warszawie (kwatera 154a-5-2).

</doc>
<doc id="2582491" url="https://pl.wikipedia.org/wiki?curid=2582491" title="Racot (przystanek kolejowy)">
Racot (przystanek kolejowy)

Racot – nieczynny kolejowy przystanek osobowy na linii nr 366 w Racocie, w województwie wielkopolskim, w Polsce. Zachował się budynek stacyjny. Przystanek znajduje się na trasie Krzywińskiej Kolei Drezynowej.

</doc>
<doc id="2582494" url="https://pl.wikipedia.org/wiki?curid=2582494" title="Berkeley Square">
Berkeley Square

Berkeley Square – plac w centralnym Londynie (Anglia), znajdujący się w dzielnicy Mayfair, w City of Westminster. Został utworzony w połowie XIX wieku, według projektu brytyjskiego architekta Williama Kenta. Nazwa placu została zaczerpnięta od Berkeley House, londyńskiej rezydencji rodu Berkeley, który stał w tym miejscu do 1733 roku.
Początkowo Berkeley Square był okolicą mieszkalną, obecnie pozostał tam jeden blok mieszkalny, pod numerem 48. Na placu znajduje się pomnik brytyjskiego rzeźbiarza Alexandra Munro, wykonany w 1858 roku. Zasadzone w 1789 roku platany klonolistne są najstarszymi w centralnym Londynie.
Wokół placu znajdują się budynki zaprojektowane m.in. przez znaczącego szkockiego architekta Roberta Adama.

</doc>
<doc id="2582496" url="https://pl.wikipedia.org/wiki?curid=2582496" title="Klasztor Emaus w Pradze">
Klasztor Emaus w Pradze

Klasztor Emaus (czes. "Emauzský klášter") – zabytkowy klasztor benedyktynów w Pradze, zwany Na Slovanech lub Emauzy, założony 21 listopada 1347 przez cesarza i króla czeskiego Karola IV. Znajduje się w dzielnicy Praga 2 na Nowym Mieście, między ulicami Vyšehradská, Trojická, Pod Slovany i Na Slovanech. 
Klasztor został założony na podstawie przywileju papieża Klemensa VI z 1346 roku. Zbudowany na skalnym pagórku nieopodal dawnego kościoła św. Kosmy i Damiana, był on częścią architektonicznego założenia Nowego Miasta w Pradze. Przy klasztorze wybudowano w 1371 kościół pod wezwaniem Panny Marii, św. Hieronima, słowiańskich świętych Cyryla i Metodego oraz czeskich świętych - świętego Wojciecha i świętego Prokopa z Sazawy. Poświęcenie klasztoru miało miejsce 29 kwietnia 1372, a dokonał go arcybiskup Pragi Jan Očko z Vlašimi. W czasie konsekracji odczytano fragment ewangelii św. Łukasza mówiący o spotkaniu zmartwychwstałego Jezusa przez dwóch uczniów zdążających do Emaus, co znalazło później swój wyraz w potocznej nazwie klasztoru. W zamyśle cesarza miał być to ośrodek liturgii słowiańskiej, co było świadomym nawiązaniem do działalności św. Cyryla i Metodego. 
Klasztor, wraz z czterema innymi kościołami ufundowanymi przez Karola IV, wyznacza na planie miasta kształt krzyża. Kierunek północ - południe wyznaczają lokalizacje kościołów św. Katarzyny i Zwiastowania Maryi Panny na słupie, a wschód - zachód – kościół Panny Marii i św. Karola Wielkiego oraz klasztor Emaus. Ramiona tego architektonicznego krzyża przecinają się w miejscu zajmowanym przez kościół św. Apolinarego. 
W latach 1419–1589 klasztor znajdował się w rękach husytów (utrakwistów). Na początku panowania Rudolfa II wrócił on w ręce katolików. W 1636 objęli go benedyktyni z katalońskiego klasztoru w Montserrat, którzy z kolei w 1880 zostali zastąpieni przez zakonników z Niemiec. W 1920 przywrócono tu sprawowanie liturgii słowiańskiej. W 1942 gestapo aresztowało opata i skierowało go do obozu koncentracyjnego, pozostałych zakonników wygnano, a w klasztorze otworzono szpital wojskowy.
14 lutego 1945 kościół i klasztor doznały znacznych zniszczeń na skutek bombardowania w czasie alianckiego nalotu. Zespół klasztorny, odbudowywany po wojennych zniszczenia przez benedyktynów, którzy powrócili z wygnania, został w roku 1950 upaństwowiony i przekazany Czechosłowackiej Akademii Nauk (utworzono tu Zakład Historii), co spowodowało emigrację części zakonników do Włoch (sam opat znalazł się w radzieckim łagrze). Wieże kościoła, pierwotnie barokowe z XVII–XVIII wieku, odbudowano w końcu lat 60., nadając im współczesną formę, co było źródłem licznych kontrowersji. Po 1989 benedyktyni odzyskali kościół i klasztor. W 2003, kiedy odbudowa kościoła została zakończona, poświęcono nowy ołtarz, a pierwszą mszę odprawiono - zgodnie z wezwaniem - w Poniedziałek Wielkanocny 21 kwietnia 2003.
W latach 1908-1918 opatem klasztoru był Alban Schachleiter (1861-1937), utrzymujący w późniejszych latach ścisłe kontakty z NSDAP i proszony przez Hitlera o odprawienie dla niego mszy św. przed inauguracją Reichstagu w marcu 1933, do czego nie doszło z powodu zawieszenia go w obowiązkach w dniu 17 III 1933 z powodu krytyki na łamach "Volkischer Beobachter" antynazistowskich listów pasterskich biskupów katolickich.

</doc>
<doc id="2582516" url="https://pl.wikipedia.org/wiki?curid=2582516" title="Romer (herb szlachecki)">
Romer (herb szlachecki)

Romer (Scipiones, Jelita odmienne, Laski) – polski herb szlachecki, pochodzenia niemieckiego, mylnie określany jako Jelita.
Opis herbu.
Herb znany był w kilku wariantach. Numeracja według Ostrowskiego. Opisy według klasycznych zasad blazonowania:
Romer I: "W polu czerwonym dwie laski pielgrzymie skrzyżowane w skos, srebrne. Klejnot: nad hełmem bez korony samo godło. Labry czerwone podbite srebrem."
Romer II: Herb zasadniczo taki sam, w innej stylizacji.
Romer III: Pole w pas złoto-błękitne, na tym laski czarne. Na hełmie kapelusz złoty, na którym klejnot – samo godło. Labry błękitne, podbite złotem.
Romer IV: W klejnocie nad każdą laską pióropusz z piór strusich.
Romer V: Pole w pas złoto-czarne, na tym laski czarno-złote. Nad hełmem kapelusz czarny z wyłogiem złotym, nad którym godło czarno-złote z trzema piórkami kogucimi złotymi na rękojeściach. Labry czarne, podbite złotem.
Romer VI: Jak powyższy, ale pióra na rękojeściach strusie.
Najwcześniejsze wzmianki.
Rodzina pierwotnie mieszczańska, przybyła do Polski w XVI wieku. Z niej Marcin, mieszczanin krakowski, otrzymał nobilitację w 1543. Herb rodziny w wariancie podstawowym wymieniany m.in. przez Niesieckiego ("Korona polska"), Ostrowskiego ("Księga herbowa rodów polskich") i Żernickiego ("Der polnische Adel"). Warianty II, III pochodzą z "Nowego Siebmachera". Wariant IV pochodzi z "Baltisches Wappenbuch". Wariant V, także wymieniany przez Siebmachera, miał być herbem rodziny w Saksonii. Wariant VI pochodzić miał z herbarza pruskiego.
Rodzina Romerów.
Rodzina przybyła z Saksonii, gdzie już w 1470 mieli otrzymać nobilitację. Mimo to, przybywszy do Polski zaliczali się w poczet mieszczan i dopiero Marcin Romer, mieszczanin krakowski, otrzymać miał nobilitację polską w 1543. Jan pisał się z Chyszowa, posiadał też wieś Bieździatkę. W kościele w tej ostatniej wsi jest pochowanych kilku Romerów. Jan Romer założył linię małopolską. Istniała też linia osiadła w Inflantach Polskich, Kurlandii i na Litwie. Z linii małopolskiej Justus (Jodok) Romer był w 1595 roku właścicielem wsi Jedlicze. Z tej samej rodziny Jan pisał się "z Jedlicza" w 1697 lub 1703. Z małopolskich Romerów Aleksander był w 1757 kasztelanem zawichojskim, Karol w 1765 kasztelanem czchowskim. Linia ta otrzymała 14 sierpnia 1818 austriacki tytuł hrabiowski, ale z herbem Jelita. Przypisywanie Romerom herbu Jelita to błąd, pochodzący pierwotnie od Niesieckiego. Uruski podaje, że Romerowie w XVII i XVIII wieku używali herbu Jelita w wersji podstawowej bądź odmiany z dwiema tylko kopiami. Z linii małopolskiej wywodzili się m.in. Eugeniusz Romer i jego synowie: Witold Romer i Edmund Romer.
Herbowni.
Ponieważ herb Romer był herbem własnym, przysługiwać powinien tylko jednej rodzinie herbownych:
Romer (Römer, Roemer, Remer, Rejmer, Rehmer).

</doc>
<doc id="2582520" url="https://pl.wikipedia.org/wiki?curid=2582520" title="Nino Sałukwadze">
Nino Sałukwadze



</doc>
<doc id="2582526" url="https://pl.wikipedia.org/wiki?curid=2582526" title="Pomnik Katyński w Warszawie">
Pomnik Katyński w Warszawie

Pomnik Katyński w Warszawie (niekiedy również Kamień Katyński) – pomnik upamiętniający ofiary zbrodni katyńskiej zaprojektowany przez artystę rzeźbiarza Andrzeja Renesa, położony w Warszawie przy ul. Podwale w rejonie placu Zamkowego (do 2012 roku na rogu ul. Senatorskiej i placu Zamkowego), odsłonięty w pierwotnej lokalizacji 6 maja 1998 roku, a w nowej lokalizacji 13 kwietnia 2012 roku.
Forma pomnika.
Pomnik ma formę kamienia pamiątkowego z metalową tablicą z napisem KATYŃ oraz inskrypcją:
Metalową tablicę umocowano na głazie narzutowym przekazanym przez przyjaciół płk. Ryszarda Kuklińskiego: Leona i Romana Barszczów.
Historia i uroczystości.
Pomnik powstał z inicjatywy płk. Ryszarda Kuklińskiego oraz dziennikarzy polonijnych Krystyny Skoczylas, Andrzeja Czumy, Józefa Szaniawskiego i Marka Kulisiewicza. 15 sierpnia 1997 roku przeprowadzili oni w Związku Klubów Polskich w Chicago aukcję fotografii płk. Kuklińskiego, zbierając środki na budowę pomnika katyńskiego w Warszawie. W budowie pomnika uczestniczyli bracia Arkadiusz, Sławomir i Stefan Melak. W czasie uroczystości odsłonięcia, która odbyła się 6 maja 1998 roku, okolicznościowe przemówienie wygłosił płk Ryszard Kukliński. Ministerstwo Obrony Narodowej nie wydelegowało na uroczystość odsłonięcia asysty wojskowej i w ceremonii uczestniczyła kompania reprezentacyjna i orkiestra Szkoły Głównej Służby Pożarniczej.
W 2010 roku, po katastrofie polskiego Tu-154 w Smoleńsku, pomnik stał się jednym z miejsc na terenie stolicy, gdzie zaczęto upamiętniać ofiary katastrofy.
W 2011 roku skwer, na którym stał pomnik, został odzyskany przez prywatnych właścicieli, a nabywca tego terenu wyraził oczekiwanie, że pomnik zostanie usunięty do dnia 28 lutego 2012 roku. Pojawiły się różne koncepcje nowej lokalizacji pomnika, a decyzja o jego przeniesieniu wywołała kontrowersje.
Ostatecznie postanowiono przenieść pomnik na przeciwną stronę ul. Podwale, w pobliżu dawnego miejsca w rejonie placu Zamkowego. Uroczystość ponownego odsłonięcia odbyła się 13 kwietnia 2012 roku; w ceremonii wzięła udział asysta wojskowa. Odsłonięcia pomnika dokonali prezydent Warszawy Hanna Gronkiewicz-Waltz, Andrzej Melak, przewodniczący Komitetu Katyńskiego, i Józef Szaniawski, a ceremonii poświęcenia dokonał metropolita warszawski ks. kardynał Kazimierz Nycz.

</doc>
<doc id="2582528" url="https://pl.wikipedia.org/wiki?curid=2582528" title="Europejska Nagroda Filmowa – Nagroda Publiczności dla najlepszego filmu">
Europejska Nagroda Filmowa – Nagroda Publiczności dla najlepszego filmu

Europejska Nagroda Filmowa - Nagroda Publiczności dla najlepszego filmu przyznawana jest od 2006 r.

</doc>
<doc id="2582532" url="https://pl.wikipedia.org/wiki?curid=2582532" title="Kurzagóra">
Kurzagóra

Kurzagóra – nieczynny kolejowy przystanek osobowy na linii nr 366 w Kurzej Górze, w województwie wielkopolskim, w Polsce. Otwarty w 1900, zamknięty dla ruchu pasażerskiego w 1991, dla ruchu towarowego w 1992.

</doc>
<doc id="2582542" url="https://pl.wikipedia.org/wiki?curid=2582542" title="Victoria Embankment">
Victoria Embankment

Victoria Embankment – ulica w centralnym Londynie (Anglia), stanowiąca część Thames Embankment. Biegnie wzdłuż północnego brzegu Tamizy, od Pałacu Westminsterskiego do Blackfriars Bridge. Stanowi główną arterię komunikacji drogowej pomiędzy City of London a City of Westminster.
Budowa.
Budowa Victoria Embankment trwała w latach 1865-1870, a jej konstruktorem był angielski inżynier Joseph Bazalgette. Wykonawcą prac był Thomas Brassey. Głównym powodem powstania ulicy była potrzeba zapewnienia miastu nowoczesnego systemu kanalizacji, jak również odciążenie ulic Strand i Fleet Street. Projekt obejmował zwężenie koryta rzeki oraz zabudowanie jej brzegu, a także budowę tunelu dla Metropolitan District Railway (poprzednik dzisiejszej linii metra District Line), powstanie dwóch publicznych ogrodów (jeden z nich przylega do budynków rządowych za Whitehall, a drugi rozciąga się pomiędzy mostami Hungerford i Waterloo). 
Transport.
Wzdłuż Victoria Embankment usytuowane są stacje metra: Westminster, Embankment, Charing Cross, Temple i Blackfriars. Również zamknięta w 1994 stacja Aldwych znajdowała się w pobliżu.
Przy Victoria Embankment znajdują się pirsy Westminster Millennium, Embankment i Blackfriars Millennium, które oferują transport rzeczny w ramach London River Services. Również z Savoy Pier odbywają się rejsy wycieczkowe.
Znaczące miejsca.
Statki na stałe zacumowane przy Victoria Embankment: "HMS President", "HMS Wellington" i "PS Tattershall Castle". 
Ponadto, można tam znaleźć pomnik Charlesa Gordona, Royal Air Force Memorial, Battle of Britain Monument, Cleopatra's Needle i Cleopatra's Kiosk.

</doc>
<doc id="2582543" url="https://pl.wikipedia.org/wiki?curid=2582543" title="Jezioro Dobre (powiat poznański)">
Jezioro Dobre (powiat poznański)

Jezioro Dobre – jezioro polodowcowe znajdujące się w granicach administracyjnych Pobiedzisk, na peryferiach miasta, na południowy wschód od Rynku.
Powierzchnia jeziora wynosi 11,5 ha.
Od północnego wschodu przylega do jeziora ulica Półwiejska i niewielki las. Na północ od Jeziora Dobrego rozlewa swe wody nieco mniejsze Jezioro Małe. Południowy brzeg akwenu jest terenem podmokłym.

</doc>
<doc id="2582547" url="https://pl.wikipedia.org/wiki?curid=2582547" title="Ghana na Mistrzostwach Świata w Lekkoatletyce 2011">
Ghana na Mistrzostwach Świata w Lekkoatletyce 2011

Ghana na Mistrzostwach Świata w Lekkoatletyce 2011 była reprezentowana przez 7 zawodników.

</doc>
<doc id="2582549" url="https://pl.wikipedia.org/wiki?curid=2582549" title="Mario Pérez (ur. 1982)">
Mario Pérez (ur. 1982)

Mario Pérez Zúñiga (ur. 17 czerwca 1982 w mieście Meksyk) – meksykański piłkarz występujący najczęściej na pozycji lewego obrońcy.
Kariera klubowa.
Pérez pochodzi ze stołecznego miasta Meksyk i jest wychowankiem tamtejszego zespołu Club Necaxa. W meksykańskiej Primera División zadebiutował za kadencji szkoleniowca Raúla Ariasa – 24 lutego 2001 w przegranym 1:2 spotkaniu z Atlante. Miejsce w wyjściowej jedenastce wywalczył sobie jednak dopiero dwa lata później, w rozgrywkach 2003/2004. Wtedy także strzelił pierwszego gola w najwyższej klasie rozgrywkowej – 21 lutego 2004 w wygranej 2:1 konfrontacji z Morelią.
Dobra postawa prezentowana w meczach ligowych i reprezentacyjnych zaowocowała transferem Péreza za sumę trzech milionów dolarów do jednej z najbardziej utytułowanych drużyn w kraju – stołecznego Club América. Zawodnik spędził tam na wypożyczeniu sezon 2004/2005, jednak pozostawał rezerwowym drużyny. Mimo to wywalczył z Américą tytuł mistrza Meksyku w wiosennym sezonie Clausura. Po powrocie do Necaxy wygrał z nią w 2007 roku rozgrywki InterLigi, dzięki czemu mógł kilka tygodni później wziąć udział w Copa Libertadores. Tam jego ekipa odpadła w 1/8 finału.
Latem 2007 Pérez został ściągnięty przez swojego byłego szkoleniowca z Necaxy, Raúla Ariasa, do zespołu San Luis FC. Tam spędził rok w roli podstawowego piłkarza drużyny, podczas Apertury dochodząc z nią do ćwierćfinału fazy play–off, natomiast w Clausurze do półfinału. Do Necaxy wrócił na czas trwania sezonu 2008/2009, po którym spadła ona do drugiej ligi. Zawodnik nie pozostał jednak w klubie i w rozgrywkiach 2009/2010 na zasadzie wypożyczenia reprezentował barwy Club Atlas, gdzie pełnił rolę rezerwowego i sporadycznie pojawiał się na ligowych boiskach.
W marcu 2011 Pérez po sześciu miesiącach bezrobocia podpisał umowę z amerykańskim drugoligowcem Atlanta Silverbacks. W North American Soccer League zadebiutował 10 kwietnia 2011 w przegranym 1:2 pojedynku z Minnesota Stars, natomiast premierową bramkę zdobył 24 kwietnia w meczu z Fort Lauderdale Strikers, także przegranej 1:2. Latem tego samego roku powrócił do Meksyku, przechodząc do Tecos UAG, występującego w rozgrywkach pierwszoligowych. Następnie był graczem drużyn Necaxa oraz Lobos. W 2016 roku zakończył karierę.
Kariera reprezentacyjna.
W 1999 roku Pérez został powołany przez selekcjonera José Luisa Reala do reprezentacji Meksyku U–17 na Mistrzostwa Świata U–17 w Nowej Zelandii. Młody zawodnik Necaxy był wówczas podstawowym graczem swojej kadry, występując w czterech meczach i odpadł z Meksykiem w ćwierćfinale.
W seniorskiej reprezentacji Meksyku Pérez zadebiutował za kadencji trenera Ricardo La Volpe, 19 listopada 2003 w zremisowanym 0:0 towarzyskim meczu z Islandią. Rok później wystąpił w trzech spotkaniach eliminacji do Mistrzostw Świata w Niemczech, jednak w składzie na światowy czempionat ostatecznie się nie znalazł. Bilans występów w dorosłej reprezentacji zamknął na dziewięciu rozegranych meczach bez zdobyczy bramkowej.
W 2004 roku Pérez został powołany przez Lavolpe składzie do reprezentacji Meksyku U–23 na Letnie Igrzyska Olimpijskie w Atenach. Zawodnik rozegrał na tym turnieju trzy spotkania, natomiast Meksykanie odpadli już w fazie grupowej.

</doc>
<doc id="2582554" url="https://pl.wikipedia.org/wiki?curid=2582554" title="Jezioro Kosewskie">
Jezioro Kosewskie

Jezioro Kosewskie (Naprusewskie) – jezioro polodowcowe znajdujące się w powiecie słupeckim, w gminie Ostrowite. Nad jeziorem leży wieś Lipnica oraz Kosewo.
Powierzchnia jeziora wynosi 90,2 ha. Średnia i maksymalna głębokość tego akwenu to 5,9 m i 9,9 m.

</doc>
<doc id="2582555" url="https://pl.wikipedia.org/wiki?curid=2582555" title="Tejo (gra plażowa)">
Tejo (gra plażowa)

Tejo – gra towarzyska i zręcznościowa popularna w Argentynie i Urugwaju. Może być rozgrywana przez dwu zawodników grających przeciwko sobie lub przez dwie drużyny dwu- lub trzyosobowe.
Zasady gry.
Boisko do gry ma 12 metrów długości na 2,5 szerokości. W poprzek długości przebiega linia oznaczająca środek boiska. Dzięki temu powstają dwa pola gry o wymiarach 6 × 2,5 m.
Tejo jest grą bardzo podobną do bochas (argentyńskiej gry zbliżonej do włoskiego bocce) i można przyjąć, że pochodzi z niej. W przeciwieństwie do bochas, gdzie gra się za pomocą kul z tworzywa sztucznego, w tejo gra się drewnianymi dyskami o średnicy do kilkunastu centymetrów. Każda ze stron rozgrywki posiada sześć krążków. Oprócz tego występuje jeden mniejszy o nazwie bochín, a jego nazwa pochodzi właśnie z bochas. Przed rozpoczęciem gry zazwyczaj strony rozgrywki wykonują rzut do linii środkowej boiska. Drużyna zawodnika, który rzucił swój krążek bliżej linii ma prawo rozpocząć mecz i rzucić bochín. Tym samym określa jego położenie w najbliższej rozgrywce. Wszystkie rzuty, zarówno bochín jak i dysków, wykonywane są zza linii końcowej boiska, a uważane są za ważne, jeżeli rzucany obiekt przekroczy linię oznaczającą połowę boiska. Każda następna rozgrywka rozpoczynana jest przez drużynę, która zwyciężyła w rozgrywce poprzedniej. Niezależnie od tego, kierunek kolejnych rozgrywek jest naprzemienny.
Przebieg gry.
Każda gra zawiera się z kilku rozgrywkach. Celem rozgrywki jest umieszczenie jak największej liczby własnych dysków w pobliżu bochín. Rzuca ten zawodnik (drużyna), którego dysk znajduje się dalej od celu niż dysk przeciwnika (drużyny przeciwnej). Po wyrzuceniu wszystkich dysków następuje podliczenie punktów z danej rozgrywki. Zdobywa je tylko zwycięzca rozgrywki (którego dysk leży najbliżej bochín), który otrzymuje punkt za każdy dysk umieszczony bliżej bochín niż najbliższy dysk przeciwnika). Zwycięzca rozpoczyna następną rozgrywkę rzucając bochín w kierunku przeciwnym (zza przeciwległej linii końcowej boiska). Partię wygrywa strona, która jak pierwsza osiągnęła ustaloną przed meczem liczbę punktów, zwykle 13, 15 lub 21.
Odmiany.
Szczególna odmiana tejo uprawiana jest w Kolumbii, gdzie traktowana jest jako gra narodowa. Pomimo zbieżności nazwy z grą argentyńską tamtejsza gra wywodzi się jeszcze z czasów prekolumbijskich. Używane do gry dyski mają niesymetryczny przekrój poprzeczny i wykonane są z litego metalu. Nie ma obowiązku rzucania dyskiem - można rzucić dowolnym przedmiotem np. kamieniem, butem, owocem. Wygodniej jest jednak rzucać twardym ciężkim, odpornym na zniszczenie przedmiotem o regularnym i powtarzalnym kształcie. Dlatego praktycznie wszyscy zawodnicy grają takimi samymi dyskami. Ponadto w rozgrywkach oficjalnych, jest to obowiązkowe. Gra nie rozgrywa się na płaszczyźnie boiska (bulodrom, plaża), gdyż cel umieszczony jest na tarczy. Ustawiona jest ona pod kątem około 45° względem podłoża, a wykonana z miękkiej, wilgotnej gliny, w którą częściowo zagłębiają się rzucane dyski. Na tarczy znajduje się cel. Od czasów nowożytnych jest nim mała, zwykle trójkątna, papierowa saszetka z mieszanką zapalną. Saszetka umocowana jest na metalowym pierścieniu wklejonym w glinę. Trafienie metalowym dyskiem w saszetkę z prochem powoduje efektowne zapalenie się jej zawartości.

</doc>
<doc id="2582556" url="https://pl.wikipedia.org/wiki?curid=2582556" title="Starcamp EP">
Starcamp EP

STARCAMP EP – siedemnasty singel japońskiej piosenkarki Nany Mizuki, wydany 5 lutego 2008. Utwór "Astrogation" wykorzystano jako piosenkę przewodnią programu "Music Fighter", a utwory "COSMIC LOVE" i "Dancing in the velvet moon" zostały użyte kolejno jako opening i ending anime "Rosario + Vampire". Singel osiągnął 5 pozycję w rankingu Oricon i pozostał na liście przez 14 tygodni, sprzedał się w nakładzie egzemplarzy.

</doc>
<doc id="2582558" url="https://pl.wikipedia.org/wiki?curid=2582558" title="Mój Big-Bit">
Mój Big-Bit

Mój Big-Bit – pierwszy album solowy polskiej wokalistki Ani Rusowicz, wydany 21 października 2011 roku przez wytwórnię płytową Universal Music Polska.
Album zawiera 6 premierowych kompozycji oraz 6 interpretacji z repertuaru Ady Rusowicz, a pierwszym promującym utworem była „Ślepa miłość”. Do piosenki został nakręcony także teledysk. 
Płyta dotarła do 12. miejsca listy OLiS, uzyskując status złotej płyty.
Lista utworów.
Sporządzono na podstawie materiału źródłowego.

</doc>
<doc id="2582559" url="https://pl.wikipedia.org/wiki?curid=2582559" title="Krwawa łaźnia w Stabłowicach">
Krwawa łaźnia w Stabłowicach

Krwawa łaźnia w Stabłowicach, niem. Stabelwitzer Blutbad – zbrojne przejęcie kościoła w Stabłowicach w 1653 roku przez austriackich żołnierzy, w wyniku której śmierć poniosło od kilku do kilkunastu mieszkańców wsi.
Zgodnie z postanowieniami pokoju westfalskiego kończącego wojnę trzydziestoletnią cesarz Ferdynand III Habsburg zarządził zwrot świątyń przejętych przez protestantów katolikom. 13 grudnia 1653 roku do podwrocławskich Stabłowic przybyła komisja cesarska i zażądała przekazania kluczy do kościoła i odejścia pastora. Sprzeciwili się temu uzbrojeni miejscowi chłopi. Po kilku dniach bezowocnych rokowań do wsi przybył oddział żołnierzy z Wrocławia i siłą usunął broniących pastora mieszkańców. Według różnych źródeł od kul i w wodach pobliskiej Bystrzycy miało zginąć od kilku do kilkunastu osób.

</doc>
<doc id="2582561" url="https://pl.wikipedia.org/wiki?curid=2582561" title="Pejzaż o zmierzchu">
Pejzaż o zmierzchu

Pejzaż o zmierzchu (hol. "Landschap met zonsondergang", ang. "Landscape at Dusk") – obraz olejny (nr kat.: F 191, JH 762) namalowany przez Vincenta van Gogha w kwietniu 1885 podczas jego pobytu w Nuenen. Obraz znajduje się w zbiorach Muzeum Thyssen-Bornemisza w Madrycie. 
Historia.
W kwietniu Vincent van Gogh zajęty był malowaniem obrazu "Jedzący kartofle". Namalował w tym czasie też pejzaż, poświęcony zachodowi słońca.
pisał 21 kwietnia 1885 w liście do brata Theo.
Van Gogh był zafascynowany przedstawieniem ciemności w XVII-wiecznym malarstwie niderlandzkim. Motyw ten wykorzystał zarówno w portretach wieśniaków jedzących w mrocznym pokoju jak i w "Pejzażu o zmierzchu", który charakteryzuje się realizmem z silnymi odcieniem tenebryzmu. Po wyjeździe do Paryża paleta artysty stała się jaśniejsza i bardziej kolorowa dzięki wpływom nowych trendów artystycznych, które kolejno się wokół niego pojawiały.

</doc>
<doc id="2582562" url="https://pl.wikipedia.org/wiki?curid=2582562" title="Lepnica wąskolistna">
Lepnica wąskolistna



</doc>
<doc id="2582565" url="https://pl.wikipedia.org/wiki?curid=2582565" title="Hässleholm">
Hässleholm

Hässleholm – miejscowość ("tätort") w południowej Szwecji, w regionie administracyjnym ("län") Skania. Siedziba władz ("centralort") gminy Hässleholm. W latach 1914–1970 Hässleholm miał status miasta.
W 2010 Hässleholm liczył 18 500 mieszkańców. W mieście rozwinął się przemysł meblarski.
Geografia.
Hässleholm stanowi główny ośrodek obszaru Göinge w północno-wschodniej części prowincji historycznej ("landskap") Skania, położony około 30 km na północny zachód od Kristianstad.
Historia.
W 1860 otwarto przy linii kolejowej Malmö – Katrineholm (Södra stambanan) stację Häsleholm. Nazwę stacji dała położona około 1,5 km od obecnego centrum miasta w kierunku jeziora Finjasjön posiadłość "Hässleholmsgården". W ciągu 2 poł. XIX w. zbudowano jeszcze połączenia kolejowe m.in. z Kritianstad (1865), Helsingborgiem (1875) oraz z Halmstad. Hässleholm (do 1906 "Hessleholm") stał się ważnym węzłem kolejowym, ośrodkiem przemysłowym (m.in. założone w 1889 zakłady metalowe "Hässleholms verkstäder") i miastem garnizonowym.
W 1888 Hässleholm uzyskał status "municipalsamhälle", a w 1901 köping. W 1914 Häslleholm otrzymał prawa miejskie; było to wówczas jedno z mniejszych miast Szwecji. W 1971 r., w wyniku reformy administracyjnej, miasto Hässleholm ("Hässleholms stad") weszło w skład nowo utworzonej gminy Hässleholm ("Hässleholms kommun"), która w obecnym kształcie istnieje od 1974.
Garnizon Hässleholm.
Do 2000 Hässleholm był miastem garnizonowym, m.in. stacjonowały tam w latach 1907–1994 jednostki zaopatrzeniowe (Skånska trängregementet (T 4)), w okresie 1947–2000 oddział wojsk pancernych (Skånska dragonregemente (P 2)) oraz w latach 1994–2000 pułk artylerii (Wendes artilleriregemente (A 3)).
Komunikacja i transport.
Hässleholm jest ważnym węzłem komunikacyjnym, przede wszystkim kolejowym (stacja Hässleholms centralstation).
Drogi.
W Hässleholmie krzyżują się drogi krajowe nr 21 ("Riksväg 21"; Kristianstad – Helsingborg), 23 ("Riksväg 23"; Malmö – Linköping) oraz 24 ("Riksväg 24"; Mellbystrand – Hässleholm).
Koleje.
Hässleholm położony jest na skrzyżowaniu linii kolejowych Malmö – Katrineholm – (Sztokholm) (Södra stambanan), Hässleholm – Eldsberga (- Halmstad) (Markarydsbanan) oraz Helsingborg – Kristianstad (Skånebanan), łączącej wschodnią i zachodnią część Skanii. Skånebanan obsługiwana jest przez Pågatågen oraz na odcinku Kristianstad – Hässleholm (– Malmö – Kopenhaga) przez Öresundståg.
Atrakcje turystyczne.
Na wschód od centrum położone jest lokalne muzeum na wolnym powietrzu ("Hembygdsparken i Hässleholm"), gdzie w 1934 odsłonięto posąg nazwany "Snapphane". Nawiązuje on do historii obszaru Göinge, stanowiącego w XVII w. podczas wojen duńsko-szwedzkich centrum antyszwedzkich wystąpień "snapphanar".
Miasta partnerskie.
Miasta partnerskie gminy Hässleholm:

</doc>
<doc id="2582567" url="https://pl.wikipedia.org/wiki?curid=2582567" title="Order Narodowy Lwa">
Order Narodowy Lwa

Order Narodowy Lwa (fr. "Ordre national du Lion") – najwyższe odznaczenie państwowe Republiki Senegalu ustanowione w 1960, nadawane za wybitne zasługi cywilne lub wojskowe.
Historia i zasady nadawania.
Order został ustanowiony 22 października 1960 – cztery miesiące po ogłoszeniu niepodległości Senegalu – w celu nagradzania obywateli kraju oraz cudzoziemców za wybitne zasługi cywilne lub wojskowe. Był modyfikowany w 1962 i 1964.
Nadającym odznaczenie jest urzędujący prezydent państwa, będący "ex officio" (z urzędu) Wielkim Mistrzem Orderu. Wnioski o przyznanie orderu rozpatruje Wielka Kapituła ("Grande Chancellerie de l’Ordre national du Lion"), której przewodniczy Wielki Kanclerz Orderu ("Grand Chancelier de l’Ordre national du Lion").
Klasy orderu.
"Ordre national du Lion" dzieli się na pięć klas:
Insygnia.
Odznakę orderu stopnia kawalerskiego stanowi gwiazda o pięciu emaliowanych na biało ramionach w srebrnym obramowaniu i zakończonych srebrnymi kulkami. Ramiona gwiazdy są połączone pięcioma wiązkami srebrnych promieni. Na środku awersu gwiazdy umieszczony jest okrągły, srebrny medalion z wizerunkiem lwa. Wizerunek ów jest otoczony emaliowanym na czerwono pierścieniem, na którym widnieje inskrypcja: „République du Sénégal • Un Peuple • Un But • Une Foi” (pol. „Jeden naród • Jeden cel • Jedna wiara”), złożona wersalikami. Na środku rewersu odznaki znajduje się flaga Senegalu otoczona srebrnym wieńcem laurowym. Odznaka jest zawieszona na dwóch, skrzyżowanych, srebrnych gałązkach laurowych. Metalowe elementy odznaki orderu stopnia oficerskiego i wyższych są pozłacane.
Wielka Gwiazda orderu – przynależna do dwóch najwyższych stopni odznaczenia – jest okrągła (śr. 80 mm), o trzydziestu – połączonych ze sobą – srebrnych promieniach, na które nałożona jest centralnie pięcioramienna gwiazda o takim samym wzorze i zdobieniu jak występująca w odznace stopnia komandorskiego.
Wstążki orderu są koloru zielonego. Wstążka stopnia oficerskiego odznaczenia jest uzupełniona rozetką.

</doc>
<doc id="2582569" url="https://pl.wikipedia.org/wiki?curid=2582569" title="Höganäs">
Höganäs

Höganäs - miejscowość (tätort) i siedziba gminy Höganäs w południowej Szwecji, w regionie Skania.
W styczniu 2012 liczyło 13 740 mieszkańców.

</doc>
<doc id="2582570" url="https://pl.wikipedia.org/wiki?curid=2582570" title="Queen Victoria Street">
Queen Victoria Street

Queen Victoria Street – ulica w centralnym Londynie (Anglia) w City of London, łącząca New Bridge Street z Mansion House Street. Została nazwana na cześć królowej Wiktorii panującej w latach 1837-1901. 
Ulica została otwarta w 1861 roku, a jej budowa pochłonęła milion funtów. Stanowi wizytówkę City of London.
Najbliższymi stacjami metra są Blackfriars, Mansion House i Bank.

</doc>
<doc id="2582573" url="https://pl.wikipedia.org/wiki?curid=2582573" title="Charles Lallemand">
Charles Lallemand

Charles Lallemand (ur. 23 czerwca 1774 w Metzu, zm. 9 marca 1839 w Paryżu) – francuski generał.
Życiorys.
Uczestnik wojen napoleońskich. Po zesłaniu Napoleona na Wyspę Świętej Heleny wyjechał do Teksasu gdzie planował utworzenie francuskiej kolonii po sprzedaniu Luizjany.

</doc>
<doc id="2582574" url="https://pl.wikipedia.org/wiki?curid=2582574" title="Bronisław Dardziński">
Bronisław Dardziński

Bronisław Dardziński (ur. 30 grudnia 1901 w Petersburgu, zm. 13 maja 1971 w Warszawie) – polski aktor teatralny i filmowy, reżyser radiowy, kierownik Teatru Polskiego Radia w Warszawie (1947–1948).
Życiorys.
Był synem Aleksandra Dardzińskiego i Pauliny z domu Maczernis. Kształcił się w Petersburgu, gdzie ukończył gimnazjum i szkołę realną Polskiej Macierzy Szkolnej. W 1921 przyjechał do Polski i krótko uczęszczał na Kursy Wokalno-Dramatyczne Heleny J. Hryniewieckiej organizowane w Warszawie. Od 1924 był słuchaczem na Oddziale Dramatycznym przy stołecznym Państwowym Konserwatorium Muzycznym. Studia ukończył w 1926, a 1 września tego roku zadebiutował na scenie teatralnej.
W sezonie 1926/1927 występował w Teatrze im. Aleksandra Fredry w Warszawie, w latach 1927–1929 w Teatrze Miejskim Rozmaitości w Częstochowie, a latem 1928 z zespołem częstochowskim grał w Kaliszu. W sezonie 1929/1930 występował na scenie Teatru Polskiego w Katowicach, a następnie był aktorem w zespole objazdowym Karola Adwentowicza. W latach 1930–1931 grał w warszawskim Teatrze „Jaskółka”. W lutym i marcu 1932 należał do zespołu Teatru Polskiego w Gdyni i z tym zespołem występował m.in. w Gdańsku. Od kwietnia 1932 do końca sezonu 1932/1933 należał do zespołu stołecznego Teatru Narodowego, w latach 1933–1935 do zespołu Teatru Miejskiego w Łodzi, a w lipcu 1934 występował w łódzkim Teatrze Letnim.
Na jesieni 1935 powrócił do Warszawy i występował na scenach warszawskich: Teatru Malickiej (1935–1936) i Teatru Kameralnego (1936–1938). W marcu 1936 oraz w kwietniu i maju 1937 brał udział w przedstawieniach Warsztatu Teatralnego PIST-u. Od 1936 występował często jako aktor i lektor w słuchowiskach i audycjach rozgłośni warszawskiej Polskiego Radia, a od 1938 całkowicie poświęcił się pracy radiowej jako aktor, lektor i reżyser.
W 1939 został zaangażowany do przedstawienia "Żeglarza" w Teatrze Ateneum, ale próby wkrótce zostały przerwane przez wybuch II wojny światowej. We wrześniu 1939 występował w audycjach radiowych nadawanych dla warszawskiego frontu oraz w koncertach organizowanych w szpitalach wojskowych. Podczas okupacji niemieckiej nie występował na scenie teatralnej. Był organizatorem akcji samopomocy koleżeńskiej dla aktorów, m.in. od października 1939 – z ramienia ZASP-u – organizował i prowadził w Warszawie tanią kuchnię, która przetrwała do powstania warszawskiego. W marcu 1941 w związku ze sprawą Igo Syma został aresztowany i 6 kwietnia wywieziony wraz ze Stefanem Jaraczem i Leonem Schillerem do KL Auschwitz. W obozie występował w monologach przed więźniami. Po wyjściu z obozu pracował jako goniec w Dyrekcji Kolei, a następnie prowadził kolonie dla dzieci polskich kolejarzy w Świdrze.
W latach 1942–1943 występował w tajnym Teatrze Szopka, zorganizowanym przez Janusza Strachockiego dla dzieci Grochowa. Po upadku powstania warszawskiego wyjechał do Kielc, a następnie do Lublina, gdzie powierzono mu reaktywowanie i zorganizowanie działu teatralnego Polskiego Radia.
W latach 1945–1948 i 1949–1950 był głównym reżyserem, a w latach 1947–1948 również kierownikiem Teatru Polskiego Radia w Warszawie. W 1951 dorywczo występował w warszawskiej Operze jako Wojciech Bogusławski w "Hrabinie", w inscenizacji Leona Schillera. W sezonie 1951/1952 występował na deskach Teatru Nowej Warszawy, w sezonie 1952/1953 krótko w Teatrze Polskim, a w sezonie 1953/1954 i do końca 1954 roku ponownie w Teatrze Nowej Warszawy. Od 1 stycznia 1955 do 30 czerwca 1957 był aktorem Teatru Domu Wojska Polskiego, w sezonie 1959/1960 występował w Teatrze Polskim. W latach 1960–1971 był członkiem zespołu artystycznego Teatru Ateneum. Równocześnie grał i reżyserował w radiu. 1 stycznia 1970 przeszedł na emeryturę, ale nadal występował gościnnie.
Był wieloletnim, zasłużonym działaczem ZASP-u, m.in. członkiem Zarządu Głównego (1939) i jego wiceprezesem (1945).
Pozostawił duży dorobek reżyserski w dziedzinie słuchowisk i audycji literackich – ponad dwieście nagrań. Po wojnie reżyserował m.in. "Zwycięstwo Sokratesa", w którym sam kreował główną rolę oraz "Graczy" i "Martwe dusze", a także popularną powieść radiową "W Jezioranach".
W okresie międzywojennym i po wojnie zagrał w kilkunastu filmach. Był wykonawcą głównie ról drugoplanowych i epizodów.
Wystąpił również w Teatrze Telewizji, m.in. w spektaklach: "Mistrz" Zdzisława Skowrońskiego w reż. Jerzego Antczaka (1964), "Volpone" Bena Jonsona w reż. Zygmunta Hübnera (1965) oraz w "Asmodeuszu" François Mauriaca w reż. Jana Bratkowskiego jako Proboszcz (1968). Pochowany na cmentarzu Powązkowskim w Warszawie (kwatera 166-4-10).

</doc>
<doc id="2582576" url="https://pl.wikipedia.org/wiki?curid=2582576" title="Nässjö">
Nässjö

Nässjö – miejscowość (tätort) w Szwecji, w regionie administracyjnym ("län") Jönköping, w gminie Nässjö.
Według danych Szwedzkiego Urzędu Statystycznego liczba ludności wyniosła: 17 719 (31 grudnia 2015), 18 416 (31 grudnia 2018) i 18 417 (31 grudnia 2019).
W mieście rozwinął się przemysł metalowy, elektrotechniczny, meblarski oraz poligraficzny.

</doc>
<doc id="2582579" url="https://pl.wikipedia.org/wiki?curid=2582579" title="Sävsjö">
Sävsjö

Sävsjö – miejscowość (tätort) w Szwecji, w regionie administracyjnym ("län") Jönköping, w gminie Sävsjö.
Według danych Szwedzkiego Urzędu Statystycznego liczba ludności wyniosła: 5374 (31 grudnia 2015), 5537 (31 grudnia 2018) i 5644 (31 grudnia 2019).

</doc>
<doc id="2582580" url="https://pl.wikipedia.org/wiki?curid=2582580" title="Trickster (singel Nany Mizuki)">
Trickster (singel Nany Mizuki)

Trickster – osiemnasty singel japońskiej piosenkarki Nany Mizuki, wydany 1 października 2008. Utwory "DISCOTHEQUE" i "Trinity Cross" zostały użyte kolejno jako opening i ending anime "Rosario + Vampire season II". Singel osiągnął 2 pozycję w rankingu Oricon i pozostał na liście przez 19 tygodni, sprzedał się w nakładzie egzemplarzy. Osiągnął status złotej płyty.

</doc>
<doc id="2582581" url="https://pl.wikipedia.org/wiki?curid=2582581" title="Zbigniew Romanowicz">
Zbigniew Romanowicz

Zbigniew Romanowicz (ur. 28 listopada 1932 w Stryju, zm. 22 grudnia 2010 we Wrocławiu) – polski matematyk, specjalizujący się w analizie matematycznej, nauczyciel akademicki związany z Politechniką Wrocławską i Wyższą Szkołą Pedagogiczną w Opolu.
Życiorys.
Dzieciństwo i młodość.
Urodził się w 1932 roku w Stryju. Podczas II wojny światowej stracił ojca, a po jej zakończeniu osiedlił się z matką i dwiema siostrami w Stargardzie, a w 1946 roku w Gliwicach, gdzie w 1951 roku ukończył Gimnazjum i Liceum Mechaniczne w Gliwicach, a w 1952 roku Wyższy Kurs Techniczno-Pedagogiczny w Bytomiu. Przez dwa lata uczył matematyki i przedmiotów zawodowych w Technikum Hutniczo-Mechanicznym w Gliwicach. W latach 1954–1959 studiował matematykę na Uniwersytecie Wrocławskim, a rok przed obroną magisterium jeszcze jako student rozpoczął pracę na Politechnice Wrocławskiej.
Praca w Opolu.
Od 1960 roku był związany był także zawodowo z Katedrą Matematyki Wyższej Szkoły Pedagogicznej w Opolu, w której prowadził zajęcia dydaktyczne. W 1966 roku uzyskał stopień naukowy doktora nauk matematycznych na Wydziale Matematyki, Fizyki i Chemii Uniwersytetu Wrocławskiego. W tym samym roku przeniósł na stałe się do Opola oraz podjął pracę w Katedrze Analizy Matematycznej. Poza pracą dydaktyczną rozpoczął aktywną działalność naukową w ramach seminariów z teorii sterowań optymalnych i kosmologii, prowadzonych przez prof. Andrzeja Ziębę, zaś później prowadził samodzielnie seminaria z teorii sterowań optymalnych i teorii grafów. W 1968 roku uzyskał nominację na stanowisko docenta. W latach 1969–1976 pełnił funkcję kierownika Katedry Podstaw Matematyki, a w latach 1969–1972 był prorektorem WSP w Opolu.
Praca we Wrocławiu.
W 1978 roku przeprowadził się ponownie do Wrocławia, gdzie podjął pracę w Instytucie Matematyki Politechniki Wrocławskiej oraz został jego wicedyrektorem. W latach 1984–1990 był dyrektorem tego Instytutu. Tam pracował do końca swojego przejścia na emeryturę.
Działalność naukowo-dydaktyczna.
Zbigniew Romanowicz był człowiekiem bardzo aktywnym we wszystkich dziedzinach życia akademickiego, a uczelnie, w których pracował korzystały z jego zdolności organizacyjnych. Studenci, uczniowie szkół i współpracownicy cenili jego talent dydaktyczny. Pod jego okiem zdobywali szlify dydaktyczne liczni młodzi matematycy opolscy i wrocławscy. Współpracownicy i doktoranci korzystali z jego bardzo szerokich zainteresowań naukowych, które dotyczyły m.in. gier różniczkowych, teorii sterowań optymalnych oraz analizy kombinatorycznej. W jego dorobku, jako autora lub współautora, znalazło się około 40 publikacji naukowych i dydaktycznych. Jego wkład w kształcenie kadry to 15 wypromowanych doktorów, w tym 4 z Opola. Za jego wstawiennictwem w 1975 roku powstał w Opolu Oddział Opolski Polskiego Towarzystwa Matematycznego, a członkowie Oddziału powierzyli mu funkcję prezesa.
Jego pasją była popularyzacja matematyki wśród dorosłych, młodzieży i dzieci. W 1972 roku podjął inicjatywę prof. Jerzego Słupeckiego i za akceptacją Opolskiego Kuratorium Oświaty doprowadził do otwarcia w Liceum Ogólnokształcącym nr 1 w Opolu klasy dla matematycznie uzdolnionej młodzieży. Ponadto był współautorem programu nauczania i jednym z nauczycieli w tej klasie. Sferę tej działalności kontynuował później we Wrocławiu. Przez wiele lat był Przewodniczącym Komitetu Okręgowego Olimpiady Matematycznej. Pod patronatem PTM prowadził od 1994 roku zajęcia w międzyszkolnych kółkach matematycznych dla uczniów szkół podstawowych i średnich, a także kółko matematyczne dla olimpijczyków w XIV Liceum Ogólnokształcącym we Wrocławiu. Przez 10 lat był przewodniczącym Jury Konkursu Gier Matematycznych i Logicznych w ramach Comité International des Jeux Mathematiques z siedzibą w Paryżu. Setki jego oryginalnych, niezwykle pomysłowych zadań konkursowych z tzw. "błyskiem" fascynują do dzisiaj miłośników matematyki rekreacyjnej nie tylko w Polsce. Zmarł w 2010 roku we Wrocławiu. Pochowany we Wrocławiu, cm. Grabiszyński.

</doc>
<doc id="2582583" url="https://pl.wikipedia.org/wiki?curid=2582583" title="Tidaholm">
Tidaholm

Tidaholm – miejscowość (tätort) i siedziba gminy Tidaholm w południowej Szwecji, w regionie Västra Götaland.
W styczniu 2012 liczyło 7900 mieszkańców.

</doc>
<doc id="2582585" url="https://pl.wikipedia.org/wiki?curid=2582585" title="Disneyland (powieść)">
Disneyland (powieść)

Disneyland – powieść autorstwa Stanisława Dygata wydana po raz pierwszy w roku 1965 nakładem oficyny wydawniczej PIW.
Treść.
Akcja rozgrywa się w Krakowie lat sześćdziesiątych.
Narratorem, a zarazem głównym bohaterem "Disneylandu" jest Marek Arens, młody architekt i sportowiec. Zmaga się on z rzeczywistością, nie potrafi odnaleźć swojego miejsca w świecie ani swojego sensu istnienia. Przez większość czasu podejmuje pochopne decyzje i zmienia je. Choć jest dobrze wykształcony, przystojny, żyje dostatnio i osiąga znaczące wyniki w sporcie, wręcz sprawia wrażenie współczesnego "człowieka sukcesu", nie jest w stanie zaznać spokoju. Próby odnalezienia Jowity (dziewczyny poznanej przelotnie na balu maskowym) nie są, wbrew pozorom, jedynym utrapieniem Marka. Można jednak odnieść wrażenie, że przyspieszają pojawianie się w życiu głównego bohatera niedostrzegalnych dotąd kłopotów.
Do pewnego stopnia Marek Arens jest postacią tragiczną, która nie spostrzegła w porę "paradoksu wyboru" i oszustw, zarówno własnych jak i cudzych. Pogoń za egoistycznym spełnieniem i samolubną przyjemnością oraz życie w iluzji sprowadzają na niego nieuchronne konsekwencje.
Ekranizacja.
W roku 1967 Janusz Morgenstern nakręcił na podstawie powieści Dygata film pt. "Jowita".

</doc>
<doc id="2582586" url="https://pl.wikipedia.org/wiki?curid=2582586" title="Bachtijar Achmetow">
Bachtijar Achmetow



</doc>
<doc id="2582588" url="https://pl.wikipedia.org/wiki?curid=2582588" title="Säffle">
Säffle

Säffle - miejscowość (tätort) i siedziba gminy Säffle w południowej Szwecji, w regionie Värmland.
W styczniu 2012 liczyło 8 994 mieszkańców.

</doc>
<doc id="2582593" url="https://pl.wikipedia.org/wiki?curid=2582593" title="Disneyland">
Disneyland

Disneyland – potoczna nazwa sieci parków rozrywki, w których wszystkie atrakcje są inspirowane filmami wytwórni Walt Disney Studio. Pomysłodawcą stworzenia Disneylandu był Walt Disney. Po parku przechadzają się filmowe postacie, z którymi można sobie zrobić zdjęcie, odbywają się parady i przedstawienia, a w każdym parku jest wiele atrakcji: karuzel, rollercoasterów, przejażdżek, wszystkich inspirowanych filmami Disneya. Na świecie jest 6 Disneylandów, zlokalizowane są na 3 kontynentach – 2 w Ameryce Północnej: USA (Kalifornia, Floryda), 1 w Europie: Francja (Paryż) i 3 w Azji: w Chinach (Szanghaj), w Hongkongu i w Japonii (Tokio).
Inspiracją dla projektu zamku, będącego symbolem każdego Disneylandu, jest zamek Neuschwanstein. Pomimo że zamek Śpiącej Królewny wygląda podobnie, to nigdy nie jest taki sam. W Orlando znajduje się np. ukryta komnata, gdzie można się zatrzymać na noc, ale jedynie na specjalne zaproszenie (otrzymali je np. Tom Cruise z córką Suri oraz Mariah Carey). W normalnych warunkach pokoju nie da się zarezerwować.
Parki odwiedzane są przez miliony ludzi na całym świecie. Sam Disneyland Paris jest jedną z najpopularniejszych atrakcji turystycznych w Europie – rocznie odwiedza go ok. 14 mln osób. Ani Luwr, ani wieża Eiffla nie mogą pochwalić się tak dużą frekwencją.
Historia.
Budowa pierwszego Disneylandu w Kalifornii zajęła zaledwie rok – rozpoczęto ją w lipcu 1954, a 365 dni później odbyło się oficjalne otwarcie. Walt Disney osobiście doglądał prac, a pierwszym gościem parku była jego żona, którą zabrał do niego z okazji 30. rocznicy ich ślubu, tuż przed oficjalnym otwarciem parku. Walt miał w kalifornijskim Disneylandzie swój prywatny apartament na Main Street, w którym pomieszkiwał do śmierci w 1966 roku.
Pierwszy z parków został otwarty 17 lipca 1955 roku w Anaheim w Kalifornii. Walt Disney powiedział wtedy: „Witam Was, Was wszystkich, którzy wchodzicie do tej szczęśliwej krainy: Disneyland to Wasza kraina. Tutaj starsi mogą przypomnieć sobie piękną przeszłość, a młodzi cieszyć się obietnicą pięknej przyszłości… Disneyland powstał, żeby spełniać marzenia, idee i plany, które stworzyły Amerykę i które – mam nadzieję – będą źródłem radości i inspiracji dla całego świata”. Otwarcie było transmitowane przez amerykańską telewizję, przed bramą zgromadziło się znacznie więcej osób niż organizatorzy się spodziewali i przez wiele dni dostanie się do Disneylandu było dla wielu osób marzeniem. Każdego roku parki rozrywki Disneya odwiedzają miliony ludzi na całym świecie. Najstarszy gość Disneylandu w Paryżu miał 106 lat.
Lokalizacje.
Na świecie jest obecnie 6 Disneylandów:

</doc>
<doc id="2582595" url="https://pl.wikipedia.org/wiki?curid=2582595" title="Nora (Szwecja)">
Nora (Szwecja)

Nora – miejscowość (tätort) i siedziba gminy Nora w południowej Szwecji, w regionie Örebro.
W styczniu 2012 liczyło 6 608 mieszkańców.

</doc>
<doc id="2582599" url="https://pl.wikipedia.org/wiki?curid=2582599" title="Adam Myślicki">
Adam Myślicki

Adam Myślicki (ur. 1932, zm. 2013) − polski fizyk, specjalizujący się w fizyce teoretycznej, mechanice kwantowej procesów optymalnych; nauczyciel akademicki, związany z Wyższą Szkołą Pedagogiczną w Opolu.
Życiorys.
Urodził się w 1932 roku w okolicach Trembowli, na terenie ówczesnego województwa tarnopolskiego. Wychowywał się w środowisku polsko-ukraińskim. Po zakończeniu II wojny światowej uciekł wraz z rodziną przed prześladowaniami ze strony Ukraińskiej Powstańczej Armii na tzw. "Ziemie Odzyskane" do Żar, gdzie ukończył gimnazjum. W okresie tym zaprzyjaźnił się z Janem Mozrzymasem, późniejszym rektorem Uniwersytetu Wrocławskiego. Obaj wybrali się na studia fizyczne na tę uczelnię, gdzie zdobywali wykształcenie u boku prof. Jana Rzewuskiego oraz prof. Jana Mycielskiego.
W 1956 roku nakazem pracy został skierowany do Wyższej Szkoły Pedagogicznej w Opolu. W 1968 r. mianowany docentem. Tam pełnił kolejno funkcję: dziekana Wydziału Matematyki, Fizyki i Chemii (1968-1972), dyrektora Instytutu Fizyki (1972-1975) oraz kierownika Zakładu Fizyki Teoretycznej.
Jest autorem 47 publikacji, w tym 2 monografii. Do najważniejszych rezultatów jego badań należy zaliczyć odkrycie kwantu czasu w procesach optymalnych. Był pierwszym dziekanem Wydziału Matematyki, Fizyki i Chemii oraz pierwszym dyrektorem Instytutu Fizyki mieszkającym na stałe w Opolu. W dziale organizacyjnym uczelni położył bezsprzeczne zasługi w rozwoju kierunków technicznych. Dzięki przyjaźni z ówczesnym sekretarzem KW PZPR w Opolu Augustynem Wajdą pozyskał dla opolskiej WSP lokale przy ulicy Buczka (obecnie Dmowskiego), gdzie urządzono w 1969 roku Katedry: Technologii Mechanicznej i Elektrotechniki. Zmarł w 2013 roku w Opolu i 12 czerwca 2013 został pochowany na cmentarzu w Półwsi.

</doc>
<doc id="2582601" url="https://pl.wikipedia.org/wiki?curid=2582601" title="Śmigłowcowa Służba Ratownictwa Medycznego">
Śmigłowcowa Służba Ratownictwa Medycznego

Śmigłowcowa Służba Ratownictwa Medycznego (HEMS, ang. "Helicopter Emergency Medical Service") – służba ratownictwa medycznego, wykonująca zadania z zakresu ratownictwa medycznego, lotniczego transportu ratowniczego i sanitarnego. W Polsce rolę tę pełni powstałe w 2000 roku Lotnicze Pogotowie Ratunkowe.

</doc>
<doc id="2582606" url="https://pl.wikipedia.org/wiki?curid=2582606" title="HEMS">
HEMS



</doc>
<doc id="2582608" url="https://pl.wikipedia.org/wiki?curid=2582608" title="Tadeusz Karabowicz">
Tadeusz Karabowicz

Tadeusz Karabowicz, ukr. Тадей Карабович (ur. 6 kwietnia 1959 w Sawinie) – poeta, krytyk literacki, literaturoznawca, tłumacz, redaktor.
Życiorys.
Urodził się w Sawinie na Chełmszczyźnie. Po ukończeniu Szkoły Podstawowej w Tarnowie, w latach 1974–1978 uczęszczał do Liceum Ogólnokształcącego w Siedliszczu. Od 1978 do 1987 studiował na Uniwersytecie Marii Curie-Skłodowskiej w Lublinie, najpierw pedagogikę, następnie historię i w obu specjalnościach uzyskał tytuły magisterskie. W latach 1986–1995 pracował jako redaktor literacki w ukraińskim tygodniku społeczno-kulturalnym Nasze Słowo w Warszawie. Od 1995 roku pozostaje pracownikiem naukowym Zakładu Filologii Ukraińskiej Uniwersytetu Marii Curie-Skłodowskiej w Lublinie, od 1998 roku jako adiunkt. Od 1996 roku jest członkiem lubelskiego oddziału Związku Literatów Polskich. W 2012 roku został przyjęty do Narodowego Związku Pisarzy Ukrainy. Członek honorowy Klubu Inteligencji Twórczej Stowarzyszenie Żywych Poetów.
Jest współtwórcą (wspólnie z żoną Aliną Karabowicz) Skansenu Kultury Materialnej Chełmszczyzny i Podlasia w Holi. Był w 1990 roku pomysłodawcą powołania Towarzystwa Miłośników Skansenu, które opiekuje się tym skansenem. W latach 1990–1999 wchodził w skład komitetu redakcyjnego kwartalnika literackiego „Swito-vyd” wydawanego w Nowym Jorku i Kijowie przez Bohdana Bojczuka i Mariję Rewakowycz. W 2001 roku zainicjował wydawanie rocznika literackiego o nazwie „Ukraiński zaułek literacki”.
Nagrody i odznaczenia.
W 2008 roku został odznaczony ukraińskim Orderem „Za Zasługi” III klasy. 27 lipca 2014 r. podczas XVIII Jarmarku w Holi został odznaczony Krzyżem Kawalerskim Orderu Odrodzenia Polski, nadanym przez prezydenta RP.
Twórczość.
Debiutował utworami poetyckimi w języku polskim, w lubelskiej „Kamenie” (1980) i wierszami w języku ukraińskim w „Naszym Słowie” (1982). Wiersze, przekłady, recenzje literackie i publicystyka drukowane były głównie w „Naszym Słowie” (Warszawa, 1982-2011) oraz jego dodatkach „Naszej Kulturze” (Warszawa, 1982, 1983, 1988, 1992), „Ukraińskim Kalendarzu” (Warszawa, 1984-1986) i „Ukraińskim Almanachu” (Warszawa, 1997-2009), ponadto: w „Ukraińskim Zaułku Literackim” (2001-2011) oraz: „Almanach Sejneński” (Sejny, 2003), „Dukla” (Presow 1990, 1997), „Kamena” (Lublin, 1980, 1981, 1984, 1985, 1991-1993), „Krąg” (Lublin, 1989, 1990), „Literatura na Świecie” (Warszawa, 1986, tłumaczenia wierszy Ałły Pawłenko i Mykoły Worobjowa, 1987, tłumaczenia wierszy Wołodymyra Swidzińskiego), „Odra” (Wrocław, 1989, tłumaczenia wierszy Wołodymyra Zatuływitra), „Perewał” (Iwano Frankowsk, 1992, 1994), „Suczasnist” (Nowy Jork,1989, 1990, Kijów, 1992), „Swito-vyd” (Nowy Jork-Kijów, 1990-1999), „Wseswit” (Kijów, 1989), „Witryła” (Kijów, 1990), „Zwierciadło” (Warszawa, 1987, tłumaczenia wierszy Ałły Pawłenko), „Żowteń” (Lwów, 1989).
Tłumaczenia.
Od lat 80 zajmował się twórczością przekładową z języków wschodniosłowiańskich: białoruskiego (Maksym Tank, Sokrat Janowicz, Nadzieja Artymowicz), rosyjskiego (Robiert Rożdiestwienski) i ukraińskiego, skupiając się głównie na tłumaczeniach z literatury XX wieku. Były to przekłady utworów „Kijowskiej Szkoły”: Mykoły Worobjowa, Wiktora Korduna, Wasyla Hołoborod’ki, oraz Ihora Kałyncia. Ponadto tłumaczył ukraińskich emigrantów, występujących po 1959 roku w Nowym Jorku, jako „Grupa Nowojorska”: Roman Babował, Bohdan Bojczuk, Emma Andijewska, Wira Wowk, Jurij Tarnawski i Marija Rewakowycz, Tłumaczył także wiersze Jurija Kołomyjcia oraz poezję Lidy Palij i Liny Kostenko. Tłumaczył również poetów polskich na język ukraiński (Czesław Miłosz, Jan Leończuk, Urszula Gierszon, Mirosława Niewińska, Janusz Wójcik, Alicja Rybałko, Ewa Sonnenberg, Janina Osewska, Eryk Ostrowski).

</doc>
<doc id="2582610" url="https://pl.wikipedia.org/wiki?curid=2582610" title="Kraina Mazursko-Kurpiowska">
Kraina Mazursko-Kurpiowska

Kraina Mazursko-Kurpiowska – kraina wydzielana w systemie regionalizacji geobotanicznej Władysława Szafera obejmująca zachodnią część Działu Północnego. W systemie krain-przyrodniczo leśnych Mroczkiewicza jej zakres zbliżony jest do dzielnic Pojezierza Mazurskiego i Równiny Mazurskiej wchodzących w skład Krainy Mazursko-Podlaskiej wraz z dzielnicą Równiny Kurpiowskiej Krainy Mazowiecko-Podlaskiej.
Położenie.
Kraina Mazursko-Kurpiowska dzieli się na dwa okręgi: Pojezierza Mazurskiego i Kurpiowsko-Piski. Pierwszy obejmuje wschodnią część Pojezierza Mazurskiego (głównie Kraina Wielkich Jezior Mazurskich i Pojezierze Ełckie), a drugi jego część południowo-wschodnią (Równina Mazurska) i przyległą część nizin środkowopolskich (Równina Kurpiowska), pomiędzy Pisą a Orzycem. Na północy sięga granicy państwowej, a na południu Narwi. Od zachodu graniczy nieostro z okręgiem olsztyńskim Krainy Pojezierze Olsztyńskie, od południa z okręgami północnomazowieckim i warszawskim Krainy Mazowieckiej, od wschodu z okręgiem północnopodlaskim Krainy Podlaskiej, Krainą Biebrzańską i Krainą Suwalsko-Augustowską. W pierwszym okręgu przeważa krajobraz morenowy (pojezierny), podczas gdy w drugim sandrowy.
Szata roślinna.
Dla lasów Krainy Mazursko-Kurpiowskiej charakterystyczna jest dominacja świerka pospolitego. Inne częstsze gatunki drzew to sosna zwyczajna, grab pospolity i lipa drobnolistna. Buk zwyczajny występuje jedynie wyspowo, a zachodnia granica krainy jest w przybliżeniu zbieżna ze wschodnią granicą jego zasięgu. Trzy większe kompleksy leśne to Puszcza Borecka, Puszcza Piska i Puszcza Kurpiowska (Zielona). Zespoły leśne obu okręgów nieco się różnią (np. w okręgu kurpiowsko-piskim większy udział ma sosna, a mniejszy grab i lipa, a Pojezierze Mazurskie nawiązuje do Krainy Suwalsko-Augustowskiej m.in. obecnością świerczyny na torfie).
Dla krainy, a zwłaszcza okręgu pojeziernego, charakterystyczne są torfowiska o dużym zróżnicowaniu typologicznym. Najczęstsze są torfowiska niskie i przejściowe, ale występują też wysokie, choć typowe wysokie torfowiska ombrogeniczne są w granicach tej krainy rozproszone i rzadkie. Zdarzają się także torfowiska źródliskowe. Torfowiska przechodzą w lasy i bory bagienne, a w wyniku osuszenia w łąki.
Roślinność wydm ma charakter typowy dla ogólnopolskiej roślinności wydm śródlądowych. Roślinność kserotermiczna porasta zwykle południowe zbocza dolin jeziornych i rzecznych. Niektóre gatunki (trzmielina brodawkowata czy głóg jednoszyjkowy) są rzadsze niż w podobnych zbiorowiskach reszty Polski, gdyż są tu an skraju zasięgu występowania.
Roślinność jezior ma charakter od oligotroficznego (zubożałe florystycznie w porównaniu do Pomorza postacie jezior lobeliowych) i dystroficznego po najczęstsze jeziora eutroficzne. Z brzegami jezior i rzek związane są zbiorowiska szuwarowe, łopuszyny itp.
Południowa i zachodnia granica krainy jest jednocześnie granicą działów bałtyckiego i północnego, co wiąże się ze zbieganiem się granic zasięgu gatunków o charakterze atlantyckim (buk zwyczajny) z jednej, a borealnym (np. grążel drobny, szczwoligorz tatarski, turzyca torfowa, wierzba lapońska, turzyca życicowa, turzyca luźnokwiatowa, przytulia trójdzielna, ostrożeń łąkowy) z drugiej strony, mimo że niektóre z gatunków północnych mają zasięg szerszy (sięgający Pomorza lub wyspowo w górach) lub węższy (częstsze na Suwalszczyźnie), a niektóre gatunki południowo-zachodnie można spotkać również w obrębie krainy. W obrębie okręgu pojeziernego krainy występuje ponad 160 gatunków uważanych za borealne, podczas gdy na Pojezierzu Olsztyńskim, Równinie Kurpiowskiej czy w Kotlinie Biebrzy sto pięćdziesiąt kilka, a dalej na zachód i południe poniżej 140.

</doc>
<doc id="2582611" url="https://pl.wikipedia.org/wiki?curid=2582611" title="David Musuľbes">
David Musuľbes



</doc>
<doc id="2582613" url="https://pl.wikipedia.org/wiki?curid=2582613" title="Dominik Schwaderlapp">
Dominik Schwaderlapp

Dominik Schwaderlapp (ur. 4 maja 1967 w Selters) – niemiecki duchowny katolicki, biskup pomocniczy Kolonii od 2012.
Życiorys.
Święcenia kapłańskie przyjął 18 czerwca 1993 z rąk kardynała Joachima Meisnera. Inkardynowany do archidiecezji Kolonii, przez trzy lata pracował jako wikariusz, a następnie został arcybiskupim sekretarzem. W 2004 mianowany wikariuszem generalnym archidiecezji.
24 lutego 2012 Benedykt XVI mianował go biskupem pomocniczym archidiecezji kolonskiej ze stolicą tytularną "Frequentium". Sakry biskupiej 25 marca 2012 r. udzielił mu arcybiskup metropolita koloński kard. Joachim Meisner.
Z powodu jego roli w zajmowaniu się sprawami przemocy seksualnej w archidiecezji kolońskiej w dniu 18 marca 2021 został tymczasowo zawieszony i zwolniony z obowiązków przez kardynała Rainera Woelkiego. W związku z powyższym bp Schwaderlapp zaoferował następnie swoją rezygnację papieżowi Franciszkowi.
Po zleconym przez papieża Franciszka badaniu sytuacji duszpasterskiej w archidiecezji kolońskiej i rozpatrywania przypadków przemocy seksualnej przez dwóch wizytatorów apostolskich w czerwcu 2021 roku Stolica Apostolska ogłosiła 24 września 2021 roku, że papież nie przyjął rezygnacji Schwaderlappa, ponieważ chociaż znaleziono pojedyncze uchybienia w jego sprawowaniu urzędu, celowo nie ukrywał ani nie ignorował tych, których to dotyczy. Na własną prośbę Schwaderlapp pracował 10 miesięcy jako proboszcz w archidiecezji Mombasa w Kenii, partnerskiej diecezji Kolonii. Z dniem 14 sierpnia 2022 ma wznowić swoją funkcję biskupa pomocniczego w Kolonii.

</doc>
<doc id="2582616" url="https://pl.wikipedia.org/wiki?curid=2582616" title="Mlada Hora">
Mlada Hora

Mlada Hora (873 m) – szczyt w Beskidzie Małym. Znajduje się w bocznym grzbiecie Pasma Łamanej Skały. Grzbiet ten odbiega od Łamanej Skały, zwanej też Madohorą (929 m) na południe, niżej zakręcając na zachód i tworzy lewe zbocza doliny Kocierzanki. Mlada Hora znajduje się w górnej części grzbietu, pomiędzy Łamaną Skałą a Wielkim Gibasów Groniem (890 m). W zachodnim kierunku tworzy krótki grzbiet oddzielający dwa źródłowe cieki Kocierzanki, w południowo-wschodnim niski grzbiet oddzielający dolinkę Krzywego Potoku od dolinki potoku Dusica. 
Mlada Hora jest porośnięta lasem. Dawniej istniała na jej zachodnich stokach polana Patrykówka, obecnie już zarosła lasem. Przez Mladą Horę prowadzą dwa szlaki turystyczne. Rozchodzą się one nieco poniżej jej wierzchołka, na Przełęczy pod Mladą Horą.

</doc>
<doc id="2582619" url="https://pl.wikipedia.org/wiki?curid=2582619" title="Czerwona piramida">
Czerwona piramida

Czerwona piramida (ang. The Red Pyramid) – pierwsza książka z serii "Kroniki rodu Kane’ów", napisana przez amerykańskiego pisarza Ricka Riordana. Opowiada o rodzeństwie, które odkrywa, że światu grozi zagłada ze strony egipskich bogów.
Fabuła.
Od czasu kiedy Carter i Sadie Kane stracili matkę, są sobie prawie obcy. Chłopak razem z ojcem – sławnym egiptologiem doktorem Juliusem Kane -podróżuje po świecie, a dziewczyna mieszka z rodzicami zmarłej matki w Londynie. W Boże Narodzenie tata zabrał rodzeństwo do British Museum, w nadziei, że uda mu się przywrócić życie matce. Zamiast tego jednak, uwolnił pięciu bogów Egiptu, w tym najgorszego z nich – Seta, który zaś zamyka doktora w ciele boga Ozyrysa, a rodzeństwo, – które ledwo uszło z życiem – ucieka. Z czasem Carter i Sadie dowiadują się, iż uwolnieni zostali wszyscy bogowie Egiptu, a Set zamierza zniszczyć ludzkość. By go powstrzymać rodzeństwo musi spotkać się z wieloma magami, odwiedzić Dom Życia i podjąć niebezpieczną podróż po całym świecie.

</doc>
<doc id="2582620" url="https://pl.wikipedia.org/wiki?curid=2582620" title="Michał Maciołka">
Michał Maciołka

Michał Maciołka (ur. 18 września 1936 w Lasku koło Poznania, zm. 2 sierpnia 2016 w Poznaniu) – prezbiter rzymskokatolicki, doktor teologii, mariolog, prałat, kanonik honorowy Kapituły Katedralnej w Poznaniu.
Kapłaństwo.
Święcenia kapłańskie otrzymał 25 maja 1960 roku z rąk abpa Antoniego Baraniaka. Wikariusz w parafii Najświętszej Maryi Panny Wniebowziętej, św. Jana Chrzciciela i św. Jana Ewangelisty w Lwówku w latach 1960-1961 i w parafii św. Jana Chrzciciela w Lesznie w latach 1967-1968. Duszpasterz akademicki w Poznaniu przy parafia na Grobli w latach 1968-1970, św. Stanisława Kostki w latach 1970-1975 i św. Barbary na Nowinie w latach 1976-1985. Proboszcz parafii Najświętszej Maryi Panny Wniebowziętej w Obornikach w latach 1990-1999. Od 1999 do 2012 proboszcz parafii św. Stanisława Kostki w Poznaniu. Z dniem 30 czerwca 2012 został zwolniony z obowiązków proboszcza parafii św. Stanisława Kostki i przeniesiony w stan spoczynku, zamieszkał w kanonii na Ostrowie Tumskim.
Redaktor Przewodnika Katolickiego (1974-1980) i dyrektor Księgarni Św. Wojciecha (1980-1990), wykładowca na Wydziale Teologicznym UAM (do 2003), autor licznych publikacji, uczestnik wielu sympozjów i kongresów naukowych, m.in. Międzynarodowych Kongresów Mariologicznych w Saragossie (1979), w La Valetta na Malcie (1983), w Kavelaer (1987) i w Częstochowie (2001), w latach 1980. i 1990. członek Zespołu Roboczego Episkopatu Polski i rządu PRL ds. wydawniczych, członek Rady Prasowej przy premierze, przewodniczący Komisji Synodalnej o nazwie „Szukać i zbawiać to, co zginęło” w ramach Synodu Archidiecezjalnego ogłoszonego przez abpa Jerzego Strobę w latach 1992-1993, później przewodniczący Komisji Maryjnej Synodu działającego pod przewodnictwem abpa Stanisława Gądeckiego w latach 2004-2008.
Zmarł 2 sierpnia 2016 w Poznaniu. Został pochowany 6 sierpnia na cmentarzu parafii św. Stanisława Kostki przy ulicy Łowmiańskiego w Poznaniu.

</doc>
<doc id="2582622" url="https://pl.wikipedia.org/wiki?curid=2582622" title="Marian Kaczmarek">
Marian Kaczmarek

Marian Kaczmarek (ur. 16 stycznia 1934 we Wrześni, zm. 12 listopada 1994 w Opolu) – filolog polski specjalizujący się w historii literatury i literaturoznawstwie, nauczyciel akademicki związany z Wyższą Szkołą Pedagogiczną w Opolu.
Życiorys.
Urodził się w 16 stycznia 1934 roku we Wrześni, w rodzinie nauczycielskiej. Do wybuchu II wojny światowej nie zdążył podjąć nauki w szkole powszechnej. Po wojnie podjął naukę w gimnazjum i Liceum Ogólnokształcącym im. Henryka Sienkiewicza we Wrześni. Po uzyskaniu świadectwa dojrzałości rozpoczął studia polonistyczne na Uniwersytecie im. Adama Mickiewicza w Poznaniu (1951-1955). Na tej samej uczelni uzyskał tytuł naukowy doktora na podstawie pracy pt. "Pamiętnikarstwo staropolskie XVI wieku", napisanej pod kierunkiem prof. Romana Pollaka. Następnie otrzymał kolejno tytuły naukowe doktora habilitowanego i profesora.
W latach 1955-1966 pracował we Wrocławiu w Wydawnictwie Ossolineum. W 1965 został zatrudniony w opolskiej WSP, gdzie pełnił wiele funkcji, w tym prorektora ds. nauki współpracy z zagranicą (1975-1981), a potem dyrektora Instytutu Filologii Polskiej. Przez pewien czas kierował także Studium dla Pracujących Wydziału Filologiczno-Historycznego WSP. Wiele lat sprawował funkcję prezesa Opolskiego Oddziału Towarzystwa Literackiego im. Adama Mickiewicza. Ponadto był prezesem oraz wiceprezesem Opolskiego Towarzystwa Przyjaciół Nauk. Wchodził w skład Komitetu Nauk o Literaturze Polskiej Polskiej Akademii Nauk i Rady Naukowej Instytutu Badań Literackich PAN. Zmarł w 12 listopada 1994 w Opolu.
Działalność naukowa.
Marian Kaczmarek należał do najwybitniejszych znawców literatury staropolskiej, której poświęcił kilkadziesiąt artykułów i 6 książek. Do najważniejszych z nich należą:
Rodzina.
W 1964 zawarł związek małżeński z Łucją Szafrańską, z którą miał trzech synów: Stefana, Wojciecha i Michała.

</doc>
<doc id="2582625" url="https://pl.wikipedia.org/wiki?curid=2582625" title="SM U-92 (1917)">
SM U-92 (1917)

SM U-92 – niemiecki okręt podwodny (U-Boot) typu "U 87", jeden z 329 okrętów podwodnych służących w trakcie I wojny światowej w Niemieckiej Cesarskiej Marynarce Wojennej. 
U-92 wszedł do służby 22 października 1917 roku i został przydzielony do III Flotylli Okrętów Podwodnych w Wilhelmshaven. Jego pierwszym dowódcą został Kapitänleutnant Max Bieler, który pełnił tę funkcję do 31 maja 1918 roku. 
Okręt wyruszył na swój pierwszy patrol 1 stycznia 1918 roku przez Zatokę Heligolandzką, naokoło Szkocji w północną część zatoki Biskajskiej; nie odnotował wówczas żadnych zatopień i powrócił do Wilhelmshaven 30 stycznia.
Jego drugi patrol rozpoczął się 24 lutego. Okręt otrzymał rozkaz operowania na południowy zachód od wybrzeży Irlandii, przedostając się na pozycję przez Kanał Kiloński z powodu ciężkiego zaminowania Morza Północnego. Ponownie nie odnotował żadnych zatopień, ale 4 marca 1918 na północny zachód od irlandzkiej zatoki Lough Swilly U-92 storpedował brytyjski zbiornikowiec "British Princess" o pojemności 7034 BRT. Zginął jeden członek załogi statku a uszkodzenia okazały się poważne, jednak jednostka zdołała dotrzeć do portu. Okręt powrócił z patrolu do Kilonii 23 marca.
Na trzeci patrol U-92 wyruszył 24 kwietnia. Został ponownie skierowany w rejon patrolowy na południowy zachód od Irlandii, przepływając koło Helgolandu, Kanałem Kilońskim i dalej wzdłuż wybrzeży Danii, Szkocji oraz wyspy Fair. Ponownie nie odniósł żadnego sukcesu, a w drodze powrotnej został trzy razy zaatakowany przez alianckie jednostki do walki z okrętami podwodnymi oraz raz przez samolot patrolowy. Powrócił do bazy w Wilhelmshaven 28 maja. Po swoim trzecim nieudanym patrolu bez żadnego zatopienia, zgodnie z obowiązującą w Kaiserliche Marine zasadą postępowania z bezproduktywnymi oficerami, Kptlt. Bieler został zwolniony z dowodzenia okrętem.
1 czerwca 1918 roku nowym dowódcą został Kapitänleutnant Günther Ehrlich. Pod jego komendą 29 czerwca okręt wyruszył na swój kolejny patrol u wybrzeży Irlandii. Drugiego dnia patrolu U-92 został zaatakowany na południe od Dogger Bank przez brytyjski okręt podwodny HMS E42, który wystrzelił w jego kierunku dwie niecelne torpedy. Osiem dni później, tj. 9 lipca, U-92 zaatakował konwój. Udało mu się zatopić dwa brytyjskie statki: "Ben Lomond" (2814 BRT) oraz "Mars" (3550 BRT). 10 lipca ostrzelał z działa pokładowego brytyjski uzbrojony szkuner "Charles Theriault" (339 BRT); uszkodzony statek został odholowany do portu. Następnego dnia U-Boot storpedował i zatopił amerykański parowiec "Westover" (5590 BRT), a 13 lipca hiszpański "Ramon de Larrinaga" (3058 BRT). Ostatnią ofiarą podczas patrolu był zatopiony 16 lipca szwedzki "Vanlock" (770 BRT).
Na swój piąty i ostatni patrol U-92 wypłynął 4 września poprzez Kattegat na Morze Północne. 9 września 1918 roku okręt wszedł na minę stanowiącą część Zagrody Minowej Morza Północnego i zatonął wraz z całą załogą na wschód od Orkadów. 
Wrak U-92 został odnaleziony w 2006 roku podczas sonarowego przeczesywania dna morskiego przez statek badawczy "Anglian Sovereign" należący do Maritime and Coastguard Agency, zaś informacje potwierdzające identyfikację wraku zostały uzyskane dzięki zbadaniu go przez nurków w 2007 roku.
Okręt wziął udział w pięciu patrolach bojowych, zatopił pięć statków o łącznej pojemności 15 961 BRT oraz uszkodził dwa o pojemności 7373 BRT.

</doc>
<doc id="2582628" url="https://pl.wikipedia.org/wiki?curid=2582628" title="Antoni Mikułowski">
Antoni Mikułowski

Antoni Mikułowski herbu Drzewica (ur. 1732, zm. 28 listopada 1794 roku) – pisarz ziemski radomski w latach 1776-1794, komisarz graniczny sandomierski, poseł na Sejm Czteroletni z województwa sandomierskiego w 1788 roku.
Był posłem na sejm 1782 roku z województwa sandomierskiego. Sędzia sejmowy ze stanu rycerskiego z Prowincji Małopolskiej w 1791 roku. 
Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. Konsyliarz powiatu radomskiego w konfederacji targowickiej.

</doc>
<doc id="2582632" url="https://pl.wikipedia.org/wiki?curid=2582632" title="Bór (Śródziemie)">
Bór (Śródziemie)



</doc>
<doc id="2582633" url="https://pl.wikipedia.org/wiki?curid=2582633" title="Kościół Świętego Bartłomieja w Pradze">
Kościół Świętego Bartłomieja w Pradze

Kościół świętego Bartłomieja – zabytkowy barokowy kościół pojezuicki w Pradze, w dzielnicy Stare Miasto, położony przy ulicy Bartolomějské.
Kościół został zbudowany dla jezuitów w latach 1726–1731 według projektu Kiliana Ignaca Dientzenhofera. W 1950 wraz z otaczającym kościół kompleksem klasztoru szarytek został przejęty przez czechosłowacką Służbę Bezpieczeństwa. Zwrócony wiernym kościół poświęcono ponownie w 1998 roku.

</doc>
<doc id="2582634" url="https://pl.wikipedia.org/wiki?curid=2582634" title="Salwador na Letnich Igrzyskach Olimpijskich 2004">
Salwador na Letnich Igrzyskach Olimpijskich 2004

Salwador na Letnich Igrzyskach Olimpijskich 2004, reprezentowało 7 zawodników: 2 mężczyzn, 5 kobiet.
Skład kadry.
Kolarstwo.
Kobiety – wyścig szosowy
Kobiety – kolarstwo torowe – wyścig na 3 km na dochodzenie
Lekkoatletyka.
Mężczyźni – 400 m
Kobiety – 5000 m
Łucznictwo.
Mężczyźni – indywidualnie
Pływanie.
Kobiety – 400 m stylem dowolnym
Kobiety – 800 m stylem dowolnym
Podnoszenie ciężarów.
Kobiety – kategoria do 75 kg
Strzelectwo.
Kobiety – karabin pneumatyczny 10 m

</doc>
<doc id="2582636" url="https://pl.wikipedia.org/wiki?curid=2582636" title="Polisulfany">
Polisulfany

Polisulfany, polisiarczki wodoru, wodorki polisiarki – grupa nieorganicznych związków chemicznych zbudowanych z nierozgałęzionych łańcuchów atomów siarki zakończonych atomami wodoru o wzorze ogólnym (n ≥ 2). Czasami disulfan () nie jest uwzględniany w tej grupie.
Polisulfany mogą być wykorzystywane do otrzymywania cząsteczek siarki o układzie pierścieniowym w reakcji z chlorosulfanami:
Właściwości.
Są cieczami, a ich gęstość, lepkość i temperatura wrzenia wzrastają wraz z długością łańcucha. Disulfan jest bezbarwny, natomiast pozostałe polisulfany mają żółtą barwę, która jest tym intensywniejsza, im dłuższa jest cząsteczka polisulfanu.
Łatwo utleniają się i są mało stabilne, przez co rozkładają się na siarkę i siarkowodór, zwłaszcza w środowisku kwasowym, ale także zasadowym (nawet przy niewielkich ilościach metali alkalicznych z powierzchni szkła):
Rozkład powodują także jony i :
Otrzymywanie.
Polisulfany o długości łańcucha do zostały wyizolowane w czystej postaci. Związki o dłuższym łańcuchu były obserwowane jedynie w roztworach.
Jedną z metod otrzymywania polisulfanów jest rozpuszczanie siarki w roztworach siarczków litowców, np. . W otrzymanym roztworze o żółtej barwie występują jony polisiarczkowe :
Roztwór ten dodaje się do nadmiaru rozcieńczonego kwasu solnego w temperaturze −10 °C:
Otrzymana mieszanina zawiera głównie polisulfany o długości łańcucha od do . Możliwe jest ich wydzielenie poprzez destylację pod zmniejszonym ciśnieniem.

</doc>
<doc id="2582638" url="https://pl.wikipedia.org/wiki?curid=2582638" title="Łódzka Regionalna Sieć Teleinformatyczna">
Łódzka Regionalna Sieć Teleinformatyczna

Łódzka Regionalna Sieć Teleinformatyczna (ŁRST) – projekt zrealizowany przez województwo łódzkie, polegający na utworzeniu, głównie w technologii światłowodowej, sieci szerokopasmowego dostępu do Internetu na terenie województwa łódzkiego. W ramach projektu skonstruowana została sieć szkieletowa oraz sieć dystrybucyjna wraz z węzłami szkieletowymi oraz punktami dystrybucyjnymi.
Zgodnie z decyzją Zarządu Województwa Łódzkiego i przyjętym modelem organizacyjnym Łódzkiej Regionalnej Sieci Teleinformatycznej sieć została wybudowana w dwóch etapach. W ramach pierwszego etapu w technologii radiowej utworzono sieć pilotażową z węzłami dostępowymi oraz w technologii światłowodowej sieć szkieletową opartą na ośmiu szpitalach wojewódzkich. W ramach drugiego etapu, w technologii światłowodowej utworzono sieć szkieletową z pięcioma węzłami w szpitalach powiatowych oraz sieć dystrybucyjną z ośmioma węzłami w budynkach gminnych. Całość sieci została zbudowana na obszarze 17 powiatów województwa łódzkiego (powiatu bełchatowskiego, brzezińskiego, łaskiego, łęczyckiego, łódzkiego wschodniego, miasta Łódź, pabianickiego, piotrkowskiego, miasta Piotrków Trybunalski, poddębickiego, rawskiego, sieradzkiego, miasta Skierniewice, skierniewickiego, tomaszowskiego, zduńskowolskiego, zgierskiego).
Finansowanie.
Zarówno projekt pierwszego etapu „ŁRST” jak i „ŁRST – 2 Etap” są projektami infrastrukturalnymi współfinansowanymi w ramach działania IV.1 regionalnego programu operacyjnego województwa łódzkiego na lata 2007–2013, realizując jeden z celów programu określony jako "„wyrównanie dysproporcji w zakresie dostępu i wykorzystania technologii informacyjnych i komunikacyjnych (ICT) na terenie województwa łódzkiego oraz poprawa wykorzystania zaawansowanych technologii informacyjnych przez mieszkańców.”". 
Ogólna wartość projektu (1 etap) wynosi 49 297 719,61 zł (w tym dofinansowanie 33 689 358,39 zł z Europejskiego Funduszu Rozwoju Regionalnego) Wkład własny (Budżet JST) wynosi 15 608 361,22 PLN. Stosowny aneks do umowy o dofinansowanie został podpisany 12 sierpnia 2013 roku.
Ogólna wartość projektu (2 etap) wynosi 25 856 192,67 zł (w tym dofinansowanie 17 940 950,00 zł z Europejskiego Funduszu Rozwoju Regionalnego) Wkład własny (Budżet JST) wynosi 7 915 242,67 PLN. Umowy o dofinansowanie została podpisana 22 października 2013 roku i aneksowana 28 lipca 2015 roku
Sieć pilotażowa.
W pierwszej fazie budowy sieci wybudowany został tzw. projekt pilotażowy, zrealizowany w technologii radiowej, polegający na szybkim utworzeniu sieci na obszarze 5 gmin: Dalików, Łęczyca, Parzęczew, Wartkowice i Zgierz. Sieć w gminach Parzęczew i Zgierz została uruchomiona w listopadzie 2010 roku. 
Sieć szkieletowa etap I.
Na sieć szkieletową składają się węzły szkieletowe (zlokalizowane w następujących 8 placówkach medycznych podległych Samorządowi Województwa Łódzkiego: Wojewódzkim Szpitalu Specjalistycznym im. M. Kopernika w Łodzi, Samodzielnym Publicznym Zakładzie Opieki Zdrowotnej PABIAN-MED w Pabianicach, Samodzielnym Szpitalu Wojewódzkim im. Mikołaja Kopernika w Piotrkowie Trybunalskim, Szpitalu Wojewódzkim im. Jana Pawła II w Bełchatowie, Samodzielnym Publicznym Zakładzie Opieki Zdrowotnej im. Prymasa Wyszyńskiego w Sieradzu, Wojewódzkim Szpitalu Psychiatrycznym w Warcie, Wojewódzkim Szpitalu Specjalistycznym im. Marii Skłodowskiej-Curie w Zgierzu, Wojewódzkim Szpitalu Zespolonym w Skierniewicach. Ponadto w 2015 roku w ramach projektu wybudowano darmową sieć WiFi na terenie wszystkich ośmiu placówek medycznych, z której mogą korzystać zarówno pacjenci, pracownicy jak i odwiedzający. 
Sieć szkieletowa etap II.
Na sieć szkieletową etapu drugiego składają się węzły szkieletowe (zlokalizowane w następujących 5 placówkach medycznych ulokowanych w powiatach południowych Województwa Łódzkiego: Powiatowe Centrum Medyczne Spółka z o.o. w Wieruszowie, Samodzielny Publiczny Zakład Opieki Zdrowotnej w Wieluniu, Samodzielny Publiczny Zespół Opieki Zdrowotnej w Pajęcznie, Szpital Powiatowy w Radomsku, SPZOZ Szpital Powiatowy im. E. Biernackiego w Opocznie.
Sieć dystrybucyjna etap II.
Na sieć dystrybucyjną etapu drugiego składają się węzły dystrybucyjne (zlokalizowane w obiektach gminnych w miejscowościach: Huta gm. Lututów, Osjaków, Rząśnia, Dworszowice Kościelne Kolonia gm. Nowa Brzeźnica, Dmenin gm. Kodrąb, Silnica gm. Żytno, Żarnów i Pajęczno.
Stan realizacji projektu.
Zarówno etap pierwszy jak i drugi po zakończeniu realizacji w grudniu 2015 roku funkcjonuje jako jedna Regionalna Sieć Szerokopasmowa na której usługi operatora świadczy firma Infratel Operator Infrastrukturalny Sp. z o.o.
W ramach realizacji ŁRST powstało:

</doc>
<doc id="2582639" url="https://pl.wikipedia.org/wiki?curid=2582639" title="The Mountain of the Cannibal God">
The Mountain of the Cannibal God



</doc>
<doc id="2582640" url="https://pl.wikipedia.org/wiki?curid=2582640" title="Boy van Baarle">
Boy van Baarle

Boy van Baarle (ur. 18 grudnia 1983 w Delfcie) – holenderski skoczek narciarski i trener skoków narciarskich. Były reprezentant Holandii w skokach narciarskich i rekordzista tego kraju w długości skoku narciarskiego mężczyzn. Jego największym sukcesem na arenie międzynarodowej było zajęcie 5. miejsca w konkursie Pucharu Kontynentalnego w skokach narciarskich w Ishpeming w sezonie 2000/2001. Brązowy medalista mistrzostw Holandii z 2001 roku.
Życiorys.
Kariera sportowa (1994–2005).
Boy van Baarle pierwszy skok narciarski w życiu oddał w 1994 roku. Początkowo uprawiał również narciarstwo alpejskie. Profesjonalną karierę sportową rozpoczął za namową jednego z holenderskich trenerów po tzw. „dniu talentów” organizowanym corocznie przez Holenderski Związek Narciarski. Razem z nim wyselekcjonowano wówczas grupę 10 zawodników, w skład której wchodziła również jedna kobieta – Nathalie Rissema. Boy Van Baarle był uważany za jednego z najbardziej utalentowanych z tej grupy i, za namową Jarno Bora (byłego skoczka i medalisty mistrzostw Holandii), wkrótce oddawał już skoki na obiekcie o punkcie konstrukcyjnym wynoszącym 65 metrów.
W zawodach międzynarodowych rozgrywanych pod egidą Międzynarodowej Federacji Narciarskiej zadebiutował w marcu 2000 roku, zajmując ostatnie, 54. miejsce w konkursie Pucharu Kontynentalnego w Rovaniemi. Z kolei w zawodach letnich zadebiutował 15 lipca 2000 roku w Villach, gdzie w konkursie Pucharu Kontynentalnego zajął 51. miejsce. Pierwsze punkty do klasyfikacji generalnej zimowego cyklu Pucharu Kontynentalnego zdobył 11 lutego 2001 roku w amerykańskim Westby, gdzie po skokach na odległość 100 i 92,5 m został sklasyfikowany na 27. pozycji. Kolejne punkty zdobył podczas konkursów rozegranych 17 i 18 lutego 2001 roku w Iron Mountain – pierwszego dnia był 11., a dzień później 29.. Po raz czwarty i ostatni w sezonie 2000/2001 punktował 24 lutego 2001 roku w Ishpeming. Wówczas to, po skokach na odległość 85,5 oraz 87,5 metrów zajął najwyższe w swojej karierze, 5. miejsce. W sumie w sezonie 2000/2001 w ośmiu startach zdobył 75 punktów i został sklasyfikowany na 109. miejscu w klasyfikacji generalnej Pucharu Kontynentalnego. Sezon ten był jednocześnie jego najlepszym w karierze. W marcu 2001 roku van Baarle był zgłoszony do udziału w kwalifikacjach do konkursu indywidualnego Pucharu Świata w Oslo, jednak ostatecznie w nich nie wystartował. Podczas zawodów Pucharu Kontynentalnego w Iron Mountain Boy van Baarle, skacząc na odległość 123 metrów, ustanowił nowy rekord Holandii w długości skoku narciarskiego mężczyzn, poprawiając tym samym wcześniejszy rekord, który wynosił 118,5 metrów i należał do Nielsa de Groota. W marcu 2001 roku w rozegranych w austriackim Ramsau am Dachstein mistrzostwach Holandii w skokach narciarskich zdobył brązowy medal w rywalizacji indywidualnej na skoczni K-90, przegrywając z Ingemarem Mayrem (1. miejsce) i Nielsem de Grootem (2. pozycja).
5 września 2001 roku Boy van Baarle zadebiutował w konkursie głównym Letniego Grand Prix w skokach narciarskich. W trzech startach w konkursach głównych edycji 2001 tego cyklu nie zdobył jednak ani razu punktów, dwukrotnie zajmując najlepsze w karierze, 40. miejsce. W grudniu tego samego roku po raz pierwszy wystąpił także w zawodach Pucharu Świata w skokach narciarskich. W Villach nie zakwalifikował się jednak do konkursu głównego, a w konkursie drużynowym zajął ostatnie, 10. miejsce. W sezonie 2001/2002 w konkursie głównym Pucharu Świata wystartował jeszcze raz – 27 stycznia 2002 roku w Sapporo wraz z reprezentacją Holandii ponownie zajął ostatnie, tym razem 11. miejsce w konkursie drużynowym. Poza tym jeszcze trzykrotnie brał udział w kwalifikacjach do konkursów głównych, jednak ani razu nie wywalczył awansu. W sezonie tym, mimo kilku startów nie zdobył także ani razu punktów Pucharu Kontynentalnego. Zdobył za to 3 punkty w zawodach Letniego Pucharu Kontynentalnego dzięki 28. pozycji, jaką zajął 1 września 2001 roku w Park City. W związku z tym, iż konkursy letnie nie były wówczas wyodrębniane jako oddzielny cykl zawodów został więc sklasyfikowany na 263. miejscu w klasyfikacji generalnej Pucharu Kontynentalnego.
W sezonie 2002/2003 uczestniczył głównie w zawodach Pucharu Kontynentalnego. W związku z wyodrębnieniem letniego cyklu Pucharu Kontynentalnego zdobył także punkty do klasyfikacji generalnej pierwszej w historii edycji tego cyklu. Miało to miejsce 21 i 22 września 2002 roku w Calgary, gdzie zajął odpowiednio 22. i 25. miejsce, zdobywając w sumie 15 punktów do klasyfikacji generalnej. Z kolei w edycji zimowej Pucharu Kontynentalnego punkty zdobywał trzykrotnie, za każdym razem w Ishpeming. 28 lutego 2003 roku był tam 22., 1 marca 19., a dzień później 12. W sumie w 15 występach w zawodach tego cyklu w sezonie zdobył 43 punkty i został sklasyfikowany na 116. miejscu w klasyfikacji generalnej.
W kolejnym sezonie ponownie uczestniczył głównie w zawodach Pucharu Kontynentalnego. Wziął udział w 8 konkursach letniej edycji Pucharu Kontynentalnego, zdobywając punkty raz – 20 lipca 2003 roku w Calgary, gdzie zajął 29. pozycję. Dzięki zdobytym wówczas dwóm punktom został sklasyfikowany na 97. miejscu klasyfikacji generalnej tego cyklu. 30 listopada 2003 roku w Ruce zadebiutował w indywidualnym konkursie głównym Pucharu Świata. Zajął wówczas 69. miejsce wśród 73 sklasyfikowanych skoczków. Był to jego pierwszy i jedyny w karierze start w indywidualnym konkursie głównym Pucharu Świata. W tym samym sezonie wystartował także w 18 konkursach Pucharu Kontynentalnego, jednak punkty zdobył raz – 9 stycznia 2004 roku był 29. w Sapporo. Dzięki temu występowi został sklasyfikowany na 136. miejscu w klasyfikacji generalnej tego cyklu z dorobkiem 2 punktów. W całym sezonie wystartował także w sumie sześciokrotnie w kwalifikacjach do konkursów indywidualnych Pucharu Świata, ani razu nie awansując do konkursu głównego.
Sezon 2004/2005 był ostatnim sezonem jego profesjonalnych startów w zawodach skoków narciarskich. Wziął udział w pięciu konkursach Letniego Pucharu Kontynentalnego, jednak nie zdobył punktów, a jego najlepszą pozycją było 49. miejsce, jakie zajął 10 lipca 2004 roku w Velenje. Wziął także udział w 21 konkursach zimowej edycji Pucharu Kontynentalnego, jednak także nie zdobył punktów, a jego najlepszym występem była 32. pozycja, którą zajął 26 lutego 2005 roku w Iron Mountain. Jego ostatnim występem na arenie międzynarodowej był start w zawodach Pucharu Kontynentalnego w Zakopanem, jaki miał miejsce 12 marca 2005 roku, a w którym zajął 61. miejsce.
Po zakończeniu sezonu 2004/2005, wiosną 2005 roku Boy van Baarle, będąc wówczas jedynym Holendrem profesjonalnie uprawiającym skoki narciarskie, zakończył czynną karierę sportową. Był jednocześnie ostatnim z holenderskich skoczków, którzy rozpoczęli swoje kariery w latach 90. XX wieku w ramach ówczesnego planu budowy reprezentacji Holandii. Jego decyzja była spowodowana brakiem odpowiedniego wsparcia finansowego ze strony Holenderskiego Związku Narciarskiego.
Boy van Baarle jest jednocześnie rekordzistą Holandii w długości skoku narciarskiego mężczyzn. Najdłuższy oddany przez niego skok miał odległość 197 metrów i został oddany podczas w styczniu 2005 podczas testów na austriackiej skoczni Kulm.
Po zakończeniu kariery skoczka (od 2005).
Po zakończeniu kariery zawodniczej rozpoczął pracę jako trener skoków narciarskich, trenując dzieci i młodzież w austriackim klubie sportowym WSC Bad Mitterndorf oraz odpowiadając za szkolenie dzieci i młodzieży w lokalnym związku narciarskim Styrii. W zawodach niższej rangi rozgrywanych na skoczniach w Bad Mitterndorf pełni funkcję szefa skoczni.
Oprócz skoków narciarskich uprawia także inne dyscypliny sportowe. Od sierpnia 2004 roku występuje w rozgrywkach niższych lig austriackich w piłce nożnej, grając na pozycji pomocnika. W latach 2004–2009 grał w drużynie ASV Bad Mitterndorf, następnie w latach 2009–2011 reprezentował barwy klubu FC Tauplitz, a od czerwca 2011 roku gra w zespole ASV Ebner-Transporte Bad Mitterndorf. Poza tym uprawia również narciarstwo alpejskie – w marcu 2011 wystartował w zawodach Lopernalm Trophy, w których w swojej klasie uzyskał 2. czas, a w klasyfikacji ogólnej został sklasyfikowany na 19. pozycji.
Został także lokalnym politykiem Socjaldemokratycznej Partii Austrii.
Życie prywatne.
Boy van Baarle jest synem Johna van Baarle i Jolandy van Beynum. Ma jednego brata – Kaya, urodzonego w 1987 roku, który jako dziecko także uprawiał skoki narciarskie. Pseudonim Boya van Baarle'a to BVB. Posiada zarówno holenderskie, jak i austriackie obywatelstwo. W czasie swojej kariery sportowej mieszkał zarówno w holenderskim Delfcie, gdzie się urodził, jak i w austriackim kurorcie Bad Mitterndorf, gdzie mieszka na stałe po zakończeniu kariery. Posługuje się językiem angielskim, niderlandzkim i niemieckim. W maju 2012 roku wziął ślub z Petrą Präsoll, która przyjęła nazwisko van Baarle. Ma jednego syna.

</doc>
<doc id="2582642" url="https://pl.wikipedia.org/wiki?curid=2582642" title="Senegal na Letnich Igrzyskach Olimpijskich 2004">
Senegal na Letnich Igrzyskach Olimpijskich 2004

Senegal na Letnich Igrzyskach Olimpijskich 2004, reprezentowało 16 zawodników: 6 mężczyzn i 10 kobiet.
Skład kadry.
Judo.
Kobiety
Lekkoatletyka.
Mężczyźni
Kobiety
Szermierka.
Kobiety
Pływanie.
Kobiety
Mężczyźni
Tenis stołowy.
Mężczyźni
Zapasy.
Mężczyźni

</doc>
<doc id="2582645" url="https://pl.wikipedia.org/wiki?curid=2582645" title="Lech Czerwiński">
Lech Czerwiński

Lech Cezary Czerwiński (ur. 2 października 1948 w Koszalinie, zm. 7 października 2017) – polski polityk, nauczyciel, działacz sportowy, senator III kadencji.
Życiorys.
Absolwent Technikum Budownictwa Ogólnego w Koszalinie (1968), po czym odbył służbę wojskową. W 1980 ukończył studia nauczycielskie na Akademii Wychowania Fizycznego w Poznaniu, a dwa lata później podyplomowe studium trenerskie. Od 1967 był sędzią sportowym, przez kilka lat pełnił funkcję wiceprzewodniczącego Wojewódzkiej Federacji Sportu.
Od 1970 do rozwiązania był działaczem PZPR. Następnie przystąpił do SdRP. W latach 1990–1994 był radnym Koszalina. W 1993 został senatorem III kadencji z województwa koszalińskiego z ramienia Sojuszu Lewicy Demokratycznej. Zasiadał w Komisji Kultury, Środków Przekazu, Wychowania Fizycznego i Sportu i Komisji Praw Człowieka i Praworządności, której przewodniczył. W 1997 nie ubiegał się o reelekcję. W 2002 bez powodzenia kandydował do rady Koszalina. Wycofał się z działalności politycznej.
W 1997 otrzymał Złoty Krzyż Zasługi.

</doc>
<doc id="2582646" url="https://pl.wikipedia.org/wiki?curid=2582646" title="Seszele na Letnich Igrzyskach Olimpijskich 2004">
Seszele na Letnich Igrzyskach Olimpijskich 2004

Seszele na Letnich Igrzyskach Olimpijskich 2004, reprezentowało 9 zawodników : 7 mężczyzn i 2 kobiety.
Skład kadry.
Boks.
Mężczyźni
Judo.
Mężczyźni
Kajakarstwo.
Mężczyźni
Lekkoatletyka.
Kobiety
Mężczyźni
Pływanie.
Kobiety
Mężczyźni
Podnoszenie ciężarów.
Mężczyźni
Żeglarstwo.
Mężczyźni

</doc>
<doc id="2582649" url="https://pl.wikipedia.org/wiki?curid=2582649" title="Boris Grigorjew">
Boris Grigorjew

Boris Dmitrijewicz Grigorjew () (ur. w Moskwie, zm. 7 lutego 1939 w Cagnes-sur-Mer) – malarz rosyjski.
Urodził się w rodzinie dyrektora banku. W latach 1903–1907 studiował malarstwo w Szkole Rysunkowej Stroganowa u Dmitrija Szczerbinowskiego i Abrama Archipowa, następnie jako wolny słuchacz w petersburskiej Akademii Sztuk Pięknych u Aleksandra Kisielowa i Dmitrija Kardowskiego.
W latach 1909–1913 podróżował po Europie zachodniej, odwiedził Francję, Austrię i kraje skandynawskie.
W latach 1913–1918 był członkiem grupy artystycznej Mir Iskusstwa.
W roku 1918 był wykładowcą Szkoły im. Stroganowa.
W roku 1919 wraz z rodziną przekradł się łódką przez granicę w Zatoce Fińskiej, zamieszkał w Berlinie, w roku 1921 w Paryżu. Odwiedzał USA, a w latach 1928–1929 i 1936 podróżował po Ameryce Łacińskiej.
Jego twórczość przyniosła mu uznanie, obrazy znalazły się zarówno w galeriach sztuki, jak i w prywatnych zbiorach.
W roku 1927 zamieszkał wraz z rodziną w Cagnes-sur-Mer w pobliżu Nicei w willi, którą nazwał od imion własnego i żony "Borisella".
W latach 1929–1930 stworzył monumentalny obraz "Twarze świata" zadedykowany Lidze Narodów.
Znaczną część twórczości Grigorjewa zajmuje grafika książkowa. Ilustrował wiele dzieł literatury rosyjskiej, wydał też zbiory dzieł w formie albumów. W malarstwie portretowym nie unikał karykatury. W odróżnieniu od współczesnych mu twórców paryskiej awangardy, Grigorjew unikał jednak deformacji, pozostając w stylistyce art déco.
W roku 2011 odbyła się w Galerii Trietiakowskiej wystawa retrospektywna dzieł artysty.

</doc>
<doc id="2582650" url="https://pl.wikipedia.org/wiki?curid=2582650" title="Łysina (Ścieszków Groń)">
Łysina (Ścieszków Groń)

Łysina zwana też Ścieszków Groniem (775 m) – szczyt w Paśmie Łysiny w Beskidzie 
Małym. Znajduje się pomiędzy Gugów Groniem (759 m) a Kucówkami (833 m). Północne stoki opadają do doliny potoku Kocierzanka i wsi Kocierz Rychwałdzki, zaś południowe ku dolinie Łękawki. 
Pierwotna nazwa tego szczytu to Łysina. Taką nazwę podaje już Andrzej Komoniecki w swoim „Dziejopisie żywieckim”. Tak też szczyt ten do tej pory nazywany jest przez miejscową ludność i od niego pochodzi nazwa całego pasma – Pasmo Łysiny. Nazwa Ściszków Groń pojawiła się na mapach austriackich, a później również polskich. Pochodzi ona od występującego w inwentarzach dóbr ślemieńskich nazwiska Ścieszka. Ostatnio na niektórych mapach PPWK zmieniono ją na Ścieszków Groń. Państwowa Komisja Nazewnictwa bezpodstawnie zmieniła jeszcze raz tę nazwę na Ścieżków Groń, co jest błędem, gdyż nazwisko Ścieszka nie pisze się przez ż.
Sam wierzchołek Łysiny porasta las, ale bezleśna jest duża część grzbietu po jego wschodniej stronie, fragment stoków północnych oraz duża część stoków południowych. Są to pola uprawne wsi Łysina. Na sam grzbiet prowadzi tutaj asfaltowa droga odgałęziająca się w Okrajniku od drogi wojewódzkiej nr 946. Dzięki rozległym łąkom i polom z grzbietu po wschodniej stronie szczytu Łysiny roztaczają się szerokie panoramy widokowe. Na południową stronę widoki obejmują Babią Górę, Pasmo Jałowieckie, cały Beskid Żywiecki, a przy dobrej widoczności również niektóre szczyty Gorców i Beskidu Wyspowego. Po północnej stronie widoczna jest głęboka dolina Kocierzanki i wznoszący się nad nią grzbiet ze szczytami Kocierz, Potrójna i Przełęczą Kocierską, oraz wyłaniającą się za nim Jawornicę. Po zejściu około 50 m na południową stronę szosą odsłaniają się ponadto widoki na Beskid Śląski. W dole widoczne jest Pasmo Pewelskie (Czeretniki).
Grzbietem Ścieszków Gronia we wschodnim kierunku, przez całą długość Pasma Łysiny prowadzi znakowany szlak turystyczny. W rejonie szczytu znajdują się także inne atrakcje turystyczne. Jest tutaj grupa skał zwana Zamczyskiem, a w nim Jaskinia Lodowa. Jest to najniżej w Polsce położona jaskinia, w której w okresie letnim występuje lód. Pionowe ściany skalne Zamczyska są atrakcyjne dla wspinaczy skalnych. Jest w nich kilkanaście dróg wspinaczkowych, a trzy ściany posiadają stałe zabezpieczenia (przeloty).

</doc>
<doc id="2582651" url="https://pl.wikipedia.org/wiki?curid=2582651" title="Stanisław Kucharski">
Stanisław Kucharski

Stanisław Kucharski (ur. 30 stycznia 1932 w Gniewoszowie, zm. 27 kwietnia 2019 w Wałbrzychu) – polski lekarz i polityk, senator III kadencji.
Życiorys.
Ukończył studia na Wydziale Lekarskim Akademii Medycznej w Łodzi. Specjalizował się w zakresie pediatrii oraz organizacji i ochrony zdrowia. W latach 1973–1977 pełnił funkcję kierownika Powiatowego Wydziału Zdrowia i dyrektora Zespołu Opieki Zdrowotnej w Świdnicy. Następnie do 1982 był dyrektorem Wojewódzkiego Szpitala Zespolonego w Wałbrzychu. Od 1983 do 1990 pracował jako dyrektor ZOZ w Świebodzicach. W 1990 został kierownikiem przychodni specjalistycznej w Wałbrzychu. Zaangażował się w działalność Polskiego Czerwonego Krzyża (wchodził w skład zarządu głównego PCK) oraz Związku Zawodowego Pracowników Ochrony Zdrowia.
Należał do Socjaldemokracji Rzeczypospolitej Polskiej. W latach 1993–1997 był senatorem z województwa wałbrzyskiego z ramienia Sojuszu Lewicy Demokratycznej. Był wiceprzewodniczącym Komisji Spraw Zagranicznych i Międzynarodowych Stosunków Gospodarczych oraz członkiem Komisji Polityki Społecznej i Zdrowia.
Bez powodzenia kandydował do Sejmu w 1997 z listy SLD i do Senatu w 2005 z ramienia Samoobrony RP, której był członkiem. Później ponownie związany z Sojuszem Lewicy Demokratycznej, w tym jako kandydat do rady powiatu w 2010.
Pochowany na cmentarzu komunalnym w Szczawnie-Zdroju.

</doc>
<doc id="2582652" url="https://pl.wikipedia.org/wiki?curid=2582652" title="Feliks Pluta">
Feliks Pluta

Feliks Pluta (ur. 27 listopada 1928 r. w Ostrowcach) – filolog polski, specjalizujący się w dialektologii i językoznawstwie, nauczyciel akademicki, związany z Wyższą Szkołą Pedagogiczną w Opolu (obecnie Uniwersytet Opolski).
Życiorys.
Urodził się w 1928 roku w Ostrowcach, w województwie świętokrzyskim, gdzie spędził dzieciństwo i wczesną młodość wychowywany przez matkę, ponieważ jego ojciec zarabiał na utrzymanie rodziny we Francji przez 16 lat jako robotnik. Gimnazjum i liceum humanistyczne ukończył w Przemyślu. Następnie studiował filologię polską początkowo na Uniwersytecie Wrocławskim, po czym przeniósł się na Uniwersytet im. Adama Mickiewicza w Poznaniu. Po ukończeniu studiów w 1954 roku przeniósł się do Opola. Należał do pionierów opolskiej Wyższej Szkoły Pedagogicznej. Przeszedł na niej wszystkie stopnie kariery akademickiej od asystenta poprzez doktorat w 1961 r., mianowanie docentem w 1968 r. do profesora w 1976 roku.
Bezkonfliktowo pełnił wiele ważnych ról społecznych, w jakich może występować uczony najwyższej miary: ról badacza, nauczyciela, eksperta, doradcy oraz organizatora. Przez 19 lat (w latach 1968-1987) nieprzerwanie pełnił funkcję dziekana Wydziału Filologiczno-Historycznego WSP. Pod Jego kierownictwem wydział uzyskał prawa habilitowania, najpierw w dyscyplinie historia w 1973 roku, a następnie w 1986 roku w zakresie językoznawstwa i literaturoznawstwa. Otrzymanie tych uprawnień przez WSP w Opolu było formą nobilitacji uczelni w ogólnopolskim środowisku akademickim oraz przyznaniem jej pełnego statusu akademickiego. Za jego kadencji Wydział Filologiczno-Historyczny znacznie zdystansował Wydział Matematyki, Fizyki i Chemii WSP. Ponadto przez wiele lat Feliks Pluta wykładał w Wyższej Szkole Pedagogicznej im. Jana Długosza w Częstochowie.
Dorobek naukowy.
Jego zainteresowania naukowe koncentrują się wokół zagadnień związanych z dialektologią, historią języka, onomastyką, słowotwórstwem i słownictwa języka polskiego. Opublikował około 160 prac. Do najważniejszych z nich należą:
Odznaczenia.
Postanowieniem Prezydenta RP z 27 września 1999 "za wybitne zasługi w pracy naukowo-dydaktycznej" odznaczony został Krzyżem Komandorskim Orderu Odrodzenia Polski.
W 1968 odznaczony Srebrnym Krzyżem Zasługi, w 1973 Krzyżem Kawalerskim Orderu Odrodzenia Polski, a w 1976 Medalem KEN

</doc>
<doc id="2582653" url="https://pl.wikipedia.org/wiki?curid=2582653" title="Wincenty Olszewski">
Wincenty Olszewski

Wincenty Olszewski (ur. 26 marca 1934 w Olszewie na Podlasiu) – polski pedagog i działacz związkowy, senator III kadencji.
Życiorys.
Absolwent Liceum Pedagogicznego w Bielsku Podlaskim. W 1957 ukończył studia w Instytucie Pedagogiki Specjalnej w Warszawie. Potem ukończył zaocznie studia w Wyższej Szkole Pedagogicznej w Krakowie. Pracował do czasu przejścia w 1990 na emeryturę w zawodzie nauczyciela, a także kierownika warsztatów szkolnych w państwowym zakładzie wychowawczym w Grudziądzu. Udzielał się jako ławnik sądu rejonowego.
Był aktywnym działaczem sportowym (wiceprezesem Okręgowego Związku Piłki Ręcznej) oraz przez blisko 20 lat arbitrem sportowym w tej dyscyplinie sportu. Pełnił kierownicze funkcje w miejskich strukturach Związku Nauczycielstwa Polskiego.
W latach 1993–1997 zasiadał w Senacie III kadencji, został wybrany jako bezpartyjny kandydat z ramienia Sojuszu Lewicy Demokratycznej w województwie toruńskim. Pracował w Komisji Kultury, Środków Przekazu, Wychowania Fizycznego i Sportu oraz Komisji Nauki i Edukacji Narodowej. W 1997 bez powodzenia ubiegał się o reelekcję z ramienia własnego komitetu wyborczego. W latach 1998–2002 z ramienia SLD zasiadał w sejmiku kujawsko-pomorskim. Później został członkiem zarządu głównego Stowarzyszenia Parlamentarzystów Polskich.
W 1997 odznaczony Krzyżem Oficerskim Orderu Odrodzenia Polski.

</doc>
<doc id="2582655" url="https://pl.wikipedia.org/wiki?curid=2582655" title="Krkonošský národní park">
Krkonošský národní park



</doc>
<doc id="2582657" url="https://pl.wikipedia.org/wiki?curid=2582657" title="Národní park České Švýcarsko">
Národní park České Švýcarsko



</doc>
<doc id="2582658" url="https://pl.wikipedia.org/wiki?curid=2582658" title="Národní park Šumava">
Národní park Šumava



</doc>
<doc id="2582659" url="https://pl.wikipedia.org/wiki?curid=2582659" title="Národní park Podyjí">
Národní park Podyjí



</doc>
<doc id="2582660" url="https://pl.wikipedia.org/wiki?curid=2582660" title="Chráněná krajinná oblast Beskydy">
Chráněná krajinná oblast Beskydy



</doc>
<doc id="2582661" url="https://pl.wikipedia.org/wiki?curid=2582661" title="Chráněná krajinná oblast Broumovsko">
Chráněná krajinná oblast Broumovsko



</doc>
<doc id="2582663" url="https://pl.wikipedia.org/wiki?curid=2582663" title="Chráněná krajinná oblast Orlické hory">
Chráněná krajinná oblast Orlické hory



</doc>
<doc id="2582664" url="https://pl.wikipedia.org/wiki?curid=2582664" title="Chráněná krajinná oblast Pálava">
Chráněná krajinná oblast Pálava



</doc>
<doc id="2582665" url="https://pl.wikipedia.org/wiki?curid=2582665" title="Chráněná krajinná oblast Labské pískovce">
Chráněná krajinná oblast Labské pískovce



</doc>
<doc id="2582669" url="https://pl.wikipedia.org/wiki?curid=2582669" title="Henryk Maciołek">
Henryk Maciołek

Henryk Maciołek (ur. 25 października 1930 w Biskupiej Woli) – polski lekarz weterynarii, nauczyciel akademicki. Poseł na Sejm PRL VI kadencji, senator III kadencji.
Życiorys.
Z wykształcenia lekarz weterynarii (absolwent Szkoły Głównej Gospodarstwa Wiejskiego w Warszawie), uzyskał następnie w 1971 stopień naukowy doktora. Habilitował się w 1996 w Państwowym Instytucie Weterynaryjnym na podstawie rozprawy zatytułowanej "Stan zdrowotny oraz wskaźniki biochemiczne, morfometryczne i histologiczne u świń utrzymywanych w różnych systemach chowu". Zawodowo związany z Filią w Piotrkowie Trybunalskim Wyższej Szkoły Pedagogicznej w Kielcach (następnie Akademii Świętokrzyskiej i Uniwersytetu Jana Kochanowskiego). Doszedł do stanowiska profesora tej uczelni.
Pracował m.in. jako kierownik Państwowego Zakładu Leczniczego dla Zwierząt w Piotrkowie Trybunalskim. W latach 90. pełnił funkcję dyrektora Departamentu Weterynarii Ministerstwa Rolnictwa i Gospodarki Żywnościowej. W 1972 objął mandat posła VI kadencji z puli Zjednoczonego Stronnictwa Ludowego w okręgu Piotrków Trybunalski. W latach 1993–1997 sprawował mandat senatora III kadencji, wybranego w województwie piotrkowskim z ramienia Polskiego Stronnictwa Ludowego.
Nie ubiegał się o reelekcję. Odznaczony Srebrnym Krzyżem Zasługi i Odznaką 1000-lecia Państwa Polskiego.

</doc>
<doc id="2582673" url="https://pl.wikipedia.org/wiki?curid=2582673" title="HMS E42">
HMS E42

HMS E42 − brytyjski okręt podwodny typu "E" z okresu I wojny światowej.
Zbudowany przez stocznię Cammell Laird w Birkenhead. Położenie stępki 23 października 1915 roku, okręt wszedł do służby w lipcu 1916 roku.
1 lipca 1918 roku dokonał nieudanego ataku torpedowego na niemieckiego U-Boota U-92.
Sprzedany do stoczni złomowej w Poole 6 września 1922 roku.

</doc>
<doc id="2582675" url="https://pl.wikipedia.org/wiki?curid=2582675" title="Piotr Stępień (polityk)">
Piotr Stępień (polityk)

Piotr Paweł Stępień (ur. 29 czerwca 1941 w Okalinie-Wsi) – polski rolnik, przedsiębiorca, samorządowiec i polityk, senator III kadencji.
Życiorys.
Ukończył Szkołę Główną Gospodarstwa Wiejskiego w Warszawie, a także podyplomowe studium z zakresu administracji na UMCS. Pracował od 1966 jako kierownik kierownik Kieleckiego Przedsiębiorstwa Nasiennego „Centrala Nasienna”. Był też m.in. etatowym działaczem kółek rolniczych i wicedyrektorem cukrowni. Zajął się również prowadzeniem własnego gospodarstwa rolnego. W latach 1979–1986 był naczelnikiem gminy Lipnik, od 1990 do 1998 pełnił funkcję wójta.
Działał w Zjednoczonym Stronnictwie Ludowym, od 1986 do 1989 pełnił funkcję przewodniczącego wojewódzkich struktur ZSL. Związany również z Ochotniczą Strażą Pożarną i Ludowymi Zespołami Sportowymi, a także samorządem rolniczym.
W latach 1993–1997 sprawował mandat senatora III kadencji, wybranego w województwie tarnobrzeskim z ramienia Polskiego Stronnictwa Ludowego. Pracował w Komisji Samorządu Terytorialnego i Administracji Państwowej. Bez powodzenia dwukrotnie kandydował w kolejnych wyborach parlamentarnych, zasiadał we władzach krajowych PSL, a następnie został członkiem zarządu w powiecie opatowskim, gdzie również był wicestarostą I kadencji.
W 2002 przeszedł na emeryturę, w 2006 zajął się później prowadzeniem własnej działalności gospodarczej jako prezes zarządu spółki prawa handlowego.
W 2000 odznaczony Krzyżem Kawalerskim Orderu Odrodzenia Polski.

</doc>
<doc id="2582679" url="https://pl.wikipedia.org/wiki?curid=2582679" title="LOTOS Petrobaltic">
LOTOS Petrobaltic



</doc>
<doc id="2582680" url="https://pl.wikipedia.org/wiki?curid=2582680" title="Strassmann">
Strassmann



</doc>
<doc id="2582682" url="https://pl.wikipedia.org/wiki?curid=2582682" title="Swietłowa">
Swietłowa



</doc>
<doc id="2582683" url="https://pl.wikipedia.org/wiki?curid=2582683" title="Mieczysław Piróg">
Mieczysław Piróg

Mieczysław Piróg (ur. 1930) – polski fizyk, specjalizujący się w dziedzinie fizyki ciała stałego, nauczyciel akademicki, związany z Wyższą Szkołą Pedagogiczną w Opolu (Uniwersytetem Opolskim).
Życiorys.
Uczęszczał do Gimnazjum im. Piotra Ściegiennego w Kielcach. Po jego ukończeniu podjął studia w Wyższej Szkole Pedagogicznej we Wrocławiu. Dyplom magistra zdobył na Uniwersytecie Wrocławskim za pracę wykonaną pod kierunkiem prof. Jana Wesołowskiego. Następnie został zatrudniony w Katedrze Fizyki wrocławskiej WSP. Razem w uczelnią w 1954 roku przeniósł się do Opola, biorąc udział w budowie nowych struktur Wyższej Szkoły Pedagogicznej. Stworzył tam bazę dydaktyczną dla fizyków.
Na przełomie 1959 i 1960 przebywał na stażu naukowym w Stanach Zjednoczonych jako stypendysta Fulbrighta. W 1963 roku obronił pracę doktorską, napisaną pod kierunkiem prof. Jana Konopnickiego, uzyskując stopień naukowy doktora na Wydziale Filologiczno-Historycznym WSP. Praca ta miała wyraźnie charakter humanistyczny, stąd też w 1969 roku obronił jeszcze jedną pracę doktorską na Uniwersytecie Wrocławskim, tym razem o charakterze czysto empirycznym z fizyki, którą napisał pod kierunkiem prof. Bogdana Sujaka.
Na WSP w Opolu otrzymał niedługo potem stanowisko docenta. Należał do sprawnych menadżerów, stąd pełnił wiele funkcji kierowniczych. Był m.in. wiceprzewodniczącym Opolskiego Oddziału Towarzystwa Fizycznego, wiceprzewodniczącym Opolskiego Towarzystwa Przyjaciół Nauk, kierownikiem studium dla pracujących na WSP, prodziekanem i wieloletnim dziekanem Wydziału Matematyki, Fizyki i Chemii WSP (1972-1975, 1984-1987) oraz kierownikiem zespołu badawczego realizującego badania zlecone przez Instytut Podstawowych Problemów Techniki PAN z zakresu technologii maszyn.

</doc>
<doc id="2582684" url="https://pl.wikipedia.org/wiki?curid=2582684" title="Henryk Kanicki">
Henryk Kanicki

Henryk Kanicki (ur. 1946 w Łodzi) – polski polityk, senator III kadencji.
Życiorys.
Ukończył studia na Wydziale Ekonomiczno-Socjologicznym Uniwersytetu Łódzkiego oraz studium ogrodnicze z zakresu sadownictwa w filii Szkoły Głównej Gospodarstwa Wiejskiego w Warszawie. W 1979 został właścicielem gospodarstwa sadowniczego w gminie Warta. Od 1980 do 1989 był etatowym pracownikiem Zjednoczonego Stronnictwa Ludowego w Sieradzu. W 1988 założył Przedsiębiorstwo Produkcyjno-Handlowe
„Hortus Ltd” spółka z o.o., której został prezesem. Zasiadł też w zarządzie Banku Spółdzielczego w Warcie.
Był członkiem rady naczelnej oraz sieradzkiego zarządu wojewódzkiego Polskiego Stronnictwa Ludowego. W 1993 z ramienia tej partii został senatorem III kadencji z województwa sieradzkiego. W trakcie kadencji został senatorem niezrzeszonym. Znany z zamiłowania do hucznych imprez w sejmowym hotelu.

</doc>
<doc id="2582686" url="https://pl.wikipedia.org/wiki?curid=2582686" title="Biathlon na Zimowych Igrzyskach Olimpijskich 2006 – bieg pościgowy kobiet">
Biathlon na Zimowych Igrzyskach Olimpijskich 2006 – bieg pościgowy kobiet

Bieg pościgowy kobiet podczas Zimowych Igrzysk Olimpijskich 2006 odbył się 18 lutego w Cesana San Sicario. Była to przedostatnia konkurencja kobiet podczas igrzysk. Do biegu zgłoszonych zostało sześćdziesiąt najlepszych zawodniczek biegu sprinterskiego.
Złoty medal zdobyła reprezentantka Niemiec, Kati Wilhelm, która spudłowała tylko raz – podczas trzeciego pobytu na strzelnicy. Srebrny medal wywalczyła inna Niemka – Martina Glagow, która musiała przebiec dwie karne rundy czyli dodatkowe 300 metrów. Na najniższym stopniu podium stanęła reprezentantka Rosji, Albina Achatowa.
Tło.
Bieg pościgowy kobiet na Zimowych Igrzyskach Olimpijskich 2006 w Turynie był piątą tego rodzaju konkurencją w sezonie 2005/2006. W tej konkurencji zawodniczki wcześniej rywalizowały podczas zawodów w szwedzkim Östersund, słowackim Breznie, niemieckim Ruhpolding oraz we włoskiej Anterselvie. W pierwszym biegu zwyciężyła reprezentantka Rosji Olga Zajcewa, która wyprzedziła Niemki Kati Wilhelm i Andre Henkel. W kolejnych zawodach w Brezno-Osrblie triumfowała Szwedka Anna Carin Olofsson. Dwa kolejne miejsca zajęły, podobnie jak w poprzednich zawodach, Niemki – tym razem były to Kati Wilhelm oraz Uschi Disl. Niecały miesiąc później odbyły się zawody w Ruhpolding, podczas których triumfowała Norweżka Liv Grete Poirée. Drugie miejsce ponownie wywalczyła Kati Wilhelm, a trzecie – Rosjanka Albina Achatowa. Ostatnie zawody w tej konkurencji w Pucharze Świata miały miejsce w Anthozl-Anterselvie. Wtedy wygrała Kati Wilhelm przed Francuzką Sandrin Bailly i Albiną Achatową.
Tytuł podczas Zimowych Igrzysk Olimpijskich 2002 wywalczyła Rosjanka Olga Miedwiedcewa, która na igrzyskach w Turynie wystartowała jedynie w biegu indywidualnym, po którym została zdyskwalifikowana. Srebrny medal w Salt Lake City zdobyła Kati Wilhelm, zaś brązowy – Bułgarka Irina Nikułczina. Mistrzostwo świata w tej konkurencji w 2005 roku wywalczyła Niemka Uschi Disl. Drugie miejsce podczas mistrzostw w Hochfilzen zajęła Chinka Liu Xianying a trzecie – Rosjanka Olga Zajcewa.
Lista startowa.
Do biegu zakwalifikowane zostały najlepsze zawodniczki z biegu sprinterskiego. Sześćdziesiąt zawodniczek startowało zgodnie z różnicami czasowymi uzyskanymi w poprzedniej konkurencji. Zawodniczki wyruszały na trasę z trzech "linii", określanych blokami startowymi.
Lista startowa biegu pościgowego:
Przebieg rywalizacji.
Bieg pościgowy kobiet na Zimowych Igrzyskach Olimpijskich 2006 rozpoczął się 18 lutego o godzinie 12:30 czasu środkowoeuropejskiego, a zakończył o godzinie 13:17. Do zawodów przystąpiło 58 z 60 zakwalifikowanych zawodniczek. Każda z nich miała za zadanie przebiec 10 km, na które składało się pięć dwukilometrowych okrążeń. Po pierwszej i drugiej rundzie biegowej odbywało się strzelanie w pozycji leżącej, zaś po trzecim i czwartym okrążeniu – strzelanie w pozycji stojącej. Po każdym nietrafionym strzale zawodniczka musiała pokonać dodatkowe 150 metrów.
Pierwsze okrążenie.
Liderką po pierwszym strzelaniu była Kati Wilhelm. Reprezentantka Niemiec oddała pięć celnych strzałów i z czasem 7 minut i 48,7 sekundy wyprzedzała o 12,3 sekundy Ukrainkę Liliję Jefremową. Za Ukrainką o 0,5 sekundy znajdowała się Francuzka Sandrine Bailly. Łącznie 26 zawodniczek strzelało bezbłędnie. Najgorzej na strzelnicy wypadły Włoszki i Słowaczka. Nathalie Santer, Katja Haller oraz Soňa Mihoková pudłowały trzy razy.
Pierwszych dziesięć zawodniczek po pierwszym strzelaniu:
Drugie okrążenie.
Po drugim strzelaniu nadal prowadziła Kati Wilhelm. Niemka znowu nie popełniła błędu i wyprzedzała już o 33,8 sekundy znajdującą się na drugim miejscu Białorusinkę Olgę Nazarową, która także strzelała jak do tej pory bezbłędnie. Na trzecim miejscu plasowała się Rosjanka Albina Achatowa, która popełniła pierwszy błąd na strzelnicy i w wyniku tego traciła do Wilhelm już 1 minutę i 5,4 sekundy.
Pierwszych dziesięć zawodniczek po drugim strzelaniu:
Trzecie okrążenie.
Pierwsze strzelanie w pozycji stojącej przyniosło także pierwszy błąd prowadzącej dotychczas Niemki Kati Wilhelm. Mimo to jej przewaga nad kolejnymi zawodniczkami wzrosła i wynosiła już 1 minutę i 8 sekund nad Francuzką Sandrine Bailly, która zajmowała drugą pozycję. Francuzka strzelała bezbłędnie, podobnie jak biegnąca tuż za nią Rosjanka Albina Achatowa. Pozycję medalową utraciła Olga Nazarowa, która oddała dwa niecelne strzały i zajmowała piątą pozycję. Po trzecim strzelaniu tylko Włoszka Michela Ponza i Mołdawianka Natalia Lewczenkowa nie popełniły żadnego błędu na strzelnicy. Dzięki temu zawodniczka z Mołdawii awansowała o osiemnaście pozycji.
Pierwszych dziesięć zawodniczek po trzecim strzelaniu:
Czwarte okrążenie.
Podczas ostatniego strzelania prowadząca Niemka strzelała bezbłędnie i pewnie prowadziła. Drugie miejsce zajmowała Albina Achatowa, a trzecie Niemka Martina Glagow. Obydwie strzelały bezbłędnie. Swoje szanse na medal straciła Francuzka Sandrine Bailly (2 pudła) oraz Norweżka Liv Grete Poirée (1 pudło), która po poprzednim strzelaniu zajmowała czwartą pozycję.
Pierwszych dziesięć zawodniczek po czwartym strzelaniu:
Piąte okrążenie.
Po ostatnim strzelaniu większość miejsc była już ustalona ze względu na dzielące kolejne zawodniczki różnice czasowe. Od pierwszego strzelania do mety prowadziła Niemka Kati Wilhelm i to ona zdobyła mistrzostwo olimpijskie. Po wybiegnięciu ze strzelnicy drugą pozycję zajmowała Albina Achatowa, ale kolejna z zawodniczek – Martina Glagow traciła do niej niecałe osiem sekund. Niemka zdołała odrobić straty i to ona przybiegła do mety jako druga, a Rosjanka straciła do niej 7,8 sekundy. Kolejne lokaty zajęły Swietłana Iszmuratowa, Michela Ponza i Liv Grete Poirée. Na dziesiątym miejscu zawody ukończyła mistrzyni świata, Uschi Disl. Najlepszy czas biegu, po odjęciu czasu na strzelnicy oraz sekund potrzebnych do przebiegnięcia karnych rund, miała zwyciężczyni biegu – Kati Wilhelm.

</doc>
<doc id="2582689" url="https://pl.wikipedia.org/wiki?curid=2582689" title="Shin'ai">
Shin'ai

 – dziewiętnasty singel japońskiej piosenkarki Nany Mizuki, wydany 21 stycznia 2009.
Utwór tytułowy wykorzystano jako opening anime "WHITE ALBUM", utwór "PRIDE OF GLORY" użyto w styczniowym zakończeniu radio show "Radio De Culture", a utwór został użyty w programie radiowym . Singel osiągnął 2 pozycję w rankingu Oricon i pozostał na liście przez 18 tygodni, sprzedał się w nakładzie egzemplarzy.

</doc>
<doc id="2582693" url="https://pl.wikipedia.org/wiki?curid=2582693" title="Grohman">
Grohman

Zobacz też.
Grohmann

</doc>
<doc id="2582694" url="https://pl.wikipedia.org/wiki?curid=2582694" title="Francja na Letnich Igrzyskach Olimpijskich 1900">
Francja na Letnich Igrzyskach Olimpijskich 1900

Francję na II. Letnich Igrzyskach Olimpijskich, w roku 1900 w Paryżu reprezentowało 720 sportowców startujących w 19 dyscyplinach.

</doc>
<doc id="2582698" url="https://pl.wikipedia.org/wiki?curid=2582698" title="Narodowy rezerwat przyrody Mionší">
Narodowy rezerwat przyrody Mionší

Narodowy rezerwat przyrody Mionší (cz. "Národní přírodní rezervace Mionší") – narodowy rezerwat przyrody na terenie Czech, w kraju morawsko-śląskim, w powiecie Frydek-Mistek, pomiędzy miejscowościami Łomna Dolna i Łomna Górna, w Beskidzie Śląsko-Morawskim, na wysokości od 720 do 949 m n.p.m. Obejmuje grzbiet pasma Mionszy (883 m n.p.m.), Wielkiej Polany (893 m n.p.m.) i Upłazu (949 m n.p.m.), zajmuje 169,7 ha powierzchni w granicach CHKO Beskidy. Po raz pierwszy obszar ten został objęty ochroną prawną w 1933, w obecnej formie NPR Mionší funkcjonuje od 1954.
Ochronie podlega kompleks leśny w swym charakterze podobny do pierwotnych lasów Puszczy Karpackiej składających się z jodły i buka, z niewielkimi śródleśnymi polanami i pastwiskami, a także wychodniami skalnymi. Największe jodły sięgają wysokości 45-60 m, 1,5 m pierśnicy, a ich wiek szacowany jest na od 250 do 450 lat. Oprócz dominujących jodły i buka na las składają się w dużej domieszce jawory, a w wyższych partiach rezerwatu świerk. Miejscami występuje również jesion, klon zwyczajny, wiąz górski, czereśnia ptasia. W runie występują żywiec dziewięciolistny i bulwkowaty, lilia złotogłów, miesiącznica trwała, niecierpek pospolity, śnieżyczka przebiśnieg. W podszycie rośnie dziki bez koralowy, wawrzynek wilczełyko i wiciokrzew czarny. Na faunę składa się 110 gatunków kręgowców, w tym 73 gatunki ptaków, 5 gatunków płazów i 4 gatunki gadów.
Rezerwat jest w większości zamknięty dla ruchu turystycznego, udostępniona jest jednak ścieżka dydaktyczna położona wzdłuż północno-zachodniej granicy rezerwatu.

</doc>
<doc id="2582700" url="https://pl.wikipedia.org/wiki?curid=2582700" title="Kazimierz Brzeziński (lekarz)">
Kazimierz Brzeziński (lekarz)

Kazimierz Brzeziński (ur. 1 maja 1942 w Słupcy, zm. 10 lipca 2015) – polski lekarz, ortopeda, senator I kadencji.
Życiorys.
Absolwent liceum ogólnokształcącego w Słupcy (1959). W 1966 ukończył studia na Wydziale Lekarskim Akademii Medycznej w Poznaniu. Specjalizował się w zakresie ortopedii i traumatologii oraz chirurgii ortopedyczno-urazowej. Pracował do 1976 w Zespole Opieki Zdrowotne w Gnieźnie, następnie w Wojewódzkim Szpitalu Zespolonym w Koninie. W 1980 wstąpił do „Solidarności”, współtworzył struktury związku w Regionie Konińskim. W stanie wojennym został internowany na okres od grudnia 1981 do września 1982. Po reaktywacji NSZZ „S” w 1989 został członkiem tymczasowego zarządu regionu oraz krajowej komisji koordynacyjnej służby zdrowia.
W latach 1989–1991 pełnił funkcję senatora I kadencji, wybranego z ramienia Komitetu Obywatelskiego w województwie konińskim. Był członkiem Obywatelskiego Klubu Parlamentarnego, z którego przeszedł do Unii Demokratycznej. Pracował w Komisji Polityki Społecznej i Zdrowia jako jej przewodniczący. W 1991 nie ubiegał się o reelekcję. Powrócił do pracy zawodowej, praktykując w zawodzie lekarza również po przejściu na emeryturę.
Pochowany w Lądzie.

</doc>
<doc id="2582703" url="https://pl.wikipedia.org/wiki?curid=2582703" title="Edward Pyziołek">
Edward Pyziołek

Edward Pyziołek (ur. 18 marca 1939 w Teklinie) – polski lekarz, specjalista w zakresie chirurgii, senator I kadencji.
Życiorys.
Państwowe Liceum Felczerskie ukończył w Krakowie, po czym podjął pracę w Zakładzie Dzieci Głuchych w Nowym Mieście nad Pilicą. W 1965 został absolwentem łódzkiej Akademii Medycznej, po czym podjął pracę w szpitalu miejskim w Skierniewicach. W 1970 i w 1974 uzyskiwał specjalizacje pierwszego i drugiego stopnia z chirurgii ogólnej. Został członkiem Polskiego Towarzystwa Lekarskiego. Od 1984 pracował na stanowisku ordynatora oddziału chirurgii, przechodząc w 2003 na emeryturę.
W 1980 wstąpił do „Solidarności”, organizował struktury związku w Wojewódzkim Szpitalu Zespolonym w Skierniewicach. Po wprowadzeniu stanu wojennego współpracował z podziemną NSZZ „S”. W latach 1989–1991 pełnił funkcję senatora I kadencji, wybranego z ramienia Komitetu Obywatelskiego w województwie skierniewickim. Pracował w Komisji Polityki Społecznej i Zdrowia oraz Komisji Obrony Narodowej. Był członkiem Obywatelskiego Klubu Parlamentarnego. Później wycofał się z polityki.
W 2012 wyróżniony przez Okręgową Izbę Lekarską w Łodzi tytułem „Zasłużonego Nauczyciela Lekarzy”.

</doc>
<doc id="2582704" url="https://pl.wikipedia.org/wiki?curid=2582704" title="Andrzej Tomaszewicz (historyk)">
Andrzej Tomaszewicz (historyk)

Andrzej Konstanty Tomaszewicz (ur. 11 marca 1943 w Piotrkowie Trybunalskim, zm. 11 grudnia 2020 w Sieradzu) – polski historyk, doktor habilitowany nauk humanistycznych, senator I kadencji.
Życiorys.
Ukończył Liceum Ogólnokształcące im. Kazimierza Jagiellończyka w Sieradzu, a następnie studia na kierunku historia na Uniwersytecie Łódzkim. W latach 1966–1981 był zatrudniony jako nauczyciel w Sieradzu. W 1980 wstąpił do „Solidarności”, zasiadał w zarządzie Regionu Ziemia Sieradzka związku, redagował biuletyn regionalny. Po wprowadzeniu stanu wojennego internowano go na okres blisko roku do 4 grudnia 1982. Został zwolniony z pracy i objęty zakazem zatrudnienia w oświacie. W 1983 podjął pracę w Muzeum Okręgowym w Sieradzu. Pozostał działaczem związku, działał również w Klubie Inteligencji Katolickiej.
W latach 1989–1991 sprawował mandat senatora I kadencji, wybranego z ramienia Komitetu Obywatelskiego w województwie sieradzkim. Był członkiem Obywatelskiego Klubu Parlamentarnego, wchodził w skład Komisji Kultury, Środków Przekazu, Nauki i Edukacji Narodowej. W 1991 i w 1993 bez powodzenia kandydował do Senatu.
Po odejściu z parlamentu na Wydziale Filozoficzno-Historycznym Uniwersytetu Łódzkiego uzyskiwał stopnie naukowe doktora (w 1996 na podstawie pracy "Życie kulturalne ośrodków miejskich guberni kaliskiej w latach zaborów") i doktora habilitowanego (w 2012 w oparciu o rozprawę "Dobroczynność w guberni kaliskiej (1864–1914)"). Pracował nadal w Muzeum Okręgowym, a także jako dyrektor wydziału kultury w administracji wojewódzkiej. Był również radnym powiatowym I kadencji i – do czasu przejścia na emeryturę – pracownikiem naukowym sieradzkiej filii UŁ.
Pochowany na cmentarzu parafialnym w Sieradzu.
Odznaczenia.
W 2008 otrzymał Krzyż Oficerski Orderu Odrodzenia Polski, a w 2020 Krzyż Wolności i Solidarności.

</doc>
<doc id="2582706" url="https://pl.wikipedia.org/wiki?curid=2582706" title="Mieczysław Trochimiuk">
Mieczysław Trochimiuk

Mieczysław Trochimiuk (ur. 18 lipca 1936 w Dubowie) – polski rolnik, senator I kadencji.
Życiorys.
Kształcił się w Niższym Seminarium Duchownym Misjonarzy Oblatów Maryi Niepokalanej w Lublińcu, w 1955 zdał egzamin maturalny w liceum ogólnokształcącym w Wisznicach. Studiował filologię polską na Katolickim Uniwersytecie Lubelskim (1956–1961). W trakcie studiów był prezesem uczelnianego teatru akademickiego. Do 1968 pracował w Lublinie w instytucjach kultury oraz w stowarzyszeniu księgowych. W 1968 zaczął prowadzić rodzinne gospodarstwo rolne zajmujące się hodowlą owiec.
W 1980 zaangażował się w tworzenie struktur związku zawodowego rolników. W 1981 był jednym z organizatorów i przewodniczącym komitetu założycielskiego „Solidarności” Rolników Indywidualnych w województwie bialskopodlaskim. Po reaktywacji związku w 1989 stanął na czele regionalnych tymczasowych struktur. W latach 1989–1991 pełnił funkcję senatora I kadencji, wybranego z ramienia Komitetu Obywatelskiego w województwie bialskopodlaskim. Pracował w Komisji Rolnictwa jako jej przewodniczący. Był członkiem Obywatelskiego Klubu Parlamentarnego. W 1991 nie ubiegał się o reelekcję. Próbował bez powodzenia powrócić do Senatu w 1993 jako kandydat Unii Demokratycznej.
Po kilku latach od zakończenia kadencji przeszedł na emeryturę, zajął się hobbistycznie rzeźbiarstwem. Był pomysłodawcą i inicjatorem upamiętnienia w 2019 ofiar obozu pracy przymusowej dla Żydów w Szenejkach (we wsi Studzianka), gdzie niemieccy okupanci m.in. w lipcu 1942 dokonali mordu na ponad 30 więźniach.

</doc>
<doc id="2582710" url="https://pl.wikipedia.org/wiki?curid=2582710" title="Gromada w Piecu">
Gromada w Piecu

Gromada w Piecu (również "Abell S0373") – gromada galaktyk znajdująca się w gwiazdozbiorze Pieca (częściowo także w gwiazdozbiorze Erydanu) w odległości 65 milionów lat świetlnych.
Gromada w Piecu znajduje się w odległości 20 milionów lat świetlnych od gromady w Erydanie. Wokół obu gromad są rozrzucone inne grupy galaktyk, z którymi obie gromady mogą tworzyć Supergromadę w Piecu zwaną też Supergromadą Południową, choć dominuje przekonanie, że obie gromady należą do Supergromady Lokalnej.
Gromada ta zawiera 54 duże galaktyki, w tym dwie ogromne galaktyki NGC 1316 i NGC 1365, z których każda jest większa niż jakakolwiek galaktyka gromady w Pannie. Jednocześnie jednak Gromada w Piecu zawiera tylko jedną trzecią porównywalnej wielkości galaktyk jak gromada w Pannie.

</doc>
<doc id="2582712" url="https://pl.wikipedia.org/wiki?curid=2582712" title="Storvreta">
Storvreta

Storvreta – miejscowość ("tätort") w Szwecji, w regionie administracyjnym ("län") Uppsala (gmina Uppsala). 
Miejscowość położona jest w prowincji historycznej ("landskap") Uppland, ok. 15 km na północ od Uppsali na lewym brzegu rzeki Fyrisån. Przez Storvreta przebiega linia kolejowa Gävle – Uppsala. Ruch pasażerski obsługiwany jest przez Upptåget. Na zachód od miejscowości przebiega droga E4. Storvreta zaliczana jest do przedmieść ("förort") Uppsali.
W Storvreta ma swoją siedzibę klub innebandy Storvreta IBK. 
W 2010 r. Storvreta liczyła 6347 mieszkańców.

</doc>
<doc id="2582713" url="https://pl.wikipedia.org/wiki?curid=2582713" title="ŁTS-G Łódź">
ŁTS-G Łódź



</doc>
<doc id="2582716" url="https://pl.wikipedia.org/wiki?curid=2582716" title="Mleko kokosowe">
Mleko kokosowe



</doc>
<doc id="2582719" url="https://pl.wikipedia.org/wiki?curid=2582719" title="Macierz sprzężona (trywialnie)">
Macierz sprzężona (trywialnie)



</doc>
<doc id="2582730" url="https://pl.wikipedia.org/wiki?curid=2582730" title="Marble Arch">
Marble Arch

Marble Arch – marmurowy łuk triumfalny w Londynie, w City of Westminster, ustawiony przy skrzyżowaniu Oxford Street, Park Lane i Edgware Road, na krańcu Hyde Parku. Do 1851 stał przed Buckingham Palace. W przeszłości jedynie członkowie rodziny królewskiej i oddziały Królewskiej Artylerii Konnej były przepuszczani pod łukiem, podczas uroczystych pochodów. Nazwa "Marble Arch" odnosi się także do okolicy, w której monument się znajduje. Nazwę zapożyczyła również pobliska stacja metra.
Projekt.
Łuk został zaprojektowany w 1825 roku, na wzór rzymskiego Łuku Konstantyna Wielkiego przez brytyjskiego architekta Johna Nasha. Stanowił ceremonialną bramę wjazdową na dziedziniec nowo powstałego Buckingham Palace. Pałac otaczał dziedziniec z trzech stron, Marble Arch umieszczono od wschodniej, otwartej strony.
Budowa Marble Arch była częścią programu mającego na celu uczczenie brytyjskich zwycięstw w wojnach napoleońskich. Model łuku, powstały około 1826 roku, znajduje się w Muzeum Wiktorii i Alberta.
Na szczycie łuku miała stanąć rzeźba króla Jerzego IV, autorstwa angielskiego rzeźbiarza Johna Flaxmana. Po jego śmierci w 1826 roku zlecenie zdobienia łuku podzielono pomiędzy rzeźbiarzy: Sir Richarda Westmacotta, Edwarda Hodgesa Baily'ego i J.C.F. Rossi'ego. Pomnik konny króla wykonał Francis Leggatt Chantrey.
Budowa.
Budowa rozpoczęła się w 1827 roku, jednak została przerwana w 1830 roku z powodu rosnących kosztów. Prace wznowione w 1832 roku, pod nadzorem Edwarda Blore'a, który znacznie zredukował projekt Nash'a, m.in. pomijając rzeźbę Jerzego IV. Łuk został ukończony w 1833 roku.
Niektóre niewykorzystane rzeźby znalazły swoje miejsce w innych londyńskich konstrukcjach. Fryz Richarda Westmacotta zdobiony płaskorzeźbą przedstawiającą bitwę pod Waterloo oraz tablica Nelsona znajdują się na Buckingham Palace. Dzieła Johna Rossi'ego przeniesiono do National Gallery, a pomnik Jerzego IV stanął na jednym z piedestałów na Trafalgar Square.
Przeniesienie.
Łuk został zdemontowany w 1850 roku, kiedy wschodnie skrzydło Buckingham Palace zostało zbudowane. Przeniesienie i rekonstrukcja Marble Arch na wschodnim krańcu Hyde Parku została ukończona w marcu 1851 roku. Trzy małe pomieszczenia znajdujące się wewnątrz budowli zostały zaadaptowane na posterunek policji, który pozostał tam do 1950 roku.

</doc>
<doc id="2582732" url="https://pl.wikipedia.org/wiki?curid=2582732" title="Józef Pietrzykowski">
Józef Pietrzykowski

Józef Pietrzykowski (ur. 1929 w Dubnie, zm. 1 czerwca 2022) – polski doktor, inżynier technologii drewna, specjalizujący się w projektowaniu zakładów przemysłowych, wykładowca i nauczyciel akademicki związany z Wyższą Szkołą Pedagogiczną w Opolu (obecnie Uniwersytet Opolski).
Życiorys.
Urodził się w 1929 roku. Pochodził z okolic Dubna na Wołyniu. We wsi Konstantynówka spędził swoje dzieciństwo i wczesną młodość. W czasie II wojny światowej był świadkiem walk Polaków z banderowcami. W 1943 roku w tych dramatycznych okolicznościach schronił się z rodzicami przed Ukraińcami w Kiwercach pod Łuckiem. W 1945 roku wraz z matką i rodzeństwem przyjechał na Śląsk Opolski i zamieszkał w Kuropsie koło Korfantowa. Do liceum uczęszczał początkowo w Niemodlinie, a później w Opolu, gdzie zdał egzamin maturalny w 1950 roku. Następnie podjął studia na Uniwersytecie im. Adama Mickiewicza w Poznaniu, po czym przeniósł się na tamtejszą Wyższą Szkołę Rolniczą. W 1956 roku uzyskał tytuł magistra inżyniera technologii drewna.
Jeszcze jako student poznańskiej WSR, został zatrudniony tam jako asystent w Katedrze Projektowania Zakładów Przemysłu Drzewnego. W 1964 roku obronił pracę doktorską na Wydziale Inżynierii Budowlanej Politechniki Warszawskiej. Potem odbył roczny staż w Akademii Techniczno-Leśnej im. Kirowa w Leningradzie. Po powrocie został kierownikiem Wojewódzkiego Związku Spółdzielni Inwalidów w Opolu.
Z opolską Wyższą Szkołą Pedagogiczną związał się w 1969 roku, zostając adiunktem w nowo powstałym Zakładzie Maszynoznawstwa. Na uczelni tej pełnił jeszcze funkcję prodziekana Wydziału Matematyki, Fizyki i Chemii w latach 1972–1975, a następnie jego dziekana (1976–1984). Równocześnie sprawował obowiązki dyrektora Instytutu Techniki WSP. W 1984 roku został po raz kolejny prodziekanem wydziału, a w 1987 roku Rada Wydziału wybrała go znowu dziekanem (do 1990).
W 1990 roku kandydował na senatora po śmierci prof. Edmunda Osmańczyka, prowadząc bardzo atrakcyjną kampanię wyborczą, jednak ostatecznie przegrał w wyborach ze swoją koleżanką z klasy z czasów liceum, prof. Dorotą Simonides oraz Henrykiem Krollem.
Dorobek naukowy.
Ma na swoim koncie kilkadziesiąt prac naukowych oraz zastrzeżeń patentowych. Do ważniejszych jego prac należą:

</doc>
<doc id="2582748" url="https://pl.wikipedia.org/wiki?curid=2582748" title="Franciszka Ksawera Maria Fenollosa Alcaina">
Franciszka Ksawera Maria Fenollosa Alcaina

Franciszka Ksawera Maria Fenollosa Alcaina, Maria Fenollosa Alcaina (ur. 24 maja 1901 zm. 27 września 1936) – hiszpańska błogosławiona Kościoła katolickiego. 
Życiorys.
Pochodziła z rolniczej rodziny. Miała dziewięcioro rodzeństwa. Wstąpiła do Kapucynek od Świętej Rodziny. Zginęła podczas wojny domowej w Hiszpanii w wieku 35 lat.
Została beatyfikowana w grupie Józef Aparicio Sanz i 232 towarzyszy przez papieża Jana Pawła II w dniu 11 marca 2001 roku.

</doc>
<doc id="2582749" url="https://pl.wikipedia.org/wiki?curid=2582749" title="Wi-Fi Protected Setup">
Wi-Fi Protected Setup

Wi-Fi Protected Setup, WPS (nazwa handlowa TP-Link "Quick Secure Setup") – funkcja, która umożliwia łatwą i szybką konfigurację parametrów bezpieczeństwa sieci bezprzewodowej.
Podczas standardowej konfiguracji użytkownik samodzielnie definiuje nazwę sieci (SSID). Następnie tworzy klucz zabezpieczający sieć, który wykorzystuje do konfiguracji punktu dostępowego oraz klientów sieci bezprzewodowej. Skonfigurowanie parametrów bezpieczeństwa ma na celu zabezpieczenie bezprzewodowej sieci przed dostępem osób nieuprawnionych. Dzięki funkcji WPS użytkownik szybko uzyskuje bezpieczny dostęp do sieci bezprzewodowej. Funkcja WPS automatycznie konfiguruje parametry bezpieczeństwa połączenia bezprzewodowego.

</doc>
<doc id="2582750" url="https://pl.wikipedia.org/wiki?curid=2582750" title="Maria Nowakowska (1929–2017)">
Maria Nowakowska (1929–2017)

Maria Teresa Nowakowska (ur. 27 maja 1929 w Kępnie, zm. 17 czerwca 2017 w Opolu) – polska chemiczka, specjalizująca się w polimeryzacji i kopolimeryzacji związków winylowych, nauczycielka akademicka, związana z Wyższą Szkołą Pedagogiczną w Opolu (obecnie Uniwersytet Opolski).
Życiorys.
Urodziła się w 1929 roku w Kępnie, w rodzinie nauczycielskiej. W czasie II wojny światowej przebywała wraz z rodzicami w Wieluniu, gdzie uczyła się wraz z rodzeństwem pod kierunkiem ojca. We wrześniu 1945 roku wraz z rodziną przeniosła się do Opola i tu trzy lata później uzyskała świadectwo dojrzałości w Liceum Matematyczno-Fizycznym. W 1954 roku ukończyła studia na Wydziale Chemicznym Politechniki Śląskiej w Gliwicach. Była uczennicą profesorów Władysława Leśniańskiego i Włodzimierza Dahliga.
Bezpośrednio po ukończeniu studiów magisterskich rozpoczęła pracę w Instytucie Syntezy Chemicznej w Gliwicach – Oddział Kędzierzyn (obecnie Instytut Ciężkiej Syntezy Organicznej „Blachownia”, ICSO). Kierowała tam początkowo małym, a potem trzydziestoosobowym zespołem naukowo-badawczym. W 1964 roku jako pierwszy pracownik ICSO uzyskała stopień naukowy doktora, a za jej przykładem zaczęli dokształcać się pozostali pracownicy instytutu. Niedługo potem otrzymała tytuł naukowy doktora habilitowanego, będąc jedną z nielicznych osób, które zdobyły ten tytuł w resortowym instytucie regionalnym.
W 1972 roku przeniosła się do Wyższej Szkoły Pedagogicznej w Opolu, gdzie została zatrudniona jako docent. Ze względu na jej bogate doświadczenie badawcze, powierzono jej dwa lata później kierownictwo Zakładu Technologii Chemicznej w Instytucie Chemii WSP. W latach 1975–1981 pełniła funkcję zastępcy dyrektora tego instytutu. W 1984 roku otrzymała tytuł profesora.
Poza działalność naukowo-dydaktyczną, brała czynny udział w życiu społeczno-politycznym Opola. Od kwietnia 1980 do sierpnia 1981 roku była przewodniczącą Rady Zakładowej Związku Nauczycielstwa Polskiego w WSP, przyczyniając się do współdziałania członków NSZZ „Solidarność” z członkami związków państwowych. W styczniu 1982 była współzałożycielką Obywatelskiego Komitetu Ocalenia Narodowego w Opolu, a następnie przewodniczyła Wojewódzkiej Radzie Patriotycznego Ruchu Ocalenia Narodowego w Opolu.
W latach 1981–1984 pełniła. jako pierwsza kobieta w WSP, funkcję prorektora ds. naukowych. Sprawowanie tej funkcji było szczególnie ciężkie ze względu na wprowadzenie stanu wojennego w Polsce. Skutecznie broniła wraz z rektorem WSP Marianem Adamusem ludzi pomówionych o szkodzenie państwu. Ma na swoim koncie 120 publikacji naukowych oraz 52 patenty. Jedną z jej wychowanek jest Krystyna Czaja, późniejsza rektor Uniwersytetu Opolskiego. Zmarła w 2017 roku w Opolu i została pochowana na Cmentarzu Komunalnym w Opolu-Półwsi.

</doc>
<doc id="2582752" url="https://pl.wikipedia.org/wiki?curid=2582752" title="Serafina Emanuela Justa Fernández Ibero">
Serafina Emanuela Justa Fernández Ibero

Serafina Emanuela Justa Fernández Ibero, Manuela Fernandez Ibero (ur. 6 sierpnia 1872 w Pampelunie; zm. 22 sierpnia 1936) – hiszpańska błogosławiona Kościoła katolickiego. 
Życiorys.
Urodziła się w bardzo religijnej rodzinie. Została zakonnicą i wstąpiła do Kapucynek od Świętej Rodziny. W 1891 roku złożyła śluby zakonne. Została zamordowana w czasie wojny domowej w Hiszpanii 22 sierpnia 1936 roku.
Beatyfikował ją w grupie Józef Aparicio Sanz i 232 towarzyszy Jan Paweł II 11 marca 2001 roku.

</doc>
<doc id="2582762" url="https://pl.wikipedia.org/wiki?curid=2582762" title="Wiktoria Quintana Argos">
Wiktoria Quintana Argos

Wiktoria Quintana Argos (ur. 13 maja 1866, zm. 22 sierpnia 1936) – hiszpańska błogosławiona Kościoła katolickiego, tercjarka kapucyńska, męczennica.
Życiorys.
Pochodziła z religijnej rodziny. Wstąpiła do Kapucynek od Świętej Rodziny. W 1936 roku doszło do wybuchu wojny domowej w Hiszpanii. W dniu 22 sierpnia 1936 roku została zabita; miała 70 lat.
Została beatyfikowana w grupie Józef Aparicio Sanz i 232 towarzyszy przez papieża Jana Pawła II 11 marca 2001 roku.

</doc>
<doc id="2582770" url="https://pl.wikipedia.org/wiki?curid=2582770" title="Stacja Narciarska Rusiń-ski w Bukowinie Tatrzańskiej">
Stacja Narciarska Rusiń-ski w Bukowinie Tatrzańskiej

Stacja Narciarska Rusiń-Ski w Bukowinie Tatrzańskiej – ośrodek narciarski położony w Bukowinie Tatrzańskiej na Pogórzu Spisko-Gubałowskim na północnym zboczu Rusińskiego Wierchu (948 m n.p.m). Dojazd (tylko do górnej stacji wyciągu krzesełkowego) jest możliwy ulicą Rusiński Wierch.
Wyciągi.
W skład kompleksu wchodzą:
Trasy.
Jest to w zasadzie jeden stok, wzdłuż którego zbudowano wyciąg krzesełkowy i orczykowy. Trasy są sztucznie naśnieżane, ratrakowane i oświetlone.
Stacja nie jest członkiem Stowarzyszenia Polskie stacje narciarskie i turystyczne.
Pozostała infrastruktura.
Przy górnej stacji wyciągu krzesełkowego znajdują się:
Operator.
Operatorem ośrodka jest spółka Rusiń-ski sp. z o.o. z siedzibą w Bukowinie Tatrzańskiej przy ul. Rusiński Wierch 70.
Historia.
Spółka Rusiń-ski sp. z o.o. została zarejestrowana w KRS w kwietniu 2005 roku. Pierwszy wyciąg krzesełkowy został uruchomiony na początku 2009 roku. 
11 marca 2011 roku stacja została laureatem plebiscytu „Najlepsza Stacja Narciarska Małopolski 2010/2011 – bezpiecznie i rozważnie” organizowanego przez Gazetę Krakowską w kategorii „Duże stacje narciarskie”. W sezonie 2011/2012 udostępniono atrakcje dla dzieci: Park Kubuś i snowtubing w specjalnej rynnie. W 2012 roku stacja powtórzyła sukces z 2011 roku, ponownie zostając laureatem powyższego konkursu. 
W październiku 2013 roku operator stacji podpisał umowę o dofinansowanie projektu: "Poprawa i rozbudowa funkcjonalności stacji narciarskiej Rusiń-ski w Bukowinie Tatrzańskiej w ramach Małopolskiego Regionalnego Programu Operacyjnego". W ramach tego projektu została wybudowana m.in. nowa trasa narciarska (6) oraz nowa kolej krzesełkowa firmy szwajcarskiej Bartholet Maschinenbau AG (D). Jest to model Porsche Design: wyprzęgana, 6-osobowa kanapa o ustawieniu krzeseł pod kątem 45° do kierunku jazdy. W oparciu o zbudowaną kolej zaplanowano rozszerzenie funkcji stacji narciarskiej o organizację tras downhillowych dla rowerzystów, budowę placu zabaw z parkiem linowym, uruchomienie przedszkola narciarskiego z wykorzystaniem wyciągu taśmowego i uruchomienie pieszo-rowerowej trasy widokowej z punktem widokowym dla turystów. Wyciąg został uruchomiony dla narciarzy 21 stycznia 2015 roku.

</doc>
<doc id="2582775" url="https://pl.wikipedia.org/wiki?curid=2582775" title="Franciszek de Paula Castello y Aleu">
Franciszek de Paula Castello y Aleu

Francisco de Paula Castelló y Aleu (ur. 19 kwietnia 1914 w Alicante; zm. 29 września 1936) – hiszpański błogosławiony Kościoła katolickiego. 
Miał dwoje rodzeństwa. Ukończył studia w Wyższym Instytucie Inżynierów Chemików w Oviedo, a także uczestniczył w działalności politycznej Jezuitów. Był członkiem Akcji Katolickiej. Został powołany do służby wojskowej. Podczas trwania wojny domowej w Hiszpanii został zamordowany.
Beatyfikował go w grupie Józef Aparicio Sanz i 232 towarzyszy papież Jan Paweł II w dniu 11 marca 2001 roku.

</doc>
<doc id="2582780" url="https://pl.wikipedia.org/wiki?curid=2582780" title="Kościół Niepokalanego Poczęcia Najświętszej Maryi Panny w Kisielinie">
Kościół Niepokalanego Poczęcia Najświętszej Maryi Panny w Kisielinie

Kościół Niepokalanego Poczęcia Najświętszej Maryi Panny w Kisielinie – nieczynny barokowy rzymskokatolicki kościół w Kisielinie na Ukrainie, wzniesiony do 1720, zdewastowany po II wojnie światowej. Miejsce zbrodni UPA na polskich mieszkańcach Kisielina 11 lipca 1943.
Historia.
Kościół został wzniesiony na przełomie XVII i XVIII w. z fundacji Marianny i Abrahama Głuchowskich, na miejscu starszej katolickiej świątyni (dawnego zboru braci polskich). Kościół był częścią kompleksu klasztoru karmelitów trzewiczkowych. W rękach zakonników pozostawał do 1832, gdy klasztor został skasowany decyzją władz carskich. Kościół stał się świątynią parafialną. W czasie I wojny światowej kościół ucierpiał wskutek rosyjskiego ostrzału artyleryjskiego. Po zakończeniu działań wojennych podjęto jego odbudowę, jednak nie została ona nigdy ukończona.
11 lipca 1943 kościół został zaatakowany przez oddział UPA. Napastnicy otoczyli obiekt w czasie niedzielnej mszy świętej, a następnie rozstrzelali w nawie głównej świątyni zgromadzonych w niej Polaków. Część wiernych zdołała dostać się do murowanej plebanii i tam obronić się przed upowcami. Zginęło ok. 90 osób.
Po 1945, gdy Kisielin znalazł się w granicach ZSRR, zniszczona świątynia została zaadaptowana na międlarnię lnu i konopi, zdjęto z niej blaszany dach. Ostatecznie kościół popadł w ruinę wskutek kolejnego pożaru. Przetrwały ściany zewnętrzne obiektu, na nich nieliczne elementy zdobnicze.

</doc>
<doc id="2582787" url="https://pl.wikipedia.org/wiki?curid=2582787" title="Moderat">
Moderat

Moderat to wywodzące się z Berlina trio producenckie. Formacja powstała w roku 2002 w wyniku współpracy Saschy Ringa (Apparat) oraz Gernota Bronserta i Sebastiana Szarego (Modeselektor). Ich pierwszą płytą była EP-ka "Auf Kosten Der Gesundheit" wydana roku 2003.
Z powodu różnych wizji rozwoju i nieporozumień na tle artystycznym pierwszy longplay zespołu ukazał się dopiero w kwietniu 2009 roku. Album o tytule "Moderat" stanowił melodyjne połączenie minimalu, nu-ravu i ambientu, w które zostały wplecione wokale i brzmienia wygenerowane przez syntezatory. Płyta otrzymała bardzo pochlebne recenzje i została wysoko oceniona przez środowisko muzyczne – NOW Magazine przyznał jej 4 na 5 punktów, jednocześnie opisując ją jako "bardzo kreatywną i zaskakująco chwytliwą". Urb przyznał jej natomiast 5 z 5, chwaląc jako "wyjątkowo piękną i wpadającą w ucho".
Moderat rozpoczęli swoje tournée 30 kwietnia 2009 roku – koncertowali w całej Europie, grając także na festiwalach. W 2009 roku czytelnicy popularnego internetowego portalu muzyki elektronicznej – Resident Advisor wybrali Moderat jako Live Act roku.
W drugiej połowie 2010 roku muzycy zespołu Moderat podróżowali po Europie, grając głównie na festiwalach.
W marcu 2012 roku, na swoim profilu w serwisie Facebook, zespół Modeselektor zapowiedział rozpoczęcie prac nad drugim albumem.
Album zatytułowany „II” pojawił się na rynku w sierpniu 2013 roku nakładem wytwórni Monkeytown Records.
Kolejny album, zatytułowany "III" został wydany 1 kwietnia 2016 roku. "III" jest trzecim i ostatnim albumem w trylogii albumów - zawierającej także "Moderat" i "II".
Dnia 13 maja 2022 opublikowano album "MORE D4TA".

</doc>
<doc id="2582788" url="https://pl.wikipedia.org/wiki?curid=2582788" title="Operator sprzężony">
Operator sprzężony

 

</doc>
<doc id="2582789" url="https://pl.wikipedia.org/wiki?curid=2582789" title="Witold Wacławek">
Witold Wacławek

Witold Wacławek (ur. 21 stycznia 1938 w Warszawie, zm. 18 stycznia 2020) – polski chemik, specjalizujący się w badaniach oddziaływań międzymolekularnych oraz półprzewodników organicznych. Związany z Politechniką Warszawską, z Wyższą Szkołą Pedagogiczną w Częstochowie oraz Uniwersytetem Opolskim.
Życiorys.
Urodził się w 1938 roku w Warszawie. Okres II wojny światowej spędził w Grodzisku Mazowieckim, gdzie w 1955 roku ukończył liceum ogólnokształcące. W 1960 ukończył studia chemiczne na Politechnice Warszawskiej. Od 1959 pracował w Instytucie Przemysłu Organicznego w Warszawie. W 1960 został pracownikiem Wojskowej Akademii Technicznej. W 1965 roku uzyskał stopień naukowy doktora nauk chemicznych, na podstawie rozprawy napisanej pod kierunkiem prof. Józefa Hurwica z Politechniki Warszawskiej. Rozprawa doktorska została wyróżniona Nagrodą Polskiego Towarzystwa Chemicznego. Po roku wrócił na swoją macierzystą uczelnię, gdzie w 1973 roku z powodzeniem odbył kolokwium habilitacyjne. W 1985 roku uzyskał tytuł profesora zwyczajnego.
Wielokrotnie przebywał na stażach zagranicznych, w tym w Charkowie, Nottingham i Canterbury. Współpracował z amerykańskim "Chemical Abstracts", jednym z ważniejszych chemicznych pism na świecie. W latach 70. XX wieku pracował w Wyższej Szkole Pedagogicznej w Częstochowie, gdzie zorganizował od podstaw Zakład Fizyki Molekularnej. Za całokształt działalności (był dziekanem, a także prorektorem) i zasługi dla rozwoju tej uczelni został wyróżniony Nagrodą Ministerstwa Nauki.
Z opolską Wyższą Szkołą Pedagogiczną związał się w 1981 roku. Piastował na niej funkcję prorektora ds. naukowych w latach 1984–1990. Był także przez pewien czas wicedyrektorem Instytutu Chemii WSP, a w latach 1996–1999 dziekanem Wydziału Matematyki, Fizyki i Chemii UO. Był przewodniczącym Oddziału Opolskiego (1983–1995), przewodniczącym Sekcji Ochrony Środowiska Zarządu Głównego (1996–2006), a także przewodniczącym Głównej Komisji Rewizyjnej w Zarządzie Głównym (2006–2009) Polskiego Towarzystwa Chemicznego. W 1986 roku był głównym organizatorem Zjazdu PTCh w Opolu. W 1999 roku został członkiem Komitetu Chemii Polskiej Akademii Nauk.
Od początku lat dziewięćdziesiątych zajmował się ochroną i monitoringiem środowiska. Był współtwórcą i współkoordynatorem w latach 1998-2002 grantu europejskiego Fertilia, dotyczącego badania translokacji metali ciężkich z gleby do roślin. Pasjonował się też historią powstawania pojęć i teorii naukowych (chemii i fizyki) oraz osobowością ich twórców.
Wypromował 14 doktorów.
W roku 1993 razem z żoną Marią założył Towarzystwo Chemii i Inżynierii Ekologicznej, którego był wieloletnim prezesem. Towarzystwo to jest wydawcą wiele książek, czterech czasopism i organizatorem międzynarodowej konferencji ekologicznej ECOpole.
Był twórcą i pierwszym redaktorem naczelnym 4 czasopism naukowych (trzy z nich są na liście Filadelfijskiej, a jedno "Ecological Chemistry and Engineering S" ma IF(2018) = 1,467) oraz konferencji ECOpole. Wygłaszali na niej referaty wybitni naukowcy z całego świata, w tym trzej nobliści: prof. Paul Crutzen (2011), prof. Gerhard Ertl (2014), Sir Harold Kroto (2017). 
Jego dorobek naukowy liczy blisko 170 artykułów, 10 patentów oraz kilka książek naukowych. Do najważniejszych z nich należy książka pt. "110 europejskich twórców chemii", którą napisał wspólnie z żoną Marią.

</doc>
<doc id="2582791" url="https://pl.wikipedia.org/wiki?curid=2582791" title="Modrzew Lyalla">
Modrzew Lyalla

Modrzew Lyalla, ("Larix lyallii" Parl.) – gatunek drzewa iglastego należący do rodziny sosnowatych. Występuje w Ameryce Północnej, na zachodzie Kanady i północnym zachodzie Stanów Zjednoczonych. Gatunek opisany w 1858 roku przez szkockiego chirurga Davida Lyalla.
Biologia i ekologia.
Modrzew Lyalli to drzewo górskie, porastające północne rejony Gór Skalistych oraz Kaskadowych, do wysokości 2500 m n.p.m..

</doc>
<doc id="2582793" url="https://pl.wikipedia.org/wiki?curid=2582793" title="Ryszard Ukleja">
Ryszard Ukleja

 Ryszard Ukleja SDB (ur. 14 listopada 1935 w Daszawie, zm. 7 maja 2009 w Debrznie) – duchowny polski, prezbiter, mariolog.
Życiorys.
Po ukończeniu Wyższego Seminarium Duchownego w Lądzie przyjął święcenia kapłańskie w 1961 r. Następnie kontynuował studia specjalistyczne na Katolickim Uniwersytecie Lubelskim. W 1971 r. obronił dysertację doktorską z zakresu teologii dogmatycznej. Wykonywał pracę duszpasterską m.in. w parafiach w Sokolowie Podlaskim, Baniach, Pile, Bydgoszczy Kawnicach, Debrznie i Sorghof w Niemczech. Był również administratorem w Pile, Tolkmicku i Łodzi. W latach 1965–1967 wykładał dogmatykę w Seminarium w Lądzie. 
Był specjalistą w dziedzinie mariologii, której poświęcił większość swoich prac. Jest autorem kilkudziesięciu artykułów oraz kilkunastu opracowań monograficznych. 

</doc>
<doc id="2582795" url="https://pl.wikipedia.org/wiki?curid=2582795" title="Cerkiew św. Michała Archanioła w Kisielinie">
Cerkiew św. Michała Archanioła w Kisielinie

Cerkiew św. Michała Archanioła w Kisielinie – prawosławna cerkiew w Kisielinie.
Świątynia została wzniesiona w 1777, na planie prostokąta, w całości z kamienia. Obiekt jest jednonawowy, z dwiema półeliptycznymi niszami po obydwu częściach nawy. We wnętrzu świątyni znajdują się freski, wykonane na początku XX wieku przez A. Antonowicza. W sąsiedztwie cerkwi położone są osiemnastowieczne dzwonnica i brama wjazdowa na teren świątyni.

</doc>
<doc id="2582797" url="https://pl.wikipedia.org/wiki?curid=2582797" title="Operator sprzężony (przestrzenie Banacha)">
Operator sprzężony (przestrzenie Banacha)

Operator sprzężony – dla danego operatora liniowego i ograniczonego formula_1 działającego między przestrzeniami Banacha formula_2 i formula_3 operator liniowy
dany wzorem
tj. operator spełniający warunek
(symbol formula_7 oznacza przestrzeń sprzężoną do formula_8 a symbol formula_9 oznacza wartość funkcjonału formula_10 w punkcie formula_11 tj. formula_12).
Operatory sprzężone do operatorów szczególnych klas.
Niech formula_35 będzie operatorem ograniczonym, działającym między przestrzeniami Banacha.

</doc>
<doc id="2582803" url="https://pl.wikipedia.org/wiki?curid=2582803" title="Luiza Piccarreta">
Luiza Piccarreta

Luiza Piccarreta (ur. 23 kwietnia 1865; zm. 4 marca 1947) – włoska tercjarka dominikańska, jedna z największych mistyczek XX wieku, Służebnica Boża Kościoła katolickiego. 
Miała cztery siostry. W 1874 roku w wieku 9 lat przyjęła Pierwszą Komunię świętą. W 1881 roku, kiedy przebywała wraz z rodziną na farmie, objawił się jej Jezus Chrystus. W 1883 roku, gdy miała 18 lat została przyjęta do III Zakonu Dominikańskiego, przyjmując imię Magdalena. W 1899 roku zaczęła zapisywać mistyczne doświadczenia w dzienniku. Zmarła w opinii świętości, a jej proces beatyfikacyjny rozpoczął się w dniu 20 listopada 1994 roku.

</doc>
<doc id="2582805" url="https://pl.wikipedia.org/wiki?curid=2582805" title="Stranska skala">
Stranska skala



</doc>
<doc id="2582808" url="https://pl.wikipedia.org/wiki?curid=2582808" title="Zygmunt Łomny">
Zygmunt Łomny

Zygmunt Łomny (ur. 1930 w Jezierzanach) – polski pedagog, specjalizujący się w pedagogice ogólnej, wykładowca i nauczyciel akademicki na Wyższej Szkole Pedagogicznej w Opolu.
Życiorys.
Urodził się w 1930 roku w Jezierzanach na Podolu w rodzinie chłopskiej. II wojna światowa uniemożliwiła mu podjęcie normalnej edukacji. Po jej zakończeniu przeniósł się z rodziną na Górny Śląsk. W 1950 roku pomyślnie zdał egzamin maturalny w liceum ogólnokształcącym w Kietrzu. Następnie studiował polonistykę na Wyższej Szkole Pedagogicznej we Wrocławiu. Po jej ukończeniu przez trzy lata pracował w Carolinum w Nysie jako kierownik internatu. W 1956 roku został skierowany na studia drugiego stopnia na Uniwersytet Warszawski, po których ukończeniu na stałe zamieszkał w Opolu, zatrudniając się w Liceum Pedagogicznym.
Związki Zygmunta Łomnego z opolską Wyższą Szkołą Pedagogiczną zaczęły się w 1960 roku, podczas gdy został asystentem w Katedrze Pedagogiki. Trzy lata później uzyskał stopień naukowy doktora nauk humanistycznych w dziedzinie pedagogiki na podstawie pracy: "Zainteresowania szkolne opolskiej młodzieży licealnej", napisanej pod kierunkiem prof. Jana Konopnickiego. Wkrótce potem rektor WSP w Opolu prof. Jerzy Słupecki mianował go pełnomocnikiem rektora ds. wychowawczych.
W grudniu 1968 roku wyjechał do pracy do Francji na Uniwersytet w Tuluzie jako nauczyciel języka polskiego i kultury polskiej. Wrócił stamtąd do Opola po trzech latach, a w 1972 roku został mianowany docentem. Następnie pełnił kolejno funkcję: wicedyrektora Instytutu Pedagogiki WSP, prodziekana Wydziału Filologiczno-Historycznego WSP przez dwie kadencje oraz dyrektora Instytutu Pedagogiki. W latach 1984-1990 był prorektorem ds. studenckich.
Zygmunt Łomny miał duże zasługi w utworzeniu nowych kierunków pedagogicznych. Był twórcą uczelnianej pracowni nowych technik nauczania. Był także prezesem Opolskiego Towarzystwa Przyjaciół Nauk. Od lat 90. XX wieku pracuje także na Wyższej Szkole Zarządzania i Administracji w Opolu, gdzie jest pełniącym obowiązki kierownika Katedry Pedagogiki Ogólnej i Badań Edukacyjnych na Wydziale Pedagogicznym. Od wielu lat jest też członkiem Zespołu Pedagogiki Pracy Komitetu Nauk Pedagogicznych PAN.
Publikacje.
Do ważniejszych prac napisanych przez Zygmunta Łomnego należą:

</doc>
<doc id="2582815" url="https://pl.wikipedia.org/wiki?curid=2582815" title="NGC 1437">
NGC 1437



</doc>
<doc id="2582818" url="https://pl.wikipedia.org/wiki?curid=2582818" title="Modrzew zachodni">
Modrzew zachodni

Modrzew zachodni ("Larix occidentalis" Nutt.) – gatunek drzewa iglastego należący do rodziny sosnowatych. Występuje w Ameryce Północnej, na zachodzie Kanady i północnym zachodzie Stanów Zjednoczonych. 
Morfologia.
Stożkowy, wąski. Dorasta do 50 m wysokości. Jest największym gatunkiem modrzewia. Rośnie bardzo szybko.
Kora czerwonobrązowa, u dojrzałych osobników gruba i spękana.
Igły, długości do 4 cm, jasnozielone i miękkie w dotyku. Na długopędach wyrastają pojedynczo, zaś na krótkopędach – w gęstym skupieniu. Jesienią żółkną i opadają.
Męskie żółte, żeńskie czerwone, wyrastają wczesną wiosną. Gatunek jednopienny.
Owalna, stercząca, o długości 2 cm, złożona z cienkich łusek nasiennych, spomiędzy których wystają brązowe, wąskie łuski wspierające.
Biologia i ekologia.
Występuje w Górach Skalistych oraz Kaskadowych, poniżej 2000 m n.p.m., szczególnie w rejonie jeziora Flat Head na północy stanu Montana, gdzie znajdują się największe znane osobniki.
Często tworzy jednogatunkowe lasy. Masowo kolonizuje pogorzeliska leśne.
Zastosowanie.
Drewno przeznaczane jest zwykle na opał lub słupy, ale nadaje się również do prac wykończeniowych.

</doc>
<doc id="2582819" url="https://pl.wikipedia.org/wiki?curid=2582819" title="Cerkiew Zaśnięcia Matki Bożej w Szeplu">
Cerkiew Zaśnięcia Matki Bożej w Szeplu

Cerkiew Zaśnięcia Matki Bożej – prawosławna cerkiew parafialna w Szeplu (rejon łucki). Do lutego 2019 r. znajdowała się w jurysdykcji Ukraińskiego Kościoła Prawosławnego Patriarchatu Moskiewskiego; obecnie należy do Kościoła Prawosławnego Ukrainy.
Drewniana świątynia została wzniesiona w 1780. Jest to budowla trójdzielna, z pojedynczą kopułą. W XIX w. poszerzony został cerkiewny przedsionek i wzniesiono nad nim dzwonnicę. Ikonostas cerkwi i zachowane w niej malowidła ścienne pochodzą z XVIII wieku.

</doc>
<doc id="2582820" url="https://pl.wikipedia.org/wiki?curid=2582820" title="Henry Deloge">
Henry Deloge



</doc>
<doc id="2582821" url="https://pl.wikipedia.org/wiki?curid=2582821" title="Agencja telegraficzna Express">
Agencja telegraficzna Express

Agencja telegraficzna „Express” (A.T.E.) – polska agencja informacyjna związana z ruchem prometejskim w okresie II Rzeczypospolitej
Agencja została utworzona w marcu 1925 w Warszawie z inicjatywy polskiego wywiadu wojskowego (Oddziału II Sztabu Generalnego Wojska Polskiego). Działania koordynował płk Jan Bociański, szef wydziału wywiadowczego Oddziału II. Było to związane z rozwojem ruchu prometejskiego. Funkcję dyrektora agencji objął Tadeusz Hołówko. Zadaniem agencji było propagowanie idei prometeizmu na terytorium Polski. Współpracowano blisko z bliźniaczą agencją informacyjną „Ofinor” z siedzibą w Paryżu. W 1929 wywiad zamierzał zlikwidować A.T.E., ale ostatecznie agencja przetrwała z podporządkowaniem Oddziałowi II i Ministerstwu Spraw Zagranicznych. Nowym dyrektorem został Mieczysław Obarski od 25 sierpnia 1929 (jego poprzednikiem był Leon Matuszewski), zaś w czerwcu 1936 Ukrainiec Mykoła Kowalewskyj. Od tego momentu A.T.E. weszła w skład agencji „Argus”, zakonspirowanego organu informacyjnego MSZ. Mykoła Kowalewskyj w poł. lutego 1937 objął funkcję szefa oddziału wschodniego agencji. W skład redakcji agencji weszła pewna liczba współpracowników Oddziału II Sztabu Generalnego WP, jak Wincenty Siakowski, Janusz Latało, czy Stanisław Błaszczak. Agencja miała swoich zakonspirowanych informatorów w Wiedniu, Pradze i Lwowie. Jej działalność przerwał wybuch wojny obronnej z Niemcami 1 września 1939.

</doc>
<doc id="2582822" url="https://pl.wikipedia.org/wiki?curid=2582822" title="Kène N'Doye">
Kène N'Doye



</doc>
<doc id="2582823" url="https://pl.wikipedia.org/wiki?curid=2582823" title="Wydział Nauk o Zdrowiu Uniwersytetu Katolickiego w Rużomberku">
Wydział Nauk o Zdrowiu Uniwersytetu Katolickiego w Rużomberku

Wydział Nauk o Zdrowiu Uniwersytetu Katolickiego w Rużomberku został założony 1 lipca 2005 roku. Obecnie (2012) dziekanem wydziału jest prof. Anton Lacko.

</doc>
<doc id="2582825" url="https://pl.wikipedia.org/wiki?curid=2582825" title="Steve Cochran">
Steve Cochran

Steve Cochran, jego prawdziwe nazwisko to Robert Alexander Cochran (ur. 25 maja 1917 w Eureka w stanie Kalifornia, zm. 15 czerwca 1965 na łodzi, na Oceanie Spokojnym, niedaleko państwa Gwatemala) – amerykański aktor filmowy i teatralny, syn kalifornijskiego drwala. W 1939 ukończył University of Wyoming, w mieście Laramie.

</doc>
<doc id="2582826" url="https://pl.wikipedia.org/wiki?curid=2582826" title="Peruwa">
Peruwa

Peruwa, Peruwa-Kammalija – syn Anitty i wnuk Pithany, anatolijskich królów miast Kussara i Nesa (koniec XIX - początek XVIII wieku p.n.e.).
Jego imię wymieniane jest, obok imienia jego ojca, w staroasyryjskich dokumentach pochodzących z miast Ankuwa i Nesa (w tekstach z Ankuwy występuje on pod imieniem Peruwa, natomiast w tekstach z Nesy pod imieniem Peruwa-Kammalija). We wszystkich tych dokumentach Anitta zwany jest „władcą” (akad. "rubā'um") lub „wielkim władcą” (akad. "rubā'um rabium"), natomiast Peruwa nosi używany przez następców tronu tytuł „zarządcy schodów” (akad. "rabi simmiltim"). Ponieważ w żadnym z zachowanych tekstów Peruwa nie występuje samodzielnie jako władca, istnieją wątpliwości co do tego, czy udało mu się przejąć władzę po ojcu. Jakkolwiek było, wydaje się, iż dynastia Pithany zakończyła się na Peruwie, gdyż jako następnego znanego króla Nesy teksty staroasyryjskie wymieniają obcego władcę o imieniu Zuzu, noszącego tytuł „wielkiego króla Alahziny”.

</doc>
<doc id="2582827" url="https://pl.wikipedia.org/wiki?curid=2582827" title="Francisco de Paula Castelló y Aleu">
Francisco de Paula Castelló y Aleu



</doc>
<doc id="2582828" url="https://pl.wikipedia.org/wiki?curid=2582828" title="Tashunka Witko">
Tashunka Witko



</doc>
<doc id="2582834" url="https://pl.wikipedia.org/wiki?curid=2582834" title="Eparchia chersońska">
Eparchia chersońska

Eparchia chersońska – jedna z eparchii Ukraińskiego Kościoła Prawosławnego Patriarchatu Moskiewskiego, z siedzibą w Chersoniu. Jej obecnym ordynariuszem jest arcybiskup chersoński i taurydzki Jan (Siopko), zaś funkcję katedry pełni sobór Świętego Ducha w Chersoniu.
Historia.
Eparchia została erygowana w 1775 na terenach przyłączonych do Rosji w wyniku wojny turecko-rosyjskiej pod nazwą "eparchia słowiańska i chersońska". Pierwszą siedzibą biskupów była Połtawa. Eparchia liczyła 232 cerkwie i 2 klasztory. W 1837, po kolejnych reorganizacjach terytorialnych, przyjęła nazwę chersońskiej i taurydzkiej; siedzibą hierarchów była Odessa. W 1859, gdy liczyła 624 parafie i 5 klasztorów, z jej terytorium wydzielono eparchię taurydzką i symferopolską obejmującą Krym. Po jej wydzieleniu w eparchii pozostało 446 parafii, 12 soborów i cztery monastery.
Po rewolucji październikowej, w ZSRR duchowieństwo i wierni eparchii zostali poddani zmasowanym prześladowaniom, wskutek czego działalność administratury praktycznie zamarła. Odbudowa struktur parafialnych rozpoczęła się dopiero po 1945. Terytorium eparchii chersońskiej znalazło się w jurysdykcji biskupów odeskich.
W 1991 Święty Synod Ukraińskiego Kościoła Prawosławnego wydzielił eparchię chersońską z terytorium eparchii odeskiej.

</doc>
<doc id="2582836" url="https://pl.wikipedia.org/wiki?curid=2582836" title="Modrzew amerykański">
Modrzew amerykański

Modrzew amerykański ("Larix laricina" (Du Roi) K. Koch) – gatunek drzewa iglastego należący do rodziny sosnowatych. Występuje w Ameryce Północnej, na terenie Kanady i Stanów Zjednoczonych. 
Biologia i ekologia.
Rośnie zarówno na suchych, górskich zboczach, jak i na terenach podmokłych. Żyje krótko. Potrafi kolonizować nieużytki na długo przed innymi gatunkami.
Zastosowanie.
Drewno jest odporne na gnicie. Dawniej bywało używane przy konstrukcji łodzi. W dzisiejszych czasach do wyrobu słupów, palików. Taniny zawarte w korze, mają zastosowanie w przemyśle garbarskim.

</doc>
<doc id="2582840" url="https://pl.wikipedia.org/wiki?curid=2582840" title="Alfa-glikozydaza cukrozy">
Alfa-glikozydaza cukrozy



</doc>
<doc id="2582842" url="https://pl.wikipedia.org/wiki?curid=2582842" title="Stacja Narciarska Turnia w Bukowinie Tatrzańskiej">
Stacja Narciarska Turnia w Bukowinie Tatrzańskiej

Stacja Narciarska Turnia w Bukowinie Tatrzańskiej – ośrodek narciarski położony w Bukowinie Tatrzańskiej w Pogórzu Spisko-Gubałowskim na północno-wschodnim zboczu grzbietu, którym idzie ulica Wierch Olczański. Stacja dysponuje wyciągiem krzesełkowym (Turnia), jednak jest elementem większego kompleksu narciarskiego o wspólnej nazwie Olczański, będącego wspólnym przedsięwzięciem 5 przedsiębiorców, którzy uzgodnili stosowanie wspólnego karnetu w całym kompleksie. Jest to najbardziej popularny ośrodek narciarski w Bukowinie Tatrzańskiej.
Wyciąg i trasa.
Stacja dysponuje 2-osobowym wyciągiem krzesełkowym Turnia (12) o długości 400 m i przepustowości 1500 osób na godzinę, przewyższenie – 90 m, prędkość wyciągu 2,3 m/s, czas wyjazdu – około 2 minut. Numeracja wyciągu pochodzi ze wspólnej numeracji wyciągów w Bukowinie Tatrzańskiej.
Wzdłuż wyciągu Turnia (12) znajduje się czerwona trasa o długości 500 m i szerokości 100 m.
Pozostała infrastruktura.
Przy górnej stacji znajdują się:
Przy dolnej i górnej stacji Turni znajdują się karczmy.
Stacja nie jest członkiem Stowarzyszenia Polskie stacje narciarskie i turystyczne.
Operator.
Operatorem ośrodka jest spółka Turnia s.c. z siedzibą w Bukowinie Tatrzańskiej przy ulicy Wierch Olczański 68.
Historia.
Spółka Turnia s.c. została założona w 2005 roku.
Kompleks narciarski Olczań-ski.
Wzdłuż ulicy Olczański Wierch zlokalizowanych jest kilka stacji (wyciągów narciarskich), obok Stacji Turnia, wysuniętej najbardziej na północ. Kolejne stacje (w kierunku południowym) to:
W całym powyższym kompleksie obowiązuje jeden karnet narciarski. Mapa wyciągów i tras znajduje się tutaj. Wszystkie trasy są sztucznie naśnieżane, ratrakowane i oświetlone.
Pozostałe wyciągi kompleksu Olczański Wierch, nie objęte wspólnym systemem karnetów:

</doc>
<doc id="2582843" url="https://pl.wikipedia.org/wiki?curid=2582843" title="Disacharydazy">
Disacharydazy

Disacharydazy, disacharazy – grupa enzymów zaliczanych do hydrolaz, rozkładających disacharydy na 2 cząsteczki monosacharydów. Wada genetyczna któregoś z tych enzymów może powodować nietolerancję disacharydu, za którego trawienie jest odpowiedzialny (np. nietolerancja laktozy).

</doc>
<doc id="2582844" url="https://pl.wikipedia.org/wiki?curid=2582844" title="Disacharazy">
Disacharazy



</doc>
<doc id="2582845" url="https://pl.wikipedia.org/wiki?curid=2582845" title="Mała elektrownia wiatrowa">
Mała elektrownia wiatrowa

Mała elektrownia wiatrowa - elektrownie wiatrowe niewielkich mocy mające zastosowanie w zasilaniu dedykowanych odbiorników małej mocy. Często Małe elektrownie Wiatrowe (MEW) określane są mianem Przydomowych Elektrowni Wiatrowych.
Określenie czy dana elektrownia zalicza się do grupy małych zależy od wielkości jej łopat. Jeżeli średnica wirnika nie przekracza 2 m to przyjmujemy, że są to małe elektrownie wiatrowe.
Precyzyjną definicję określa norma IEC 61400-02, w połączeniu z lokalnymi regulacjami według niej małą elektrownią wiatrową można nazwać elektrownię, która spełnia następujące warunki:
Powyższa norma wymaga aby w przypadku powierzchni zakreślanej przez wirnik powyżej 14 m² zainstalować dodatkowy hamulec postojowy, ponieważ samo zwarcie uzwojeń może nie wystarczyć do zatrzymania wirnika na czas konserwacji.
Działanie małych elektrowni wiatrowych, jest takie samo jak zwykłych „farm” wiatrowych. Opiera się na systemie, lub pojedynczej turbinie wiatrowej, która zmienia energię kinetyczną wiatru w ruch mechaniczny wirnika.

</doc>
<doc id="2582847" url="https://pl.wikipedia.org/wiki?curid=2582847" title="IC 1782">
IC 1782



</doc>
<doc id="2582848" url="https://pl.wikipedia.org/wiki?curid=2582848" title="Victoria Quintana Argos">
Victoria Quintana Argos



</doc>
<doc id="2582849" url="https://pl.wikipedia.org/wiki?curid=2582849" title="Eparchia białocerkiewska">
Eparchia białocerkiewska

Eparchia białocerkiewska – jedna z eparchii Ukraińskiego Kościoła Prawosławnego Patriarchatu Moskiewskiego, z siedzibą w Białej Cerkwi. Jej obecnym ordynariuszem jest metropolita białocerkiewski i bogusławski Augustyn (Markiewicz), zaś funkcję katedry pełni sobór Przemienienia Pańskiego w Białej Cerkwi.
Eparchia została erygowana w 1994 poprzez wydzielenie z eparchii kijowskiej. Nawiązuje do tradycji eparchii jurjewskiej, wchodzącej w skład prawosławnej metropolii kijowskiej. Na jej terenie działało w tym momencie 110 parafii obsługiwanych przez 47 kapłanów. Pierwszym ordynariuszem eparchii został w 1998 biskup Serafin (Zaliznicki), którego w 2007 zastąpił Mitrofan (Jurczuk). W 2012 zwierzchnikiem eparchii został arcybiskup (od 2013 metropolita) Augustyn (Markiewicz).

</doc>
<doc id="2582852" url="https://pl.wikipedia.org/wiki?curid=2582852" title="Ludność czynna zawodowo">
Ludność czynna zawodowo



</doc>
<doc id="2582853" url="https://pl.wikipedia.org/wiki?curid=2582853" title="Richard Garcia (biskup)">
Richard Garcia (biskup)

Richard John Garcia (ur. 24 kwietnia 1947 w San Francisco, zm. 11 lipca 2018 w Monterey) – amerykański duchowny katolicki, biskup Monterey w metropolii los Angeles w latach 2007-2018.
Życiorys.
Na kapłana wyświęcony 15 czerwca 1973. Pracował duszpastersko początkowo na terenie archidiecezji San Francisco. W roku 1981 inkardynowany do nowo utworzonej diecezji San Jose. Wykładał w seminarium w Menlo Park i służył jako diecezjalny dyrektor ds. powołań.
25 listopada 1997 otrzymał nominację na biskupa pomocniczego Sacramento ze stolicą tytularną "Bapara". Sakry udzielił mu bp William Weigand. Był wikariuszem generalnym, moderatorem kurii, wikariuszem biskupim ds. duchowieństwa, edukacji, powołań i Amerykanów pochodzenia hiszpańskiego. 19 grudnia 2006 mianowany przez Benedykta XVI ordynariuszem Monterey w Kalifornii, zaś 30 stycznia 2007 kanonicznie objął urząd.
Zmarł w Monterey 11 lipca 2018 w wyniku powikłań związanych z chorobą Alzheimera.

</doc>
<doc id="2582858" url="https://pl.wikipedia.org/wiki?curid=2582858" title="Ernesto Togni">
Ernesto Togni

Ernesto Togni (ur. 6 października 1926 w Brione, zm. 11 listopada 2022) – szwajcarski duchowny rzymskokatolicki, w latach 1978–1985 biskup Lugano.
Życiorys.
Święcenia kapłańskie przyjął 7 maja 1950 w ówczesnej diecezji Bazylei i Lugano, udzielił ich mu Angelo Giuseppe Jelmini, ówczesny administrator apostolski włoskojęzycznej części diecezji. Po podziale diecezji w 1971 został inkardynowany do nowo powstałej diecezji Lugano. 15 lipca 1978 papież Paweł VI mianował go ordynariuszem diecezji. Sakry udzielił mu 17 września 1978 abp Ambrogio Marchioni, ówczesny nuncjusz apostolski w Szwajcarii. 21 czerwca 1985 przeszedł na wcześniejszą emeryturę w wieku 58 lat. Od tego czasu pozostał biskupem seniorem diecezji. 

</doc>
<doc id="2582859" url="https://pl.wikipedia.org/wiki?curid=2582859" title="Kyłnowo">
Kyłnowo

Kyłnowo (bułg. "Кълново") – wieś w północno-wschodniej Bułgarii, w obwodzie Szumen, w gminie Smjadowo.

</doc>
<doc id="2582863" url="https://pl.wikipedia.org/wiki?curid=2582863" title="Ścigana">
Ścigana

Ścigana (ang. "Haywire") – amerykański thriller z 2011 roku w reżyserii Stevena Soderbergha.
Opis fabuły.
Piękna Mallory Kane (Gina Carano) jest tajną superbronią amerykańskich służb specjalnych. W najodleglejszym zakątku świata jest w stanie wykonać najtrudniejsze zadanie i nie pozostawić żadnego śladu. Oficjalnie nie istnieje. Nieoficjalnie jest niezastąpiona. Ale do czasu, gdy staje się niewygodna. Pewnego dnia, podczas pełnienia kolejnej misji, Mallory wpada w pułapkę. Wszystko wskazuje na to, że jej mocodawcy postanowili się jej pozbyć i zlecili jej likwidację.
Grupa wysoko postawionych mężczyzn, wprowadzających w życie spisek mający na celu eliminację jednej kobiety, nie doceniła jednak swego najlepszego agenta. Mallory nie ma zamiaru się wycofać. Postanawia powrócić do gry, by wyrównać rachunki, ukarać winnych i ocalić swoich najbliższych. Większość przeciwników doskonale zna, tak jak Kennetha (Ewan McGregor), który był jej szefem i kochankiem. Przygodnym kochankiem był też Aaron (Channing Tatum), członek barcelońskiej grupy Mallory. Teraz czeka ją niebezpieczna podróż po świecie, od Waszyngtonu i Nowego Meksyku po Barcelonę i Dublin.
Obsada.
i inni

</doc>
<doc id="2582865" url="https://pl.wikipedia.org/wiki?curid=2582865" title="Academia Istropolitana">
Academia Istropolitana



</doc>
<doc id="2582872" url="https://pl.wikipedia.org/wiki?curid=2582872" title="Girl Gone Wild">
Girl Gone Wild

Girl Gone Wild – utwór muzyczny z repertuaru amerykańskiej piosenkarki Madonny. Pochodzi on z jej dwunastego albumu studyjnego, "MDNA", wydanego w marcu 2012. Premiera piosenki odbyła się 27 lutego tego samego roku na YouTube i VEVO, a 2 marca została wydana na drugim singlu promującym album w Stanach Zjednoczonych, Kanadzie i Meksyku. 19 marca trafił do sprzedaży w pozostałych państwach, poza Wielka Brytanią i Irlandią. Utwór został wyprodukowany przez Madonnę, Benny’ego i Alessandro Benassich, a także napisany we współpracy z Jensonem Vaughanem. Jest taneczną piosenką, w której Madonna wyraża swoje emocje związane z zabawą i tańcem. „Girl Gone Wild” spotkał się z mieszanymi recenzjami. Choć krytycy chwalili jego melodię, to jednak negatywnie wypowiadali się o konwencjonalności utworu.
Joe Francis, założyciel firmy Girls Gone Wild zajmującej się dystrybucją produktów seksualnych, zagroził Madonnie pozwem za plagiat tytułu. Management artystki skomentował zarzuty, tłumacząc, że istnieje wiele innych piosenek tak właśnie nazwanych. Po wydaniu na singlu w Ameryce Północnej, „Girl Gone Wild” zadebiutował na 83. pozycji notowania kanadyjskiego i 6. w poczekalni amerykańskiego Hot 100. Teledysk do piosenki, opublikowany 20 marca, wyreżyserował przez duet Mert and Marcus. Wideoklip spotkał się z pozytywnym przyjęciem i przez wielu krytyków został skojarzony ze starszymi teledyskami Madonny z końca lat 80. i pierwszej połowy 90.
Geneza i wydanie.
„Girl Gone Wild” jest jednym z trzech utworów z dwunastego albumu studyjnego Madonny, "MDNA", nad którym pracowała ona z włoskim DJ-em Benny Benassim i jego kuzynem, Alessandro (pozostałymi są „I’m Addicted” i pochodzący z edycji specjalnej albumu „Best Friend”). Po raz pierwszy Madonna współpracowała z Bennym w 2009, gdy jego remiks do singla „Celebration” został wykorzystany w teledysku. W 2011 Benassi pracował nad swoim albumem "Electroman". Patrick Moxey z wytwórni Ultra Records, dla której ten nagrywa, uznał, że styl DJ-a „brzmiałby dobrze w repertuarze niektórych najważniejszych amerykańskich supergwiazd”. Moxey zaprezentował kilka piosenek Benassiego autorowi muzycznemu z Vancouver, Jensonowi Vaughanowi. Następnie europejski menedżer DJ-a wysłał je menedżerowi Madonny, Guyowi Oseary’emu. Niedługo później utwory zostały przez nią nagrane. „Girl Gone Wild” został wyprodukowany i napisany przez Benassich i Madonnę, a jego współautorem jest Vaughan.
6 lutego 2012, dzień po swoim występie podczas "half-time show" w trakcie 46. meczu Super Bowl, Madonna udzieliła wywiadu w programie radiowym Ryana Seacresta, w którym potwierdziła, że utwór zatytułowany wówczas „Girls Gone Wild” zostanie wydany na drugim singlu promującym album "MDNA". Ponadto, zaprzeczyła plotkom, które pojawiły się wcześniej w internecie, jakoby w piosence miała gościnnie zaśpiewać Britney Spears. W poniedziałek, 27 lutego, na oficjalnym profilu Madonny w serwisie VEVO i odpowiednim kanale na YouTube pojawił się tzw. "lyric video" towarzyszący utworowi zatytułowanemu już „Girl Gone Wild”. Kilka dni później, 2 lutego, singel wydano cyfrowo w samych Stanach Zjednoczonych, Kanadzie i Meksyku. W pozostałych państwach, z wyjątkiem Wielkiej Brytanii i Irlandii, sprzedaż cyfrowa rozpoczęła się 19 marca. 27 marca, dzień po wydaniu "MDNA", piosenka trafi do amerykańskich rozgłośni radiowych. Okładka „Girl Gone Wild”, pozytywnie odebrana przez krytyków, przedstawia Madonnę w czarnej bieliźnie i z sugestywnym wzrokiem. Kyle Anderson z „Entertainment Weekly” napisał w swojej recenzji: „Madonna nadal nosi bieliznę lepiej niż większość kobiet o połowę od niej młodszych”.
Kompozycja i tekst.
„Girl Gone Wild” trwa 3 minuty i 48 sekund. Jest utworem tanecznym, który według Kerri Mason z magazynu „Billboard” „zmierza bardziej w kierunku electro niż house”. Jest utrzymany w tempie four-on-the-floor i przypomina stylistycznie album Madonny "Confessions on a Dance Floor" (2005). Pojawiają się w nim elementy gatunku electropop, a cała piosenka opiera się na „głośnym” bicie. Krytycy porównywali go do utworów Madonny, takich jak „Music” (2000), „Hung Up” czy „Sorry” (2005), a także remiksu Benny’ego Benassiego do „Celebration” (2009). Robert Leedham z „Drowned in Sound” nazwał piosenkę „współczesnym połączeniem oldschoolowego «Holiday» [1983] i «Open Your Heart» [1986]”.
„Girl Gone Wild” rozpoczyna się wymówionym przez Madonnę aktem skruchy. Stanowi to nawiązanie do utworu „Act of Contrition” z albumu "Like a Prayer" (1989). W tekście piosenki artystka wyraża swoje uczucia związane z zabawą. W refrenie pojawia się wykrzyknienie „hey-ey-ey-ey-ey-ey”, poprzedzające słowa: „a good girl gone wild” („dobra dziewczyna zaszalała”). Późniejszy tekst „girls they just wanna have some fun” („dziewczyny chcą się po prostu zabawić”) nawiązuje do przeboju Cyndi Lauper „Girls Just Want to Have Fun” (1983). W pierwszej zwrotce pojawiają się słowa: „it’s so erotic” („to takie erotyczne”), co stanowi nawiązanie do singla Madonny „Erotica”, a w trakcie mostka – „I’m a bad girl anyway” („i tak jestem niegrzeczną dziewczyną”) – do „Bad Girl” (oba 1992).
Odbiór krytyków.
„Girl Gone Wild” spotkał się z mieszanymi recenzjami krytyków. Keith Caulfield z magazynu „Billboard” pochwalił taneczne brzmienie singla, a Robbie Daw ze strony Idolator napisał, że Madonna „robi [tu] to, co potrafi najlepiej, czyli zwiększa temperaturę na parkiecie”. Jon Dolan z „Rolling Stone’a” skomentował, że artystka „uderza na parkiety bardziej w celu jakiejś odbudowy, niż zwyczajnego zabawienia się (...). Miło, że po «Give Me All Your Luvin’» w końcu wróciła w rytm”. Kathy McCabe z „The Daily Telegraph” stwierdziła, że „Girl Gone Wild” „potwierdza misję [Madonny] bycia diwą parkietu, która zawsze jest o jeden krok przed konkurentkami”. Michael Hubbard z musicOMH skrytykował jej wokal, jednak uznał, że pod wpływem głośnego beatu wrażenie o jego złym brzmieniu zanika, ponadto napisał: „piosenka wzbudza w sercu prawdziwy sentyment do lat 80.”. Michael Cragg z „The Guardian” nazwał „Girl Gone Wild” „ekscytującym muzycznie”, natomiast tekst piosenki – żenującym.
Robert Copsey z „Digital Spy” uznał, że singel nie spełnia oczekiwań, choć świetnie otwiera album "MDNA", a Ailbhe Malone z „NME”, że brak mu innowacji. Bill Lamb z About.com pochwalił „mocny beat”, jednak nazwał piosenkę łatwą do zapomnienia, a nawiązania do wcześniejszych osiągnięć Madonny w tekście – niedołężnymi. Nick Bond z australijskiej gazety „Star Observer” ocenił, że piosenkarka brzmi w nagraniu niczym znudzona i drętwa, a produkcja Benassich wysysa z niego dramatyzm obecny w otwierającym utwór akcie skruchy. Recenzent z „The Times” napisał, że piosenka jest „tak słaba, że mogłaby być odrzutem z ostatniego albumu Britney Spears”. Peter Robinson z Popjustice nazwał go z kolei najgorszym w karierze Madonny singlem zwiastującym jej album. Scott Shetler z Pop Crush, choć przyznał, że piosenka nadaje się do zabawy w klubie, skrytykował wtórność melodii i tekstu oraz podobieństwa do utworów Ushera, Rihanny, Snoop Dogga, Britney Spears i Kanyego Westa. Recenzent napisał: „«Girl Gone Wild» to bezpieczny wybór na singla (...). Nie jest to jednak przekraczająca wszelkie granice Madonna z lat 80. i 90., w której się zakochaliśmy”.
Odbiór komercyjny.
„Girl Gone Wild” zadebiutował na szóstym miejscu listy „Billboardu” Bubbling Under Hot 100 Singles, będącej poczekalnią właściwej Hot 100. W pierwszym tygodniu singel sprzedano w Stanach w 22 tysiącach egzemplarzy. Na liście Pop Digital Songs zadebiutował na pozycji 33., a Hot Dance Club Play (zbierającej informacje o częstotliwości emitowania piosenek w klubach) – na 46. W kolejnym tygodniu na drugiej z nich awansował na miejsce 20. W Kanadzie „Girl Gone Wild” wszedł na listę Canadian Hot 100 na pozycji 86., by następnie uplasować się na 47.
Kontrowersje.
Dwa dni przed występem Madonny w trakcie przerwy meczu Super Bowl opublikowano listę utworów albumu "MDNA", na której znalazła się piosenka „Girls Gone Wild”. Joe Francis, założyciel firmy zajmującej się dystrybucją produktów seksualnych zatytułowanej tak samo, zagroził Madonnie pozwem sądowym w wypadku, jeśli utwór zostanie wykonany podczas Super Bowl. Zarzucił artystce bezprawne użycie tytułu marki, do której prawa ma on. Patrick Moxey, właściciel wytwórni Ultra Records, dla której nagrywa Benny Benassi, nazwał zarzuty absurdalnymi, tłumacząc, że w bazie ASCAP znajduje się około pięćdziesięciu nagrań pod tym samym tytułem. Guy Oseary, menedżer Madonny, wypowiedział się o kilku piosenkach zatytułowanych „Girls Gone Wild”, które można kupić w iTunes. NFL potwierdziło, że Madonna nie planuje wykonania „Girls Gone Wild” podczas Super Bowl, choć Oseary stwierdził, iż zarzuty Francisa i tak by jej nie powstrzymały, o ile miałaby takie plany.
Teledysk.
Geneza i wydanie.
Zdjęcia do teledysku „Girl Gone Wild” rozpoczęły się 20 lutego 2012. Jego reżyserią zajął się duet Mart and Marcus, z którym Madonna pracowała wcześniej nad dwoma sesjami zdjęciowymi: do magazynu „Interview” w 2010 oraz książeczki i okładki albumu "MDNA". W wideoklipie wystąpiła ukraińska grupa Kazaky, złożona z samych mężczyzn. 9 marca VEVO opublikowało 30-sekundowy zwiastun teledysku, który krytycy porównywali do wideoklipu „Erotica” (1992). Premiera całości w wersji ocenzurowanej miała miejsce 20 marca podczas programu "E! News" emitowanego na antenie stacji telewizyjnej E! Entertainment. Niedługo potem teledysk opublikowano na stronie internetowej E!. Następnie pojawił się on w wersji niecenzuralnej na kanale Madonny w serwisie YouTube, a po kilku dniach władze strony uniemożliwiły oglądanie go widzom poniżej 18. roku życia. Lis Rosenberg, rzeczniczka prasowa Madonny, wypowiedziała się: „Niektóre rzeczy nie zmieniają się nigdy. Cofnęliśmy się do roku 1990, kiedy to MTV nie zgodziło się emitować «Justify My Love»”. 26 marca ocenzurowana wersja ukazała się na VEVO i odpowiednim kanale na YouTube.
Opis i nawiązania.
Na początku teledysku pojawia się Madonna w wizerunku opisanym przez Jocelyn Venę z MTV jako „glamour (olbrzymia fryzura i makijaż godny divy)”. W późniejszej scenie artystka porusza się w pustym pomieszczeniu z białymi ścianami. W wideoklipie pojawia się grupa mężczyzn w rajstopach i butach na szpilkach. Dwójka z nich gryzie wspólnie jabłko, a wszyscy wykonują dwie choreografie – pierwszą sami, a drugą w towarzystwie Madonny. Podczas drugiej w ich tańcu pojawiają się elementy popularnego na początku lat 90. za sprawą artystki tańca vogue. Następnie Madonna śpiewa w otoczeniu mężczyzn ubranych w samą bieliznę. Ponadto pojawia się, przykuta łańcuchami do ścian, w scenach samotnego tańca nawiązującego do sadomasochizmu. Jeden z mężczyzn z koroną cierniową na głowie ukazany jest w wersji niecenzuralnej teledysku nago, poza tym pojawia się scena jego masturbacji. W finalnej scenie Madonna bawi się rurą wydechową, po czym pokazana jest, płacząc czarnymi łzami. Według Veny, symbolizuje to odczucia „dzikich dziewczyn”, które są smutne po zakończeniu imprezy.
Liczni krytycy wskazali w teledysku do „Girl Gone Wild” nawiązania do ery w karierze Madonny, w której opublikowała ona album "Erotica" i książkę "Sex" (oba z roku 1992). John Mitchell z MTV znalazł w wideoklipie elementy przypominające o pięciu wideoklipach artystki z końca lat 80. i pierwszej połowy 90. Motywy seksu w wideoklipie zostały przez niego porównane z teledyskami „Erotica” (1992) i „Justify My Love” (1990), natomiast sceny S&amp;M przywiodły mu na myśl „Erotikę” i „Human Nature” (1994). Obecność gejów, jak również czarno-biała estetyka i taniec vogue nawiązują, jego zdaniem, do „Vogue” (1990), zaś ikonografia chrześcijańska do „Like a Prayer” (1989). Elementy religijne porównał także ze sławnymi występami Madonny na krzyżu podczas wykonań „Live to Tell” na koncertach z trasy Confessions Tour (2006). Amy Sciarretto z Pop Crush porównał wizerunek Madonny w „Girl Gone Wild” do Marilyn Monroe, często inspirującej wizualnie Madonnę przez całą jej karierę.
Odbiór krytyków.
Teledysk został pozytywnie odebrany przez krytyków. Jocelyn Vena z MTV nazwała go „chrupkim, seksownym i ostrym. Klip jest odpowiedzią dla wszystkich tych, którzy chcieli powrotu "tej" Madge sprzed lat (...). Mijają dwie dekady, od kiedy Madonna wprowadzała w popkulturę elementy seksu, a ta dalej potrafi sprawić, że pożądamy jej i wszystkiego, co wychodzi od niej i jest przy tym związane z seksem (...). Co więcej, Madge udowadnia nam w sekwencjach tanecznych, że nadal ma niezłe ruchy”. Sarah Dean z „The Huffington Post” nazwała wideoklip najseksowniejszym w wideografii Madonny. Amy Sciarretto, dziennikarka strony Pop Crush, napisała w swojej recenzji: „Madge jest w teledysku niegrzeczną, bardzo niegrzeczną dziewczynką. Cholernie gorącą”. Lanford Beard z „Entertainment Weekly” wypowiedział się: „Tak dobrze Madonna nie wyglądała od czasu «Hung Up» (2005) (...). Mówiąc jednym słowem, [teledysk] jest niesamowity”. X. Alexander ze strony Idolator napisał: „Oczywiście, można nazwać «Girl Gone Wild» wtórnym (...), jednak jest w nim świeżość i mieszanka tego, co u Material Girl zawsze wypada znakomicie: seksu, stylu i wyrafinowania”. Dziennikarz z „Rolling Stone’a” napisał: „wideoklip może nie otworzy nowych perspektyw gwiazdom popu, jednak nie ma się do czego przyczepić, jest to mniej więcej dokładnie to, czego oczekuje się od teledysku Madonny”.

</doc>
<doc id="2582874" url="https://pl.wikipedia.org/wiki?curid=2582874" title="Srebrinowo">
Srebrinowo

Srebrinowo (bułg. Сребриново) – wieś w południowej Bułgarii, w obwodzie Pazardżik, w gminie Panagjuriszte.
W 1910 roku wieś na stałe zamieszkiwało 301 osób, obecnie wieś zamieszkiwana jest stale przez 14 osób, ale wiele ludzi z Sofii, Pazardżik i Panagjuriszte przyjeżdża tutaj w celach wypoczynkowych.

</doc>
<doc id="2582876" url="https://pl.wikipedia.org/wiki?curid=2582876" title="Popice (Czechy)">
Popice (Czechy)

Popice – miejscowość i gmina (obec) w Czechach, w kraju południowomorawskim, w powiecie Brzecław. W 2022 roku liczyła 981 mieszkańców.

</doc>
<doc id="2582878" url="https://pl.wikipedia.org/wiki?curid=2582878" title="Ivo Fürer">
Ivo Fürer

Ivo Fürer (ur. 20 kwietnia 1930 w Gossau, zm. 12 lipca 2022 tamże) – szwajcarski duchowny rzymskokatolicki, w latach 1995–2005 biskup Sankt Gallen. 
Życiorys.
Święcenia kapłańskie przyjął 3 kwietnia 1954 w diecezji Sankt Gallen. W latach 1977–1995 pełnił funkcję sekretarza generalnego Rady Konferencji Episkopatów Europy (CCEE).
28 marca 1995 został nominowany na urząd ordynariusza tej diecezji. Sakry udzielił mu 5 czerwca 1995 Otmar Mäder, jego poprzednik na tej stolicy biskupiej. W kwietniu 2005 osiągnął biskupi wiek emerytalny (75 lat) i przesłał papieżowi swoją rezygnację, która została przyjęta z dniem 16 października 2005. Od tego czasu pozostawał biskupem seniorem diecezji.

</doc>
<doc id="2582879" url="https://pl.wikipedia.org/wiki?curid=2582879" title="Księga dżungli (serial animowany)">
Księga dżungli (serial animowany)

Księga dżungli (ang. "The Jungle Book", od 2010) – indyjsko-francusko-niemiecki serial animowany, powstały na podstawie książki o tym samym tytule autorstwa Rudyarda Kiplinga.
Seria została stworzona w dużej mierze przez studio DQ Entertainment, odpowiedzialne między innymi za Pinky i Perky czy .
Premiera serialu w Polsce miała miejsce 9 marca 2012 roku na kanale TeleTOON+. Od czerwca 2012 roku pojawił się z tłumaczeniem migowym dla widzów z dysfunkcją słuchu.
Fabuła.
Serial opowiada o chłopcu imieniem Mowgli, który zamieszkuje indyjską dżunglę i wraz z przyjaciółmi, panterą Bagheerą i niedźwiedziem Baloo muszą walczyć z tyranią tygrysa Shere Kahna.

</doc>
<doc id="2582882" url="https://pl.wikipedia.org/wiki?curid=2582882" title="Gamelan (skale)">
Gamelan (skale)

W grupie stylów muzycznych gamelan używa się dwóch rodzajów skal muzycznych. Są to slendro i pelog. 
Slendro czasami zwane również salendro.
W odróżnieniu od europejskich skal, w których oktawa podzielona jest na 12 równych interwałów dzielą się tu oktawy na 5 interwałów o mniej więcej równych odstępach. Przyjmując dla półtonu wartość odstępu równą 100 centów przyjmują odstępy między kolejnymi tonami slendro kolejno wartości 223, 253, 236, 225 i 263.
Pelog.
W odróżnieniu od europejskich skal, w których oktawa podzielona jest na 12 równych interwałów, dzielą się tu oktawy na 7 interwałów o nieregularnych odstępach. Przyjmując dla półtonu wartość odstępu równą 100 centów przyjmują odstępy między kolejnymi tonami pelog kolejno wartości 120, 150, 270, 130, 115, 165 i 250. W praktyce stosowane są jednak skale pięciotonowe z pięciu tonów skali pelog, co daje możliwość stosowania różnych tonacji.

</doc>
<doc id="2582883" url="https://pl.wikipedia.org/wiki?curid=2582883" title="Matthew Clark">
Matthew Clark

Matthew Harvey Clark (ur. 15 lipca 1937 w Waterford, Nowy Jork, zm. 22 stycznia 2023) – amerykański duchowny rzymskokatolicki, biskup Rochester w metropolii Nowego Jorku w latach 1979–2012.
Życiorys.
Początek posługi kapłańskiej.
Kształcił się m.in. w Mater Christi Seminary w Albany i w Kolegium Ameryki Północnej w Rzymie. 19 grudnia 1962 otrzymał święcenia kapłańskie z rąk rektora Kolegium Ameryki Północnej, biskupa Martina O’Connora. W roku 1963 uzyskał licencjat z teologii na Gregorianum we Włoszech. Na tej samej uczelni zdobył również w 1966 licencjat z prawa kanonicznego. Po powrocie do USA służył przez kilka lat w diecezji Albany. Następnie powrócił do Rzymu, aby zostać ojcem duchownym w Kolegium Ameryki Północnej.
Posługa biskupia.
23 kwietnia 1979 papież Jan Paweł II mianował go ordynariuszem Rochester, był też szafarzem jego święceń biskupich w bazylice św. Piotra. Ingres odbył się 26 czerwca 1979.
21 września 2012 papież Benedykt XVI przyjął rezygnację Clarka z rządów w diecezji ze względu na osiągnięty przez niego wiek emerytalny.
Śmierć i pogrzeb.
Zmarł 22 stycznia 2023 roku w wieku 85 lat. Uroczystości pogrzebowe biskupa odbyły się 30 stycznia 2023 w katedrze Najświętszego Serca Pana Jezusa w Rochester, ceremonii przewodniczył kard. Timothy Dolan, arcybiskup Nowego Jorku. Pochowany w krypcie biskupiej na Cmentarzu Grobu Świętego w Rochester.

</doc>
<doc id="2582884" url="https://pl.wikipedia.org/wiki?curid=2582884" title="Telipinu">
Telipinu



</doc>
<doc id="2582885" url="https://pl.wikipedia.org/wiki?curid=2582885" title="Homebase">
Homebase

Homebase Ltd. – brytyjska sieć sklepów remontowo-budowlanych (tzw. DIY – zrób to sam) należąca do koncernu Wesfarmers. Siedziba przedsiębiorstwa mieści się w Milton Keynes, w Anglii.
Przedsiębiorstwo powstało w 1979 roku jako wspólne przedsięwzięcie brytyjskiej sieci handlowej Sainsbury’s oraz belgijskiej GB-Inno-BM. Pierwszy sklep otwarty został 3 kwietnia 1981 roku na terenie londyńskiej dzielnicy Croydon. W 2000 roku sieć Homebase została sprzedana, a w 2002 roku stała się własnością spółki GUS. Od 2006 roku była częścią Home Retail Group, do którego należała także m.in. sieć Argos. 27 lutego 2016 Homebase został zakupiony przez australijski konglomerat Wesfarmers za kwotę 340 mln GBP.
W 2011 roku sieć liczyła ponad 340 sklepów na terenie Wielkiej Brytanii i Irlandii.

</doc>
<doc id="2582887" url="https://pl.wikipedia.org/wiki?curid=2582887" title="Telepinu">
Telepinu



</doc>
<doc id="2582890" url="https://pl.wikipedia.org/wiki?curid=2582890" title="Kokkoloba gronowa">
Kokkoloba gronowa

Kokkoloba gronowa ("Coccoloba uvifera") – gatunek roślin z rodziny rdestowatych, pochodzący z wybrzeży tropikalnej części Ameryki.

</doc>
<doc id="2582891" url="https://pl.wikipedia.org/wiki?curid=2582891" title="Coccoloba uvifera">
Coccoloba uvifera



</doc>
<doc id="2582893" url="https://pl.wikipedia.org/wiki?curid=2582893" title="HMS N 16">
HMS N 16



</doc>
<doc id="2582894" url="https://pl.wikipedia.org/wiki?curid=2582894" title="HMS N16">
HMS N16



</doc>
<doc id="2582897" url="https://pl.wikipedia.org/wiki?curid=2582897" title="Stronger (album Kelly Clarkson)">
Stronger (album Kelly Clarkson)

Stronger (pol. "Silniejsza") – piąty album studyjny amerykańskiej piosenkarki Kelly Clarkson wydany 21 października 2011 roku w Australii i 24 października w Stanach Zjednoczonych, przez RCA Records. Trzynaście z 17 zawartych na bonusie piosenek, Clarkson stworzyła z Gregiem Kurstinem, Steve'em Jordanem, Rodneyem Jerkinsem, Tobym Gadem, Brianem Kennedym i Ester Dean, jak i również z długoletnim współpracownikiem Howardem Bensonem.
Clarkson rozpoczęła pracę nad albumem w listopadzie 2009 roku, podczas tras koncertowych, a zakończyła jego nagrywanie w lutym 2011. Podczas sesji nagraniowej artystka czerpała inspiracje m.in. z Tiny Turner, Prince'a, Radiohead i Sheryl Crow. Album zatytułowany "Stronger" nagrany jest w klimacie popu i R&amp;B. Pierwotnie planowano wydać krążek pod koniec 2010 roku, jednak data premiery była przesuwana wielokrotnie. Po wydaniu w październiku 2011 zdobył pozytywne recenzje od krytyków którzy zauważyli że album jest inny w przeciwieństwie do poprzednich, ale przede wszystkim chwalili wokal Clarkson.
W Wielkiej Brytanii krążek zadebiutował na #5 pozycji z liczbą 30 000 sprzedanych egzemplarzy, natomiast w Stanach, zajął pozycję #2, z liczbą ponad 163 000 egzemplarzy. Jego wydanie poprzedził singel "Mr. Know It All", który ukazał się 5 września 2011 roku. Początkowo piosenka odnosiła umiarkowany sukces, lecz z czasem dotarła do wysokich notowań na listach przebojów. Zadebiutowała na #10 miejscu na "Billboard" Hot 100, potem na #4 w UK Singles Chart, aby wreszcie dostać się na pozycję #1 w Australian Singles Chart. Drugi singel promujący album to "Stronger (What Doesn't Kill You)" który dotarł do szczytu "Billboard Hot 100" i był trzecim singlem Clarkson numer jeden w Stanach Zjednoczonych. Kompozycja zajęła również #8 miejsce w Wielkiej Brytanii, #18 w Australii, oraz #4 w Kanadzie i Nowej Zelandii.
Album przyniósł wokalistce nagrodę Grammy 2013 w kategorii "Najlepszy album pop".

</doc>
<doc id="2582899" url="https://pl.wikipedia.org/wiki?curid=2582899" title="Simon I von Bentheim">
Simon I von Bentheim



</doc>
<doc id="2582905" url="https://pl.wikipedia.org/wiki?curid=2582905" title="Józef Adam Stanisław Mickiewicz">
Józef Adam Stanisław Mickiewicz

Józef Adam Stanisław Mickiewicz (ur. 23 sierpnia 1896 w Warszawie, zm. 7 marca 1943 w Majdanku) – kapitan pilot obserwator Wojska Polskiego, jeden z pionierów polskiego krótkofalarstwa; prezes Okręgu Zachodnio Polskiego P.Z.K. 1930 r.
Życiorys.
Urodził się w rodzinie Konstantego i Czesławy z Wolskich. Był absolwentem Szkoły Podchorążych w Ostrowi Mazowieckiej. Po jej ukończeniu służył w Polskiej Sile Zbrojnej. 
27 grudnia 1918 roku został przydzielony do Oddziału Obrony Lwowa, który był zalążkiem powstania 19 pułku piechoty Odsieczy Lwowa. 6 lutego 1919 roku został formalnie przyjęty do Wojska Polskiego z byłych Korpusów Wschodnich i byłej armii rosyjskiej, z zatwierdzeniem posiadanego stopnia podporucznika. 17 czerwca 1919 roku otrzymał przeniesienie z 19 do 21 pułku piechoty, który walczył wówczas na froncie wołyńskim (II batalion) i litewsko-białoruskim (I i III batalion).
27 października 1919 roku rozpoczął szkolenie na II Kursie Oficerskiej Szkoły Obserwatorów Lotniczych (OSOL) w Warszawie. OSOL otwarto w dniu 1 sierpnia 1919 r. na lotnisku mokotowskim w Warszawie. W drugim kursie uczestniczyło 41 oficerów, z których kurs ukończyło 19-tu. W programie szkolenia szczególny nacisk położono na radiotelegrafię, aerofotografię i zajęcia z bombardowania. Kurs ukończył 9 lutego 1920 roku.
1 marca 1920 roku został przydzielony do 39 Eskadry Breguetów na lotnisku Rakowice pod Krakowem na stanowisko obserwatora. 13 kwietnia 1920 roku eskadra została przemianowana na 16 Eskadrę Wywiadowczą. Brał udział w lotach bojowych w trakcie wyprawy kijowskiej. Podczas jednego z tych lotów – wykonanego w dniu 20 kwietnia 1920 r. – został ranny. Wrócił ze szpitala pod koniec maja i wziął udział w kolejnych lotach bojowych. W czasie bitwy warszawskiej wziął udział w lotach rozpoznawczych i bojowych, bombardując i ostrzeliwując wojska bolszewickie w okolicach Ostrowi, Zambrowa i Małkini, za co został odznaczony Krzyżem Walecznych. Następnie wziął udział w bitwie nad Niemnem. 15 listopada 1920 roku zakończył służbę w 16 eskadrze wywiadowczej.
Od 1921 roku pełnił służbę w Szkole Lotniczej w Bydgoszczy, a jego oddziałem macierzystym był 1 pułk lotniczy w Warszawie. 3 maja 1922 roku został zweryfikowany w stopniu porucznika ze starszeństwem z 1 czerwca 1919 roku i 61. lokatą w korpusie oficerów aeronautycznych. 11 listopada 1922 roku został oddelegowany do Wyższej Szkoły Lotników. 23 lutego 1923 roku został przeniesiony do 3 pułku lotniczego w Poznaniu-Ławicy. Zamieszkał na pobliskim osiedlu przeznaczonym dla kadry pułku wraz z żoną Anielą oraz dziećmi Tadeuszem i Urszulą. 3 maja 1926 roku został awansowany na kapitana ze starszeństwem z dnia 1 lipca 1925 roku i 29. lokatą w korpusie oficerów aeronautycznych. W 1927 roku na samolocie Potez XV wykonał loty nocne, posługując się przy lądowaniu projektorami umieszczonymi pod skrzydłami płatowca. Około 1932 roku został ciężko ranny w wypadku lotniczym. Jego żona Aniela zachowała ocalałą połowę śmigła z rozbitego samolotu. Z dniem 29 lutego 1932 roku został przeniesiony w stan spoczynku. Wraz z rodziną przeprowadził się do Warszawy. W 1934 roku pozostawał w ewidencji Powiatowej Komendy Uzupełnień Bydgoszcz Miasto. Posiadał przydział do Oficerskiej Kadry Okręgowej Nr VIII. Był wówczas „w dyspozycji dowódcy Okręgu Korpusu Nr VIII”.
Krótkofalowiec.
Kapitan pilot Józef Mickiewicz w czasie pełnienia służby wojskowej był jednym z pionierów polskiego krótkofalarstwa. Używał prefiksu nasłuchowca PL130 w Wyrzysku, prefiksów TPAE i SP3SM w Krakowie i Poznaniu oraz prefiksu SP1AE w Poznaniu, Wyrzysku, Bydgoszczy i Wołominie.Pod tymi znakami nawiązywał seanse łączności radiowej z innymi pasjonatami tego hobby. W dniu 1 maja 1930 roku został wybrany na stanowisko Prezesa Okręgu Zachodniopolskiego Polskiego Związku Krótkofalowców. W 1930 r. w trakcie Międzynarodowej Wystawy Komunikacji i Turystyki w Poznaniu, Okręg Zachodniopolski PZK zorganizował Wystawę Krótkofalarską. W trakcie jej trwania kpt. Mickiewicz nawiązywał nadajnikiem Mesny łączności z innymi krótkofalowcami. Po zakończeniu wystawy kpt. Mickiewicz odznaczony został złotym medalem wystawienniczym. Był autorem artykułów z zakresu krótkofalarstwa, w których opisywał nadajniki KF własnej konstrukcji. Jeden ze swych artykułów zakończył zdaniami, tu cytat: "Jednem słowem, w krótkofalowej praktyce amatorskiej, synonimem dobrej, wydajnej pracy jest dobry układ, staranne wykonanie, racjonalne wykorzystanie aparatury. Praca ta jest skądinąd miłą i pouczającą rozrywką; pogłębia wiedzę, daje zadowolenie i... emocję; wprowadza amatora w sferę najnowszych zagadnień, w dziedzinie wiedzy ścisłej. Dlategoż fale krótkie absorbują równie młode zapalone głowy,— jak i wielkie umysły. Dwadzieścia wieków dzieli naszą epokę od chwili, gdy wnikliwy mózg przyszłego człowieka wydrze przyrodzie wszystkie tajemnice świata elektronowego i budowy materji. W interesie nas samych i przyszłych pokoleń, musimy wszyscy wziąć udział w dziele poznania wszechrzeczy. Wszelkie drobne doświadczenia, obserwacje, czy wielkie eksperymenty w nowoczesnych laboratorjach – prowadzą do osiągnięcia celu powyższego. Rzeczą zaś powołanych będzie nagiąć zdobytą wiedzą do potrzeb kultury i dobrobytu ludzkości.– Kpt pil. Józef Mickiewicz."
II wojna światowa.
Wybuchła II wojna światowa. Kpt. Józef Mickiewicz, pilot Wojska Polskiego w stanie spoczynku i doświadczony krótkofalowiec, służył w szeregach Armii Krajowej. Żona i córka nie przekazały wiele informacji z tego okresu. Z rodzinnych przekazów wiadomo, że Gestapo weszło do jego domu ująć gospodynię, którą podejrzewali o udział w działalności konspiracyjnej. Zastali kpt. Józefa Mickiewicza przy swoim sprzęcie radiowym podczas nasłuchu rozgłośni z Londynu. Przewieziono go na Pawiak. Stamtąd w dniu 17 stycznia 1943 roku wywieziono go transportem do Majdanka. Na początku grudnia tego roku, rodzina otrzymała od władz obozowych powiadomienie o jego śmierci. Jego grób symboliczny znajduje się na cmentarzu bródnowskim w Warszawie (kw. 112I-4-16).
W dniu 2 grudnia tego samego 1943 roku, przy ulicy Nowy Świat 64 w Warszawie, po przewiezieniu z Pawiaka, rozstrzelany został jego syn Tadeusz Mickiewicz. Został skazany na karę śmierci za posiadanie broni i działalność w nielegalnych organizacjach. Tak jak jego ojciec, był żołnierzem Armii Krajowej.

</doc>
<doc id="2582906" url="https://pl.wikipedia.org/wiki?curid=2582906" title="Lech Tranda">
Lech Tranda

Lech Jerzy Tranda (ur. 24 listopada 1956 w Warszawie, zm. 23 lutego 2012 w Sulejówku) – polski duchowny ewangelicko-reformowany, działacz UNICEF.
Życiorys.
Syn Bogdana Trandy (1929-1996), również duchownego ewangelicko-reformowanego, i Wandy, córki Juliana Kulskiego. Jego stryjem był bp Zdzisław Tranda. W latach 80. pracował jako świecki kaznodzieja w Kucowie. W 1990 ukończył studia w zakresie teologii ewangelickiej w ChAT. Został ordynowany 22 września 1991. W latach 1991-1998 był duchownym parafii w Kleszczowie, a od 1993 jej administratorem. Od 1995 do 2001 pełnił funkcję radcy duchownego Konsystorza Kościoła Ewangelicko-Reformowanego w Polsce. W latach 1996-2008 był proboszczem parafii w Warszawie, gdzie rozpoczął remont kościoła. Opiekował się też społecznością ewangelików reformowanych w Krakowie. W latach 2005-2007 był redaktorem naczelnym miesięcznika „Jednota”. Publikował w „Zwiastunie Ewangelicznym”, „W drodze”, „Tygodniku Powszechnym” i w „Więzi”. Był przewodniczącym komisji ds. mediów w Kościele ewangelicko-reformowanym oraz konsultantem Redakcji Ekumenicznej II Programu TVP. Pełnił też stanowisko wiceprzewodniczącego Społecznego Komitetu Opieki nad Zabytkami Cmentarza Ewangelicko-Reformowanego w Warszawie.
W latach 2002-2007 był wiceprzewodniczącym Rady Zarządzającej, a w latach 2007-2008 członkiem Zarządu Polskiego Komitetu Narodowego UNICEF. W latach 2009-2011 był dyrektorem Domu Pomocy Społecznej Fundacji "Pomocna Dłoń" w Warszawie.
Został pochowany na Cmentarzu Ewangelicko-Reformowanym przy ul. Żytniej w Warszawie (kwatera D-4-6a).

</doc>
<doc id="2582908" url="https://pl.wikipedia.org/wiki?curid=2582908" title="Hrabstwo Yell">
Hrabstwo Yell

Hrabstwo Yell – hrabstwo położone w Stanach Zjednoczonych, w stanie Arkansas. W 2000 roku jego populacja wynosiła 21 139 mieszkańców. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="2582910" url="https://pl.wikipedia.org/wiki?curid=2582910" title="Wickes (przedsiębiorstwo)">
Wickes (przedsiębiorstwo)

Wickes Ltd. – brytyjska sieć sklepów remontowo-budowlanych (tzw. DIY – zrób to sam) należąca do spółki Travis Perkins. Siedziba przedsiębiorstwa mieści się w Northampton, w Anglii.
Przedsiębiorstwo powstało w 1972 roku, a pierwszy sklep otworzony został w mieście Whitefield. W latach 1987-2000 spółka była notowana na giełdzie London Stock Exchange. W 2000 roku została nabyta przez przedsiębiorstwo Focus, a w 2005 roku przez Travis Perkins, do którego należy obecnie.
W 2011 roku sieć Wickes liczyła ponad 200 sklepów na terenie Wielkiej Brytanii.

</doc>
<doc id="2582912" url="https://pl.wikipedia.org/wiki?curid=2582912" title="T1 Heavy Tank">
T1 Heavy Tank



</doc>
<doc id="2582915" url="https://pl.wikipedia.org/wiki?curid=2582915" title="Wickes">
Wickes



</doc>
<doc id="2582923" url="https://pl.wikipedia.org/wiki?curid=2582923" title="Finnbennach">
Finnbennach

Finnbennach – w mitologii iryjskiej, w cyklu ulsterskim, cudowny biały byk, jeden z bohaterów powieści "Tàin Bó Cuailnge" ("Uprowadzenie byków z Cooley").
Wychowany w stadzie królowej Connacht Medb, nie chcąc należeć do kobiety, zbiegł do stada jej męża Aililla. Medb nie mogąc darować sobie tej straty, postanowiła zdobyć jeszcze potężniejszego byka – czarnego Donn Cuailnge, który należał do jej byłego męża, króla Ulsteru, Conchobara. Sprowadzony do Connaught czarny byk zaatakował i rozszarpał Finnbennacha, którego ciało rozrzucił po całym kraju.

</doc>
<doc id="2582928" url="https://pl.wikipedia.org/wiki?curid=2582928" title="Kidō Senshi Gundam">
Kidō Senshi Gundam

 – japoński serial anime stworzony przez studio Sunrise. Jest pierwszym serialem z uniwersum Gundam. Jego twórcą i reżyserem był Yoshiyuki Tomino. Po raz pierwszy emitowano je na kanale Nagoya Broadcasting Network od 7 kwietnia 1979 do 26 stycznia 1980 roku, składało się z 43 odcinków. Bezpośrednią kontynuacją serialu jest Zeta Gundam.
Głównym tematem Gundama jest przyswojenie widzowi, jak dużym złem jest wojna. Początkowo anime nie spotkało się z popularnością, ale z biegiem lat Gundam został uznany za kultową produkcję. Serial jest kamieniem milowym japońskiej animacji – zapoczątkował typ anime o nazwie Real Robots. Gundam w przeciwieństwie do innych mechów był bardziej realistyczny, np: kończyła mu się amunicja, ulegał zniszczeniom. Bohaterem głównym nie jest odważny wybraniec, lecz zwykły człowiek wplątany w wojnę wbrew własnej woli.
Opis fabuły.
Akcja rozgrywa się w roku 0079 Wieku Kosmicznego (ang. UC – Universal Century, jap. 宇宙世紀 "Uchū Seiki"). Kilkadziesiąt lat wcześniej mieszkańcy Ziemi zbudowali w kosmosie kolonie. W koloniach powstały ruchy separatystyczne, głównie za sprawą polityka Zeona Zum Deikuna, który twierdził, że Ziemia jest święta i ludzie powinni przenieść się do kosmosu. Po jego tajemniczej śmierci do władzy w koloniach dochodzi Degwin Zabi, który przekształca kolonie w Księstwo Zeonu i dąży do niepodległości od Ziemi. Na skutek tego w 0079UC wybucha wojna pomiędzy Federacją Ziemską a Zeonem, w której bierze udział połowa ludzkości. Głównym orężem mniej zaludnionego Zeonu są roboty bojowe zwane mobilami. Federacja również tworzy mobile i stosuje je do obrony. Wojna trwa około roku.
Głównym miejscem akcji jest statek Federacji Ziemskiej zwany "Białą Bazą". To właśnie członkowie jego załogi są głównymi postaciami w serialu, więc widz ogląda wojnę z perspektywy działań Federacji. Głównym bohaterem anime jest 15-letni Amuro Ray, mieszkaniec przyjaznej Ziemi grupy kolonii zwanej Side 7. Statek w drodze na S7 po odbiór nowej broni zostaje zaatakowany przez wojska Zeonu. Tą bronią jest Gundam – nowy mobil skonstruowany przez Federację. Amuro przypadkowo odkrywa miejsce przechowywania robota, zasiada za jego sterami i zaczyna walczyć w obronie "Białej Bazy". Po bitwie wybucha rywalizacja między Amurem a Charem Aznable – znakomitym pilotem zeońskich mobili, która trwa przez wiele lat.
Wśród bohaterów z pierwszego planu warto wymienić załogę "Białej Bazy" – przemądrzałego Kaia Shidena, kolegę Amura – Hayato Kobayashiego, silnego, ale dobrodusznego Ryuu Jose, młodego kapitana statku - Brighta Noa, koleżankę Amuro Fraw Bow oraz żywiącą uczucia do niego Saylę Mass. Głównymi postaciami ze strony Zeonu są m.in. wcześniej wspomniany Char Aznable, a także panująca rodzina Zabi.

</doc>
<doc id="2582929" url="https://pl.wikipedia.org/wiki?curid=2582929" title="Liga Młodych">
Liga Młodych

Liga Młodych () – amerykański serial animowany stworzony przez Grega Weismana i Brandona Vietti dla Cartoon Network. Serial bazuje na serii komiksów wydawnictwa DC Comics.
Jego światowa premiera odbyła się 26 listopada 2010 roku na amerykańskim Cartoon Network. W Polsce serial zadebiutował w 11 czerwca 2012 roku na kanale Cartoon Network.
28 kwietnia 2012 na amerykańskim Cartoon Network pojawił się drugi sezon z podtytułem - Inwazja. Sezon ten zadebiutował w Polsce dopiero w 2014 roku. Po tym serial został ucięty i zastąpiony przez Młodzi Tytani: Akcja. 
8 listopada 2016 twórcy ogłosili rozpoczęcie prac nad 3 sezonem. W 2017 potwierdzono podtytuł 3 sezonu – "Outsiders", który pojawił się 4 stycznia 2019 roku na platformie streamingowej DC Universe (sezon do dziś nie miał premiery w Polsce)
16 października 2021 na DC Fandome, został pokazany pierwszy zwiastun 4 sezonu z podtytułem - Phantoms, który pojawił się tego samego dnia tym razem na platformie streamingowej HBOMAX (pomimo, że HBOMAX jest dostępne w Polsce od 7 Marca 2022 roku, żadnego sezonu Ligi Młodych tam nie znajdziemy).
9 czerwca został wyemitowany ostatni odcinek 4 sezonu. Poprzez połączenie Warner Bros z Discovery, z dnia 8 kwietnia 2022, które doprowadziło do skasowania wielu projektów DC, status tego serialu jest niepewny, jednak istnieje możliwość, że podobnie jak w 2013, serial został ponownie skasowany.
Fabuła.
Jest to jedna z wielu produkcji, której ważnym motywem jest Liga Sprawiedliwych. Ale tym razem sztandarowi superbohaterowie DC Comics są odsunięci na dalszy plan. Główne role pełnią postaci, którzy byli dotychczas asystentami poszczególnych herosów. Aspirują do tego, by Liga przyjęła ich jako niekwestionowanych herosów. Akcja rozgrywa się w czasach zbliżonych do daty premiery. Przedział czasu w uniwersum nazwano „Nową erą herosów”. Pilotażowy odcinek wyemitowany na miesiąc przed premierą kolejnych odcinków prezentuje czwórkę bohaterów: Robin, Wodnik, Mały Flash, Speedy. Ostatni z wymienionych odmówił dołączenia do paczki, oczekując od Ligi Sprawiedliwych należytego szacunku i uznania oraz promocji z pomocnika na pełnoprawnego członka Ligi. Spotkawszy się ze sprzeciwem, Speedy rezygnuje z bycia współpracownikiem Zielonej Strzały, zmienia swoje miano na Czerwona Strzała i odchodzi. Reszta młodszych bohaterów próbuje przekonać przełożonych o swojej wartości, potajemnie biorąc udział w misji Ligi Sprawiedliwych. Podczas przeprawy przez siedzibę Cadmusa trójka bohaterów odnajduje klona Supermana o imieniu Superboy. Epizod opowiada o pochodzeniu Superboya i tajemniczego zgrupowania – „Błysk” – grupy złoczyńców. W końcu Robin, Wodnik, Mały Flash i Superboy negocjują z Batmanem ustanowienie tajnego zespołu operacyjnego który podlegałby Lidze a byłby przydatny też z tego względu, że sława członków Ligi utrudnia im zachowanie dyskrecji wszelkich akcji. Batman ustanawia więc „Ligę Młodych” z siedzibą w Górze Sprawiedliwości, a jej opiekunem zostaje Red Tornado. Tu członkowie są szkoleni i wspomagani przez Ligę Sprawiedliwych. Pod koniec odcinka do grupy dołącza Marsjanka, siostrzenica Marsjanina Łowcy.
Wersja polska.
Wersja polska: SDI Media Polska
Reżyseria: Wojciech Paszkowski
Dialogi: 
Koordynacja produkcji: Ewa Krawczyk 
Wystąpili:
oraz:
Lektor: Przemysław Nikiel

</doc>
<doc id="2582935" url="https://pl.wikipedia.org/wiki?curid=2582935" title="Zanna">
Zanna

Zanna to piosenka wykonywana przez belgijskich muzyków i kompozytorów Selah Sue, Tom Barman i The Subs. Utwór został wydany w dniu 25 listopada 2011 jako digital download w Belgii. Jest to piosenka przewodnia na imprezę charytatywną "Muzyka dla życia 2011". Piosenka została napisana przez Annę Domino, Luc Van Acker i wyprodukowana przez Jeroen De Pessemier.
Teledysk.
Teledysk towarzyszący wydaniu „Zanna” został wydany na YouTube w dniu 28 listopada 2011 o łącznej długości trzy minuty i pięćdziesiąt siedem sekund.

</doc>
<doc id="2582938" url="https://pl.wikipedia.org/wiki?curid=2582938" title="Parafia św. Andrzeja Apostoła w Siedlcach">
Parafia św. Andrzeja Apostoła w Siedlcach

Parafia pw. Świętego Andrzeja Apostoła w Siedlcach – parafia rzymskokatolicka znajdująca się w diecezji tarnowskiej w dekanacie Nowy Sącz Centrum, która została erygowana w XIII wieku. 
Parafię założyły starosądeckie klaryski, stąd siedleccy proboszczowie przez lata pełnili funkcję kapelana tego klasztoru. Obecnie w parafii posługuje proboszcz - ks. kanonik Jan Bajor oraz dwóch wikarych - ks. Paweł Lebda i ks. Paweł Gołąb. Pomaga im były misjonarz, przez lata głoszący Ewangelię na dalekich argentyńskich preriach - ks. Kazimierz "Padre" Pres. 
Świątynią parafialną (kościół św. Tekli w Siedlcach) została zbudowana w latach 1905-1907 w miejscu poprzedniego drewnianego kościoła. Kościół słynie ze swoich witraży, reprezentujących styl wiedeński. Oprócz tego w świątyni znajduje się m.in. XVI wieczna chrzcielnica i barokowy ołtarz z XVII wieku, poświęcony Matce Bożej. 
Na terenie parafii działają również róże żywego różańca oraz oddział "Caritas".
Ważną rolę w kreowaniu postaw tutejszej młodzieży odgrywa także Katolickie Stowarzyszenie Młodzieży.

</doc>
<doc id="2582940" url="https://pl.wikipedia.org/wiki?curid=2582940" title="Kodeks 0108">
Kodeks 0108

Kodeks 0108 (Gregory-Aland no. 0108), ε 60 (Soden) – grecki kodeks uncjalny Nowego Testamentu na pergaminie, paleograficznie datowany na VII wiek. Rękopis przechowywany jest w Rosyjskiej Bibliotece Narodowej (Gr. 22) w Petersburgu.
Opis.
Do dnia dzisiejszego zachowała się tylko jedna karta kodeksu (30 na 24 cm) z tekstem Ewangelii Łukasza (11,37-41.42-45). Tekst pisany jest dwoma kolumnami na stronę, 23-24 linijek w kolumnie.
Akcenty zostały dodane przez późniejszą rękę.
Tekst.
Tekst kodeksu reprezentuje aleksandryjską tradycję tekstualną. Kurt Aland zaklasyfikował go do kategorii II.
Historia.
Gregory datował fragment na VII wiek. Obecnie INTF datuje go na VII wiek.
Kodeks został odkryty przez Tischendorfa na Synaju w 1859 roku. Tekst rękopisu Tischendorf wydał w 1860 roku w "Notitia".
Kodeks został opisany przez De Muralt.
Gregory w 1908 roku dał mu siglum 0108. Kurt Treu badał kodeks w 1966 roku.

</doc>
<doc id="2582942" url="https://pl.wikipedia.org/wiki?curid=2582942" title="Henryk Borek">
Henryk Borek

Henryk Borek (ur. 13 stycznia 1929 w Jędrysku, zm. 6 grudnia 1986 w Opolu) – polski filolog polski, specjalizujący się w językoznawstwie oraz historii kultury i języka polskiego, nauczyciel akademicki związany z Wyższą Szkołą Pedagogiczną w Opolu.
Życiorys.
Urodził się w 1929 w Jędrysku, wsi położonej w powiecie tarnogórskim. Ukończył Liceum Ogólnokształcące Męskie w Tarnowskich Górach, po czym studiował polonistykę na Uniwersytecie Jagiellońskim w Krakowie. Należał do uczniów prof. Stanisława Rosponda i Witolda Taszyckiego. Po otrzymaniu tytułu magistra polonistyki zamieszkał w Opolu, gdzie podjął pracę jako nauczyciel języka polskiego w liceum ogólnokształcącym. 1 września 1955 roku został zatrudniony w Katedrze Języka Polskiego opolskiej WSP. Na uczelni tej zrobił błyskotliwą karierę, będąc jej pierwszym doktorantem. Przeszedł tam ponadto przez wszystkie szczeble kariery zawodowej, w 1960 – uzyskał tytuł doktora nauk humanistycznych, w 1967 – habilitował się, w 1973 – Rada Państwa nadała Mu tytuł naukowy profesora nadzwyczajnego, a w 1982 – profesora zwyczajnego.
Był jednym z najwybitniejszych polskich onomastów. Był bardzo płodny naukowo oraz aktywny. Recenzował wiele prac, angażował się społecznie i należał do jednych z pierwszych osób, które podjęły starania o utworzenie w Opolu uniwersytetu. W kierowanej przez siebie katedrze skupił wielu zdolnych asystentów i adiunktów, doprowadzając do tego, iż opolska polonistyka stała się czołowym ośrodkiem językoznawczym w kraju. Zmarł niespodziewanie w Opolu w 1986 roku.
Publikacje.
Do głównych jego publikacji należą:

</doc>
<doc id="2582945" url="https://pl.wikipedia.org/wiki?curid=2582945" title="Volleyleague OPAP (2011/2012)">
Volleyleague OPAP (2011/2012)

Volleyleague OPAP 2011/2012 - 44. sezon walki o mistrzostwo Grecji organizowany przez Hellenic Volleyball League (HVL) pod egidą Greckiego Związku Piłki Siatkowej (gr. "Ελληνική Ομοσπονδία Πετοσφαίρισης"). Zainaugurowany został 14 października 2011 roku i trwał do 14 maja 2012 roku. 
W sezonie 2011/2012 w Lidze Mistrzów Grecję reprezentował , w Pucharze CEV - , natomiast w Pucharze Challenge - .
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="2582946" url="https://pl.wikipedia.org/wiki?curid=2582946" title="Stanisław Karpiński (biotechnolog)">
Stanisław Karpiński (biotechnolog)

Stanisław Mariusz Karpiński (ur. 5 listopada 1960 w Poznaniu) – polski biotechnolog, profesor nauk biologicznych, wykładowca akademicki, w 2012 sekretarz stanu w Ministerstwie Nauki i Szkolnictwa Wyższego, działacz opozycji w okresie PRL.
Życiorys.
Działalność opozycyjna.
W okresie studiów biologicznych na Akademii Rolniczej w Poznaniu związał się z opozycją solidarnościową. Działał także we władzach uczelnianego Niezależnego Zrzeszenia Studentów, w grudniu 1981 brał udział w organizacji strajku studenckiego. Współpracował następnie z niejawnymi strukturami związku, był kolporterem „Obserwatora Wielkopolskiego” i innych pism drugiego obiegu. W maju 1983 za tę działalność został tymczasowo aresztowany, zwolniono go na mocy amnestii w sierpniu tego samego roku. Rok później ukończył studia na Akademii Rolniczej, następnie otrzymał etat techniczny na tej uczelni.
Działalność naukowa.
W 1989 został przyjęty na studia doktoranckie na Szwedzkim Uniwersytecie Rolniczym w Umeå, gdzie od tej pory pracował naukowo przez dwadzieścia lat. W 1994 uzyskał stopień doktora w zakresie komórki drzew i biologii molekularnej roślin.
W 1999 wraz z Philipem Mullineaux w „Science” opisał mechanizm systemowej nabytej aklimatyzacji u roślin. W 2010 kierowany przez niego zespół fizjomiki i biotechnologicznego modelowania roślin w SGGW w Warszawie przedstawił w „The Plant Cell” analogiczny do systemu nerwowego zwierząt systemowy mechanizm przekazywania bodźców świetlnych i fizjologiczną pamięć świetlną u roślin.
W 1999 został docentem na wydziale leśnym Szwedzkiego Uniwersytetu Rolniczego. W tym samym roku zakończył pracę na tej uczelni, po czym został zatrudniony na Uniwersytecie Sztokholmskim. W 2004 decyzją rektora tego uniwersytetu został profesorem w dyscyplinie fizjologii molekularnej roślin. W 2009 powrócił do Polski, został laureatem pierwszego konkursu „Welcome” (Fundacji na rzecz Nauki Polskiej), otrzymał jeden z najwyższych indywidualnych grantów badawczych. Wraz ze swoimi zespołami opublikował ponad 55 eksperymentalnych artykułów i dokonał kilku aplikacji patentowych, m.in. transgenicznej metody w celu ulepszenia rocznego przyrostu drzew i plonowania innych roślin uprawnych.
Również w 2009 otrzymał tytuł profesora nauk biologicznych. Został wykładowcą w Katedrze Genetyki, Hodowli i Biotechnologii Roślin Szkoły Głównej Gospodarstwa Wiejskiego w Warszawie.
Działalność publiczna.
1 lutego 2012 został sekretarzem stanu w Ministerstwie Nauki i Szkolnictwa Wyższego, odpowiadającym m.in. za nadzór nad Narodowym Centrum Nauki oraz Narodowym Centrum Badań i Rozwoju. Po trzech miesiącach, 2 maja 2012, został odwołany z tego stanowiska.
Od czerwca 2011 należał do Platformy Obywatelskiej, z której odszedł we wrześniu 2013 w ślad za Jarosławem Gowinem. Podjął z nim współpracę jako ekspert w sprawach nauki i szkolnictwa wyższego, a następnie został pełnomocnikiem zakładanej przez byłego ministra partii Polska Razem w Poznaniu. W marcu 2014 z powodów politycznych opuścił to ugrupowanie. W maju tego samego roku wstąpił do Kongresu Nowej Prawicy, z listy którego bez powodzenia ubiegał się pół roku później o mandat w sejmiku wielkopolskim. W styczniu 2015 wystąpił z tej partii.
W październiku 2015 został członkiem Narodowej Rady Rozwoju powołanej przez prezydenta Andrzeja Dudę.
W sierpniu 2017 został powołany przez ministra rolnictwa i rozwoju wsi Krzysztofa Jurgiela na stanowisko dyrektora Instytutu Hodowli i Aklimatyzacji Roślin – Państwowego Instytutu Badawczego w Radzikowie. Pełnił tę funkcje do 2018.

</doc>
<doc id="2582949" url="https://pl.wikipedia.org/wiki?curid=2582949" title="Stacja Narciarska Witów-Ski w Witowie">
Stacja Narciarska Witów-Ski w Witowie

Stacja Narciarska Witów-Ski w Witowie – ośrodek narciarski w Witowie, w gminie Kościelisko na wschodnich zboczach grzbietu Wierchów Orawicko-Witowskich między Magurą Witowską a Masnakovą.
Kolej i wyciąg.
W skład kompleksu wchodzą:
Trasy.
W ofercie znajduje się około 1120 m łatwych tras zjazdowych. Trasy są sztucznie naśnieżane, ratrakowane, oświetlone i nagłośnione.
Stacja jest członkiem Stowarzyszenia Polskie stacje narciarskie i turystyczne.
Pozostała infrastruktura.
Przy dolnej stacji kolei krzesełkowej znajdują się:
Stacja posiada 3 ratraki: 2 firmy Leitner, trzeci – firmy Kasbohrer.
Maskotką stacji jest Miś Witóś.
Operator.
Operatorem kompleksu jest spółka Witów-Ski Sp. z o.o. z siedzibą w Witowie 205C. Prezesem zarządu spółki jest Stanisław Gut.
Historia.
Spółka została zarejestrowana w KRS w marcu 2006 roku. Szkoła Jagny Marczułajtis powstała w tymże roku. W 2007 roku uruchomiono kolej krzesełkową. W sezonie 2008/2009 oddano do użytku snowpark. W lutym 2011 roku oddano do użytku restaurację „Witowianka”.
Inne wyciągi na zboczu Wierchów Orawicko-Witowskich.
W najbliższej okolicy znajduje się kilka innych wyciągów, w szczególności 4 łatwe wyciągi talerzykowe na tym samym stoku o poniższych parametrach (długość, przewyższenie, przepustowość):
Ponadto, na południe od potoku Siwa Woda, przy wyjeździe z Witowa w kierunku Zakopanego, po prawej stronie, znajduje się Stacja Narciarska Biały Potok Piotra Czuja z 3 wyciągami orczykowymi (350 m, 250 m i 220 m na łagodnym stoku o niewielkim przewyższeniu), wypożyczalnią skuterów śnieżnych i sprzętu narciarskiego. Stoki są dośnieżane, ratrakowane i oświetlone.

</doc>
<doc id="2582951" url="https://pl.wikipedia.org/wiki?curid=2582951" title="Kropidlak czarny">
Kropidlak czarny

Kropidlak czarny ("Aspergillus niger" Tiegh), potocznie czarna pleśń – gatunek grzybów z rodziny kropidlakowatych "Aspergillaceae". Gatunek kosmopolityczny, pospolity na całym świecie. 
Systematyka i nazewnictwo.
Pozycja w klasyfikacji według Index Fungorum: "Aspergillus, Aspergillaceae, Eurotiales, Eurotiomycetidae, Eurotiomycetes, Pezizomycotina, Ascomycota, Fungi".
Ma ponad 20 synonimów nazwy naukowej.
Znaczenie.
Kropidlak może być przyczyną infekcji grzybiczej ucha (otomykozy) prowadzącej do zmian chorobowych zwanych uchem pływaka. Wdychanie zarodników tego grzyba może powodować chorobę płuc kojarzoną z tzw. klątwą Tutanchamona. Grzyby te wytwarzają toksyczne substancje aflatoksyny i prawdopodobnie ochratoksyny, które jak inne mykotoksyny mogą być niebezpieczne dla zdrowia ludzi.
Kropidlak czarny jest wykorzystywany do produkcji kwasu cytrynowego i glukonowego. Grzyb ten wytwarza również enzymy, m.in. glukoamylazę i pektynazę. Konidiofory mają różne rozmiary, ścianki trzonka gładkie, bezbarwne lub lekko brązowawe. Trzonki pod szczytem przechodzą w rozdętą buławkę (pęcherzyk – "vesicle"), której średnica może osiągać nawet 100 μm.
"A. niger" produkuje oksydazę glukozową (GOx) stosowaną w oznaczeniach glukozy we krwi z użyciem standardowych metod jak i biosensorów oraz w oznaczeniach glukozy w procesach przemysłowych. 
Występowanie.
Występuje w glebie i innych wilgotnych miejscach. Często atakuje produkty spożywcze żywności (tzw. czarna pleśń).

</doc>
<doc id="2582959" url="https://pl.wikipedia.org/wiki?curid=2582959" title="Alaksandr Raszczynski">
Alaksandr Raszczynski

Alaksandr Uładzimirawicz Raszczynski (, , "Aleksandr Władimirowicz Raszczinski"; ur. 2 kwietnia 1949 w Łohojsku) – białoruski kompozytor i badacz folkloru pieśni i tańca.
Życiorys.
Urodził się 2 kwietnia 1949 roku w Łohojsku, w obwodzie mińskim Białoruskiej SRR, ZSRR. W 1979 roku ukończył Państwowy Instytut Muzyczno-Pedagogiczny im. Gniesinów w Moskwie, gdzie uczęszczał do klasy dyrygowania chórem W. Błogoobrazowej. W 1984 roku ukończył Białoruskie Konserwatorium Państwowe, gdzie uczył się w klasie kompozycji prof. J. Hlebaua. W 1986 roku ukończył asystenturę-staż pod kierownictwem J. Hlebaua. Od 1973 roku wykładał z przerwami w Mińskim Koledżu Muzycznym im. Michaiła Glinki. W latach 1976–1979 pracował jako kierownik muzyczny i artysta orkiestry zespołu „Charoszki”. W latach 1989–1994 był kierownikiem artystycznym i artystą zespołu „Kupalinka” przy Białoruskiej Filharmonii Państwowej.
Od 1985 roku jest członkiem Związku Kompozytorów Białorusi.
Charakterystyka twórczości.
Alaksandr Raszczynski w swojej twórczości szczególnie interesuje się białoruskim folklorem pieśni i tańca. Objawia się to m.in. poprzez wprowadzenie instrumentów ludowych do orkiestry symfonicznej. Twórczość ludowa przyciągnęła jego uwagę w czasie, gdy pracował jako kierownik muzyczny folklorystyczno-choreograficznego zespołu „Charoszki”. Napisał dla niego, a także dla grupy „Kupalinka” szereg utworów, które na trwałe weszły do ich repertuarów. W okresie nauki w Białoruskim Konserwatorium Państwowym w jego twórczości zaczęła dominować muzyka kameralno-instrumentalna, wokalna i chóralna.
Nagrody.
W 1987 roku fantazja koncertowa "Z roha usiaho mnoha" autorstwa Raszczynskiego otrzymała 1. nagrodę republikańskiego konkursu.

</doc>
<doc id="2582960" url="https://pl.wikipedia.org/wiki?curid=2582960" title="Ułachan-Czystaj">
Ułachan-Czystaj



</doc>
<doc id="2582962" url="https://pl.wikipedia.org/wiki?curid=2582962" title="Edward Mendel">
Edward Mendel

Edward Mendel (ur. 17 października 1924 r. w Jaranowie, zm. 9 grudnia 1987 r. w Warszawie) – polski historyk, specjalizujący się w historii XIX i XX wieku, historii Śląska, nauczyciel akademicki i wykładowca związany z Wyższą Szkołą Pedagogiczną w Opolu.
Życiorys.
Urodził się w 1924 we wsi Jaranowo, w gminie Bądkowo, w rodzinie chłopskiej. Studia historyczne ukończył w 1961 roku na Uniwersytecie Wrocławskim. W tym samym roku rozpoczął pracę w Wyższej Szkole Pedagogicznej w Opolu. W 1968 roku obronił w WSP w Opolu rozprawę doktorską pt.: "Położenie i postawa polskiej ludności górnośląskiej w czasie I wojny światowej" otrzymując stopień naukowy doktora nauk humanistycznych w dziedzinie historii. W 1976 roku habilitował się na podstawie rozprawy pt.: "Stosunki społeczne i polityczne w Opolu w latach 1918-1933". W 1983 roku otrzymał tytuł profesora nadzwyczajnego. Kolejno pełnił funkcje kierownika Zakładu Historii Polski i Powszechnej XIX i XX w., Zakładu Historii Śląska, wicedyrektora i dyrektora Instytutu Historii oraz prodziekana na Wydziale Filologiczno-Historycznym. Zmarł w 1987 roku w Warszawie.

</doc>
<doc id="2582965" url="https://pl.wikipedia.org/wiki?curid=2582965" title="Ustalenie macierzyństwa">
Ustalenie macierzyństwa

Ustalenie macierzyństwa – stwierdzenie, że dana kobieta jest matką określonego dziecka.
W polskim prawie istnieją dwie przesłanki ustalenia macierzyństwa. Pierwszą jest urodzenie dziecka (w myśl art. 619 k.r.o. kobieta, która urodziła dziecko, jest jego matką); drugą jest brak aktu urodzenia dziecka stwierdzającego macierzyństwo (akt urodzenia dziecka został sporządzony z brakiem danych rodziców lub macierzyństwo kobiety wpisanej w akcie urodzenia dziecka jako matka zostało zaprzeczone – art. 6110 § 1 k.r.o.).
Powództwo wytacza:
Jeżeli doszło do przysposobienia nierozwiązywalnego, nie można wytoczyć powództwa. Dziecka i prokuratora nie ogranicza żaden termin. To samo dotyczy Rzecznika Praw Obywatelskich i Rzecznika Praw Dziecka.

</doc>
<doc id="2582969" url="https://pl.wikipedia.org/wiki?curid=2582969" title="Maria Kalabińska">
Maria Kalabińska

Maria Barbara Kalabińska z domu Chmielowiec (ur. 1926, zm. 3 stycznia 2003 w Warszawie) – polska chemik i technolog materiałów drogowych, prof. dr. hab. Politechniki Warszawskiej.
. W 1992 została profesorem nauk technicznych.
Zmarła 3 stycznia 2003, spoczywa na Cmentarzu Wojskowym na Powązkach (kw. 39B-1-4/5).

</doc>
<doc id="2582970" url="https://pl.wikipedia.org/wiki?curid=2582970" title="Liniowy model bezprogowy">
Liniowy model bezprogowy



</doc>
<doc id="2582974" url="https://pl.wikipedia.org/wiki?curid=2582974" title="Zelnik">
Zelnik



</doc>
<doc id="2582978" url="https://pl.wikipedia.org/wiki?curid=2582978" title="Cerkiew św. Dymitra w Żurawnikach">
Cerkiew św. Dymitra w Żurawnikach

Cerkiew św. Dymitra – prawosławna cerkiew w Żurawnikach, do 27 stycznia 2019 r. w dekanacie marianowskim eparchii wołyńskiej Ukraińskiego Kościoła Prawosławnego Patriarchatu Moskiewskiego, następnie w jurysdykcji Kościoła Prawosławnego Ukrainy.
Cerkiew ufundował na początku XX wieku właściciel miejscowych dóbr, Rafaił de Bossalini razem z żoną Kateryną. Budynek zastąpił starszą drewnianą cerkiew Poczęcia św. Anny, będącą w złym stanie technicznym i niewystarczającą dla potrzeb parafii. Budowę świątyni ukończono w 1905.

</doc>
<doc id="2582980" url="https://pl.wikipedia.org/wiki?curid=2582980" title="Jaakko Luoma">
Jaakko Luoma

Jaakko Artturi Luoma (ur. 9 lipca 1897 w Stanach Zjednoczonych, zm. 12 marca 1940 w Uomaa) – fiński lekkoatleta, średniodystansowiec.
Podczas igrzysk olimpijskich w Paryżu (1924) zajął 12. miejsce w biegu na 1500 metrów.

</doc>
<doc id="2582982" url="https://pl.wikipedia.org/wiki?curid=2582982" title="Koźniewski">
Koźniewski



</doc>
<doc id="2582986" url="https://pl.wikipedia.org/wiki?curid=2582986" title="Kozyra (ujednoznacznienie)">
Kozyra (ujednoznacznienie)

Osoby o tym nazwisku:

</doc>
<doc id="2582987" url="https://pl.wikipedia.org/wiki?curid=2582987" title="Kozma">
Kozma

Osoby noszące nazwisko Kozma
Zobacz też:

</doc>
<doc id="2582988" url="https://pl.wikipedia.org/wiki?curid=2582988" title="Stacja Narciarska Małe Ciche">
Stacja Narciarska Małe Ciche

Stacja Narciarska Małe Ciche – ośrodek narciarski we wsi Małe Ciche, w gminie Poronin, na zachodnich zboczach grzbietu między szczytami Wierch Zgorzelisko i Zadni Wierch łagodnie opadających ku Filipczańskiemu Potokowi przepływającemu przez wieś. Dolna stacja ośrodka znajduje się we wsi, możliwy jest również dojazd do parkingu przy górnej stacji, znajdującej się na Polanie Zgorzelisko.
Wyciągi.
W skład kompleksu wchodzą:
Trasy.
W ofercie znajduje się około 3 km łatwych tras zjazdowych. Trasy są sztucznie naśnieżane, ratrakowane i oświetlone.
Stacja jest członkiem Stowarzyszenia Polskie stacje narciarskie i turystyczne.
Pozostała infrastruktura.
Przy dolnej stacji wyciągu krzesełkowego znajdują się:
Przy górnej stacji wyciągu krzesełkowego znajdują się:
Operator.
Operatorem kompleksu jest spółka A. Bielawa Sport Sp. z o.o. z siedzibą we wsi małe Ciche 73 C. Prezesem zarządu spółki jest Józef Galica.
Historia.
Spółka została zarejestrowana w KRS w maju 2002 roku. Pierwszy wyciąg krzesełkowy uruchomiono w 2005 roku. Drugi, krótszy wyciąg krzesełkowy uruchomiono w 2013 roku.

</doc>
<doc id="2582989" url="https://pl.wikipedia.org/wiki?curid=2582989" title="Pelog">
Pelog



</doc>
<doc id="2582990" url="https://pl.wikipedia.org/wiki?curid=2582990" title="Slendro">
Slendro



</doc>
<doc id="2582993" url="https://pl.wikipedia.org/wiki?curid=2582993" title="Kozicki">
Kozicki



</doc>
<doc id="2582996" url="https://pl.wikipedia.org/wiki?curid=2582996" title="Cerkiew Narodzenia Pańskiego w Klewaniu">
Cerkiew Narodzenia Pańskiego w Klewaniu

Cerkiew Narodzenia Pańskiego – prawosławna cerkiew w Klewaniu, w eparchii rówieńskiej Ukraińskiego Kościoła Prawosławnego Patriarchatu Moskiewskiego.
Wzniesiona w 1777 jako unicka, z fundacji Adama Czartoryskiego. Budynek wznosi się na planie krzyża, został zbudowany z cegły. Elewację obiektu zdobią cztery pilastry zwieńczone tympanonem, nad nim znajduje się półokrągły fronton z okrągłym oknem. Drugie okno, prostokątne, znajduje się w centrum fasady. Nawę centralną nakryto drewnianym stropem z XIX w., nad nim znajduje się bęben z dachem namiotowym.
Dwukondygnacyjna dzwonnica sąsiadująca z cerkwią powstała w 1844.

</doc>
<doc id="2582997" url="https://pl.wikipedia.org/wiki?curid=2582997" title="Limata">
Limata

Limata (łac. "Limatensis") – stolica historycznej diecezji we Cesarstwie rzymskim w prowincji Numidia. Współcześnie okolica "Mila" w Algierii. Obecnie katolickie biskupstwo tytularne. Od 1998 biskupem Limaty jest biskup pomocniczy kielecki Marian Florczyk.

</doc>
<doc id="2583002" url="https://pl.wikipedia.org/wiki?curid=2583002" title="Magia babilońska">
Magia babilońska

Magia babilońska – ogół wierzeń Babilończyków w siły nadprzyrodzone oraz określone rytuały, które stosowali w celu ich opanowania. Na magię babilońską składały się zaklęcia przeciwko złym mocom, zaklęcia ochronne (w tym modlitwy), czary, wróżby, wiara w ochronną moc amuletów i obrzędy, które odprawiano w poszczególnych przypadkach, mające na celu unicestwienie złego działania sił nadnaturalnych oraz wzmocnienie działania mocy dobroczynnych.
Zaklęcia.
Babilońskie zaklęcia magiczne pochodziły z okresu III dynastii z Ur. Ułożone w zbiory zostały już po upadku Sumeru. Znane są trzy zbiory zaklęć: "Szurpu", "Maqlu" oraz "Utukki limnuti". Choć tytuły "Szurpu" i "Maqlu" sugerują palenie ogniem, oba zbiory zawierały odrębne jego rodzaje. Zaklęcia i obrzędy z "Szurpu" oczyszczały za pośrednictwem wzywania bóstw ognia, w "Maqlu" zaś znalazły się opisy rytuałów przeciwko czarom ludzkim. "Utukki limnuti" był zbiorem egzorcyzmów. Wśród innych tekstów znane są tabliczki z opisami sposobów leczenia chorób, ochrony domu, pola czy sadu, procedur postępowania kapłanów podczas egzorcyzmów lub z wykazami złych czynów.
Babilończycy prawdopodobnie nie odróżniali modlitwy od zaklęcia. Modlitwa zazwyczaj rozpoczynała się wyrazem "zaklęcie", jednak treść zwracania się do bóstwa wskazywała na to, że niektóre formy kontaktu z bóstwami miały formę modlitwy, która była sposobem przeciwstawiania się nieszczęściom, złu, ale także sposobem znalezienia pociechy. Początkowe słowa modlitwy babilońskie zawierały przeważnie wołanie do boga i wymienieniem jego tytułów i przymiotów. Następnie orant przedstawiał się i opisywał swoją sytuację. W niektórych modlitwach na koniec występowały wskazówki postępowania, co potwierdza przypuszczenie, że modlitwy babilońskie miały elementy zaklęć i rytuałów magicznych.
Czary.
W wierzeniach babilońskich wyróżniano czary dobre i złe. Ponieważ kodeks Hammurabiego groził złemu czarownikowi karą śmierci, czarnoksiężnicy działali w tajemnicy, więc babilońskie sposoby na rzucanie czarów nie są dokładnie znane. Spośród niewielu zachowanych źródeł z zakresu uprawiania czarnoksięstwa znajduje się list, którego tekst został napisany w formie prośby do bóstwa o sprowadzenie na czytającego i jego rodzinę śmierci. Wielu sprawców pozostawało bezkarnych. Sposobem na odczynienie złych czarów były egzorcyzmy.
Rytuały magiczne.
W świecie nadnaturalnym istniała cała armia demonów, które czyhały na życie ludzkie. Bogowie także nie byli odporni na ich ataki. Zmiany w przyrodzie uważano więc za chwilową niemoc bogów wobec wrogów. Dla przykładu, w czasie zaćmienia księżyca uważano, że Sin poniósł porażkę z rąk demonów. Ludzkość tymczasem odprawiała obrzęd, by poprzez magię wesprzeć swego władcę, który symbolizował bezpieczeństwo kraju.
W przypadku opętania przez demona, który spowodował chorobę, wzywano czarownika. Egzorcyści "aszipu" i "maszmaszu" oczyszczali z rzuconych czarów. Obrzędy wypędzenia demonów lub odżegnywania czarów polegały na wzywaniu boga i odmawianiu zaklęcia. Najczęściej wzywano Marduka, Ea lub, gdy przypadek był ciężki, kilku bogów. Rzadko proszono o pomoc gwałtownych pod względem charakteru i niepewnych pod względem pomocy ludzkości Enlila i Anu. Wierzono, że skutecznie przeciwko złu działali bogowie ognia Gira, Gibil i Nusku. W przypadku chorób rytuały były połączone z zabiegami medycznymi. Jeżeli demon zawładnął człowiekiem, sporządzano posążek, z którym za pomocą zaklęcia demon miał się zidentyfikować, następnie figurkę unicestwiano. Innym sposobem było zapewnienie mu zastępczego siedliska, na przykład, zwierzęcia. Następnie zaklinano go do zmiany lokalizacji, inaczej po wypędzeniu groził mu powrót do "apsu".
Praktykowano także magię sympatyczną, która polegała na zwróceniu uwagi boga na obłożonego klątwą człowieka, opuszczonego przez jego boskich opiekunów. Wówczas wzywano Marduka z nadzieją, że za jego pośrednictwem Ea ujawni sekret odczynienia klątwy. Rytuał polegał na ablucji z użyciem zaklętych łupin cebuli, daktyli, knota, wełny i koźlej sierści. Obrzędu dokonywano w tzw. izbie ablucji, co sugerowało świątynię, lecz w praktyce było to zazwyczaj miejsce pobytu chorego (pokój, chata, brzeg rzeki itd.). Niekiedy w miejsce magii sympatycznej stosowano substytucję. Polegała ona na zastąpieniu przeklętego człowieka zwierzęciem, któremu kapłan podrzynał gardło, a następnie odprawiał po nim ceremonię pogrzebową.
Poza chorobami i demonami życie człowieka utrudniały niespokojne duchy zmarłych. Rytuał wypędzania przeprowadzano o zachodzie słońca przy wykopanym dole, do którego wkładano chleb i przez woli róg wlewano wodę z mąką. Po rozpaleniu kadzidła i pochodni wzywano Szamasza. W przypadku choroby sprowadzonej przez ducha obrzęd polegał na grzebaniu w rodzinnym grobie woskowej figurki i wizerunku ducha. Pochówek miał symboliczny charakter. Chorobę leczono poprzez uszkodzenie wykonanego z rytualnie czystego kawałka ziemi figurki ducha z wyrytym na lewym biodrze imieniem, następnie składano ofiarę Szamaszowi i proszono go o uwolnienie z choroby. Okaleczony posążek grzebano o zachodzie słońca.
Rytuały, polegające na zapewnieniu opieki dobrych duchów domowi, wiązały się z całą serią czynności: składanie ofiary Szamaszowi, sporządzenie posążków ze ściętego przy pomocy "qulmu" poświęconego bogu słońca tamaryszku, ozdobienie ich i umieszczenie w pojemniku "kullatu" wraz z określoną ilością złota, srebra i kamieni szlachetnych, następnie sporządzenia trwalszych posążków z gliny oraz wyrycie na nich imion duchów i zaklęć. Figurki mogły zostać umieszczone w domu po jego oczyszczeniu poprzez ofiary najważniejszym bóstwom. Każdej czynności towarzyszyły modlitwy, zaklęcia, okadzanie i kropienie świętą wodą.
Wróżby.
Babilończycy wierzyli, że postanowienia boskie mają swoje odzwierciedlenia na ziemi, dlatego ważnym aspektem ich życia była magia wróżebna. Nietypowe przypadki i zjawiska były rejestrowane, aby przy ich ewentualnym powtórzeniu mieć wzór dla postępowania.
Wróżono przy stosowaniu określonych metod (np. hepatoskopia), poprzez obserwację nietypowych przypadków (np. narodziny potworów, sny), za pomocą astrologii. Najstarszą metrykę mają wróżby według metod, mające potwierdzenie w legendach babilońskich, według których już królowie sprzed potopu wróżyli z wątroby. Odczytywanie znaków ze snów cieszyło się powodzeniem w okresie starobabilońskim, zaś astrologia rozwinęła się dopiero za czasów dynastii chaldejskiej. Gdy wróżba wypadła niepomyślnie, stosowano określone rytuały, polegające na odwróceniu losu.
Wróżby dotyczyły zarówno króla, jak i jego poddanych oraz państwa. Sprawy publiczne rozstrzygano za pomocą astrologii i hepatoskopii. Osoby prywatne stosowały pozostałe sposoby, jak na przykład, sny, przypadkowe spotkania czy "egirru", polegającego na odniesieniu w określonych okolicznościach usłyszanej wypowiedzi do swojej osoby.
Amulety.
Amulety zapewniały ochronę przed demonami. Znalazło to także odzwierciedlenie w mitologii. Według "Enuma elisz" Marduk podczas walki z Tiamat trzymał w ręce ziele-odtrutkę, a w ustach przedmiot z gliny. Amulety zazwyczaj formowano w wyobrażaną postać demona, przed którym miał strzec, i opatrywano imieniem i zaklęciem.
Jeden z najbardziej rozpowszechnionych amuletów chronił przed burzami piaskowymi. Wyrabiany był w dwóch kształtach, w obu przypadkach opatrywany inskrypcją. Pierwszy typ przedstawiał głowę demona Pazuzu; drugi był płytką z jego podobizną – ptasia pierś z ludzkimi kończynami i głową, w jednej ręce trzymał piorun, miał ogon i cztery skrzydła. Drugim pod względem popularności był amulet z wizerunkiem Lamasztu, strzegący kobiety w połogu. Rozpowszechnionym typem był amulet z obrazkami w układzie pasowym. Najniższy (najważniejszy) ukazywał prawdopodobnie Lamasztu pod postacią karmiącej dwoje zwierząt kobiety z głową lwa. Z czasem amuletu z Pazuzu – ze względu na podobieństwo jego postaci do Lamasztu – zaczęto używać do ochrony rodzących lub karmiących kobiet.

</doc>
<doc id="2583005" url="https://pl.wikipedia.org/wiki?curid=2583005" title="Lista trałowców pomocniczych Royal Australian Navy">
Lista trałowców pomocniczych Royal Australian Navy

Lista trałowców pomocniczych Royal Australian Navy – w okresie I i II wojny światowej australijska Australijska Marynarka Wojenna (RAN) zarekwirowała szereg statków cywilnych i przystosowała je do roli trałowców pomocniczych ("auxiliary trawlers"). Jako okręty RAN-u używane były nie tylko jako trałowce, ale także w wielu innych rolach, na przykład jako patrolowce czy eskortowce.
Lista okrętów.
Łącznie jako trałowce pomocnicze zarekwirowano trzy statki w czasie pierwszej wojny światowej i 35 w czasie II wojny światowej. W trakcie działań wojennych stracono dwa okręty – który zatonął po kolizji z innym statkiem i który został zatopiony przez japoński samolot.
Pieśń marynarzy trałowców pomocniczych.
Tekst napisał nieznany autor, piosenka śpiewana jest na melodię bardzo popularnej angielskich piosenki żołnierskiej „Bless 'Em All”.
Uwagi:
W wolnym tłumaczeniu:

</doc>
<doc id="2583008" url="https://pl.wikipedia.org/wiki?curid=2583008" title="Melbourne Track Classic 2012">
Melbourne Track Classic 2012

Melbourne Track Classic 2012 – mityng lekkoatletyczny, który odbył się 3 marca w Melbourne. Zawody inaugurują cykl World Challenge Meetings rozgrywany pod egidą IAAF w sezonie 2012.
Mityng, razem z rozegranymi w przeddzień zawodami, był częścią australijskich kwalifikacji na igrzyska olimpijskie w Londynie.
Rekordy.
Podczas mityngu ustanowiono 1 krajowy rekord w kategorii seniorów:

</doc>
<doc id="2583013" url="https://pl.wikipedia.org/wiki?curid=2583013" title="Weingart">
Weingart



</doc>
<doc id="2583014" url="https://pl.wikipedia.org/wiki?curid=2583014" title="Menkes">
Menkes

Menkes:

</doc>
<doc id="2583017" url="https://pl.wikipedia.org/wiki?curid=2583017" title="Grzegorz Bryll">
Grzegorz Bryll

Grzegorz Franciszek Bryll (ur. 2 stycznia 1935 w Gostyniu, zm. 28 marca 2017 w Opolu) – polski matematyk, specjalizujący się w algebrze i logice matematycznej, nauczyciel akademicki związany z uczelniami w Opolu i Częstochowie.
Życiorys.
Urodził się w 1935 roku w Gostyniu, gdzie spędził dzieciństwo. W latach 1949-1953 był uczniem Liceum Pedagogicznego w Lesznie, a po uzyskaniu świadectwa dojrzałości w 1953 roku rozpoczął studia na Wyższej Szkole Pedagogicznej we Wrocławiu, która została w 1954 roku przeniesiona do Opola, gdzie był jednym z pierwszych magistrów matematyki opolskiej WSP. Po studiach na krótko wrócił do rodzinnego Gostynia, gdzie znalazł pracę jako nauczyciel matematyki i fizyki w miejscowym liceum ogólnokształcącym. W 1958 roku za namową swojego promotora, prof. Jerzego Słupeckiego, wrócił do Opola, podejmując pracę na Wydziale Matematyczno-Informatycznym WSP. Jednocześnie prowadził zajęcia w Punkcie Konsultacyjnym Studiów Wieczorowych Politechniki Śląskiej w Opolu.
W 1968 roku uzyskał stopień naukowy doktora w Wyższej Szkole Pedagogicznej w Katowicach, po czym został wykładowcą w Wyższej Szkole Inżynierskiej w Opolu. Po habilitacji w 1982 roku wrócił do macierzystej uczelni (opolskiej WSP). W 1985 roku wyjechał do Algierii. Prowadził tam zajęcia z matematyki w Instytucie Elektroniki i Mechaniki Uniwersytetu w Blidzie. W 1989 roku po transformacji ustrojowej do Polski wrócił do kraju i rok później objął funkcję prorektora opolskiej WSP ds. nauki i współpracy z zagranicą, którą pełnił do 1993 roku. W 1997 roku otrzymał tytuł profesora.
Zajmował także kierownicze stanowiska na WSI w Opolu. Ponadto wykładał na Wyższej Szkole Pedagogicznej w Częstochowie.
Dorobek naukowy.
Grzegorz Bryll jest współtwórcą nowej dziedziny w logice – teorii odrzucania wyrażeń. Jest autorem ponad 100 artykułów naukowych, w tym 5 skryptów oraz 4 monografii. Do jego najważniejszych publikacji należą:

</doc>
<doc id="2583024" url="https://pl.wikipedia.org/wiki?curid=2583024" title="Haze">
Haze



</doc>
<doc id="2583034" url="https://pl.wikipedia.org/wiki?curid=2583034" title="Hare">
Hare

Anglia:
Osoby:
Inne:
Zobacz też:

</doc>
<doc id="2583036" url="https://pl.wikipedia.org/wiki?curid=2583036" title="Janusz Kyzioł">
Janusz Kyzioł

Janusz Bogdan Kyzioł (ur. 9 stycznia 1949 w Opolu, zm. 30 stycznia 2010 tamże) – polski chemik, specjalizujący się w chemii organicznej i syntezie organicznej, nauczyciel akademicki, związany z Wyższą Szkołą Pedagogiczną (Uniwersytetem Opolskim).
Życiorys.
Był rodowitym opolaninem, jednak dzieciństwo spędził w Przeczy koło Lewina Brzeskiego. W 1966 roku ukończył I Liceum Ogólnokształcące im. Mikołaja Kopernika w Opolu, a następnie podjął studia na Wydziale Chemicznym Politechniki Wrocławskiej, które ukończył w 1971 roku. Po studiach został asystentem w Instytucie Chemii Wyższej Szkoły Pedagogicznej w Opolu. Jednocześnie pisał pracę doktorską pod kierunkiem doc. Jana Pielichowskiego. Po ostrym konflikcie jego promotora z prof. Barbarą Rzeszotarską i odejściu Pielichowskiego do Częstochowy, w zasadzie bez żadnej opieki napisał w ciągu trzech lat pracę doktorską pt.: "Synteza i własności halogenopochodnych karbazolu", którą obronił w 1974 roku na Wydziale Matematyki, Fizyki i Chemii Uniwersytetu Jagiellońskiego uzyskując stopień naukowy doktora nauk chemicznych. Trzynaście lat później otrzymał stopień doktora habilitowanego na Wydziale Chemicznym Politechniki Wrocławskiej na podstawie rozprawy nt. "Pochodne karbazolu z azotowymi grupami funkcyjnymi". Jego rozprawa habilitacyjna została wyróżniona Nagrodą Ministra Edukacji Narodowej.
Z opolskim środowiskiem naukowym związany był od początku swojej pracy zawodowej przechodząc wszystkie stanowiska od asystenta stażysty (1971), asystenta (1972), adiunkta (1975), docenta (1987) do profesora nadzwyczajnego (1990). W roku akademickim 1984/1985 przebywał na rocznym stażu na Politechnice w Sheffield w Wielkiej Brytanii. Przez rok (1987–1988) był zastępcą dyrektora Instytutu Chemii.
W latach 1990–1993 pełnił funkcję prorektora ds. studenckich. Stanowisko to objął za namową prof. Rzeszotarskiej, uzyskując znaczące poparcie studentów, którzy mieli prawo rekomendacji kandydata na tę funkcję. Janusz Kyzioł utrzymywał dobre stosunki zarówno z samorządem studenckim, jak i NZS-em. Z kolei nie najlepiej układały się jego stosunki z rektorem WSP prof. Jerzym Pośpiechem, z powodu jego bezkompromisowości oraz zdecydowanych ocen różnych ludzi i zdarzeń. Z tego też względu nie kandydował na to stanowisko na kolejną kadencję.
Jednocześnie w latach 1991–2005 kierował Zakładem Chemii Ogólnej w Instytucie Chemii. W roku 1980 roku otrzymał Zespołową Nagrodę Ministra Nauki, Szkolnictwa Wyższego i Techniki, a w roku 1993 roku został odznaczony Złotym Krzyżem Zasługi. W czasie swojej pracy wypromował kilkudziesięciu magistrów oraz dwóch doktorów.

</doc>
<doc id="2583037" url="https://pl.wikipedia.org/wiki?curid=2583037" title="Wanke">
Wanke

Biografie:
Inne:

</doc>
<doc id="2583038" url="https://pl.wikipedia.org/wiki?curid=2583038" title="Evan Oberg">
Evan Oberg

Evan Oberg (ur. 16 lutego 1988 w Forestburgu) – kanadyjski hokeista, zawodnik grającej w AHL drużyny Norfolk Admirals i Tampa Bay Lightning w NHL.

</doc>
<doc id="2583042" url="https://pl.wikipedia.org/wiki?curid=2583042" title="AHS Centaur">
AHS Centaur

AHS Centaur – australijski statek szpitalny, który został zatopiony 14 maja 1943 roku u brzegów Queenslandu w Australii. 268 osób spośród 332 obecnych na pokładzie zginęło.
Zbudowany w Greenock w Szkocji „Centaur” został zwodowany w 1924 roku jako statek frachtowo-pasażerski i do wybuchu wojny obsługiwał linię pomiędzy Australią Zachodnią a Singapurem przewożąc pasażerów i zwierzęta rzeźne. W roku 1939 „Centaur” został włączony do Royal Australian Navy jako uzbrojony statek transportowy, a jednym ze znaczniejszych dokonań był udział w podejmowaniu z morza niemieckich uczestników starcia rajdera „Kormoran” z HMAS „Sydney”.
W styczniu 1943 roku z „Centaura” zdjęto uzbrojenie i przebudowano na statek szpitalny. W tej roli (specjalnie oznakowany, a w nocy oświetlony) przewoził sprzęt medyczny i rannych na trasie Port Moresby-Brisbane lub Sydney.
Podczas swej drugiej podróży, w nocy na 14 maja 1943, „Centaur” został storpedowany i zatopiony przez japoński okręt podwodny na wysokości wyspy "North Stradbroke" u brzegów Queenslandu. Większość z 332 obecnych na pokładzie zginęła, a 64 (w tym jedna kobieta) rozbitków musiało czekać w wodzie 36 godzin na ratunek. Atak został potraktowany przez opinię publiczną w krajach alianckich jako zbrodnia wojenna. Rządy Australii i Wielkiej Brytanii wystosowały (za pośrednictwem MCK) noty protestacyjne do władz japońskich, a po zakończeniu działań podjęto wysiłki celem wykrycia i pociągnięcia do odpowiedzialności sprawców zbrodni. Wysiłki te jednak spełzły na niczym i dopiero w latach siedemdziesiątych XX wieku ustalono, że napastnikiem był (prawie na pewno) japoński okręt podwodny I-177 typu "Kaidai". Jego ówczesny dowódca, kmdr Hajime Nakagawa, zmarł w roku 1978.
Przyczyny ataku japońskiego okrętu podwodnego nie są dotąd znane, a okoliczności towarzyszące zatopieniu „Centaura” wydają się być kontrowersyjne, bowiem dowiedziono, że statek mógł działać niezgodnie z konwencjami międzynarodowymi, które powinny go chronić (obecność na pokładzie umundurowanych i uzbrojonych osób).
Odkrycie wraku zgłoszono w roku 1995, ale później okazało się, że to inny statek.
Wrak prawdziwego „Centaura” został odnaleziony 14 grudnia 2009 roku przez zespół pod kierunkiem Davida Mearnsa, co zostało ostatecznie potwierdzone 20 grudnia tego samego roku.

</doc>
<doc id="2583044" url="https://pl.wikipedia.org/wiki?curid=2583044" title="Audytor energetyczny">
Audytor energetyczny

Audytor energetyczny – osoba wykonująca audyt energetyczny lub części audytu remontowego
budynku.
Zgodnie z ustawą z dnia 21 listopada 2008 r. o wspieraniu termomodernizacji i remontów oraz o centralnej ewidencji emisyjności budynków () audytor sporządza opracowanie określające zakres oraz parametry techniczne i ekonomiczne przedsięwzięcia termomodernizacyjnego, ze wskazaniem rozwiązania optymalnego, w szczególności z punktu widzenia kosztów realizacji tego przedsięwzięcia oraz oszczędności energii, stanowiące jednocześnie założenia do projektu budowlanego.
Pojęcie "audytor energetyczny" nie jest tożsame z audytorem efektywności energetycznej, do zostania którym, należy spełnić warunki określone w ustawie z dnia 20 maja 2016 r. o efektywności energetycznej (). W Polsce nie wprowadzono prawnej formy uprawnień "audytora energetycznego", ale z uwagi na poziom skomplikowania obliczeń audytorami zostają osoby z wykształceniem technicznym w zakresie energetyki, inżynierii środowiska, budownictwa oraz osoby, które ukończyły odpowiednie kursy szkoleniowe lub studia podyplomowe audytingu energetycznego.

</doc>
<doc id="2583045" url="https://pl.wikipedia.org/wiki?curid=2583045" title="Flaga Gubina">
Flaga Gubina



</doc>
<doc id="2583049" url="https://pl.wikipedia.org/wiki?curid=2583049" title="Prime">
Prime

Prime – mołdawska stacja telewizyjna. Powstała 1 września 1999 na mołdawskich częstotliwościach rosyjskiej telewizji "ORT".
Stacja emituje zarówno rodzime produkcje, jak i transmituje programy rosyjskiej stacji "Pierwyj kanał". Niektóre transmitowane w ten ostatni sposób produkcje i filmy opatrzone są napisami w języku rumuńskim.

</doc>
<doc id="2583050" url="https://pl.wikipedia.org/wiki?curid=2583050" title="Yaimí Pérez">
Yaimí Pérez



</doc>
<doc id="2583052" url="https://pl.wikipedia.org/wiki?curid=2583052" title="Grupa galaktyk M94">
Grupa galaktyk M94

Grupa galaktyk M94 ("Grupa w Psach Gończych I") – sąsiednia wobec Grupy Lokalnej grupa galaktyk znajdująca się w gwiazdozbiorze Psów Gończych w odległości około 13 milionów lat świetlnych. Grupa ta nie zawiera wielu wyraźnie widocznych galaktyk. Choć na obszarze gwiazdozbioru Psów Gończych znajduje się mnóstwo galaktyk, to jednak dopiero dokładne pomiary odległości pozwoliły rozróżnić galaktyki grupy od licznych galaktyk tła. Najjaśniejszą, choć nie największą galaktyką grupy jest Messier 94.
Grupa M94 należy do Supergromady w Pannie.
Galaktyki grupy M94.
Grupa M94 zawiera 4 duże galaktyki oraz wiele średniej wielkości galaktyk karłowatych o średnicach pomiędzy 5 a 25 tysięcy lat świetlnych.

</doc>
<doc id="2583054" url="https://pl.wikipedia.org/wiki?curid=2583054" title="NGC 4167">
NGC 4167



</doc>
<doc id="2583056" url="https://pl.wikipedia.org/wiki?curid=2583056" title="Światosław Szramczenko">
Światosław Szramczenko

Światosław Szramczenko, ukr. Святослав Шрамченко (ur. w Baku, zm. 24 czerwca 1958 w Filadelfii) – ukraiński wojskowy, minister spraw morskich Ukraińskiej Republiki Ludowej, emigracyjny działacz narodowy, publicysta i pisarz, filatelista.
Życiorys.
Ukończył gimnazjum w Kijowie, studia prawnicze na uniwersytecie w Sankt Petersburgu, a następnie szkołę gardemarinów i w 1917 r. aleksandrowską akademię wojskowo-prawniczą w tym mieście. Służył w stopniu miczmana we Flocie Bałtyckiej. W styczniu 1918 r. powrócił do Kijowa, gdzie szedł w skład generalnego sekretariatu spraw morskich władz ukraińskich. Objął w stopniu porucznika funkcję starszego adiutanta. Brał udział w pracach przygotowawczych szeregu aktów prawnych dotyczących ukraińskiej floty wojennej. Przewodniczył komisji heraldycznej przy ministerstwie morskim. Pracował nad symboliką morską. W kwietniu tego roku został wysłany przez ministerstwo spraw morskich do Sewastopola, gdzie prowadził negocjacje z dowódcami Floty Czarnomorskiej w celu podporządkowania jej władzom ukraińskim. Po powrocie do Kijowa awansował do stopnia kapitana-lejtnanta. Stanął na czele oddziału organizacyjnego ministerstwa spraw morskich. Od początku kwietnia 1919 r. odpowiadał krótko za gospodarkę narodową w rządzie Semena Petlury. Pod koniec kwietnia tego roku został zastępcą ministra, zaś w czerwcu pełniącym obowiązki ministra spraw morskich. Od początku lipca ponownie pełnił funkcję zastępcy ministra. Aktywnie współuczestniczył w formowaniu Dywizji Piechoty Morskiej. W Kamieńcu Podolskim współtworzył szkołę gardemarinów, zostając zastępcą dyrektora. Od połowy maja 1920 r. organizował generalny sztab morski.
Po internowaniu Armii URL w listopadzie 1920 r. w Polsce, przebywał w obozie internowanych. Dzięki znajomości kilku języków w 1921 r. został sekretarzem we francuskiej misji wojskowej w Polsce. W 1922 r. zamieszkał w Częstochowie, gdzie od 1924 r. stał na czele tamtejszej diaspory ukraińskiej. Został członkiem Rady Głównej Ukraińskiego Komitetu Centralnego. Pisał liczne artykuły w prasie emigracyjnej (m.in. "За державність", "Табор", "Літописі Червоної Калини"). Był autorem publikacji wojennych, np. "Подъём украинского флага на Черноморской флоте", "Очерк событий в Украинском Черноморском флоте в 1918–1920 годах", "Украинские военно-морские школы 1918–1920 годов", "Закон об украинском флоте и его исполнители". Współorganizował obchody święta "Dzień morza ukraińskiego". W latach 30. był korespondentem wydawanego w Wiedniu czasopisma "Украинский филателист". Od 1941 r. do 1944 r. przewodniczył oddziałowi Ukraińskiego Komitetu Pomocy w okupowanym Chełmie. Po zakończeniu wojny stanął na czele Ukraińskiego Komitetu Pomocy w Erfurcie. W 1950 r. wyjechał do USA. Był członkiem Ukraińskiego Związku Ludowego. Prowadził rubrykę nowości wojskowo-morskich w piśmie "Свобода". Był autorem artykułów wspomnieniowych. Działał w organizacjach filatelistycznych. Miał dużą kolekcję znaczków pocztowych, w tym ukraińskich. Doprowadził do wydania znaczków pocztowych z wizerunkami budowli ukraińskich. Zasłużył się w propagowaniu ukraińskiej filatelistyki.

</doc>
<doc id="2583060" url="https://pl.wikipedia.org/wiki?curid=2583060" title="Nathan Wilmot">
Nathan Wilmot

Nathan Wilmot (ur. 13 grudnia 1979 w Sydney) – australijski żeglarz sportowy, mistrz olimpijski, trzykrotny mistrz świata.
Złoty medalista igrzysk olimpijskich w 2008 roku oraz zdobywca dwunastego miejsca w 2004 roku w klasie 470 (razem z Malcolmem Page). 
Mistrz świata w 2004, 2005 i 2007 roku, srebrny medalista w 2003 i 2006 oraz brązowy w 2001 roku.

</doc>
<doc id="2583061" url="https://pl.wikipedia.org/wiki?curid=2583061" title="Cis krótkolistny">
Cis krótkolistny

Cis krótkolistny ("Taxus brevifolia" Nutt.) – gatunek drzewa iglastego należący do rodziny cisowatych. Występuje w Ameryce Północnej, na zachodzie Kanady i Stanów Zjednoczonych, w pasie od Alaski po Kalifornię.
Biologia i ekologia.
Cis krótkolistny jest endemitem występującym w lasach zachodniego wybrzeża Ameryki Północnej. Często rośnie w cieniu większych drzew, na brzegach rzek i strumieni.
Zastosowanie.
Drewno jest twarde i wytrzymałe, a jednocześnie łatwe w obróbce. Często służy więc przy wykonywaniu drobnych elementów zdobniczych.
W 1962 r. amerykański botanik Arthur Barclay zebrał próbki kory cisa krótkolistnego do testów antyrakowych. Okazało się, że kora tego gatunku zawiera taksol, przydatny w leczeniu niektórych rodzajów chorób nowotworowych. Do wyprodukowania 1 g czystego materiału potrzeba jednak aż 200 kg kory, zaś ze stuletniego drzewa można otrzymać zaledwie ok. 3 kg kory. Gatunek jest więc coraz częściej eksploatowany lub pada ofiarą rabunkowego wyrębu, co jest dla niego istotnym zagrożeniem.

</doc>
<doc id="2583063" url="https://pl.wikipedia.org/wiki?curid=2583063" title="Mieczysław Czarnecki">
Mieczysław Czarnecki

Mieczysław Czarnecki (ur. 29 grudnia 1887 w Łomży, zm. 13 stycznia 1970 we Wrocławiu) – lekarz i działacz społeczny. 
Życiorys.
Był synem telegrafisty Wilhelma Czarneckiego i Marii z Pulstów, jednym z sześciorga dzieci. W 1905 został członkiem Polskiej Partii Socjalistycznej. Uczestniczył w strajku szkolnym, został wydalony z 6 klasy gimnazjum, aresztowany od kwietnia do października 1905 i zmuszony do opuszczenia zaboru rosyjskiego. 
Dwa lata przebywał na emigracji w Ameryce, pracując w Baltimore w fabryce wagonów i w porcie. W 1908 powrócił do kraju. W Krakowie zdał maturę jako ekstern w Gimnazjum św. Anny w Krakowie (1909) i rozpoczął studia na Wydziale Lekarskim Uniwersytetu Jagiellońskiego. Po wybuchu I wojny światowej rozpoczął pracę asystenta lekarza w armii austriackiej, a następnie działał przy zwalczaniu epidemii tyfusu plamistego i cholery w Lublinie. W tym czasie ukończył studia i uzyskał doktorat. Specjalizował się w ginekologii i pediatrii.
W 1915 poślubił Marię z d. Loria, został ojcem córki Haliny (ur. 1918) i syna Leszka (ur. 1921).
W kwietniu 1917 powrócił do Łomży i rozpoczął pracę w szpitalu św. Ducha na oddziale wewnętrznym. 
Został członkiem Polskiej Organizacji Wojskowej i w listopadzie 1918 uczestniczył w rozbrajaniu żołnierzy niemieckich na terenie Łomży. Powołany do wojska został lekarzem naczelnym łomżyńskiego 33 pułku piechoty, z którym wziął udział w walkach 1920. W maju 1922 objął stanowisko ordynatora w szpitalu łomżyńskim, a następnie był dyrektorem Kasy Chorych. Równocześnie został prezesem Powszechnej Spółdzielni Spożywców w Łomży.
Kilkakrotnie był wybierany do Rady Miejskiej w Łomży, pełnił funkcję wiceprezydenta miasta, a w 1928 został posłem do Sejmu II kadencji w klubie Związku Parlamentarnego Polskich Socjalistów (oficjalna nazwa reprezentacji parlamentarnej PPS). Reprezentował OKR PPS Ziemi Łomżyńskiej na XX Kongresie partii (1925-26), od 1926 był członkiem Rady Naczelnej PPS. Po przedterminowym rozwiązaniu Sejmu II kadencji (sierpień 1930) odmówił kandydowania z rządowej listy sanacyjnej BBWR.
W 1939 po wkroczeniu Armii Czerwonej do Łomży został aresztowany i po ataku Niemców na ZSRR w końcu czerwca 1941 wyszedł z więzienia w Białymstoku. W okresie okupacji niemieckiej był ordynatorem Szpitala św. Ducha w Łomży (do października 1942), a następnie lekarzem szpitala w Kolnie.
Po II wojnie światowej organizował polską służbę zdrowia we Wrocławiu. Był też przewodniczącym Komitetu Miejskiego PPS i zastępcą przewodniczącego Komitetu Wojewódzkiego tej partii. W 1948 był aresztowany na 2 miesiące, zwolniony z braku dowodów, a następnie został lekarzem w Brzegu Dolnym. W 1957 został zrehabilitowany i przyjęty do PZPR. W tym samym roku został kierownikiem Wydziału Zdrowia Powiatowej Rady Narodowej w Wołowie. W 1963 z uwagi na stan zdrowia przeszedł w wieku 76 lat na rentę dla zasłużonych.
Posiadał odznaczenia: Krzyż Niepodległości (1932), Krzyż Kawalerski Orderu Odrodzenia Polski (1966), dwukrotnie Srebrny Krzyż Zasługi (1937 i 1946), Medal Zwycięstwa i Wolności 1945.
Został pochowany Alei Zasłużonych na cmentarzu we Wrocławiu – Osobowicach.

</doc>
<doc id="2583064" url="https://pl.wikipedia.org/wiki?curid=2583064" title="Malcolm Page">
Malcolm Page

Malcolm Page (ur. 22 marca 1972 w Sydney) – australijski żeglarz sportowy, dwukrotny mistrz olimpijski, multimedalista mistrzostw świata.
Startuje w klasie 470, gdzie jego partnerem początkowo był Nathan Wilmot, z którym wywalczył m.in. złoty medal w Pekinie. Z Mathewem Belcherem zdobył złoto podczas igrzysk w Londynie, a także wygrał mistrzostwa świata w latach 2010-12.
Ponadto mistrz świata w 2004, 2005, 2007, srebrny medalista w 2003 i 2006 roku, brązowy w 2001 (wszystkie osiągnięcia z Nathanem Wilmotem).

</doc>
<doc id="2583066" url="https://pl.wikipedia.org/wiki?curid=2583066" title="Badanie naukowe">
Badanie naukowe



</doc>
<doc id="2583069" url="https://pl.wikipedia.org/wiki?curid=2583069" title="Protesty w Hiszpanii (2011)">
Protesty w Hiszpanii (2011)



</doc>
<doc id="2583070" url="https://pl.wikipedia.org/wiki?curid=2583070" title="Nick Rogers (żeglarz)">
Nick Rogers (żeglarz)

Nick Rogers (ur. 4 października 1977 w Lymington) – brytyjski żeglarz sportowy, dwukrotny wicemistrz olimpijski, trzykrotny medalista mistrzostw świata.
Srebrny medalista igrzysk olimpijskich w 2008 i cztery lata wcześniej, w 2004 roku oraz zdobywca czwartego miejsca w 2000 roku w klasie 470 (wszystkie starty razem z Jonathanem Glanfieldem).
Wicemistrz świata w 2001 i 2005 roku oraz brązowy medalista w 2004 roku.

</doc>
<doc id="2583075" url="https://pl.wikipedia.org/wiki?curid=2583075" title="Jonathan Glanfield">
Jonathan Glanfield

Jonathan "Joe" Glanfield (ur. 6 sierpnia 1979 w London Borough of Sutton) – brytyjski żeglarz sportowy, dwukrotny wicemistrz olimpijski, brązowy medalista mistrzostw świata.
Srebrny medalista igrzysk olimpijskich w 2008 i cztery lata wcześniej, w 2004 roku oraz zdobywca czwartego miejsca w 2000 roku w klasie 470 (podczas wszystkich startów partnerował mu Nick Rogers).
Brązowy medalista mistrzostw świata w 2004 roku.

</doc>
<doc id="2583076" url="https://pl.wikipedia.org/wiki?curid=2583076" title="Joe Glanfield">
Joe Glanfield



</doc>
<doc id="2583081" url="https://pl.wikipedia.org/wiki?curid=2583081" title="Tryzub (pismo)">
Tryzub (pismo)

"Tryzub" (ukr. "Тризуб") – emigracyjne pismo ukraińskie w II poł. lat 20. i latach 30. XX wieku.
Pierwszy numer pisma ukazał się 15 października 1925 r. w Paryżu z inicjatywy Symona Petlury. Pełniło ono rolę nieoficjalnego organu prasowego Rządu Ukraińskiej Republiki Ludowej na Emigracji. Funkcję przewodniczącego Komitetu Redakcyjnego pisma objął Ilja Kosienko. Wychodziło ono co tydzień. Rozpowszechniano je - oprócz Francji - w Polsce, Rumunii, Czechosłowacji, USA i Kanadzie. Zadaniem pisma było skupianie różnych środowisk emigracyjnych wokół idei odzyskania niepodległości Ukrainy pod symbolem Tryzuba. Jednym z członków redakcji był Wiaczesław Prokopowycz, który faktycznie kierował pismem. Artykuły i felietony dotyczyły spraw politycznych, sztuki i literatury ukraińskiej, różnych problemów życia diaspory ukraińskiej. Ich autorami byli m.in. Symon Petlura, Wołodymyr Salśkyj, Andrij Jakowliw, Ołeksandr Udowyczenko, Ołeksandr Salikowski, Jan Tokarzewski-Karaszewicz, Mykoła Liwycki, Ołeksandr Łotoćkyj, Jewhen Czykałenko, Walentyn Sadowskyj, Ołeksandr Szulhyn, Modest Lewyćkyj, Wasyl Koroliw-Staryj, Ołeksandr Biłousenko, Stepan Sipolko, Jurij Horodianyn-Lisowśkyj, Dmytro Doroszenko, Jewhen Onalskyj. Wydanie pierwszych numerów pisma było finansowane, lub współfinansowane ze środków polskich kół prometejskich przy współudziale Tadeusza Hołówki.
Redaktorem naczelnym pisma był w latach 1925-40 Wiaczesław Prokopowycz, w 1940 Ołeksandr Szulhyn.
Ostatni numer pisma ukazał się z datą 15 maja 1940, po ofensywie Niemiec na Francję.

</doc>
<doc id="2583082" url="https://pl.wikipedia.org/wiki?curid=2583082" title="U-659">
U-659

U-659 – niemiecki okręt podwodny (U-Boot) "typu VIIC" z okresu II wojny światowej. Okręt wszedł do służby w 1941 roku. Jedynym dowódcą był Oblt. Hans Stock.
Historia.
Okręt został włączony do 5. Flotylli U-Bootów celem szkolenia i zgrania załogi. Od września 1942 roku w składzie 9. Flotylli jako jednostka bojowa.
Odbył pięć patroli bojowych na północnym Atlantyku, podczas których zatopił jeden statek o pojemności 7519 BRT i uszkodził dalsze trzy o łącznej pojemności 21 565 BRT.
U-659 zatonął nocą, 4 maja 1943 roku w wyniku kolizji z innym wynurzonym U-Bootem U-439 na zachód od przylądka Finisterre (Hiszpania). Obie jednostki należały do „wilczego stada” "Drossel" i próbowały zająć dogodną pozycję do ataku na jednostki dwóch przepływających w pobliżu konwojów: pierwszego składającego się z kutrów torpedowych, drugiego – z okrętów desantowych. Załogi obu okrętów skupione na akcji zaniedbały obserwację. U-439 uderzył dziobem w śródokręcie U-659; obie jednostki zatonęły. „MTB 670” uratował tylko 12 rozbitków, w tym 3 z załogi U-659.

</doc>
<doc id="2583084" url="https://pl.wikipedia.org/wiki?curid=2583084" title="Paul Iby">
Paul Iby

Paul Iby (ur. 23 stycznia 1935 w Raiding) – austriacki duchowny rzymskokatolicki, w latach 1993-2010 biskup diecezjalny Eisenstadt. 
Życiorys.
Święcenia kapłańskie przyjął 29 czerwca 1959 w administraturze apostolskiej Burgenlandu, która w 1960 została przekształcona w diecezję Eisenstadt. 28 grudnia 1992 papież Jan Paweł II mianował go ordynariuszem tej diecezji. Sakry udzielił mu 24 stycznia 1993 jego poprzednik na tej stolicy biskupiej Stefan László. W styczniu 2010 osiągnął biskupi wiek emerytalny (75 lat) i przesłał do Watykanu swoją rezygnację, która została przyjęta z dniem 9 lipca 2010. Od tego czasu pozostaje biskupem seniorem diecezji. 

</doc>
<doc id="2583086" url="https://pl.wikipedia.org/wiki?curid=2583086" title="Landseer (ujednoznacznienie)">
Landseer (ujednoznacznienie)



</doc>
<doc id="2583090" url="https://pl.wikipedia.org/wiki?curid=2583090" title="Gmina Ljubimec">
Gmina Ljubimec



</doc>
<doc id="2583091" url="https://pl.wikipedia.org/wiki?curid=2583091" title="Rachel Steer">
Rachel Steer

Rachel Steer (ur. 25 stycznia 1978 w Anchorage) – amerykańska biathlonistka.

</doc>
<doc id="2583093" url="https://pl.wikipedia.org/wiki?curid=2583093" title="HMVS Victoria (1884)">
HMVS Victoria (1884)

HMVS Victoria – australijska kanonierka typu Rendel, będąca na wyposażeniu Victorian Naval Forces i sił morskich Australii Zachodniej.
Historia.
„Victoria” była kanonierką o stalowym kadłubie wybudowaną w lutym 1884 na Malcie i uzbrojoną w pojedyncze działo kalibru 254 mm, zamontowane za podwyższonym nadburciem. Kierowanie działa odbywało się poprzez obrót w jego kierunku całego okrętu. Maszyny tego okrętu miały moc 589 kW (800 KM), a bunkry węglowe pojemność 91 ton.
„Victoria” przybyła do Australii wraz z dwoma innymi okrętami: HMVS „Albert” i „Childers”. W 1893 została usunięta z listy okrętów Victorian Naval Forces, w 1896 sprzedana na złom, a w 1920 ostatecznie zezłomowana w Zatoce Sydney.

</doc>
<doc id="2583096" url="https://pl.wikipedia.org/wiki?curid=2583096" title="Alexander Povetkin">
Alexander Povetkin



</doc>
<doc id="2583097" url="https://pl.wikipedia.org/wiki?curid=2583097" title="Anžela Brice">
Anžela Brice

Anžela Brice (ur. 21 marca 1970 w Siewieromorsku) – łotewska biathlonistka.

</doc>
<doc id="2583098" url="https://pl.wikipedia.org/wiki?curid=2583098" title="Caffe Nero">
Caffe Nero



</doc>
<doc id="2583103" url="https://pl.wikipedia.org/wiki?curid=2583103" title="Sto minut wakacji (serial telewizyjny)">
Sto minut wakacji (serial telewizyjny)

Sto minut wakacji – serial młodzieżowy z 1999 roku, wyprodukowany przez Telewizję Polską i niemiecką telewizję ZDF. Swoją premierę miał w 2003 roku. Powstał w oparciu o scenariusz przedstawienia zrealizowanego dla telewizyjnego Teatru Młodego Widza "„Ofelia na wakacjach”", wymyślonego i zrealizowanego również przez Andrzeja Maleszkę. Serial powstawał niemal równocześnie z filmową wersją pod tym samym tytułem.

</doc>
<doc id="2583106" url="https://pl.wikipedia.org/wiki?curid=2583106" title="Kultura Sicán">
Kultura Sicán

Kultura Sicán – kultura andyjska rozwijająca się latach 700–1350 z głównym ośrodkiem w dolinie Lambayeque (dzisiejsze Peru). Na podstawie ikonografii symbolicznej i ceramiki wnioskuje się, że kultura wywodzi się z wcześniejszych kultur Moche i Vicús.

</doc>
<doc id="2583108" url="https://pl.wikipedia.org/wiki?curid=2583108" title="Los Angeles Railway">
Los Angeles Railway

Los Angeles Railway (również Yellow Cars, LARy, później Los Angeles Transit Lines) – system tramwajowy który działał w Los Angeles w Kalifornii od roku 1901 do 1963. Tramwaje tej firmy przewiozły więcej pasażerów niż wagony tramwajowe należące do Pacific Electric Railway „czerwone wagony” które woziły pasażerów na znacznie większym terenie. Tramwaje należące do firmy Los Angeles Railway jeździły po torach o rozstawie szyn 1067 mm zaś tramwaje Pacific Electric Railway po torowiskach o rozstawie 1435 mm, na Hawthorne Boulevard, Main Street i 4th Street dzieliły wspólne odcinki torów.
Historia.
Wczesne lata.
System został zakupiony przez magnata kolejowego Henry’ego Huntingtona w roku 1898, natomiast w 1901 rozpoczął on funkcjonowanie. Sieć tramwajowa w swym największym rozkwicie składała się z 20 linii tramwajowych i 1250 tramwajów, większość tras przebiegała przez śródmieście i sąsiadujące z nim dzielnice takie jak Echo Park, Westlake, Hancock Park, Exposition Park, West Adams, District Crenshaw, Vernon, Boyle Heights i Lincoln Heights.
Późne lata.
Sieć została sprzedana w roku 1945 przez firmę Huntingtona firmie National City Lines, która kupowała systemy tramwajowe w Stanach Zjednoczonych. Ta spółka i jej inwestorzy do których należeli: Firestone Tire, Standard Oil California, (obecnie Chevron Corporation), General Motors później zostały skazane za spisek który miał na celu uzyskanie monopolu na sprzedaż i produktów związanych z lokalnymi firmami tranzytowymi kierowanymi przez National City Lines i inne firmy co przeszło do historii jako wielki amerykański skandal tramwajowy. W następnym roku National City Lines zakupiły zarówno Key System, jak również i inne systemy tramwajowe w Kalifornii, a także ostatnie linie tramwajowe Pacific Electric Railway w 1953 roku. Nazwa firmy została zmieniona na Los Angeles Transit Lines. Nowe przedsiębiorstwo wprowadziło czterdzieści nowych trolejbusów typu ACF - Brill które były na początku przeznaczone do obsługi sieci trolejbusowej, Key System, w Oakland, która później została przemianowana przez National City Lines pod koniec 1948 roku, na sieć autobusową.
Dużo linii tramwajowych zostało przekształconych na autobusowe w późnych latach czterdziestych i pięćdziesiątych.
Spisek antytramwajowy został przedstawiony w filmie pod tytułem Kto wrobił królika Rogera?.
Schyłek.
Ostatnie linie tramwajowe zostały przejęte przez Los Angeles County Metropolitan Transportation Authority (poprzednik obecnego operatora Los Angeles County Metropolitan Transportation Authority) wraz z resztą linii tramwajowych Pacific Electric Railway w roku 1958. Operator zlikwidował pozostałe pięć linii tramwajowych
(J, P, R, S, V) i dwie linie trolejbusowe (2 i 3) zastępując je autobusowymi w dniu 31 marca 1963 roku.
Plany przywrócenia klasycznej sieci tramwajowej.
W maju 2011 Los Angeles County Metropolitan Transportation Authority, miasto Los Angeles i kilka zainteresowanych osób zaczęło przeprowadzać badania, a także organizować spotkania z mieszkańcami na temat różnych możliwości odbudowy tradycyjnego systemu tramwajowego na obszarze śródmieścia Los Angeles. Przywrócenie klasycznej komunikacji tramwajowej może przyczynić się też do rewitalizacji historycznego centrum miasta w Downtown Los Angeles, dzięki łatwiejszemu dojazdowi ludzi do zakładów pracy, centrów handlowych, instytucji kulturalnych, zabytków i miejsc rozrywki w obrębie badanego obszaru projektu. Przewiduje się, że odbudowa sieci tramwajowej podkreśli ogólne odrodzenie się centrum miasta na terenie Downtown Los Angeles.
Lista linii.
Do systemu Los Angeles Railway należały także dwie krótkie linie kolei linowo- terenowej: Angels Flight na 3rd Street pomiędzy Hill Street a Olive Street i mniej znana Court Flight na Court pomiędzy Broadway a Hill Street.

</doc>
<doc id="2583109" url="https://pl.wikipedia.org/wiki?curid=2583109" title="Nicolas Charbonnier">
Nicolas Charbonnier

Nicolas Charbonnier (ur. 4 sierpnia 1981 w Roubaix) – francuski żeglarz sportowy, brązowy medalista olimpijski, wicemistrz świata.
Brązowy medalista igrzysk olimpijskich w 2008 roku w klasie 470 (razem z Olivierem Baussetem). 
Wicemistrz świata w 2010 roku.

</doc>
<doc id="2583110" url="https://pl.wikipedia.org/wiki?curid=2583110" title="Kościół św. Wawrzyńca w Söderköping">
Kościół św. Wawrzyńca w Söderköping

Kościół św. Wawrzyńca w Söderköping (szw. "Sankt Laurentii kyrka, Söderköping" lub "S:t Lars kyrka") – kościół w Söderköping położony jest w centrum miasta przy ulicy Prästgatan. Należy do Kościoła Szwecji. Kościół był w przeszłości miejscem ważnych historycznych wydarzeń – koronacji królów i królowych oraz miejscem spotkań możnowładców.
Kościół św. Wawrzyńca ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ został wzniesiony do końca 1939 (3 §).
Historia i architektura.
Söderköping był w średniowieczu trzecim pod względem wielkości miastem Szwecji, po Sztokholmie i Kalmarze, i handlowym centrum regionu Östergötland, zamieszkanym przez szwedzkich i niemieckich kupców. Patron kościoła, św. Wawrzyniec należał w średniowiecznej Szwecji do najpopularniejszych świętych, po św. Olafie. 
W 1253 kościół został po raz pierwszy wymieniony w źródłach pisanych. Późnośredniowieczny kościół był trzynawową bazyliką, inspirowaną przypuszczalnie francuskim gotykiem. 
Ten pierwszy kościół spłonął w 1494. Zachowała się część jego murów zewnętrznych. Niezwłocznie przystąpiono do jego odbudowy. Nowy kościół, zachowany w znacznej części do dziś, powstał jako trzynawowy kościół halowy w stylu północnoniemieckiego gotyku ceglanego ze szczytami schodkowymi. Jego budowniczowie inspirowali się też zapewne architekturą kościoła klasztornego w Vadstenie. W 1497 biskup Linköping, Henrik Tidemansson konsekrował nieukończony jeszcze kościół. Prace przy jego ukończeniu ustały w latach 20. XVI w. po nadejściu reformacji. Z planowanej rozbudowy zrealizowano jedynie nawę północną (1583), w efekcie czego kościół pozostał budowlą asymetryczną, czteronawową. 
Również w 1583 zbudowano wolno stojącą, 50-metrową dzwonnicę (dzieło Andersa „Stapelmakare”) na której zawieszono ważące 4 tony dzwony, odlane ponownie w 1897.
W latach 1975–1976 w północno-zachodnim narożniku kościoła urządzono poczekalnię. Znajduje się w niej dobrze zachowane malowidło ścienne, pochodzące przypuszczalnie z XV w., przedstawiające drugie przyjście Chrystusa pod koniec dziejów i wskrzeszenie zmarłych.
Wnętrze.
Pomimo wielu przebudów we wnętrzu kościoła zachowało się wiele elementów wyposażenia pochodzących jeszcze z epoki przedreformacyjnej. Należą do nich:
Sztukę epoki baroku i późniejszą reprezentują: 

</doc>
<doc id="2583111" url="https://pl.wikipedia.org/wiki?curid=2583111" title="Błona pływna">
Błona pływna



</doc>
<doc id="2583112" url="https://pl.wikipedia.org/wiki?curid=2583112" title="Edwin Henry Landseer">
Edwin Henry Landseer



</doc>
<doc id="2583115" url="https://pl.wikipedia.org/wiki?curid=2583115" title="Jakub (Tislenko)">
Jakub (Tislenko)

Jakub, imię świeckie Jewgienij Iwanowicz Tislenko (ur. 19 sierpnia 1960 w Minieralnych Wodach) – rosyjski biskup prawosławny.
Życiorys.
Od 1965 żył razem z rodziną we Włodzimierzu. Po ukończeniu w tym mieście szkoły średniej nr 31 podjął studia filologiczne (rusycystyka z językiem angielskim) na Uniwersytecie Moskiewskim), ukończył je w 1982. W latach 1982–1984 odbywał zasadniczą służbę wojskową. Następnie w latach 1985–1988 uczył się w moskiewskim seminarium duchownym, po czym podjął wyższe studia teologiczne w Moskiewskiej Akademii Duchownej. Od 1990 do 1994 był dyżurnym referentem przy patriarsze moskiewskim i całej Rusi Aleksym II. 19 grudnia 1991 złożył wieczyste śluby mnisze przed archimandrytą Teognostem, namiestnikiem ławry Troicko-Siergijewskiej. Rok później ukończył studia w Akademii z tytułem kandydata nauk teologicznych. W latach 1992–1996 wykładał w moskiewskim seminarium duchownym kurs Starego Testamentu. Uczestniczył w ekspedycjach misyjnych, m.in. na Sachalin i Kuryle, Antarktydę. 8 kwietnia 2001 przyjął święcenia diakońskie z rąk biskupa krasnogorskiego Sawy. W 2008 biskup siergijewo-posadski Teognost wyświęcił go na hieromnicha. Od 1996 do 2011 kierował studium filmowym Ławry Troicko-Siergijewskiej, zaś od 2009 do 2011 także redaktora pisma monasteru pt. "Makowiec".
27 grudnia 2011 Święty Synod Rosyjskiego Kościoła Prawosławnego nominował go na biskupa narjan-marskiego i miezieńskiego, pierwszego ordynariusza nowo powstałej eparchii. W związku z tym 6 stycznia 2012 został podniesiony do godności archimandryty. Jego chirotonia biskupia odbyła się w soborze Objawienia Pańskiego w Moskwie.

</doc>
<doc id="2583116" url="https://pl.wikipedia.org/wiki?curid=2583116" title="Schinus peruwiański">
Schinus peruwiański

Schinus peruwiański, peruwiańskie drzewo pieprzowe ("Schinus molle" L.) – gatunek drzewa z rodziny nanerczowatych. Pochodzi z południowych obszarów tropikalnych Ameryki Południowej. Łacińska nazwa gatunkowa "molle" pochodzi od „mulli”, tradycyjnej nazwy tej rośliny w indiańskich językach keczua i ajmara. Jest uprawiany w większości krajów obszaru tropikalnego, również w rejonie śródziemnomorskim. Niekiedy dziczejący.

</doc>
<doc id="2583117" url="https://pl.wikipedia.org/wiki?curid=2583117" title="Schinus molle">
Schinus molle



</doc>
<doc id="2583118" url="https://pl.wikipedia.org/wiki?curid=2583118" title="Andrzej Gawdzik">
Andrzej Gawdzik

Andrzej Leszek Gawdzik (ur. 25 grudnia 1941 , zm. 24 lutego 2023) – polski chemik, specjalizujący się w inżynierii chemicznej, projektowaniu i modelowaniu procesów, reaktorach chemicznych, nauczyciel akademicki związany z opolskimi uczelniami.
Życiorys.
Urodził się w 1941 roku w okolicach Puław, w rodzinie inteligenckiej. Jego ojciec był biznesmenem, a matka nauczycielem matematyki. Dzieciństwo i młodość spędził w Kielcach, gdzie uczęszczał do Liceum Ogólnokształcące im. Stefana Żeromskiego. Ukończył je w wieku 16 lat, zdając egzamin maturalny. W 1957 roku podjął studia na Wydziale Chemicznym Politechniki Śląskiej w Gliwicach, które ukończył w 1963 roku, uzyskując tytuły magistra inżyniera. 
Następnie podjął pracę w Instytucie Ciężkiej Syntezy Organicznej „Blachownia” w Kędzierzynie-Koźlu. W tym czasie poznał z bliska funkcjonowanie przemysłu chemicznego. Po pięciu latach przeniósł się do Zakładu Inżynierii Chemicznej i Konstrukcji Aparatury PAN (obecnie Instytut Inżynierii Chemicznej PAN) w Gliwicach, który miał wówczas opinię najlepszego ośrodka naukowego w Polsce w dziedzinie inżynierii chemicznej oraz procesowej. Tam też kolejno zatrudniony był na stanowiskach: asystenta, adiunkta (od 1974) i docenta (od 1980). W międzyczasie otrzymał kolejne tytuły naukowe na Politechnice Śląskiej: doktora nauk technicznych w 1974 roku i doktora habilitowanego nauk technicznych w 1979 roku
W 1983 roku został przeniesiony służbowo na Politechnikę Krakowską, gdzie został zatrudniony w Instytucie Inżynierii Chemicznej i Chemii Fizycznej, a w latach 1984-1986 był na tej uczelni prodziekanem ds. dydaktycznych Wydziału Chemicznego. W tym czasie znacząco zwiększył swój dorobek naukowy oraz zaczął odnosić sukcesy jako dydaktyk. Prace magisterskie wykonane pod jego opieką otrzymywały prestiżowe nagrody ogólnopolskie. Ponadto wykonywał pracę zlecone dla Mazowieckich Zakładów Chemicznych i Rafineryjnych w Płocku, pracując także nad udoskonaleniem procesu produkcji margaryny.
W 1989 roku podjął pracę naukowo-dydaktyczną w Wyższej Szkole Pedagogicznej w Opolu. Początkowo objął stanowisko dyrektora Instytutu Techniki, a rok później dziekana Wydziału Matematyki, Fizyki i Chemii WSP. W tym czasie udało mu się doprowadzić do dwukrotnego wzrostu liczby samodzielnych pracowników naukowych, decydujących o randze i uprawnieniach wydziału. Stwarzając dogodne warunki materialne dla nich, sprowadził nowych pracowników z Ukrainy, głównie z Odessy, którzy posiadali ogromny dorobek naukowy, jednak ze względu na ogromny kryzys, w jakim znajdowało się ich państwo, utracili pracę. W 1991 roku otrzymał tytuł profesora nadzwyczajnego, a w 1991 roku profesora zwyczajnego.
Po ustąpieniu z funkcji dziekańskiej w 1996 roku został kierownikiem Katedry Inżynierii Procesowej UO, którą kierował do 2005 roku. Należał do jednych z głównych twórców Wydziału Przyrodniczo-Technicznego UO, który powołano do życia w 1996 roku po podziale Wydziału Matematyki, Fizyki i Chemii. W latach 1999-2005 był jednocześnie dyrektorem Instytutu Ciężkiej Syntezy Organicznej „Blachownia” w Kędzierzynie-Koźlu. W latach 2005-2012 był dziekanem Wydziału Techniczno-Przyrodniczego UO. Ponadto przez pewien czas wykładał na Wydziale Mechanicznym Politechniki Opolskiej.
Był członkiem Ukraińskiej Akademii Nauk, Międzynarodowej Akademii Odkryć Naukowych i Wynalazków w Moskwie, Podsekcji Przepływów Wielofazowych i Płynów Nienewtonowskich, Sekcji Mechaniki Płynów, Komitetu Mechaniki Polskiej Akademii Nauk. Za swoją działalność naukową był wielokrotnie odznaczany i wyróżniany, m.in. Orderem Zasługi Królestwa Belgii, Krzyżem Zasługi Królestwa Hiszpanii oraz Krzyżem Kawalerskim Orderu Odrodzenia Polski.
Od 1997 roku mieszkał w Suchym Borze. Był żonaty. Miał dwóch synów i dwie córki. Zmarł 24 lutego 2023 r. w Opolu.
Dorobek naukowy.
Jego dorobek naukowy do roku 2012 obejmował 102 artykuły naukowe, w tym 71 z tzw. listy filadelfijskiej, 105 opublikowanych referatów i komunikatów przedstawionych na naukowych konferencjach w kraju i za granicą, 6 podręczników akademickich, w tym 1 książka wydana przez PWN, 55 sprawozdań i raportów z prac badawczych wykonanych dla przemysłu, 10 wdrożeń przemysłowych, 10 zgłoszeń patentowych. Wypromował 16 doktorów oraz ponad 200 magistrów. Do jego publikacji należą:

</doc>
<doc id="2583119" url="https://pl.wikipedia.org/wiki?curid=2583119" title="Mercedes-Benz W187">
Mercedes-Benz W187

Mercedes-Benz W187 – seria luksusowych samochodów osobowych produkowanych przez firmę Mercedes-Benz w latach 1951–1955 sprzedawanych jako Mercedes-Benz 220. Pojazd dostępny był w czterech wersjach nadwoziowych: 4-drzwiowy sedan, 2-drzwiowy kabriolet w wersjach A i B, bądź 2-drzwiowe coupé. Do napędu użyto benzynowego silnika R6 2.2 SOHC o mocy 80 KM. Moc przenoszona była na oś tylną poprzez 4-biegową manualną skrzynię biegów. Powstało 18 514 egzemplarzy serii W187, z czego 16 154 w wersji sedan, 1278 cabriolet A (2-osobowy), 997 cabriolet B (4-osobowy) i 85 coupé. Samochód został zastąpiony przez modele W105/W128/W180.
Dane techniczne.
Mercedes-Benz 220 (W187)

</doc>
<doc id="2583121" url="https://pl.wikipedia.org/wiki?curid=2583121" title="Olivier Bausset">
Olivier Bausset

Olivier Bausset (ur. 1 lutego 1982 w Awinion) – francuski żeglarz sportowy, brązowy medalista olimpijski.
Brązowy medalista igrzysk olimpijskich w 2008 roku w klasie 470 (razem z Nicolasem Charbonnierem).

</doc>
<doc id="2583125" url="https://pl.wikipedia.org/wiki?curid=2583125" title="Księga dróg i królestw">
Księga dróg i królestw

Księga dróg i królestw (arab. كتاب المسالك والممالك, "Kitāb al-Masālik wa'l-Mamālik") – pochodząca z XI wieku kronika geograficzna spisana przez arabskiego historyka, geografa i kronikarza Abu Abdullaha al-Bakriego. Została napisana około 1068 w Kordobie, w obecnej Hiszpanii. W roku 2015 została wpisana na listę UNESCO "Pamięć Świata".
Tematyka i zawartość dzieła.
Księga stanowiła rodzaj geograficznego przewodnika po świecie znanym ówczesnym arabskim kupcom. Autor w swoim dziele zawarł opisy terenów w Afryce od Oceanu Atlantyckiego przez Saharę, do Afryki Środkowej. W kronice znajduje się wiele istotnych informacji o ludach europejskich wczesnego średniowiecza w tym m.in. o Słowianach, głównie zachodnich, do których należy m.in. relacja Ibrahima ibn Jakuba o państwie Mieszka I. Al-Bakri oprócz opisów geograficznych starał się również opisać ludność, kulturę oraz sytuację polityczną poszczególnych regionów.
Historia.
Dzieło stało się znane w Europie dopiero w połowie XIX wieku dzięki tłumaczeniom literatury arabskiej dokonanych przez orientalistę Williama McGuckina de Slane'a. Jeden z tomów "Translation of anonymous's El Bekri, 1065" zawierał tłumaczenia "Księgi dróg i królestw".

</doc>
<doc id="2583126" url="https://pl.wikipedia.org/wiki?curid=2583126" title="Michał Piotr Milewski">
Michał Piotr Milewski



</doc>
<doc id="2583128" url="https://pl.wikipedia.org/wiki?curid=2583128" title="Lubimec">
Lubimec

Lubimec (bułg. "Любимец") – miasto w południowej Bułgarii, w obwodzie Chaskowo. Ośrodek administracyjny gminy Lubimec.
Dawna nazwa miasta to Habibczewo (Хабибчево).
Przez miasto przepływa rzeka Marica.
Lubimec znajduje się na międzynarodowej trasie E-80, który łączy Europę Środkowo-Wschodnią z Azją. Poza korytarzem drogowym przechodzi tutaj kolejowa linia łącząca Europę Zachodnią i, przebiegająca przez w Sofię, Płowdiw, Dimitrowgrad, Swilengrad i Stambuł.
Funkcjonuje tutaj klub piłkarski FK Lubimec 2007.
W mieście 15 marca 2011 roku, otworzono obóz dla uchodźców.

</doc>
<doc id="2583130" url="https://pl.wikipedia.org/wiki?curid=2583130" title="U-293">
U-293

U-293 – niemiecki okręt podwodny (U-Boot) typu "VII C/41" z okresu II wojny światowej. Okręt wszedł do służby w 1943 roku. Kolejnymi dowódcami byli: Oblt. Leonhard Klingspor, Oblt. Erich Steinbrink.
Historia.
Wcielony do 8. Flotylli U-Bootów celem szkolenia załogi, od kwietnia 1944 roku kolejno w 9., 11. i 13. Flotylli jako jednostka bojowa.
Odbył sześć patroli bojowych na Morzu Norweskim i Barentsa; podczas jednego z nich w styczniu 1945 roku uszkodził radziecki niszczyciel "Razjarennyj" (1658 t).
Skapitulował 11 maja 1945 roku w Loch Eriboll (Szkocja), przebazowany do Loch Ryan. Zatopiony 13 grudnia 1945 roku w ramach operacji Deadlight przez lotnictwo i ogniem artyleryjskim niszczyciela HMS "Orwell".

</doc>
<doc id="2583131" url="https://pl.wikipedia.org/wiki?curid=2583131" title="Halowe Mistrzostwa Chorwacji w Lekkoatletyce 2012">
Halowe Mistrzostwa Chorwacji w Lekkoatletyce 2012

Halowe Mistrzostwa Chorwacji Seniorów w Lekkoatletyce 2012 – zawody sportowe, które odbędą się w Rijece 25 lutego 2012 roku. Łącznie do zawodów zostało zgłoszonych ponad 90 zawodników i zawodniczek z 14 chorwackich klubów lekkoatletycznych.
Podczas zawodów tych ustanowiono jeden halowy rekord Chorwacji seniorów – Ivan Horvat w skoku o tyczce mężczyzn skoczył na wysokość 5,35 m. Wynik ten jest jednocześnie rekordem kraju juniorów. Ponadto ustanowiono jeszcze jeden rekordowy wynik w młodszych kategoriach wiekowych – Paola Borović w trójskoku kobiet oddała skok na odległość 12,72 m, co jest rekordowym wynikiem zarówno w przypadku juniorek młodszych (do lat 18), jak i juniorek.
Konkurencje biegowe (na długości 400, 800, 1500 i 3000 metrów) zostały rozegrane 11 lutego 2012 roku w Wiedniu. Podczas zawodów tych ustanowiono jeden halowy rekord Chorwacji – w biegu na 3000 metrów kobiet Lisa Christina Stublić uzyskała czas 9:16,78, jednak zgodnie z regulaminem mistrzostw startowała poza konkurencją i, mimo zwycięstwa, nie otrzymała złotego medalu.

</doc>
<doc id="2583133" url="https://pl.wikipedia.org/wiki?curid=2583133" title="ChAD">
ChAD



</doc>
<doc id="2583134" url="https://pl.wikipedia.org/wiki?curid=2583134" title="Zewnątrzpochodny układ krzepnięcia">
Zewnątrzpochodny układ krzepnięcia



</doc>
<doc id="2583135" url="https://pl.wikipedia.org/wiki?curid=2583135" title="Układ krzepnięcia">
Układ krzepnięcia



</doc>
<doc id="2583136" url="https://pl.wikipedia.org/wiki?curid=2583136" title="Wewnątrzpochodny układ krzepnięcia">
Wewnątrzpochodny układ krzepnięcia



</doc>
<doc id="2583137" url="https://pl.wikipedia.org/wiki?curid=2583137" title="Mathew Belcher">
Mathew Belcher

Mathew „Mat” Belcher (ur. 20 września 1982 w Gold Coast) – australijski żeglarz sportowy, mistrz olimpijski, trzykrotny mistrz świata.
Startuje w klasie 470, gdzie jego partnerem jest Malcolm Page.

</doc>
<doc id="2583142" url="https://pl.wikipedia.org/wiki?curid=2583142" title="Maria Piwońska">
Maria Piwońska

Maria Piwońska (ur. 2 lipca 1908 r. w Samborze, zm. 14 grudnia 1991 r. w Opolu) – polska historyczka, nauczycielka, wykładowca akademicki, związana z Wyższą Szkołą Pedagogiczną w Opolu, prekursorka historii regionalnej.
Życiorys.
Urodziła się w 1908 roku w Samborze, gdzie spędziła dzieciństwo i wczesną młodość. Po ukończeniu szkoły elementarnej podjęła studia historyczne i filozoficzne na Uniwersytecie Jana Kazimierza we Lwowie. Pracę magisterską napisała pod kierunkiem prof. Stanisława Łempickiego. Podczas II wojny światowej i okupacji radzieckiej, a później niemieckiej prowadziła tajne komplety, aktywnie działając w podziemiu.
Po zakończeniu wojny na krótko zamieszkała w Rymanowie, gdzie była dyrektorem miejscowej szkoły. W 1947 roku przeniosła się do Opola, obejmując stanowisko dyrektora Wojewódzkiego Ośrodka Metodycznego, a następnie została dyrektorem Liceum dla Pracujących. Należała do jednych z pierwszych nauczycielek o specjalizacji historycznej, która zaczęła pracę na opolskiej Wyższej Szkole Pedagogicznej, początkowo na polonistyce. Po utworzeniu na uczelni kierunku historia, powołała do życia zespół metodyków historii, który z czasem został przekształcony w Katedrę Dydaktyki. Była odkrywcą talentu dydaktycznego późniejszego dyrektora Instytutu Historii i prorektora Adama Suchońskiego.
W murach opolskiej WSP wykształciła wiele pokoleń nauczycieli historii. W sferze dydaktyki ciągle eksperymentowała, dając swoim studentom dużą swobodę, w obmyślaniu takich sposobów nauczania historii, aby była ona zawsze dziedziną atrakcyjną, pełną powagi, dramaturgii oraz szkołą mądrości życia. Należała do prekursorów na Śląsku Opolskim wykorzystywania edukacji regionalnej w edukacji, a także uczenia miłości do swojej małej ojczyzny. Mieszkała przez wiele lat przy ulicy Krakowskiej w Opolu, gdzie zmarła w 1991 roku.
Została pochowana na Cmentarzu Komunalnym w Gliwicach, gdzie po wojnie osiedliła się jej rodzina. Jej rodzina zdecydowała, że z pozostawionych przez nią oszczędności zostanie ufundowana nagroda dla studentów, którzy napiszą najlepszą pracę magisterską z zakresu dydaktyki historii. Nagroda ta nosiła jej imię i przez wiele lat była wręczana na Uniwersytecie Opolskim do czasu wyczerpania się środków.
Była autorką popularnego skryptu dla studentów pt. "Materiały do nauczania metodyki historii".

</doc>
<doc id="2583145" url="https://pl.wikipedia.org/wiki?curid=2583145" title="Retrowersja">
Retrowersja

Retrowersja – nieformalna nazwa postmodernistycznego nurtu w polskiej architekturze i urbanistyce przełomu XX i XXI wieku, polegającego na odbudowie starówek, części miast lub poszczególnych kwartałów zabudowy, w zgodzie z dawnym układem i wysokością ulic, ale z bardzo swobodnym potraktowaniem detalu, kolorystyki i z użyciem dużej ilości ornamentyki luźno nawiązującej do stylów historycznych. 
Charakterystyka.
Przez część architektów działania tego rodzaju traktowane są jako kicz urbanistyczny, natomiast odbiór społeczny tych realizacji jest często pozytywny, co wiąże się z kontrastem do źle postrzeganej w PRL architektury modernistycznej. Zarzutem wobec retrowersji jest przede wszystkim to, że nie jest w pełni architekturą nowoczesną, ponieważ luźno nawiązuje (za pośrednictwem postmodernizmu) do historii, ale jednocześnie nie ma wartości architektury historycznej, bowiem tylko imituje (nowoczesnymi środkami wyrazu) starą zabudowę. 
Za twórców retrowersji uważa się Szczepana Bauma (laureata Honorowej Nagrody SARP za rok 1991) oraz Marię Lubocką-Hoffmann (wieloletnią wojewódzką konserwator zabytków w Elblągu, autorkę terminu).
Przykłady.
Przykłady zastosowania retrowersji w Polsce:
Przykłady zastosowania retrowersji za granicą:

</doc>
<doc id="2583151" url="https://pl.wikipedia.org/wiki?curid=2583151" title="Gerald Barnes">
Gerald Barnes

Gerald Richard Barnes (ur. 22 czerwca 1945 w Phoenix, Arizona) – amerykański duchowny katolicki, biskup San Bernardino w metropolii Los Angeles w latach 1995–2020.
Jego rodzina, gdy miał rok, przeniosła się do Los Angeles, tam też dorastał, pomagając rodzicom w prowadzeniu sklepu. Ukończył studia na Uniwersytecie Stanowym Kalifornii. Wstąpił następnie do seminarium duchownego w Saint Louis. Do kapłaństwa przygotowywał się również w Dayton w Ohio i San Antonio. Święcenia kapłańskie otrzymał 20 grudnia 1975 i został kapłanem archidiecezji San Antonio. Pracował m.in. jako rektor swej "alma mater" z San Antonio. W roku 1989 został prałatem honorowym Jego Świątobliwości.
28 stycznia 1992 powrócił do swej rodzinnej Kalifornii będąc mianowany biskupem pomocniczym San Bernardino. Otrzymał stolicę tytularną "Mons Faliscus". Sakry udzielił mu ówczesny miejscowy ordynariusz Phillip Straling. Barnes był pierwszym w historii diecezji San Bernardino biskupem pomocniczym (diecezja m.in. pod wpływem migracji rozrastała i rozrasta się liczebnie w bardzo szybkim tempie - w roku 2004 miała ponad 1 milion wiernych). 28 grudnia 1995, po trwającym ponad pół roku wakacie, został mianowany ordynariuszem San Bernardino. 28 grudnia 2020 papież Franciszek przyjął jego rezygnację z pełnionej funkcji, złożoną ze względu na wiek.

</doc>
<doc id="2583152" url="https://pl.wikipedia.org/wiki?curid=2583152" title="Czas rekalcynacji osocza">
Czas rekalcynacji osocza



</doc>
<doc id="2583153" url="https://pl.wikipedia.org/wiki?curid=2583153" title="Czas rekalcynacji">
Czas rekalcynacji



</doc>
<doc id="2583154" url="https://pl.wikipedia.org/wiki?curid=2583154" title="Czas krzepnięcia osocza po uwapnieniu">
Czas krzepnięcia osocza po uwapnieniu



</doc>
<doc id="2583155" url="https://pl.wikipedia.org/wiki?curid=2583155" title="Czas krzepnięcia po uwapnieniu">
Czas krzepnięcia po uwapnieniu



</doc>
<doc id="2583156" url="https://pl.wikipedia.org/wiki?curid=2583156" title="Juan Carlos Leaño">
Juan Carlos Leaño

Juan Carlos "Cheto" Leaño del Castillo (ur. 22 listopada 1977 w Guadalajarze) – meksykański piłkarz występujący najczęściej na pozycji środkowego obrońcy.
Kariera klubowa.
Leaño pochodzi z miasta Guadalajara i jest wychowankiem tamtejszego zespołu Tecos UAG, którego prezesem i zarazem rektorem Universidad Autónoma de Guadalajara jest jego ojciec – Antonio Leaño. W meksykańskiej Primera División zadebiutował 4 września 1998 w wygranym 4:1 spotkaniu z Pueblą. Miejsce w wyjściowej jedenastce wywalczył sobie jednak dopiero kilka lat później i został mianowany kapitanem zespołu, przez całą karierę występując z numerem 27 na koszulce. Premierowego gola w pierwszej lidze strzelił 16 listopada 2003 w zremisowanej 2:2 konfrontacji z Pumas UNAM. Mimo ciągłej gry w najwyższej klasie rozgrywkowej ekipa Tecos nie odnosiła większych sukcesów zarówno na arenie krajowej, jak i międzynarodowej, znacznie częściej broniąc się przed spadkiem. W jedynym większym osiągnięciu – wicemistrzostwie Meksyku w sezonie Clausura 2005 – Leaño nie brał udziału, ani razu nie wybiegając na ligowe boiska podczas tych rozgrywek. W 2010 roku zajął z Tecos drugie miejsce w rozgrywkach InterLigi, dzięki czemu mógł wziąć udział w turnieju Copa Libertadores – tam odpadł jednak ze swojm zespołem już w rundzie wstępnej, nie kwalifikując się do fazy grupowej. Karierę piłkarską zakończył w wieku 34 lat po spadku Tecos do drugiej ligi, zostając członkiem zarządu klubu.

</doc>
<doc id="2583158" url="https://pl.wikipedia.org/wiki?curid=2583158" title="Birdy (piosenkarka)">
Birdy (piosenkarka)



</doc>
<doc id="2583159" url="https://pl.wikipedia.org/wiki?curid=2583159" title="Birdy (ujednoznacznienie)">
Birdy (ujednoznacznienie)



</doc>
<doc id="2583160" url="https://pl.wikipedia.org/wiki?curid=2583160" title="Torches">
Torches

Torches – pierwszy studyjny album indie popowej grupy Foster the People. Krążek został wydany 23 maja 2011 roku przez wytwórnię Columbia Records oraz Startime International.
Promocja.
Utwór „Houdini” pojawił się na soundtracku do gry SSX. Trzeci singel z płyty, czyli „Call It What You Want” został wykorzystany w grze FIFA 12, natomiast „Don’t Stop (Color on the Walls)” w dwóch reklamach Nissana. Piosenkę „Pumped Up Kicks” można było usłyszeć w filmie „To tylko seks”. 
Odbiór.
Sukces komercyjny.
Płyta odniosła sukces w Australii, gdzie dotarła do pierwszego miejsca na liście bestselerów i przyznano jest status platynowej płyty. Dzięki sukcesowi pierwszego singla „Pumped Up Kicks” płyta odniosła sukces komercyjny w Kanadzie i Stanach Zjednoczonych, gdzie zdobyła status złotej płyty. W Polsce na liście OLiS dotarła do 47. miejsca.
Opinia krytyków.
"Torches" zdobył ogólnie pozytywne opinie od krytyków muzycznych. Strona Metacritic na 100 punktów pochodzących z opinii krytyków przyznała 69 punktów, bazując na dwudziestu opiniach krytyków muzycznych. Rob Webb, recenzent New Musical Express przyznał albumowi siedem na dziesięć możliwych do zdobycia gwiazdek. Napisał, że jest to „Łatwo przyswajalna, ale wcale nie idąca na łatwiznę produkcja. Foster The People wprowadzają prawdziwą rewolucję do współczesnej muzyki”. W "The Daily Californian", recenzentka Cynthia Kang nazwała płytę wzorową na lato.
Lista utworów.
Teksty do wszystkich piosenek napisał Mark Foster.

</doc>
<doc id="2583161" url="https://pl.wikipedia.org/wiki?curid=2583161" title="Kwadryliard">
Kwadryliard

Kwadryliard – liczba o wartości: 1 000 000 000 000 000 000 000 000 000 = 1027, czyli jedynka i 27 zer w zapisie dziesiętnym. Termin "kwadryliard" jest stosowany w nazewnictwie liczebników w skali długiej i nie ma swojego odpowiednika w skali krótkiej.
W krajach stosujących krótką skalę (głównie kraje anglojęzyczne) liczba 1027 nosi nazwę oktylion, tak jak 1048 w pozostałych krajach.
W układzie SI mnożnikowi 1027 odpowiada przedrostek jednostki miary ronna o symbolu R, a jego odwrotności (jedna kwadryliardowa) 10-27 odpowiada ronto o symbolu r. Przedrostki te wprowadzono w listopadzie 2022 roku.

</doc>
<doc id="2583162" url="https://pl.wikipedia.org/wiki?curid=2583162" title="Secret Symphony">
Secret Symphony

Secret Symphony – piąty album studyjny wokalistki Katie Meluy nagrany z udziałem Secret Symphony Orchestra. Wydawnictwo ukazało się 5 marca 2012 roku nakładem wytwórni muzycznej Dramatico.
Płytę poprzedził singel pt. „Better Than A Dream”.
W ramach promocji artystka trzykrotnie wystąpiła dla polskiej publiczności w 2012 roku, kolejno: 12 listopada w Warszawie, 13 listopada w Zabrzu i 14 listopada w Poznaniu.
Album w Polsce uzyskał certyfikat platynowej płyty.
"Secret Symphony - Special Bonus Edition".
Wzbogacona o nowe piosenki oraz o drugi CD z koncertu „Live in Berlin” wersja z października 2012 piątego albumu Katie Melua.
Dodatkowe utwory:

</doc>
<doc id="2583163" url="https://pl.wikipedia.org/wiki?curid=2583163" title="Mirage (zespół muzyczny)">
Mirage (zespół muzyczny)

Mirage – polska grupa muzyczna wykonująca disco polo, założona w Bielsku Podlaskim w 1990 roku przez Janusza Konoplę.
Zespół ma w swoim dorobku także płyty nagrane w języku ukraińskim, rosyjskim i białoruskim.
Zespół ma na koncie 18 albumów i liczne wielkie przeboje takie jak: „Jesteś szalona”, „Wiosna”, „Ta dziewczyna i ja”, „Kochać nie boli”, „Mamy lato”, „Wszystko dla Ciebie”, „Kokoszka”, „Zapomnisz miła mnie”, „Ale fajnie”, „Moje życie”, „Ty jesteś inna”, „Jesteś dla mnie Bogiem”, „Moje serce zakochane”, „Kilka niedługich dni” i wiele innych.
W 2021 singiel „To proste tak” uzyskał status dwukrotnie platynowej płyty.

</doc>
<doc id="2583165" url="https://pl.wikipedia.org/wiki?curid=2583165" title="Ignacy Tymowski">
Ignacy Tymowski

Ignacy Tymowski herbu Sas (ur. 1 czerwca 1759 w Borowcu, zm. 3 maja 1820 w Postękalicach) – syn Jana (1721–1783), senator kasztelan Królestwa Polskiego od 1815 do śmierci, sędzia Sądu Apelacyjnego Księstwa Warszawskiego, stolnik sieradzki w latach 1788–1793, deputat do Trybunału Koronnego w 1786, stolnik piotrkowski w latach 1785–1788, poseł województwa sieradzkiego na Sejm Czteroletni w 1788. 
W 1790 ożenił się z Kunegundą Wodzińską (1773–1840), córką Adama i Katarzyny z Zawiszów. Ignacy i Kunegunda mieli dziewięcioro dzieci, z których tylko trzech synów dożyło pełnoletniości: Józef (1791–1871), Michał (1797–1850) i Seweryn (1805–1873). Ignacy Tymowski zmarł w 1820, został pochowany przy zewnętrznej ścianie kościoła św. Rocha w Postękalicach.
Mecenas Trybunału Głównego Koronnego w Piotrkowie w 1765 roku.
W 1792 figurował na liście posła rosyjskiego, Jakowa Bułhakowa, będącej spisem posłów i senatorów, na których Rosjanie mogli liczyć przy rekonfederacji i obaleniu dzieła 3 maja. Ignacy Tymowski wymieniony został w drugim zestawieniu Bułhakowa, które według Adama Wolańskiego zawierało stronników domniemanych, w tym osoby, co do których się pomylono. Zaliczenie Ignacego Tymowskiego także wydaje się omyłką, zważywszy że podpisał on 2 maja 1791 tzw. Assekuracyę, czyli zobowiązanie do popierania Ustawy Rządowej, czyli Konstytucji 3 maja. Nie ma go ani wśród konsyliarzy konfederacji generalnej koronnej, ani wśród konsyliarzy konfederacji wojewódzkich i ziemskich Korony.

</doc>
<doc id="2583167" url="https://pl.wikipedia.org/wiki?curid=2583167" title="Allen Paul">
Allen Paul

Allen Paul – współczesny amerykański pisarz i dziennikarz, absolwent Johns Hopkins University, autor książek o zbrodni katyńskiej.
W 1991 roku, po ukazaniu się w Stanach Zjednoczonych pierwszej książki Allena Paula o tematyce katyńskiej, w prasie amerykańskiej ukazały się liczne pochwalne recenzje na jej temat. W 2006 roku przekład jednej z książek Allena opublikowano w Polsce pod tytułem "Katyń: stalinowska masakra i tryumf prawdy". Książki Allena Paula o tematyce katyńskiej ukazały się również w Czechach, na Węgrzech i na Łotwie.
Odznaczenia i wyróżnienia.
17 września 2007 roku Allen Paul został odznaczony Krzyżem Komandorskim Orderu Zasługi Rzeczypospolitej Polskiej za wybitne zasługi w działalności na rzecz odkrywania i popularyzowania prawdy o zbrodni katyńskiej, za dokumentowanie polskiej historii. 9 kwietnia 2010 roku otrzymał Honorowy Medalion Pamięci „Pieta Miednoje 1940”, nadawany przez Kapitułę Warszawskiego Stowarzyszenia Rodzina Policyjna 1939 R., a 26 listopada 2010 roku dyplom polskiego Ministerstwa Spraw Zagranicznych za wybitne zasługi dla promocji Polski w świecie za 2009 rok.

</doc>
<doc id="2583168" url="https://pl.wikipedia.org/wiki?curid=2583168" title="Trzęsienie ziemi na Cyprze (1222)">
Trzęsienie ziemi na Cyprze (1222)

Trzęsienie ziemi na Cyprze 1222 roku – jedno z największych zjawisk sejsmicznych w historii Bliskiego Wschodu (magnituda szacunkowa: 7-7,5) i najsilniejszym trzęsieniem ziemi odczuwalnym na Cyprze od dwudziestu lat. Odnotowane, jako „silne” i niszczące „dla całej wyspy” (za Panisem, Scribą, 1280; Scholasticusem, 1450). W zachodnim porcie Pafos spowodowało tysiące ofiar śmiertelnych i całkowite zniszczenie zabudowy.
Pafos przed trzęsieniem ziemi.
Odwiedzając port na dziesięć lat przed trzęsieniem ziemi, Wilbrand von Oldenburg, biskup Paderborn i Utrechtu opisał je, jako niewielkie miasto, położone w granicach starożytnego, rzymskiego Pafos. Wkrótce po jego wizycie na kopcu u wejścia do portu zbudowano twierdzę Saranda Kolones, której załoga miała pełnić rolę strażników, broniących dostępu do portu ze strony wroga.
Trzęsienie ziemi.
Trzęsienie ziemi wystąpiło rankiem, kwadrans po godzinie szóstej czasu uniwersalnego, 11 maja 1222 roku i objęło zachodnią część Rowu Cypryjskiego – obszar południowo-zachodniego wybrzeża wyspy. Czas dotarcia do portu Pafos fal tsunami (według Scholasticusa i Scriby: "„...morze opuściło swoje miejsca i cofnęło się ku otwartemu morzu...”" jeszcze podczas wstrząsu) pozwolił oszacować miejsce epicentrum zjawiska na południowo-zachodnie wybrzeża kraju. Przemieszczenia skał objęły pięćdziesięciokilometrowy odcinek uskoku ze średnim przesunięciem: 3 m; głębokość ogniska wstrząsu oszacowano na 15 km (Yolsal i in., 2007). Maksymalną intensywność drgań na lądzie oszacowano na IX stopień w skali Mercallego. Trzęsienie było silnie odczuwalne także w głębi lądu – m.in. w Nikozji, gdzie również dokonało wielu strat.
Ważnym geologicznym skutkiem wstrząsu było podźwignięcie wybrzeża w regionie Pafos, co przełożyło się na całkowitą niezdatność ówczesnego portu do użytku; podobnie: w samym mieście wyschły wszystkie ujęcia wody. Z tego samego powodu swoje przeznaczenie stracił Saranda Kolones; twierdza nigdy nie została odbudowana.
Zniszczenia.
Miasto Pafos uległo całkowitemu zniszczeniu – łącznie ze wspomnianą, bizantyjską twierdzą. Według zapisów kronikarskich oba żywioły pochłonęły tam życie większości mieszkańców. W jednym ze źródeł (Coggeshall, 1729) wspomniany został fakt zawalenia się należącego do franciszkanów kościoła w mieście, w trakcie odbywającej się tam mszy. Pod gruzami zginąć mieli wszyscy zgromadzeni, łącznie z odprawiającym obrzęd biskupem.
Tsunami.
W port Pafos, w niecałą minutę po wstrząsie, uderzyła seria fal tsunami o wysokości do 1,9 m na wybrzeżu (ok. metra na wodach szelfowych), poprzedzonych charakterystycznym dla tego zjawiska cofnięciem się wód w dokach. Tsunami miało charakter lokalny – na przylądku Akamas, na północnym zachodzie wyspy, fale osiągały wysokość maksymalnie trzydziestu centymetrów. Tsunami odnotowano także na egipskich i libijskich wybrzeżach. Do portu w Aleksandrii, zgodnie z modelami sejsmicznymi, fale dotarły po siedemdziesięciu jeden minutach i osiągnęły na wybrzeżu maksymalnie 82 cm wysokości.

</doc>
<doc id="2583169" url="https://pl.wikipedia.org/wiki?curid=2583169" title="Bezzużyciowość">
Bezzużyciowość



</doc>
<doc id="2583170" url="https://pl.wikipedia.org/wiki?curid=2583170" title="Stanisław Gajda">
Stanisław Gajda

Stanisław Gajda (ur. 3 października 1945 w Siemysłowie, zm. 23 listopada 2022) – filolog polski, specjalizujący się w językoznawstwie polskim i słowiańskim, leksykologii, socjolingwistyce, stylistyce i teorii tekstu, nauczyciel akademicki związany z Uniwersytetem Opolskim, członek rzeczywisty Polskiej Akademii Nauk.
Życiorys.
Urodził się w Siemysłowie w powiecie namysłowskim. Po ukończeniu w 1963 liceum ogólnokształcącego w Namysłowie studiował polonistykę w opolskiej Wyższej Szkole Pedagogicznej, uzyskując w 1968 roku tytuł magistra na podstawie pracy napisanej pod kierunkiem prof. Stanisława Rosponda.
Po rocznej pracy w szkole wrócił na stałe do swojej macierzystej uczelni. W 1975 roku otrzymał stopień naukowy doktora nauk humanistycznych w dziedzinie filologii za pracę pt. "Rozwój polskiej terminologii górniczej", napisanej pod kierunkiem prof. Henryka Borka. Stopień naukowy doktora habilitowanego uzyskał na Wydziale Filologicznym Uniwersytetu Wrocławskiego w 1981 roku na podstawie rozprawy: "Podstawy badań stylistycznych nad językiem naukowym". Tytuł profesora otrzymał w 1990 roku z rąk prezydenta Lecha Wałęsy.
W latach 1990–2012 pełnił obowiązki dyrektora Instytutu Filologii Polskiej, w latach 1998–2012 był kierownikiem Katedry Języka Polskiego. 
W 2010 został członkiem korespondentem, w 2016 członkiem rzeczywistym Polskiej Akademii Nauk. Był członkiem komitetów Polskiej Akademii Nauk: Komitetu Językoznawstwa (od 1990, przewodniczył Komitetowi przez dwie kadencje 1999–2007), Komitetu Słowianoznawstwa (od 2003) oraz Rady Języka Polskiego przy Prezydium PAN. Jako członek Rady Języka Polskiego od początku jej istnienia (czyli od 1966) był współodpowiedzialny m.in. za wszystkie uchwały ortograficzne Rady. Wchodził w skład rad naukowych: IBL PAN (od 1998) i IJP PAN (od 1993). Ponadto pracował w komitetach redakcyjnych czasopism zagranicznych i krajowych, m.in. „Slavii” (Praga), „SlavTermu” (Moskwa) „Stilu” (Belgrad), „Studies in Polish Linguistics” (Kraków), „Studiów Pragmalingwistycznych” (Warszawa). Od 2000 do 2013 był członkiem ścisłego Prezydium Międzynarodowego Komitetu Slawistów, pełniąc w nim bardzo aktywnie funkcję kuratora prac 35 komisji afiliowanych przy MKS. W 2018 został jego członkiem honorowym. Założyciel i wieloletni redaktor naczelny czasopisma „Stylistyka”. 
W latach 1997–2005 był członkiem Komitetu Badań Naukowych, w latach 2007–2010 przewodniczącym Sekcji I Centralnej Komisji do Spraw Stopni i Tytułów.
Był honorowym członkiem Czeskiego Towarzystwa Językoznawczego (od 2002), otrzymał tytuły doktora honoris causa Uniwersytetu św. Cyryla i św. Metodego w Skopju (2005), Uniwersytetu Pedagogicznego im. KEN w Krakowie (2010) i Uniwersytetu Humanistyczno-Przyrodniczego im. Jana Długosza w Częstochowie (2018).
Został odznaczony Złotym Krzyżem Zasługi (1985), Krzyżem Kawalerskim Orderu Odrodzenia Polski (1998) oraz Medalem Komisji Edukacji Narodowej (1987).
Dorobek naukowy.
Jego zainteresowania badawcze skupiały się na języku polskim i językach słowiańskich. Dotyczyły teorii oraz historii języka, stylistyki, onomastyki, leksykologii, lingwistyki tekstu, socjolingwistyki i kultury języka. Znalazły one wyraz w prawie 300 publikacjach, które stanowią znaczny wkład do językoznawstwa polonistycznego i slawistycznego. Oprócz osiągnięć czysto badawczych trzeba docenić nieprzeciętny talent naukowo-organizacyjny prof. S. Gajdy i jego zasługi w kierowaniu zespołami badawczymi oraz udział w pracach instytucji i gremiów naukowych.
Światową pozycję w slawistyce przyniosły mu dokonania zawarte w dwu seriach wydawniczych: "Najnowsze Dzieje Języków Słowiańskich" (t. 1–14, 1996–2004) oraz "Komparacja Systemów i Funkcjonowania Współczesnych Języków Słowiańskich" (t. 1–4, 2003–2009). Trafiły one do bibliotek slawistycznych na całym świecie. Obie serie były rezultatem realizacji wielkich międzynarodowych programów badawczych.

</doc>
<doc id="2583171" url="https://pl.wikipedia.org/wiki?curid=2583171" title="Auto GP">
Auto GP



</doc>
<doc id="2583172" url="https://pl.wikipedia.org/wiki?curid=2583172" title="Jan Nepomucen Gajewski">
Jan Nepomucen Gajewski

Jan Nepomucen Gajewski herbu Jelita – regent ziemski łęczycki, podsędek łęczycki w latach 1783-1801, pisarz łęczycki w latach 1778-1783, poseł województwa łęczyckiego na Sejm Czteroletni w 1788 roku.

</doc>
<doc id="2583173" url="https://pl.wikipedia.org/wiki?curid=2583173" title="Nick Cassidy">
Nick Cassidy

Nick Cassidy (ur. 19 sierpnia 1994 w Auckland) – nowozelandzki kierowca wyścigowy.
Życiorys.
Początki.
Cassidy karierę rozpoczął w roku 2000, od startów w kartingu. W 2008 roku zadebiutował w serii wyścigów samochodów jednomiejscowych – zimowej edycji Formuły Pierwsze Manfeild. Już w pierwszym podejściu sięgnął w niej po tytuł mistrzowski. Rok później został wicemistrzem nowozelandzkiego odpowiednika tego serialu, natomiast w sezonie 2010 ten sam sukces powtórzył w Nowozelandzkiej Formule Ford.
Toyota Racing Series.
W roku 2011 sięgnął po tytuł wicemistrzowski w serii Toyota Racing. Cassidy siedmiokrotnie stawał na podium, w tym dwukrotnie na najwyższym stopniu. W tym samym sezonie zaliczył również gościnny występ w Formule Abarth oraz Formule ADAC Masters.
W drugim podejściu w serii Toyota Racing, Nowozelandczyk okazał się najlepszy. Cassidy dziesięciokrotnie plasował się w czołowej trójce, z czego pięciokrotnie zwyciężał. Na dodatek zwyciężył także w Grand Prix Nowej Zelandii. Sukces powtórzył także w sezonie 2013. Nowozelandczyk dziesięciokrotnie meldował się na podium, w tym dwukrotnie na jego najwyższym stopniu. Ani razu nie startował z pole position, jednak aż sześciokrotnie uzyskiwał najszybsze okrążenie wyścigu.
W sezonie 2014 zaliczył występ tylko w ostatniej rundzie, na torze Manfeild Autocourse. Potwierdził klasę, uzyskując w obu sesjach kwalifikacyjnych najlepszy czas. Przez problemy techniczne nie wystartował jednak w pierwszym wyścigu. W drugim, startując z końca stawki, przebił się na ósmą lokatę. W trzecim starcie już nie miał żadnych kłopotów i pewnie zwyciężył.
W przerwie zimowej sezonów 2014 i 2015 Cassidy wystartował w dwóch eliminacjach Mistrzostw Toyoty Finance 86. W ekipie Neale Motorsport wszystkie sześć wyścigów zakończył w czołowej trójce, w tym trzykrotnie na pierwszej lokacie. Na torze Teretonga Park startował z pole position. Łącznie czterokrotnie wykręcił najszybszy czas wyścigu.
Formuła Renault.
W roku 2012 zadebiutował w Formule Renault 2.0 Eurocup. Reprezentował ekipę Fortec Motorsport w pierwszych trzech rundach. Starty w europejskiej serii nie wypadły najlepiej – tylko w jednym wyścigu Nowozelandczyk sięgnął po punkty, zajmując szóstą lokatę na hiszpańskim torze Alcaniz. Ostatecznie został sklasyfikowany na 24. miejscu.
W sezonie 2013 wziął udział tylko w jednej eliminacji. W zespole Adriana Vallesa, na torze w Alcaniz, rywalizację zakończył na samym końcu stawki.
W roku 2014 wziął udział w dziesięciu wyścigach. Nawiązał współpracę z fińskim teamem Koiranen GP. Podczas gdy jego zespołowy partner, Holender Nyck de Vries, walczył o tytuł mistrzowski, Nowozelandczyk nie zdobywał punkty. Przełom nastąpił na torze Nürburgring, gdzie dojechał na ósmej i piątej lokacie. Na Hungaroringu w pierwszym starcie był dziesiąty, natomiast drugiego nie ukończył. W ostatnich dwóch rundach zastąpił go Chińczyk Hongli Ye. Zdobyte punkty sklasyfikowały go na 18. miejscu. Wystartował także z „dziką kartą” w Formule Renault 2.0 Alps na torze Imola. Reprezentując ekipę China BRT by JCS, w pierwszym starcie nie dojechał do mety, natomiast w drugim był trzydziesty.
Formuła 3.
W sezonie 2013 zadebiutował w Europejskiej Formule 3. Zaliczył udział w dwóch rundach – w pierwszej reprezentował Eurointernational (na Norisringu), natomiast w drugiej Carlina (na Hockenheimringu). Najwyższą pozycją, jaką zajął, było dwukrotnie jedenaste miejsce.
W 2014 roku wziął udział w dwóch ostatnich rundach sezonu – na Imoli i Hockenheimringu. Reprezentując ekipę ThreeBond, najlepszy występ odnotował w pierwszym starcie, w którym ponownie był jedenasty. Przełomowy wynik dla kariery w F3 miał miejsce jednak w prestiżowym wyścigu o Grand Prix Makau – Nowozelandczyk zmagania zakończył na 3. miejscu.
W roku 2015 zaangażował się w Japońską Formułę 3. Reprezentując Petronas Team TOM’S, sięgnął po tytuł mistrzowski po zaciętej walce z Japończykiem Kentą Yamashitą. Nowozelandczyk trzynastokrotnie stawał na podium, z czego siedmiokrotnie na najwyższym jego stopniu. Poza tym siedem razy startował z pole position oraz uzyskał najszybszy czas okrążenia w wyścigu. Poza tym ponownie dwa weekendy w europejskiej edycji F3 – tym razem na torze Algarve oraz Nürburgringu. O ile w pierwszej zdobył tylko dwa punkty za dziewiątą lokatę w trzecim wyścigu, o tyle w drugiej zaliczył przełomowy występ, w którym dwukrotnie stanął na podium, zajmując drugą i trzecią pozycję. Pula 43 punktów sklasyfikowała go na 17. miejscu.
Formuła E.
W sezonie 2020/2021 Nick Cassidy zadebiutował w Formule E. W sezonie tym reprezentował brytyjską ekipę Envision Virgin Racing.
Wyniki.
Podsumowanie.
† – Cassidy nie był zaliczany do klasyfikacji

</doc>
<doc id="2583174" url="https://pl.wikipedia.org/wiki?curid=2583174" title="Łukash">
Łukash

Łukash – polska grupa muzyczna wykonująca muzykę z pogranicza gatunków muzycznych disco polo i dance.
Historia.
Grupa została założona w 2001 roku w Jeleniej Górze, przez "Łukasza Harasimowicza" – kompozytora muzyki i autora większości tekstów. Zespół debiutował piosenką pt. „"Takie są kobiety"” będącą przeróbką piosenki pt. „"You're A Woman"” zespołu Bad Boys Blue. Teledysk do tego utworu był bardzo często prezentowany w programie muzycznym „Disco Polo Live” na antenie telewizji Polsat. Grupa wydała w październiku 2001 roku debiutancki album zatytułowany "Takie są kobiety" zawierający oprócz tytułowego, debiutanckiego utworu także takie utwory jak „Tylko Ty”, „Chciałbym Ci powiedzieć”, „Dobrze siebie znamy”. Teledyski piosenek z tego albumu były emitowane na antenie telewizji Polsat w programie Disco Polo Live. Po wydaniu debiutanckiego albumu w tym samym roku zespół rozpoczął swoją trasę koncertową, a skład zespołu obok Łukasza Harasimowicza stanowili wtedy Przemysław Gawryś i Łukasz Dobrowolski. W 2002 roku ukazał się drugi album pt. „Odjazowa muza”, z którego pochodzą oprócz tytułowego nagrania utwory m.in. „Czy ty wiesz” i „Twoja gra”. Teledyski do piosenek z tego albumu emitowane były na antenie stacji telewizyjnej Polsat 2 w programie „Szczęśliwa 8”. W 2004 roku zespół nagrał album pt. „"Prolog"”, a brzmienie zespołu uległo zmianie ze stylistyki z gatunku disco polo w kierunku muzyki dance. Album promowały utwory „"Jest OK"”, „"Odgadnij moje sny"” i „"Gdy jesteś na dnie"”. W latach 2004–2006 z zespołem współpracowali trzej muzycy w składzie: Przemysław Gawryś (instrumenty klawiszowe), Jarosław Słobodzian (gitara) i Piotr Wysocki (gitara basowa). Od 2006 roku Łukasz Harasimowicz występuje z towarzyszącą zespołowi grupą taneczną, a producentami muzycznymi jego nagrań są: Tomasz Sidoruk i Janusz Bronakowski. W 2009 roku ukazał się czwarty album pt. Młodzi gniewni. Promował ją singiel z 2007 roku z utworem pt. „Bambina”. Nazwa zespołu była pierwowzorem dla nazwy fikcyjnej postaci Mariusha stworzonej w 2011 roku przez kabaret Limo na potrzeby internetowego filmiku, w której rolę wcielił artysta kabaretowy Szymon Jachimek. Wiosną 2015 roku zespół wystąpił gościnnie w drugim odcinku programu „Latający Klub II, czyli wieczór kabaretowy” emitowanego na antenie TVP2. Zespół ma na koncie cztery albumy oraz takie utwory jak: „Takie są kobiety” (przeróbka piosenki „You're A Woman” zespołu Bad Boys Blue), „Tylko Ty”, „Chciałbym Ci powiedzieć”, „Dobrze siebie znamy”, „Odjazdowa muza”, „Jest O.K.”, „Gdy jesteś na dnie”, „Czy ty wiesz”, „Hej dziewczynki”, „Bambina”.

</doc>
<doc id="2583175" url="https://pl.wikipedia.org/wiki?curid=2583175" title="Franciszek Mączyński (zm. 1811)">
Franciszek Mączyński (zm. 1811)

Franciszek Mączyński herbu Świnka (zm. w 1811 roku) – stolnik łęczycki w latach 1788-1793, cześnik łęczycki w latach 1780-1788, poseł łęczycki na Sejm Czteroletni w 1788 roku.
Poseł na sejm 1784 roku z województwa sieradzkiego. Wybrany ze stanu rycerskiego sędzią Sejmu Czteroletniego w 1788 roku. 
Przypisy.
 

</doc>
<doc id="2583177" url="https://pl.wikipedia.org/wiki?curid=2583177" title="Franciszek Antoni Marek">
Franciszek Antoni Marek



</doc>
<doc id="2583178" url="https://pl.wikipedia.org/wiki?curid=2583178" title="U-294">
U-294

U-294 – niemiecki okręt podwodny (U-Boot) typu "VII C/41" z okresu II wojny światowej. Okręt wszedł do służby w 1943 roku. Jedynym dowódcą był Oblt. Heinz Schütt.
Historia.
Wcielony do 8. Flotylli U-Bootów celem szkolenia załogi, od sierpnia 1944 roku kolejno w 11., 13. i 14. Flotylli jako jednostka bojowa.
Odbył pięć patroli bojowych, podczas których nie zatopił żadnej jednostki przeciwnika.
Skapitulował 9 maja 1945 roku w Narwiku (Norwegia). Przebazowany 19 maja 1945 roku do Loch Eriboll (Szkocja), a później do Lisahally (Irlandia Północna). Zatopiony 31 grudnia 1945 roku podczas operacji Deadlight ogniem artyleryjskim niszczyciela HMS „Offa”.

</doc>
<doc id="2583180" url="https://pl.wikipedia.org/wiki?curid=2583180" title="Leoski">
Leoski

Leoski – wieś w Estonii, w prowincji Võrumaa, w gminie Rõuge. W latach 1991 – 2017 w gminie Haanja.

</doc>
<doc id="2583181" url="https://pl.wikipedia.org/wiki?curid=2583181" title="Lillimõisa">
Lillimõisa

Lillimõisa – wieś w Estonii, w prowincji Võrumaa, w gminie Rõuge. W latach 1991 – 2017 w gminie Haanja.

</doc>
<doc id="2583184" url="https://pl.wikipedia.org/wiki?curid=2583184" title="Loogamäe">
Loogamäe

Loogamäe – wieś w Estonii, w prowincji Võrumaa, w gminie Rõuge. W latach 1991 – 2017 w gminie Haanja.

</doc>
<doc id="2583186" url="https://pl.wikipedia.org/wiki?curid=2583186" title="Luutsniku">
Luutsniku

Luutsniku – wieś w Estonii, w prowincji Võrumaa, w gminie Rõuge. W latach 1991 – 2017 w gminie Haanja.

</doc>
<doc id="2583187" url="https://pl.wikipedia.org/wiki?curid=2583187" title="Lüütsepä">
Lüütsepä

Lüütsepä – wieś w Estonii, w prowincji Võrumaa, w gminie Rõuge. W latach 1991 – 2017 w gminie Haanja.

</doc>
<doc id="2583190" url="https://pl.wikipedia.org/wiki?curid=2583190" title="Mahtja">
Mahtja

Mahtja – wieś w Estonii, w prowincji Võrumaa, w gminie Rõuge. W latach 1991 – 2017 w gminie Haanja.

</doc>
<doc id="2583191" url="https://pl.wikipedia.org/wiki?curid=2583191" title="Mallika">
Mallika

Mallika – wieś w Estonii, w prowincji Võrumaa, w gminie Rõuge. W latach 1991 – 2017 w gminie Haanja. Wieś położona jest na terenie obszaru chronionego krajobrazu Haanja (). Pomiędzy kilkoma jeziorami m.in. Käpämäe, Poksi, Kalda, Jürijärv.

</doc>
<doc id="2583192" url="https://pl.wikipedia.org/wiki?curid=2583192" title="Meelaku">
Meelaku

Meelaku – wieś w Estonii, w prowincji Võrumaa, w gminie Rõuge. W latach 1991 – 2017 w gminie Haanja.

</doc>
<doc id="2583193" url="https://pl.wikipedia.org/wiki?curid=2583193" title="Don’t Stop (Color on the Walls)">
Don’t Stop (Color on the Walls)

Don’t Stop (Color on the Walls) – czwarty singel indie popowej grupy Foster the People pochodzący z jej pierwszego albumu studyjnego zatytułowanego "Torches". Utwór został napisany przez Marka Fostera i wyprodukowany też przez niego i Paula Epwortha. Singel został wydany 10 stycznia 2012 roku przez wytwórnię Columbia Records. Utwór został wykorzystany w dwóch reklamach Nissana.
Teledysk.
8 grudnia opublikowano oficjalny teledysk. Reżyserią zajął się Daniels. Teledysk został zrobiony w technologii 3D, a w teledysku pojawiła się amerykańska aktorka Gabourey Sidibe.
W 2012 roku 3D Creative Arts Awards w Hollywood, Międzynarodowe Towarzystwo 3D Digital Revolution Studios przedstawiło teledysk na Lumiere Award w kategorii Best Television Short.

</doc>
<doc id="2583195" url="https://pl.wikipedia.org/wiki?curid=2583195" title="Miilimäe">
Miilimäe

Miilimäe – wieś w Estonii, w prowincji Võru, w gminie Haanja.

</doc>
<doc id="2583196" url="https://pl.wikipedia.org/wiki?curid=2583196" title="HVMS Victoria (1884)">
HVMS Victoria (1884)



</doc>
<doc id="2583197" url="https://pl.wikipedia.org/wiki?curid=2583197" title="U-295">
U-295

U-295 – niemiecki okręt podwodny (U-Boot) typu "VII C/41" z okresu II wojny światowej. Okręt wszedł do służby w 1943 roku. Jedynym dowódcą był Oblt. Günther Wieboldt.
Historia.
Wcielony do 8. Flotylli U-Bootów celem szkolenia załogi, od sierpnia 1944 roku kolejno w 11., 13. i 14. Flotylli jako jednostka bojowa.
Odbył pięć patroli bojowych, podczas jednego z nich uszkodził torpedą akustyczną fregatę typu "Captain" HMS "Mounsey" (1150 t). 24 stycznia 1945 roku na Oceanie Arktycznym U-Boot wszedł na minę; uszkodzenia zmusiły go do powrotu do bazy.
Skapitulował 9 maja 1945 roku w Narwiku (Norwegia). Przebazowany 10 maja 1945 roku do Loch Eriboll (Szkocja) a później do Loch Ryan. Zatopiony 17 grudnia 1945 roku podczas operacji Deadlight ogniem artyleryjskim niszczyciela ORP "Błyskawica".

</doc>
<doc id="2583199" url="https://pl.wikipedia.org/wiki?curid=2583199" title="BMW Malaysian Open 2012">
BMW Malaysian Open 2012

BMW Malaysian Open 2012 – tenisowy turniej WTA z cyklu WTA Malaysian Open rozegrany w dniach 27 lutego–4 marca 2012 roku w Kuala Lumpur na kortach twardych o puli nagród 220 000 dolarów amerykańskich.

</doc>
<doc id="2583200" url="https://pl.wikipedia.org/wiki?curid=2583200" title="Mikita (Haanja)">
Mikita (Haanja)

Mikita – wieś w Estonii, w prowincji Võru, w gminie Haanja.

</doc>
<doc id="2583203" url="https://pl.wikipedia.org/wiki?curid=2583203" title="Joanna Tryniszewska">
Joanna Tryniszewska

Joanna Tryniszewska (ur. 1970) – dziennikarka, prezenterka, wydawca programów informacyjnych. Absolwentka Filologii Polskiej Uniwersytetu Szczecińskiego. Z telewizją związała się na studiach. Podczas 20 lat pracy w TVP Szczecin realizowała reportaże, filmy dokumentalne i programy cykliczne, które reprezentowały TVP na krajowych i międzynarodowych festiwalach.
Zrealizowane programy.
Programy zrealizowane na zamówienie ogólnopolskich stacji Telewizji Polskiej: 

</doc>
<doc id="2583204" url="https://pl.wikipedia.org/wiki?curid=2583204" title="Sebastian Dłuski">
Sebastian Dłuski

Sebastian Dłuski herbu Nałęcz (zm. w 1807 roku) – podkomorzy koronny, starosta łukowski w latach 1766-1794, poseł województwa lubelskiego na Sejm Czteroletni w 1788 roku.
Poseł na sejm 1778 roku z województwa lubelskiego. Podpisał manifest przeciwko uchwaleniu Konstytucji 3 Maja. 

</doc>
<doc id="2583206" url="https://pl.wikipedia.org/wiki?curid=2583206" title="Andrzej Chmarzyński">
Andrzej Chmarzyński

Andrzej Chmarzyński (ur. 17 marca 1945 w Radomiu, zm. 20 czerwca 2019 w Toruniu) – polski koszykarz, występujący na pozycji skrzydłowego, reprezentant Polski.
Był zawodnikiem AZS Toruń, w którego barwach występował przez siedem kolejnych sezonów w I lidze koszykarskiej (od sezonu 1963/1964 do sezonu 1969/1970). W rozgrywkach ligowych nie zdobył nigdy medalu (najwyższa pozycja - 6. w sezonie 1965/1966). W kwietniu 1964 wystąpił w pierwszych w historii mistrzostwach Europy juniorów, zajmując z drużyną szóste miejsce. W 1967 został powołany do reprezentacji Polski seniorów i wystąpił na mistrzostwach świata w Urugwaju, gdzie zajął z drużyną 5. miejsce. W turnieju zagrał tylko w jednym spotkaniu - 28 maja 1967 z Brazylią, zdobywając jeden punkt.
W trakcie swojej siedmioletniej kariery w najwyższej klasie rozgrywkowej wziął udział w 135 spotkaniach, zdobywając 2247 punktów (średnia 16,6).
Ukończył studia chemiczne na Uniwersytecie Mikołaja Kopernika w Toruniu i obronił tam również pracę doktorską. Pracował na macierzystej uczelni jako starszy wykładowca w Katedrze Chemii Środowiska i Bioanalityki Wydziału Chemii.

</doc>
<doc id="2583207" url="https://pl.wikipedia.org/wiki?curid=2583207" title="Dwa oblicza">
Dwa oblicza

Dwa oblicza – pierwszy studyjny album polskiego rapera Pawła Buczkowskiego, znanego jako Buczer. Został wydany 24 lutego 2012 roku nakładem wytwórni RPS Enterteyment, której właścicielem jest znany raper Peja. Za produkcję muzyczną odpowiadali Peter, I'Scream, Beat Riders, Pingu, Aifa i L.A. - członek duetu producenckiego WhiteHouse. Gościnnie wystąpili zagraniczni jak i rodzimi artyści, a wśród nich Teflon, Troy'ce Sayles, Kobra, Ten Typ Mes, Peja, czy Trzeci Wymiar. Pierwszym singlem promującym produkcję był utwór "2 oblicza" z gościnnym udziałem Mark Battelsa i Brożasa.
Lista utworów.
Źródło.

</doc>
<doc id="2583209" url="https://pl.wikipedia.org/wiki?curid=2583209" title="Ołeksandr Abramenko">
Ołeksandr Abramenko

Ołeksandr Wołodymyrowycz Abramenko (ukr. Олександр Володимирович Абраменко; ur. 4 maja 1988 w Perwomajskim) – ukraiński narciarz dowolny, specjalizujący się w skokach akrobatycznych. Zdobywca Małej Kryształowej Kuli za zwycięstwo w klasyfikacji skoków akrobatycznych sezonu 2015/2016 Pucharu Świata, srebrny medalista mistrzostw świata juniorów w Krasnoje Oziero, złoty medalista olimpijski z igrzysk w Pjongczangu, wicemistrz świata.
Kariera.
Pierwszym ważnym sportowym wydarzeniem, na którym wystąpił były odbywające się 6 lutego 2004 roku w Fortress Mountain zawody Pucharu Północnoamerykańskiego ("Nor-Am Cup") – zajął na nich 4. miejsce. Do końca 2004 roku zaliczył jeszcze dwa występy w Pucharze Europy i jeden w zawodach FIS. W 2005 roku wziął udział w mistrzostwach świata w Ruce, na których zajął 25. miejsce.
8 stycznia 2006 roku miał miejsce jego debiut w Pucharze Świata, kiedy to na rozgrywanych w Mont Gabriel zawodach sezonu 2005/2006 zajął 18. miejsce. W tym samym roku wziął udział w igrzyskach olimpijskich w Turynie, na których zajął 27. miejsce oraz w mistrzostwach świata juniorów w Krasnoje Oziero, na których wywalczył srebrny medal, przegrywając z Białorusinem Maksimem Huscikiem i wyprzedzając Rosjanina Antona Sannikowa.
Kolejne lata to dla Ołeksandra Abramenki głównie starty w Pucharze Świata oraz dwa występy na mistrzostwach świata: w 2007 roku w Madonna di Campiglio (14. miejsce) i w 2009 roku w Inawashiro (5. miejsce). W 2010 roku wystąpił na igrzyskach olimpijskich w Vancouver, w których zajął 24. miejsce. Następnie kontynuował starty w Pucharze Europy (w 2011 roku odniósł w nim dwa zwycięstwa), Pucharze Świata i Pucharze Północnoamerykańskim. W 2011 roku wziął udział w mistrzostwach świata w Deer Valley, na których był siódmy. Rok później zaliczył pierwsze podium w Pucharze Świata, kiedy to podczas rozgrywanych 25 lutego w Mińsku zawodach sezonu 2011/2012 zajął 2. miejsce, przegrywając ze swoim rodakiem Stanisławem Krawczukiem i pokonując Szwajcara Thomasa Lamberta. W 2013 roku na mistrzostwach świata w Voss zajął 6. miejsce. Wynik ten powtórzył na organizowanych w 2014 roku igrzyskach olimpijskich w Soczi.
1 marca 2015 roku, na rozgrywanych w Mińsku zawodach sezonu 2014/2015 odniósł pierwsze zwycięstwo w Pucharze Świata, pokonując Amerykanina Maca Bohonnona i swojego rodaka Dzianisa Osipaua; w tym samym roku zajął również 10. miejsce na mistrzostwach świata w Kreischbergu. W następnym roku zdobył Małą Kryształową Kulę za zwycięstwo w klasyfikacji skoków akrobatycznych sezonu 2015/2016 Pucharu Świata, wyprzedzając Maksima Huscika i Rosjanina Piotra Miedulicza.
W 2018 roku, na igrzyskach olimpijskich w Pjongczangu zdobył złoty medal pokonując Chińczyka Jia Zongyanga i reprezentanta Sportowców olimpijskich z Rosji Ilję Burowa. Został tym samym pierwszym Ukraińcem, który zdobył dla swojego kraju medal olimpijski w narciarstwie dowolnym. Rok później, na mistrzostwach świata w Deer Valley wywalczył srebrny medal ulegając jedynie Rosjaninowi Maksimowi Burowowi.

</doc>
<doc id="2583214" url="https://pl.wikipedia.org/wiki?curid=2583214" title="Malaysian Open">
Malaysian Open



</doc>
<doc id="2583217" url="https://pl.wikipedia.org/wiki?curid=2583217" title="Tanja Schärer">
Tanja Schärer

Tanja Schärer (ur. 17 czerwca 1989 r.) – szwajcarska narciarka dowolna, specjalizująca się w skokach akrobatycznych. Najlepszy wynik na mistrzostwach świata osiągnęła podczas mistrzostw w Deer Valley, gdzie zajął 12. miejsce w skokach akrobatycznych. Jej najlepszym wynikiem olimpijskim jest 19. miejsce w tej samej konkurencji na igrzyskach olimpijskich w Vancouver. Najlepsze wyniki w Pucharze Świata osiągnęła w sezonie 2011/2012, kiedy to zajęła 14. miejsce w klasyfikacji generalnej, a w klasyfikacji skoków akrobatycznych była 5.

</doc>
<doc id="2583218" url="https://pl.wikipedia.org/wiki?curid=2583218" title="Feijoa">
Feijoa



</doc>
<doc id="2583223" url="https://pl.wikipedia.org/wiki?curid=2583223" title="Rashawn Ross">
Rashawn Ross

Rashawn Ross (ur. 16 stycznia 1979) – amerykański trębacz i aranżer, najlepiej znany jako muzyk zespołu Dave Matthews Band. W 2000 ukończył Berklee College of Music. Gra w różnych gatunkach muzycznych, takich jak funk, rock, jazz, hip hop, gospel czy country.
Z Dave Matthews Band.
18 czerwca 2005 Ross po raz pierwszy zagrał wraz z Dave Matthews Band, grając utwór „Louisiana Bayou” z albumu "Stand Up". W 2005 pojawiał się na koncertach sporadycznie, grając z zespołem coraz więcej utworów – kulminacją był ostatni występ podczas tej trasy koncertowej, na którym zagrał 12 utworów. W 2006 został stałym członkiem zespołu, grając i użyczając swojego głosu podczas wszystkich koncertów. Według stanu na 2011 rok Ross zagrał na 377 koncertach Dave Matthews Band.
Nagrania sesyjne.
Współpracował między innymi z takimi artystami jak: The Fugees, Maceo Parker, Christian McBride, Chaka Khan, Stevie Wonder, Willie Nelson, Sean Paul, James Hall, Taj Mahal, B Real, Chingy, Nate Dogg, Questlove, The Edge, Mobb Deep, Talib Kweli, Common, Rodney Jerkins, Christina Milan, Fred Hammond, Roy Hargrove, Nicholas Payton, Pharoah Monch, Mark Batson, Robert Randolph, Morwenna Lasko &amp; Jay Pun, Doug E. Fresh, Kim Burrell, Richard Smallwood, Kelly Price, Me’shell Ndegeocello, The String Cheese Incident, Baaba Maal, The Warren Haynes Band oraz Femi Kuti.

</doc>
<doc id="2583224" url="https://pl.wikipedia.org/wiki?curid=2583224" title="Hubert Błaszczyk">
Hubert Błaszczyk

Hubert Andrzej Błaszczyk (ur. 10 grudnia 1952 w Golczewie) – polski sędzia, działacz opozycji antykomunistycznej w PRL, działacz polonijny.
Życiorys.
W 1975 ukończył studia na Wydziale Prawa i Administracji Uniwersytetu im. Adama Mickiewicza. Od 1975 do 1977 był aplikantem w Sądzie Wojewódzkim w Zielonej Górze, a od 1977 do 1979 asesorem w Sądzie Rejonowym w Świebodzinie. Od 1979 do 1982 był sędzią w tym sądzie. Pełnił funkcję przewodniczącego Wydziału Cywilnego, a następnie wiceprezesa sądu.
Od 1980 do 1981 należał do PZPR. We wrześniu 1980 wstąpił do NSZZ „Solidarność” i był doradcą prawnym struktur związku. Po 13 grudnia 1981 działał w podziemiu. Był członkiem sztabu „Solidarności” Ziemi Świebodzińskiej. W kwietniu 1982 został aresztowany, a następnie skazany za nielegalną działalność opozycyjną na karę 4 lat pozbawienia wolności. Został zwolniony z więzienia na mocy amnestii w 1983. Następnie pracował jako referent ds. socjalnych i prawnych w Spółdzielni Pracy Usługowo-Wydawniczej w Świebodzinie, do 1987 kontynuując działalność opozycyjną.
W 1987 wyjechał z kraju i udał się na emigrację do Australii, gdzie pracował jako robotnik budowlany, od 1992 do 1998 jako operator maszyny, a następnie jako kierownik magazynu.
W 2010 został przewodniczącym polonijnego Związku Więźniów Politycznych Okresu Stanu Wojennego.
Odznaczenia.
W 2007, za "wybitne zasługi w działalności na rzecz przemian demokratycznych w Polsce", został odznaczony przez prezydenta Lecha Kaczyńskiego Krzyżem Kawalerskim Orderu Odrodzenia Polski.

</doc>
<doc id="2583225" url="https://pl.wikipedia.org/wiki?curid=2583225" title="Krystyna Borecka">
Krystyna Borecka

Krystyna Maria Borecka (ur. 1948 we Włoszczowie) – polska chemik, specjalizująca się w chemii ogólnej, chemii środowiska, dydaktyce chemii oraz dydaktyce przedmiotowej, nauczyciel akademicki, związana z Uniwersytetem Opolskim.
Życiorys.
Urodziła się w 1948 roku we Włoszczowie w województwie świętokrzyskim jako drugie dziecko Mieczysław i Ludmiły Hubczeńków. W związku z tym, że jej ojciec udzielał się w Armii Krajowej, dla zatarcia śladów swojej konspiracyjnej przeszłości przed Urzędem Bezpieczeństwa musiał przenieść się z rodziną do Nowogardu na Pomorzu Zachodnim, gdzie Krystyna Borecka spędziła swoje dzieciństwo. W 1959 po raz kolejny wraz z rodzicami przeniosła się do Opola. Uczęszczała tam do Liceum Ogólnokształcącego im. Mikołaja Kopernika, które ukończyła w 1967 pomyślnie zdanym egzaminem maturalnym.
Podjęła studia chemiczne na Wyższej Szkole Pedagogicznej w Opolu, które ukończyła z wyróżnieniem magisterium, napisanym pod kierunkiem prof. Barbary Rzeszotarskiej. Bezpośrednio po studiach została zatrudniona na swojej macierzystej uczelni jako asystent w Instytucie Chemii, wychodząc w tym samym czasie za mąż za swojego kolegę z roku, Józefa Boreckiego. Stopień naukowy doktora otrzymała w 1983 roku na Politechnice Warszawskiej. Jej promotorem był prof. Andrzej Górski. Przez kilka kolejnych lat przebywała na stażach naukowych za granicą. W 1994 roku otrzymała tytuł doktora habilitowanego nauk chemicznych ze specjalnością dydaktyka chemii. Obecnie jest profesorem nadzwyczajnym na Uniwersytecie Opolskim. Ponadto wykłada na Wyższej Szkole Zarządzania w Częstochowie.
W latach 1996–2002 jako druga kobieta w dziejach opolskiej uczelni pełniła funkcję prorektora ds. dydaktyki. W czasie jej kadencji na tym stanowisku udało się uruchomić nowy kierunek studiów, którym była ochrona środowiska. Podjęła także działania na rzecz promocji uniwersytetu. Przyczyniła się także do utworzenia studiów magisterskich z zakresu administracji i socjologii. Wdrażała system ECTS oraz wprowadziła "nagrodę Quality" dla szczególnie wyróżniających się pracowników pod względem dydaktyki. Aktywnie angażowała się w procesy inwestycyjne na uczelni. Obecnie jest kierownikiem Pracowni Ekologicznej w Zakładzie Monitoringu i Zagospodarowania Przestrzennego Katedry Powierzchni Ziemi Uniwersytetu Opolskiego.
Od 1997 roku jest członkiem Uniwersyteckiej Komisji Akredytacyjnej i członkiem Komisji Nagród Polskiego Towarzystwa Chemicznego. Poza działalnością akademicką mocno angażowała się w odbudowę kościoła franciszkanów w Opolu oraz działalność Duszpasterstwa Nauczycieli Akademickich.

</doc>
<doc id="2583227" url="https://pl.wikipedia.org/wiki?curid=2583227" title="Brzezinko">
Brzezinko



</doc>
<doc id="2583230" url="https://pl.wikipedia.org/wiki?curid=2583230" title="HMAS Lauriana">
HMAS Lauriana



</doc>
<doc id="2583231" url="https://pl.wikipedia.org/wiki?curid=2583231" title="Lauriana">
Lauriana

Lauriana – australijski jacht motorowo-żaglowy wodowany w 1938. W okresie II wojny światowej służył w Royal Australian Navy (RAN) jako patrolowiec, a w późniejszym okresie, będąc pod kontrolą Royal Australian Air Force (RAAF), służył jako łódź ratownicza dla zestrzelonych pilotów ("air sea rescue").
Historia.
Luksusowy, oceaniczny kecz „Lauriana” został zbudowany na zamówienie Billa Arnotta, założyciela i właściciela firmy Arnott's Biscuits. Około 1933 Arnott zakupił okazyjnie drewno z którego po pięcioletnim okresie sezonowania został zbudowany jego jacht. Statek został zaprojektowany przez Archibalda Barbera i zbudowano go w sydneyskiej stoczni J. Hayes &amp; Son. Kadłub jachtu zbudowany jest z eukaliptusa "Corymbia maculata" (znanego popularnie jako "spotted gum"), pokład i kabiny skonstruowane są z drewna tekowego. Jacht mierzy 66 stóp (20,11 m) długości i jak na swoje rozmiary jest bardzo ciężki w porównaniu ze współczesnymi konstrukcjami tego typu – waży ponad 60 ton, mniej, więcej dwa razy tyle co nowoczesny jacht 65-stopowy. Jacht zarejestrowany był w Sydney (numer rejestracyjny 171246), jego pojemność rejestrowa netto wynosiła 54,06.
Dzielność morska jachtu określana jest jako znakomita. Przy dużym zanurzeniu wynoszącym 3 metry, ciężko obciążony jacht (10 ton balastu, 6,5 tonowy silnik) jest bardzo stateczny.
Po wybuchu II wojny światowej jacht został włączony do RAN-u jako nieuzbrojony patrolowiec pełniący służbę w Sydney Harbor. Jacht należał do ochotniczej organizacji Naval Auxiliary Patrol, a popularnie znanej jako „Hollywood Fleet”. Należały do niej cywilne jachty, często bardzo luksusowe ochotniczo oddane przez ich właścicieli w ręce RAN-u. W skład „hollywoodzkiej floty” wchodziły także takie jachty jak czy . Marynarze NAP-u, popularnie zwani "nappies" (dosłownie – „pieluszki”) byli ochotnikami, zazwyczaj zdyskwalifikowanymi z normalnej służby czynnej z powodu wieku lub chorób.
Okręt był obecny w Sydney w nocy 31 maja 1942 w czasie japońskiego ataku. Według oficjalnej historii RAN-u około godziny 22.52 z pokładu „Lauriany” dostrzeżono kiosk okrętu podwodnego. Ponieważ „Lauriana” była nieuzbrojona, japoński okręt został przez nią tylko oświetlony reflektorem, jednocześnie przekazano wiadomość o jego odkryciu aldisem do stacji sygnałowej i przebywającego w pobliżu patrolowca którzy obrzucił nieprzyjacielski okręt podwodny bombami głębinowymi. Według nieoficjalnych wspomnień z tego dnia, do „Lauriany” przypłynął na łódce „dobrze wstawiony pachnący rumem wędkarz” który narzekał, że peryskop okrętu podwodnego zerwał mu żyłkę. Wiadomość o okręcie podwodnym została przekazana dalej, a ze stacji sygnałowej w której raczej w nią nie uwierzono odebrano odpowiedź „powiedzie mu aby bardziej rozcieńczał rum”.
W późniejszym czasie okręt został uzbrojony w pojedyncze działko Oerlikon 20 mm i bomby głębinowe, w tym czasie służył na wodach Papui-Nowej Gwinei jako „Naval Auxiliary Patrol Boat 502”. W 1943 okręt przybywał w okolicach Zatoki Milne, w tym czasie ja jego pokładzie wielokrotnie gościł generał Douglas MacArthur. W końcowym okresie wojny jacht znajdował się pod dowództwem RAAF-u (ale z załogą RAN-u) i pełnił funkcję łodzi ratowniczej dla zestrzelonych pilotów ("air sea rescue").
Po wojnie jacht został zwrócony właścicielowi po wcześniejszym remoncie który kosztował 12 tysięcy funtów. W późniejszym czasie jacht kilkakrotnie zmieniał właściciela, w 1963 został zmodernizowany za cenę 200 tysięcy funtów. W czasie remontu zmieniono silnik stanowiący napęd jachtu, zainstalowano wówczas silnik wysokoprężny Gardner 6LS o mocy 175 KM.
W latach 1952-1964 „Lauriana” pełniła funkcję statku radiowego ("radio relay ship") w organizowanym przez Cruising Yacht Club of Australia regat Sydney-Hobart.
W 1954 na pokładzie jachtu przybywała królowa Elżbieta II i książę Filip.
Obecnie (2012) jacht zarejestrowany jest w Port Adelaide (numer rejestracyjny 171241).

</doc>
<doc id="2583237" url="https://pl.wikipedia.org/wiki?curid=2583237" title="Władysław Klabiński">
Władysław Klabiński

Władysław Klabiński (ur. 25 maja 1925 w Herne, zm. 4 stycznia 2004 w Warszawie) – polski kolarz szosowy, mistrz i reprezentant Polski.
Życiorys.
Urodził się jako syn Franciszka w rodzinie polskich emigrantów, którzy mieszkali najpierw w Niemczech, następnie we Francji. W 1950 przyjechał do Polski z reprezentacją Polonii francuskiej, aby wystąpić w Wyścigu Pokoju. Wyścigu tego nie ukończył, ale zdecydował się pozostać w Polsce i tu kontynuować swoją karierę w barwach Gwardii Warszawa. Już w 1950 ze swoją nową drużyną sięgnął po mistrzostwo Polski w wyścigu drużynowym na 100 km. Był także mistrzem Polski w wyścigu ze startu wspólnego (1953), w kolarstwie przełajowym (1954) oraz w torowym wyścigu długodystansowym (1951). Ponadto zdobył w mistrzostwach Polski jeszcze trzy srebrne medale (1951 - wyścig szosowy ze startu wspólnego, 1953, 1958 - wyścig drużynowy na 100 km) i dwa brązowe (1952 - wyścig górski, 1955 - wyścig szosowy ze startu wspólnego).
W polskich barwach wystąpił pięciokrotnie w Wyścigu Pokoju (1951- 29 m., 1952 - 16 m., 1953 - 35 m., 1954 - 17 m. i wygrany etap, 1955 - 38 m.) W 1952 zajął piąte miejsce w Tour de Pologne, a w 1953 w tym samym wyścigu był czwarty i wygrał jeden z etapów. W 1953 wystąpił w indywidualnym wyścigu szosowym mistrzostw świata, ale go nie ukończył.
W 1953 został odznaczony Srebrnym Krzyżem Zasługi "za zasługi i osiągnięcia w dziedzinie kultury fizycznej i sportu".
Kolarstwo uprawiali także jego bracia Edward, Bronisław i Feliks.

</doc>
<doc id="2583249" url="https://pl.wikipedia.org/wiki?curid=2583249" title="Chin’s Calypso Sextet">
Chin’s Calypso Sextet

Chin’s Calypso Sextet – jamajska grupa muzyczna wykonująca klasyczną odmianę mento, działająca w Kingston od roku 1952, formalnie zaś założona przez producenta Ivana China w roku 1955; najpopularniejszy zespół "złotej ery mento".
Historia.
Korzenie formacji sięgają początku lat 50., kiedy to wokalista i gitarzysta Alerth Bedasse wraz z autorem tekstów Everardem Williamsem dawali uliczne występy na rogu Oxford Street i Spanish Town Road (nieopodal skweru Victoria Park, obecnie przemianowanego na St. William Grant Park). Jedna z ich kompozycji, "Night Food", na tyle podobała się publice, iż postanowili zarejestrować ją na winylu. W roku 1952 udało im się zebrać do składu jeszcze czwórkę instrumentalistów, z którymi odbyli kilka wspólnych prób. Jednak gdy sprawa stanęła na znalezieniu producenta, który zechciałby sfinansować i wydać nagranie, wszyscy odmawiali ze względu na niedwuznaczne podteksty erotyczne w napisanym przez Williamsa tekście piosenki (choć w porównaniu ze "slacknessowymi" tekstami w dzisiejszym dancehallu słowa "I wonder what them call this night food / I wonder if it is so good / I want a lady tell me why / This night food is so very high" brzmią stosunkowo niewinnie, pamiętać należy, że w latach 50. panowały zupełnie inne normy obyczajowe).
Z pomocą muzykom przyszedł nieoczekiwanie drobny przedsiębiorca nazwiskiem Stanford, właściciel niewielkiego sklepiku z częściami elektrycznymi przy Beeston Street. Za udział w części zysku ze sprzedaży wsparł on ich sumą 18 funtów, za które zorganizowali oni sesję nagraniową w Motta’s Recording Studio. Jako że prowadzący studio Stanley Motta nie posiadał maszyny tłoczącej, acetatową matrycę z nagraniem muzycy przekazali w ręce Kena Khouriego, który z kolei wysłał ją do brytyjskiej wytwórni Decca Records - z Anglii wrócił już gotowy nakład płyt winylowych sygnowanych labelem Khouriego, Kalypso Records. Singel (na stronie B znalazł się utwór "Walk And Talk") szybko stał się hitem i najlepiej sprzedającym się krążkiem w mieście, zaś zarobione na jego sprzedaży pieniądze umożliwiły wkrótce Khouriemu otwarcie swojego własnego, legendarnego dziś Federal Studio.
W podobny sposób grupa wydała wówczas jeszcze kilka kolejnych singli, nagrywając pod trzema różnymi nazwami: Calypso Quintet, Bedasse &amp; Band oraz Bedasse With the Jamaican Calypsonians. Jednak po kilku miesiącach Stanford niespodziewanie zwinął swój interes i wyprowadził się z miasta; sytuację tę natychmiast wykorzystał inny znany producent, Ivan Chin. Choć jeszcze niedawno był on wśród osób które odmówiły wydania singla "Night Food", teraz zdecydował się podpisać z muzykami kontrakt na wyłączność (umowa opiewała na co najmniej dwa nowe utwory miesięcznie za ustaloną kwotę). Zawodowo Chin zajmował się sprzedażą i serwisem odbiorników radiowych - próby oraz sesje nagraniowe odbywały się nocami na zapleczu jego sklepu "Chin’s Radio Service" przy 48 Church Street. Pomieszczenie to trudno było nazwać studiem; betonowa podłoga i gipsowy sufit nie zapewniały odpowiedniej akustyki, zaś całe wyposażenie stanowiła prosta konsola nagraniowa wraz z dwoma mikrofonami typu "ribbon". Mimo takich a nie innych warunków, w latach 1955-57 Chin zarejestrował i wydał około 50 singli formacji, znanej odtąd jako Chin’s Calypso Sextet (aczkolwiek kilka pierwszych singli sygnowanych jest Local Calypso Quintet).
Ostatnie nagrania pochodzą z czerwca 1957 roku. Zespół zakończył działalność wobec dającego się odczuć zmierzchu popularności gatunku - wielkimi krokami nadchodziła już na Jamajce era muzyki ska. Ivan Chin ponownie skupił się na prowadzeniu biznesu, zaś w roku 1974 wyemigrował do Kanady, gdzie otworzył wkrótce "Chin’s Television Service"; obecnie jest na emeryturze, mieszka w Toronto. Nie żyje już natomiast żaden z tworzących sekstet muzyków. Williams dorabiał jeszcze przez jakiś czas komponując dżingle reklamowe dla lokalnych producentów rumu i piwa; zmarł w drugiej połowie lat 90. w Montego Bay. Z kolei Bedasse pracował przez ponad 30 lat jako księgowy w jednym z jamajskich związków zawodowych. Zmarł 5 marca 2007 roku na skutek udaru mózgu w wieku 79 lat; pozostawił trzynaścioro dzieci.
Dyskografia.
Jak wspomniano wcześniej, muzycy nagrali dla China blisko 50 singli na winylach 7" (45 RPM) i 10" (78 RPM), co daje łącznie niemal 100 różnych utworów. Wzorem Kena Khouriego, Chin wysyłał acetatowe matryce do Wielkiej Brytanii, gdzie płyty tłoczyła dla niego wytwórnia Decca Records. Ich nakład był z reguły niewielki, wobec czego oryginały są dziś praktycznie nie do nabycia. W roku 2004 Chin zwrócił się do kierownictwa Decca z zapytaniem o los wysyłanych przez niego niemal 50 lat wcześniej nagrań; w odpowiedzi otrzymał 64 cyfrowo zremasterowane utwory, które wkrótce wydał w postaci serii czterech samodzielnie wyprodukowanych płyt CD. Niespodziewanie, w sierpniu 2005 roku ogłosił, iż odzyskał z różnych źródeł kolejne 16 kompozycji, wydając je we wrześniu na krążku nr 5. Natomiast w czerwcu 2007 roku zamknął kolekcję płytą nr 6, na której znalazła się mieszanka najróżniejszych singli formacji (część z nich to utwory zarejestrowane jeszcze pod patronatem Stanforda - udostępnił je Chinowi syn Kena Khouriego, Paul). Dodatek do całości stanowi wydany w styczniu 2008 roku krążek nr 7, zawierający wyłącznie instrumentalne wersje niektórych piosenek.
Wszystkie te kompilacje były wznawiane kilkukrotnie.

</doc>
<doc id="2583250" url="https://pl.wikipedia.org/wiki?curid=2583250" title="Calypso Quintet">
Calypso Quintet



</doc>
<doc id="2583251" url="https://pl.wikipedia.org/wiki?curid=2583251" title="Stony">
Stony

Stony – osada w Polsce położona w województwie pomorskim, w powiecie kościerskim, w gminie Dziemiany na terenie Wdzydzkiego Parku Krajobrazowego.
Zabudowania miejscowości sąsiadują z jeziorem Brzezinko.
W latach 1975–1998 miejscowość administracyjnie należała do województwa gdańskiego.

</doc>
<doc id="2583252" url="https://pl.wikipedia.org/wiki?curid=2583252" title="Local Calypso Quintet">
Local Calypso Quintet



</doc>
<doc id="2583253" url="https://pl.wikipedia.org/wiki?curid=2583253" title="Bedasse &amp; Band">
Bedasse &amp; Band



</doc>
<doc id="2583255" url="https://pl.wikipedia.org/wiki?curid=2583255" title="Bedasse With the Jamaican Calypsonians">
Bedasse With the Jamaican Calypsonians



</doc>
<doc id="2583256" url="https://pl.wikipedia.org/wiki?curid=2583256" title="Alerth Bedasse">
Alerth Bedasse



</doc>
<doc id="2583257" url="https://pl.wikipedia.org/wiki?curid=2583257" title="Ivan Chin">
Ivan Chin



</doc>
<doc id="2583260" url="https://pl.wikipedia.org/wiki?curid=2583260" title="Hrabstwo Miller (Georgia)">
Hrabstwo Miller (Georgia)

Hrabstwo Miller – hrabstwo leżące w stanie Georgia, w Stanach Zjednoczonych. Jego populacja w 2000 roku wynosiła 6383 mieszkańców. Siedziba hrabstwa mieści się w Colquitt.

</doc>
<doc id="2583265" url="https://pl.wikipedia.org/wiki?curid=2583265" title="Pokojówka na Manhattanie (telenowela)">
Pokojówka na Manhattanie (telenowela)

Pokojówka na Manhattanie (hiszp. "Una Maid en Manhattan") – amerykańska telenowela z 2011 roku. Wyprodukowana przez wytwórnię Telemundo.
Telenowela była emitowana premierowo w Stanach Zjednoczonych na kanale Telemundo. W Polsce była emitowana od 5 marca 2012 do 6 listopada 2012 na kanale TV Puls.

</doc>
<doc id="2583271" url="https://pl.wikipedia.org/wiki?curid=2583271" title="F.C. Halifax Town">
F.C. Halifax Town

Football Club Halifax Town – klub piłkarski z Halifaksu, występujący w National League – 5. poziomie rozgrywkowym w Anglii. Powstał w 2008 roku, po rozwiązaniu z powodu problemów finansowych innego klubu z tego miasta Halifax Town Association Football Club.
Halifax Town A.F.C..
Oryginalny klub powstał 24 maja 1911 roku. 10 lat później był jednym z 22 zespołów, które przystąpiły do nowo utworzonej Division Three South; występował w niej do 1958 roku, kiedy to w ramach reorganizacji rozgrywek powstał 4. zawodowy poziom ligowy – Division Four, do której klub spadł w 1963. Sześć lat później zespół uzyskał awans do 3. ligi. W 1976 Halifax Town ponownie spadł do 4. ligi. W latach 1993–1998 oraz 2002–2008 klub występował w National Conference.
W 2008 roku z powodu problemów finansowych klub został rozwiązany.
F.C. Halifax Town.
Po upadku oryginalnego klubu utworzono Football Club Halifax Town, którego zarząd wystąpił do The Football Association o zgodę na przystąpienie do rozgrywek w Football Conference; została jednak odrzucona. Ostatecznie zespół wstąpił do Unibond Division One North – 8. poziomu ligowego. Sezon 2008/2009 zakończył na 1. miejscu i awansował do Northern Premier League Premier Division. W 2011 roku wygrywając te rozgrywki drużyna ponownie uzyskała awans. W sezonie 2014/2015 zespół występuje w Conference Premier, piątym poziomie rozgrywek w Anglii.

</doc>
<doc id="2583273" url="https://pl.wikipedia.org/wiki?curid=2583273" title="Halifax Town A.F.C.">
Halifax Town A.F.C.



</doc>
<doc id="2583274" url="https://pl.wikipedia.org/wiki?curid=2583274" title="NGC 2074">
NGC 2074

NGC 2074 – mgławica emisyjna znajdująca się w konstelacji Złotej Ryby w odległości około 170 000 lat świetlnych. Została odkryta przez Johna Herschela. NGC 2074 jest położona w Wielkim Obłoku Magellana i stanowi część Mgławicy Tarantula (NGC 2070).

</doc>
<doc id="2583275" url="https://pl.wikipedia.org/wiki?curid=2583275" title="Parafia Trójcy Świętej w Wiśniewie">
Parafia Trójcy Świętej w Wiśniewie

Parafia Trójcy Świętej w Wiśniewie – rzymskokatolicka parafia diecezji siedleckiej w dekanacie grębkowskim. Siedziba parafii i kościół parafialny znajduje się w Wiśniewie, w gminie Jakubów, powiecie mińskim, województwie mazowieckim. 
Terytorium parafii obejmuje: Adamów, Czarnogłów, Garczyn Duży, Garczyn Mały, Gęsianka, Kamionka, Mlęcin, Nart, Pokrzywnik, Strzebula, Turek, Wiśniew, Wola Polska, Wólka Czarnogłowska, Wólka Mlęcka, Zimnowoda i Żebrówka.
Parafia liczy 1154 wiernych i stanowi mniejszość wyznaniową w swojej okolicy. Proboszczem parafii jest ks. Krzysztof Wesołowski. Msze św. w parafii sprawowane są w dni powszednie o godz. 17:00, a w niedzielę i święta o godz. 9:00 i 11:30.
Historia.
Pierwszy kościół w Wiśniewie został postawiony w 1472 z fundacji Bolesława, księcia mazowieckiego i został spalony przez kozaków w 1610. W 1616 wzniesiono nowy kościół, który został przebudowany w 1784. Od 1822 prowadzone są księgi metrykalne.
W 1903 proboszczem parafii został ks. Wawrzyniec Rostworowski, który będąc członkiem Zgromadzenia Mariawitów dokonał w parafii rozłamu i w 1906 pociągnął za sobą większość parafian, którzy porzucili rzymskokatolicyzm i założyli we wsi drugą parafię pod wezwaniem Trójcy Przenajświętszej. 4 października 1907 mariawici poświęcili nową świątynię i wybudowali cały kompleks budynków, które stanowiły dom zakonny żeński, szkołę, dwie ochronki dla dzieci, sklep, warsztaty usługowe (koszykarski, tkacki, szewski, introligatorski), łaźnię publiczną, przytułek i szpitalik oraz bibliotekę. Od tego czasu mariawici na terenie miejscowości i wiosek stanowią wciąż większość mieszkańców.
W 1921 rzymskokatolicki kościół z XVIII wieku uległ pożarowi, dlatego już w 1923 staraniem ks. Zdzisława Wasia pobudowano nową świątynię, którą włączono do archidiecezji warszawskiej. W 1997 zakończyła się budowa nowego niewielkiego kościoła, której inicjatorem był ks. Kazimierz Chełstowski.

</doc>
<doc id="2583276" url="https://pl.wikipedia.org/wiki?curid=2583276" title="LCP">
LCP



</doc>
<doc id="2583277" url="https://pl.wikipedia.org/wiki?curid=2583277" title="LCP (polimery)">
LCP (polimery)



</doc>
<doc id="2583280" url="https://pl.wikipedia.org/wiki?curid=2583280" title="Set &amp; setting">
Set &amp; setting



</doc>
<doc id="2583281" url="https://pl.wikipedia.org/wiki?curid=2583281" title="Oslí vrch">
Oslí vrch



</doc>
<doc id="2583292" url="https://pl.wikipedia.org/wiki?curid=2583292" title="Ośli Wierch">
Ośli Wierch



</doc>
<doc id="2583295" url="https://pl.wikipedia.org/wiki?curid=2583295" title="TSV Amicitia Viernheim">
TSV Amicitia Viernheim

TSV Amicitia Viernheim – niemiecki klub piłkarski, grający obecnie w Verbandslidze Nordbaden (odpowiednik szóstej ligi), mający siedzibę w mieście Viernheim, leżącym w Hesji (Rejencja Darmstadt). Z powodu bardzo małej odległości Viernheim od Badenii-Wirtembergii, klub gra w systemie ligowym tego kraju związkowego. W 2008 roku po fuzji zespół zajął miejsce klubu Amicitia Viernheim w rozgrywkach Verbandsligi Nordbaden (6. poziom), a miejsce klubu TSV Viernheim w rozgrywkach Landesligi Nordbaden Staffel 2 (7. poziom) zajęła drużyna rezerwowa - TSV Amicitia Viernheim II.
Historia.
Klub został założony jako TSV Amicitia Viernheim w 2008 roku, gdy Amicitia Viernheim połączyła się z TSV Viernheim. Największe sukcesy klub odnosił przed fuzją, gdy jako SpVgg Amicitia Viernheim 09 przez 12 sezonów występował na 2. poziomie rozgrywek piłkarskich w Niemczech (1945/46-49/50 i 1957/58-63/64) oraz gdy przez 17 sezonów występował na 3. poziomie rozgrywek (1950/51-56/57 i 1964/65-71/72 oraz 1987/88 i 1989/90). 

</doc>
<doc id="2583296" url="https://pl.wikipedia.org/wiki?curid=2583296" title="Houdini (singel Foster the People)">
Houdini (singel Foster the People)

Houdini – singel indie popowej grupy Foster the People pochodzący z jej pierwszego albumu studyjnego zatytułowanego "Torches". Utwór został napisany i wyprodukowany przez wokalistę zespołu Marka Fostera. Singel został wydany 15 maja 2012 roku przez wytwórnię Columbia Records jako piąty singel z debiutanckiego albumu. Utwór zawiera sample utworu „Houdini” rapera Skizzy Mars. W 2012 roku został wykorzystany w grze komputerowej SSX.
Występy na żywo.
8 listopada 2011 roku zespół wystąpił w programie, gdzie wykonał swój debiutancki singel „Pumped Up Kicks” i „Houdini”.

</doc>
<doc id="2583299" url="https://pl.wikipedia.org/wiki?curid=2583299" title="Majagua">
Majagua



</doc>
<doc id="2583302" url="https://pl.wikipedia.org/wiki?curid=2583302" title="Wrytsleof">
Wrytsleof

Wrytsleof – nieznany bliżej władca zachodniosłowiański z początku XI wieku. Wymieniony został jako "Wrytsleof dux" na liście świadków w wystawionym w 1026 roku w Anglii dyplomie króla duńskiego Kanuta Wielkiego.
Imię "Wrytsleof" uznaje się za zniekształconą formę imienia Warcisław. Według Leona Koczy chodziło o władcę pomorskiego, który mógł zostać zhołdowany w trakcie potwierdzonych źródłowo wypraw Kanuta z lat 1021-1022 do "Wandalii" (czyli na wybrzeże słowiańskie). Inna hipoteza dopatruje się we Wrytsleofie księcia Obodrytów. Przypuszcza się także, że może być tożsamy ze znanym z kroniki Florencjusza z Worcester Wyrtgeornem.

</doc>
<doc id="2583303" url="https://pl.wikipedia.org/wiki?curid=2583303" title="Houghton Library">
Houghton Library

Houghton Library – jedna z ponad siedemdziesięciu bibliotek należących do bibliotecznego systemu Harvard University. Mieści się w południowej części Harvard Yard, w pobliżu Widemer Library.
Historia.
W bibliotece przechowywanych jest ponad 16 milionów woluminów. Ulokowany tu został najcenniejszy zbiór rękopisów oraz starodruków z będących w posiadaniu Harvard University. Budynek biblioteki zaczęto budować w 1938 roku, a bibliotekę otwarto w 1942 roku.
Znajduje się tu zbiór średniowiecznych oraz renesansowych rękopisów oraz ponad 2500 starodruków (inkunabuły), ponadto kolekcja cennych dokumentów (Samuel Johnson, Emily Dickinson, Henry Wadsworth Longfellow, Margaret Fuller, Theodore Roosevelt, itd).
Kolekcja papirusów zapoczątkowana została przez donację pochodzącą od Egypt Exploration Fund z lat 1901–1909, za finansowanie prac archeologicznych w Egipcie. Rękopisy pochodzą z okresu od 3000 p.n.e. do 1600 roku. Większość rękopisów pisana jest językami kultury Zachodu. Znaczna część rękopisów reprezentuje Orient i pisana jest w języku arabskim, językach Indii, języku perskim i syryjskim.
W bibliotece przechowywane są zarówno wczesne rękopisy greckiego Nowego Testamentu: formula_1, formula_2, jak i późne lekcjonarze Nowego Testamentu: ℓ "296", ℓ "297", ℓ "298".

</doc>
<doc id="2583308" url="https://pl.wikipedia.org/wiki?curid=2583308" title="Montenegrystyka">
Montenegrystyka

Montenegrystyka – dział slawistyki zajmujący się badaniem literatury, języka i kultury czarnogórskiej.

</doc>
<doc id="2583310" url="https://pl.wikipedia.org/wiki?curid=2583310" title="Marimbula">
Marimbula

Marimbula – instrument muzyczny zaliczany do grupy idiofonów szarpanych; wywodząc się z XIX wieku z kubańskiej prowincji Oriente, szybko rozpowszechnił się na Wyspach Karaibskich, a także w niektórych krajach afrykańskich i latynoamerykańskich.
Instrument składa się z drewnianej skrzynki z otworem, stanowiącej pudło rezonansowe, do którego przymocowane są poprzeczną listwą metalowe języczki. Gra się, siadając na skrzynce tak, by mając języczki pomiędzy nogami swobodnie móc szarpać je przy pomocy palców dłoni; wysokość dźwięku zależy od długości języczków. Mimo iż marimbula była nieodłącznym elementem wielu kubańskich stylów muzycznych, takich jak son czy też habanera, największą popularność zdobyła w pierwszej połowie XX wieku na Jamajce, gdzie nazywana była zwyczajowo rumba box. Wykorzystywały ją przede wszystkim zespoły wykonujące klasyczną odmianę muzyki mento, uzyskując wyrazistą linię basu, charakterystyczną również dla wszystkich powstałych później jamajskich stylów muzycznych, a więc przede wszystkim ska i reggae. Z czasem marimbula została wyparta przez kontrabas i gitarę basową, jednak można ją jeszcze usłyszeć w grze formacji podtrzymujących tradycje muzyki mento i calypso, takich jak np. The Jolly Boys.

</doc>
<doc id="2583311" url="https://pl.wikipedia.org/wiki?curid=2583311" title="Rumba box">
Rumba box



</doc>
<doc id="2583312" url="https://pl.wikipedia.org/wiki?curid=2583312" title="Kazimierz Wężyk">
Kazimierz Wężyk

Kazimierz Wężyk z Wielkiej Rudy herbu Wężyk – stolnik wiślicki w latach 1789-1793, podstoli wiślicki w latach 1787-1789, łowczy wiślicki w latach 1779-1787, poseł ziemi mielnickiej na Sejm Czteroletni w 1788 roku.
Był synem Wojciecha.
Sędzia sejmowy ze stanu rycerskiego z Prowincji Małopolskiej w 1791 roku.

</doc>
<doc id="2583316" url="https://pl.wikipedia.org/wiki?curid=2583316" title="Amicitia Viernheim">
Amicitia Viernheim

Amicitia Viernheim – nieistniejący niemiecki klub piłkarski, mający siedzibę w mieście Viernheim, leżącym w Hesji (Rejencja Darmstadt), działający w latach 1923–2008 (od 2008 roku jako TSV Amicitia Viernheim). Z powodu bardzo małej odległości Viernheim od Badenii-Wirtembergii, klub grał w systemie ligowym tego kraju związkowego. Amicitia jest łacińskim słowem przyjaźń.

</doc>
<doc id="2583317" url="https://pl.wikipedia.org/wiki?curid=2583317" title="Lutz Pfannenstiel">
Lutz Pfannenstiel

Lutz Pfannenstiel (ur. 12 maja 1973 w Zwiesel) – niemiecki piłkarz grający na pozycji bramkarza.
Kariera klubowa.
W swojej piłkarskiej karierze Pfannenstiel występował w 25 klubach na 6 kontynentach. Karierę rozpoczął w 1986 roku w SC Zwiesel. Oprócz gry w Niemczech (występował w FC Vilshofen, 1. FC Bad Kötzting, ASV Cham i SV Wacker Burghausen) występował w Anglii (Wimbledon, Nottingham Forest, Huddersfield Town i Bradford Park Avenue), Malezji (Penang FA), RPA (Orlando Pirates), Finlandii (TPV Tampere, FC Haka), Singapurze (Geylang United), Nowej Zelandii (Dunedin Technical, Otago United), Norwegii (Bærum SK, Flekkerøy IL i Manglerud Star Toppfotball), Kanadzie (Calgary Mustangs, Vancouver Whitecaps), Albanii (Vllaznia Szkodra), Armenii (Bentonit Idżewan), Brazylii (Clube Atlético Hermann Aichinger) i Namibii (Ramblers Windhuk). W tym ostatnim kraju, w 2011 roku zakończył karierę piłkarską.
Kariera reprezentacyjna.
Pfannenstiel występował w reprezentacji Niemiec do lat 17 pod koniec lat 80.
Kariera trenerska.
Pfannenstiel rozpoczął karierę trenerską w 2008 roku, kiedy to został włączony przez Reinholda Fanza do sztabu szkoleniowego reprezentacji Kuby w piłce nożnej. Pracował także w reprezentacji Namibii jako trener bramkarzy. Od 2011 roku Pfannenstiel pracuje w TSG 1899 Hoffenheim jako skaut.

</doc>
<doc id="2583320" url="https://pl.wikipedia.org/wiki?curid=2583320" title="Nagalinga">
Nagalinga



</doc>
<doc id="2583323" url="https://pl.wikipedia.org/wiki?curid=2583323" title="Kazimierz Bigda">
Kazimierz Bigda

Kazimierz Bronisław Bigda (ur. 4 grudnia 1894 w Husiatynie, zm. 19 lipca 1962 w Kole) – porucznik piechoty Wojska Polskiego, kawaler Orderu Virtuti Militari.
Życiorys.
Urodził się jako syn Michała i Bronisławy, z domu Kusznir. W 1912 ukończył C. K. II Gimnazjum w Tarnopolu z polskim językiem wykładowym. Należał do Drużyn Strzeleckich w Tarnopolu w latach 1912–1914. 
Po wybuchu I wojny światowej służył w armii austriackiej od sierpnia 1914 do października 1918. Od 2 listopada 1918 w Wojsku Polskim, w 1, potem w 5 pułku piechoty Legionów. Podczas wojny polsko-ukraińskiej 1918–1919 uczestniczył w obronie Lwowa.
W czasie wojny polsko-bolszewickiej służył w 1 pp Leg. (w kampanii łotewskiej). 3 lutego 1920 okazał męstwo podczas ataku na wsie Borkujce, Rzecze i Latyszenki, za co otrzymał Order Virtuti Militari. 20 czerwca 1920 został ranny pod Białką-Suchą Wolą na Ukrainie.
Po zakończeniu wojny został przydzielony do 5 pułku Strzelców Podhalańskich.
Ukończył studia prawnicze na Wydziale Prawa Uniwersytetu Jana Kazimierza we Lwowie w 1923. Pracował w administracji państwowej w Tarnopolu, Wieluniu, Kole i Chodzieży.
W 1934 roku był przydzielony do kadry oficerów rezerwy 37 pułku piechoty w stopniu porucznika z PKU Konin.
Po wybuchu II wojny światowej podczas kampanii wrześniowej uczestniczył w obronie Warszawy. Podczas okupacji niemieckiej 1939–1945 przebywał na terenie Generalnego Gubernatorstwa. Po wojnie ponownie pracował w administracji państwowej w Kole.
Był żonaty, miał syna Tadeusza (ur. 1918, zm. 1943 w Majdanku) i córkę Irenę, po mężu Kotecka (ur. 1921).

</doc>
<doc id="2583325" url="https://pl.wikipedia.org/wiki?curid=2583325" title="Konrad Niklewicz">
Konrad Niklewicz

Konrad Niklewicz (ur. 19 grudnia 1975 w Warszawie) – polski dziennikarz prasowy i urzędnik państwowy, w 2011 rzecznik polskiej prezydencji w Radzie Unii Europejskiej, w 2012 podsekretarz stanu w Ministerstwie Rozwoju Regionalnego.
Życiorys.
Absolwent stosunków międzynarodowych na Wydziale Dziennikarstwa i Nauk Politycznych Uniwersytetu Warszawskiego. Odbył szkolenia w paryskich i londyńskich fundacjach dziennikarskich. W 2013 na podstawie pracy pt. "Działania informacyjne rządu RP w trakcie polskiego przewodnictwa w Radzie Unii Europejskiej (1 lipca – 31 grudnia 2011 r.). Analiza skuteczności" uzyskał na UW stopień doktora nauk społecznych.
Pracę dziennikarską rozpoczął w 1996 w ramach „The Warsaw Voice”. współpracował też z tygodnikiem „Prawo i Życie”. Od 1998 do 2011 był dziennikarzem „Gazety Wyborczej”. Związany głównie z działem gospodarczym. Był korespondentem dziennika w Paryżu (2000–2001) i Brukseli (2005–2007). Zajmował się głównie tematyką Unii Europejskiej, w tym sprawami funduszy europejskich. Wyróżniany nagrodą im. Władysława Grabskiego i Europejskim Piórem Roku 2004 dla dziennikarza ekonomicznego.
Przeszedł następnie do pracy w administracji państwowej. Został rzecznikiem prasowym polskiej prezydencji w Radzie Unii Europejskiej (przypadającej na drugie półrocze 2011) oraz zastępcą dyrektora Centrum Informacyjnego Rządu. 23 stycznia 2012 objął stanowisko podsekretarza stanu w Ministerstwie Rozwoju Regionalnego. Funkcję tę pełnił do 30 listopada 2012. W 2013 został doradcą jednego z sekretarzy stanu w KPRM, później został dyrektorem Instytutu Obywatelskiego.

</doc>
<doc id="2583326" url="https://pl.wikipedia.org/wiki?curid=2583326" title="Zygfryd (hrabia Marchii)">
Zygfryd (hrabia Marchii)

Zygfryd () – hrabia, rycerz niemiecki, syn margrabiego marchii wschodniej Hodona (965–993).
Zygfryd początkowo był mnichem w klasztorze Nienburg, w latach 1015–1030 stronnik Bolesława Chrobrego i Mieszka II, po śmierci ojca bez powodzenia dochodził swych praw do Łużyc Był dowódcą trzystu rycerzy niemieckich podczas wyprawy kijowskiej Bolesława Chrobrego w 1018. W czasie wyprawy na Saksonię w 1030 walczył w oddziałach polskiego króla Mieszka II, tam też zginął.

</doc>
<doc id="2583338" url="https://pl.wikipedia.org/wiki?curid=2583338" title="Borussia Fulda">
Borussia Fulda

Borussia Fulda – niemiecki klub piłkarski, grający obecnie w Gruppenlidze Fulda (odpowiednik siódmej ligi), mający siedzibę w mieście Fulda, leżącym w Hesji (Rejencja Kassel).

</doc>
<doc id="2583340" url="https://pl.wikipedia.org/wiki?curid=2583340" title="Eryk Pyszny">
Eryk Pyszny

Eryk Pyszny (zm. 1018) – saski rycerz na służbie Bolesława Chrobrego; zginął w czasie wyprawy kijowskiej w 1018.
Eryk był banitą zbiegłym do Polski z ziem Świętego Cesarstwa Rzymskiego przed karą grożącą mu za popełnione zabójstwo. Wzięty do niewoli podczas wojen polsko-niemieckich spędził kilka lat w lochach swej ojczyzny. Trzy lata później zaciągnął się do hufca comesa Zygfryda na wyprawę kijowską Bolesława Chrobrego.

</doc>
<doc id="2583341" url="https://pl.wikipedia.org/wiki?curid=2583341" title="Małko Gradiszte">
Małko Gradiszte

Małko Gradiszte (bułg. "Малко Градище") – wieś w południowej Bułgarii, w obwodzie Chaskowo, w gminie Lubimec.
Wieś położona 14 km od miasta Lubimec i 18 km od miasta Swilengrad i 64 km od miasta Chaskowo. W centrum wsi rozciąga się duży plac, w środku którego stoi pomnik marmurowy na cześć poległych w wojnach. Wokół placu znajdują się budynki ratusza, domu opieki zdrowotnej, domu kultury, spółdzielni i dworzec autobusowy oraz restauracja z dużym parkiem.

</doc>
<doc id="2583343" url="https://pl.wikipedia.org/wiki?curid=2583343" title="Pöhla">
Pöhla

Pöhla – dzielnica niemieckiego miasta Schwarzenberg/Erzgeb. w Saksonii, w Erzgebirgskreis, do 31 grudnia 2007 była to samodzielna gmina. Leży w Rudawach, nad Pöhlwasser, około 90 km na południowy zachód od Drezna i 5 km od granicy z Czechami.
Za rok pierwszego osiedlenia się ludzi na terenie dzielnicy przyjmuje się rok 1959. Pierwsze udokumentowane wzmianki o Kleinpöhla jako "villa Bele" pochodzą z 1480. Początkowo rozwijały się dwie oddzielne miejscowości: Großpöhla i Kleinpöhla. Każda posiadała swoją małą hutę żelaza i kuźnię (Siegelhof i Pfeilhammer). Miejscowości oficjalnie połączono 13 grudnia 1885. W 1947 w pobliskiej kopalni zaczęto wydobywać uran, kopalnia była własnością Wismut GmbH.
Pöhla była kilkakrotnie nawiedzana przez powodzie (lata 1661, 1897, 2002). W 1932 oddano do użytku skocznię narciarską imienia Alberta Leina (obecnie Pöhlbachschanze).
Demografia.
Dane na 31 grudnia danego roku.

</doc>
<doc id="2583347" url="https://pl.wikipedia.org/wiki?curid=2583347" title="Tkacz (obrazy Vincenta van Gogha)">
Tkacz (obrazy Vincenta van Gogha)

Tkacz – seria obrazów i rysunków przedstawiających tkacza podczas pracy, wykonanych przez Vincenta van Gogha podczas jego pobytu w Nuenen (1884). Spośród rysunków i obrazów z tej serii (z których wiele prawdopodobnie zaginęło) przetrwało ok. 30.
Historia.
Po upływie kilku tygodni po przybyciu do Nuenen van Gogh bardzo szybko zaprzyjaźnił się z mieszkańcami wioski, zwłaszcza biednymi, którzy wkrótce uznali go za swojego. Pierwszymi obrazami, jakie wówczas namalował, byli tkacze pracujący przy krosnach. Artysta dzięki pieniądzom otrzymywanym od brata Theo mógł płacić tkaczom za ich pozowanie przy malowniczych krosnach. 
Van Gogh darzył pozujących mu tkaczy podobną sympatią, jak przedtem górników w belgijskim Borinage. Tkacze fascynowali go także z powodów artystycznych. Z powstałych wówczas rysunków i obrazów artysta uczynił swoisty ilustracyjny reportaż, malowniczy i ekspresyjny dzięki kontrastowi między światłem a ciemnością w ciasnych, wiejskich izbach.
Van Gogh polubił ogromne maszyny, na których pracowali tkacze i które wypełniały całe pomieszczenie powodując, iż ledwo starczało miejsca dla ojca pracującego przy krosnach i matki doglądającej dziecka w kącie. Fascynowały go również techniczne detale warsztatu tkackiego, do tego stopnia, iż na pierwszych obrazach z tej serii to właśnie krosna wydają się dominować, a pracujący na nich człowiek, niewyraźny, nieco mglisty, jawi się niczym „duch w maszynie”, jak opisywał w jednym z listów do van Rapparda. W późniejszych obrazach, jak "Tkacz, widziany z przodu" (nr. kat. F 30) z Kröller-Müller Museum, w Otterlo van Gogh poświęcił już więcej uwagi osobie tkacza, który panuje nad maszyną, ale też jest jej więźniem, zmuszonym pracować od rana do wieczora, aby zarobić na kawałek chleba i wyżywić rodzinę.
Van Gogh przypisywał pewne głębsze znaczenie przedstawianym przez siebie scenom ze środowiska, czując, że dostarczają one też pewnego wglądu w jego własną pracę. W pracy tkacza odnalazł metaforę do swoich codziennych zajęć, wykonywanych na płótnie lub lnie; końcowy produkt pracy jednego człowieka (tkacza) był tu punktem wyjścia dla pracy drugiego (artysty). Zapoczątkowane przez niego malowanie obrazów jako cyklu miało stać się swego rodzaju próbnym przedsięwzięciem, do doświadczeń którego będzie powracał w przyszłości poszukując czegoś nowego.

</doc>
<doc id="2583350" url="https://pl.wikipedia.org/wiki?curid=2583350" title="Luis Caballero">
Luis Caballero

Luis Nery Caballero Núñez (17 września 1962 w Asunción, 6 maja 2005) – piłkarz paragwajski występujący podczas kariery na pozycji środkowego obrońcy.
Kariera klubowa.
Caballero podczas kariery piłkarskiej występował w klubach z Asunción: Guaraní i Olimpii oraz argentyńskim Deportivo Mandiyú.
Kariera reprezentacyjna.
Caballero występował w reprezentacji Paragwaju w latach 1983-1989. W tym roku był kadrze na Mistrzostwa Świata w Meksyku.
W 1989 uczestniczył w turnieju Copa América. Na turnieju w Brazylii reprezentacja "Guaranich" zajęła czwarte miejsce, a Caballero wystąpił w trzech meczach z Wenezuelą, Brazylią i Urugwajem. Łącznie w reprezentacji wystąpił 27 razy.

</doc>
<doc id="2583351" url="https://pl.wikipedia.org/wiki?curid=2583351" title="Luis Nery Caballero">
Luis Nery Caballero

Luis Nery Caballero Chamorro (ur. 22 kwietnia 1990 w Asunción) – paragwajski piłkarz pochodzenia hiszpańskiego występujący na pozycji napastnika, obecnie zawodnik meksykańskiego Atlasu. Jego ojciec Luis Caballero również był piłkarzem.
Kariera klubowa.
Caballero pochodzi ze stołecznego miasta Asunción i jest wychowankiem tamtejszego zespołu Club Olimpia, którego barwy reprezentował w przeszłości jego ojciec Luis Caballero. Treningi w akademii juniorskiej rozpoczął jako piętnastolatek, natomiast do seniorskiej drużyny został włączony w wieku dziewiętnastu lat przez urugwajskiego szkoleniowca Gregorio Péreza. W paragwajskiej Primera División zadebiutował 3 lipca 2009 w przegranym 0:1 spotkaniu z 3 de Febrero, natomiast premierowe gole w najwyższej klasie rozgrywkowej strzelił 23 sierpnia tego samego roku w wygranej 5:1 konfrontacji ze Sportivo Luqueño, kiedy to dwukrotnie wpisał się na listę strzelców. Dwa miesiące później doznał jednak poważnej kontuzji barku, przez co musiał pauzować przez kolejne pół roku. Po powrocie do zdrowia szybko został podstawowym zawodnikiem Olimpii, w wiosennym sezonie Apertura 2011 zdobywając z nią tytuł wicemistrza kraju. Pół roku później, podczas jesiennych rozgrywek Clausura 2011, wywalczył natomiast mistrzostwo Paragwaju, tworząc skuteczny duet napastników z Pablo Zeballosem. W sezonie Apertura 2012 po raz kolejny zanotował tytuł wicemistrzowski.
Latem 2012 Caballero za sumę dwóch milionów euro przeszedł do rosyjskiej drużyny Krylja Sowietow Samara, podpisując z nią trzyletni kontrakt. W Priemjer-Lidze zadebiutował 22 lipca 2012 w zremisowanym 1:1 meczu z Terekiem Grozny, w którym zdobył również pierwszego gola w nowym zespole, skutecznie wykonując rzut karny. Od razu wywalczył sobie miejsce w wyjściowym składzie i w drużynie Kryljów spędził kolejne dwa lata, będąc najlepszym strzelcem ekipy, jednak walczył z nią wyłącznie o utrzymanie na najwyższym szczeblu rozgrywkowym. Na koniec sezonu 2013/2014 spadł ze swoim klubem do drugiej ligi rosyjskiej, a bezpośrednio po tym za półtora miliona euro przeszedł do meksykańskiej drużyny Club Atlas z siedzibą w Guadalajarze. W tamtejszej Liga MX zadebiutował 19 lipca 2014 w zremisowanej 0:0 konfrontacji z Tigres UANL, zaś pierwszego gola zdobył 2 sierpnia tego samego roku w wygranym 4:2 spotkaniu z Chiapas. Mimo regularnej gry nie spełnił jednak pokładanych w nim nadziei, wobec czego po upływie roku został relegowany do roli rezerwowego.
W styczniu 2016 Caballero na zasadzie półrocznego wypożyczenia powrócił do swojego macierzystego Club Olimpia. W sezonie Apertura 2016 wywalczył z nim trzecie w karierze wicemistrzostwo Paragwaju, lecz sam miał niewielki wkład w ten sukces i pełnił głównie rolę alternatywy dla Juliána Beníteza i Fredy'ego Bareiro.
Kariera reprezentacyjna.
W 2009 roku Caballero został powołany przez argentyńskiego szkoleniowca Adriána Corię do reprezentacji Paragwaju U-20 na Mistrzostwa Świata U-20 w Egipcie. Tam pełnił jednak rolę rezerwowego swojej drużyny, rozgrywając trzy z czterech możliwych spotkań (wszystkie po wejściu z ławki) i ani razu nie wpisał się na listę strzelców. Jego drużyna odpadła wówczas z młodzieżowego mundialu w 1/8 finału, przegrywając w nim z Koreą Płd (0:3).
W seniorskiej reprezentacji Paragwaju Caballero zadebiutował za kadencji selekcjonera Francisco Arce, 11 października 2011 w zremisowanym 1:1 spotkaniu z Urugwajem w ramach eliminacji do Mistrzostw Świata 2014. Premierowego gola w kadrze narodowej strzelił natomiast 14 listopada 2012 w wygranym 3:1 meczu towarzyskim z Gwatemalą. W późniejszym czasie ponownie występował w eliminacjach do Mistrzostw Świata 2014, podczas których rozegrał łącznie osiem spotkań, zdobywając gola w konfrontacji z Ekwadorem (1:4), zaś jego drużyna nie zdołała się ostatecznie zakwalifikować na mundial.

</doc>
<doc id="2583352" url="https://pl.wikipedia.org/wiki?curid=2583352" title="Luis Nery Caballero Núñez">
Luis Nery Caballero Núñez



</doc>
<doc id="2583355" url="https://pl.wikipedia.org/wiki?curid=2583355" title="Hambruecken">
Hambruecken



</doc>
<doc id="2583369" url="https://pl.wikipedia.org/wiki?curid=2583369" title="Stella Pokrzywińska">
Stella Pokrzywińska

Stella Pokrzywińska-Pawlak "wł. Stefania Pawlak z domu Pokrzywa" (ur. 13 maja 1920 w Warszawie, zm. 20 maja 2003 tamże) – polska tancerka baletowa, primabalerina Opery Poznańskiej i Bałtyckiej, choreograf.
Karierę zaczęła na deskach warszawskiego Teatru Wielkiego, a następnie w corps de ballet Polskiego Baletu Reprezentacyjnego. Podczas Międzynarodowego Konkursu Tańca w Brukseli w 1939 zdobyła drugie miejsce. Po 1945 kontynuowała karierę w Teatrze Wielkim, w 1950 razem z Leonem Wójcikowskim przeniosła się do Opery Poznańskiej. Tam debiutowała 26 listopada 1950 w operze "Trzy balety". Równolegle występowała również w Operze Bałtyckiej i Bydgoskiej. W późniejszych latach była choreografem zarówno w Operze Poznańskiej jak i Bydgoskiej. W międzyczasie była kierownikiem sekcji baletowej, pedagogiem i choreografem w łódzkim Teatrze Muzycznym. Współpracowała również z Estradą Poznańską, telewizją i instytucjami filmowymi. Pod kierunkiem Leona Wójcikowskiego stworzyła choreografię do filmu "Warszawska premiera".
Została pochowana na cmentarzu Bródnowskim (kw. 47K-III-12)

</doc>
<doc id="2583380" url="https://pl.wikipedia.org/wiki?curid=2583380" title="Zuzu">
Zuzu

Zuzu – król anatolijskiego miasta Nesa (het. "Neša", asyr. "Kaniš", obecnie stanowisko Kültepe w Turcji), panujący najprawdopodobniej w 1 połowie XVIII wieku p.n.e. Jego imię wymieniają dwa dokumenty pochodzące z istniejącej na obrzeżach tego miasta w XIX-XVIII wieku p.n.e. asyryjskiej kolonii kupieckiej ("karum" Kanesz). Odkryte one zostały w warstwie Ib, odpowiadającej późnej fazie istnienia kolonii (1 połowa XVIII wieku p.n.e.). W obu tekstach Zuzu nie nosi tytułu króla Nesy, lecz tytuł „wielkiego króla Alahziny”, co zdaje się wskazywać, iż był obcym władcą, który dokonał podboju tego miasta, odsuwając od władzy miejscowego króla (najprawdopodobniej Anittę lub Peruwę). Obecność imienia Zuzu w dokumentach z "karum" jest dowodem na to, że kolonia kupiecka nie ucierpiała i wciąż istniała po zajęciu przez niego Nesy.

</doc>
<doc id="2583385" url="https://pl.wikipedia.org/wiki?curid=2583385" title="Alina Puşcău">
Alina Puşcău

Alina Puşcău (w muzyce jako Alina) (ur. 7 kwietnia 1982 w Bukareszcie) – rumuńska aktorka, modelka Victoria’s Secret oraz piosenkarka.
Pojawiła się na okładce czasopisma Playboy. W 2009 roku został wydany jej singel „When You Leave (Numa Numa)”, który jest aranżacją „Ma Ya Hi”, który jest angielską wersją „Dragostea din tei”. Do 2010 roku była w związku z amerykańskim reżyserem Brettem Ratneren, przed tym była z brytyjskim kierowcą Formuły 1, Eddim Irvinem, oraz amerykańskim aktorem Vinem Dieselem.

</doc>
<doc id="2583386" url="https://pl.wikipedia.org/wiki?curid=2583386" title="Tadeusz Ziętara">
Tadeusz Ziętara

Tadeusz Ziętara (ur. 4 lipca 1931 w Dębicy, zm. 20 stycznia 2011 w Krakowie) – polski geograf, badacz procesów geomorfologicznych, rektor Wyższej Szkoły Pedagogicznej w Krakowie w latach 1980–1981.
Życiorys.
Trzyletnie studia wyższe ukończył w 1953 w Wyższej Szkole Pedagogicznej (WSP) w Krakowie. Następnie studiował geomorfologię na Uniwersytecie Jagiellońskim. Doktoryzował się w Instytucie Geografii UJ w 1964 r. W 1967 r. został docentem – stanowisko to uzyskał w Zakładzie Geografii Fizycznej WSP. W latach 1953–2000 pracował na WSP. W tym czasie odbywał liczne wyprawy naukowe, m.in. w Alpy Julijskie, w góry Kaukazu i Ałtaju czy na pustynię Gobi.
Był członkiem wielu stowarzyszeń naukowych i społecznych, m.in. Stowarzyszenia Geomorfologów Polskich, Polskiego Towarzystwa Geograficznego czy Komitetu Zagospodarowania Ziem Górskich PAN. Współpracował naukowo m.in. z ministerialnym Komitetem Zagrożeń Klęskami Żywiołowymi, służąc swoją wiedzą z zakresu geomorfologii i zagrożeń przyrodniczych. Badał zjawiska osuwisk na terenach przekształconych przez człowieka, zwłaszcza w rejonach wodnych zbiorników karpackich. W latach 1969–1980 był prorektorem WSP, a w latach 1980–1981 rektorem tejże uczelni.
Należał do Polskiej Zjednoczonej Partii Robotniczej. Pełnił m.in. funkcję I sekretarza OOP Wydziału Biologiczno-Geograficznego oraz członka i sekretarza Komitetu Uczelnianego PZPR w WSP.
Pochowany został na Cmentarzu Rakowickim (kwatera CA, rząd płn.)

</doc>
<doc id="2583388" url="https://pl.wikipedia.org/wiki?curid=2583388" title="Tristan Tafel">
Tristan Tafel

Tristan Tafel (ur. 26 lutego 1990) – kanadyjski narciarz dowolny, specjalizujący się w konkurencji skicross. Nie startował nigdy na igrzyskach olimpijskich i w mistrzostwach świata. Najlepsze wyniki w Pucharze Świata, osiągnął w sezonie 2011/2012, kiedy to zajął 45. miejsce w klasyfikacji generalnej, a w klasyfikacji skicrossu był 15.

</doc>
<doc id="2583391" url="https://pl.wikipedia.org/wiki?curid=2583391" title="Rajmund Marcin Soriano">
Rajmund Marcin Soriano

Rajmund Marcin Soriano, Ramón Marti Soriano (ur. 7 października 1902 w Burjassot, zm. 27 sierpnia 1936) – hiszpański błogosławiony Kościoła katolickiego.
Życiorys.
W 1925 roku otrzymał święcenia kapłańskie, następnie administrował parafię w Vallada. W dniu 18 lipca 1936 roku w czasie wojny domowej w Hiszpanii przebywał w domu swojej siostry, jednak 27 sierpnia 1936 roku do domu przyszło czterech bojowników. Wówczas pożegnał się z rodziną i został przewieziony do komitetu. Zginął przy drodze wiodącej z Godella do Bétera tego samego dnia.
Jest jedną z ofiar antykatolickich prześladowań religijnych okresu wojny domowej w Hiszpanii.
Rajmunda Marcina Soriano beatyfikował Jan Paweł II w dniu 11 marca 2001 roku jako męczennika zamordowanego z nienawiści do wiary (łac. "odium fidei") w grupie 232 towarzyszy Józefa Aparicio Sanza.

</doc>
<doc id="2583398" url="https://pl.wikipedia.org/wiki?curid=2583398" title="My">
My



</doc>
<doc id="2583403" url="https://pl.wikipedia.org/wiki?curid=2583403" title="Salwator Estrugo Solves">
Salwator Estrugo Solves

Salvador Estrugo Solves (ur. 12 października 1862; zm. 10 sierpnia 1936) – hiszpański błogosławiony Kościoła katolickiego. 
Życiorys.
Od dziecka marzył zostać kapłanem. Studiował w seminarium w Walencji, a w 1888 roku otrzymał święcenia kapłańskie. Był wikarym parafii w Tous, a także opiekował się pacjentami w szpitalu. Został zamordowany podczas wojny domowej w Hiszpanii; miał 74 lata.
Został beatyfikowany w grupie Józef Aparicio Sanz i 232 towarzyszy przez papieża Jana Pawła II w dniu 11 marca 2001 roku.

</doc>
<doc id="2583405" url="https://pl.wikipedia.org/wiki?curid=2583405" title="Równanie Johnsona-Mehla">
Równanie Johnsona-Mehla

Równanie Johnsona-Mehla – cząstkowe rozwiązanie równania prędkości przemiany, po przyjęciu szeregu upraszczających założeń. Zostało opracowane przez Johnsona i Mehla i pierwotnie posłużyło do opisu zależności prędkości przemiany od czasu przemiany dla izotermicznego rozpadu austenitu w perlit.
Idea równania J-M.
Ogólne równanie prędkości przemiany:
gdzie:
Po uwzględnieniu założeń Johnsona-Mehla wprowadza się nowe współczynniki do powyższego równania. Ułamek przemiany y zostaje zastąpiony przez tzw. przedłużony ułamek przemiany yy, a powierzchnia międzyfazowa S na przedłużoną powierzchnię międzyfazową Sy. Są to odpowiednio wielkości objętości i powierzchni międzyfazowej jaką posiadałyby cząstki nowej fazy, gdyby wzrastały bez zderzeń i mogły zarodkować w całej objętości materiału (nawet w miejscach, gdzie zaszła już przemiana).
Johnson i Mehl wykazali, że z całkowitej przedłużonej powierzchni międzyfazowej wszystkich sferycznych cząstek jedynie pewien jej ułamek nie znajduje się wewnątrz innych cząstek. Zapisać można to poniższą relacją:
Po podłożeniu wszystkich nowych zmiennych i relacji oraz następnie scałkowaniu wyrażenia otrzymujemy równanie Johnsona-Mehla:
Relacja ta określa związek pomiędzy rzeczywistym ułamkiem przemiany y i hipotetycznym ułamkiem przedłużonym yy. W zależności od przyjętych założeń odnośnie do geometrii faz, warunków zarodkowania oraz wzrostu, szczegółowa postać równania ulega zmianie. W każdym przypadku krzywa obrazująca zmianę ułamka przemiany w czasie objawia się w postaci sigmoidalnej.
Wykorzystanie praktyczne.
Dane eksperymentalne dotyczące zmian ułamka przemiany w czasie pochodzą z badań:
Układają się one w postaci krzywej sigmoidalnej. Z tego powodu równanie Johnsona-Mehla przedstawia się najczęściej w poniższej postaci:
gdzie:
Kształt krzywej formula_13 określony jest wartością wykładnika potęgowego. Stała prędkości przemiany determinuje położenie wykresu na osi czasu.
Wykładnik potęgowy n.
Wartość wykładnika potęgowego może być wyznaczona graficznie dla wykresu o równaniu liniowym:
Wykładnik potęgowy ma wartość tangensa kąta nachylenia takiej prostej.
Stała prędkości przemiany k.
Stałą prędkości przemiany można wyznaczyć odczytując z wykresu y(log(t)) wartość t0,63. Wynika to z faktu, że dla kt = 1 ułamek przemiany wynosi 0,63.
Wartość stałej prędkości ma zdecydowany wpływ na proces zarodkowania oraz mechanizm migracji powierzchni międzyfazowej. Obydwa te procesy są aktywowane cieplnie, dlatego dla stałej prędkości przemiany również można zapisać taką relację:
gdzie:
Jeżeli dwu procesów krzywe sigmoidalne są izokinetyczne (przemiany zachodzą tym samym mechanizmem) to znając temperatury obydwu procesów (T1 i T2) można wyznaczyć energię aktywacji Q takiej przemiany. Krzywe izokinetyczne charakteryzują się tym, iż mają taki sam kształt, odpowiednie punkty leżą w takiej samej odległości dt na osi czasu oraz wykładnik potęgowy n jest taki sam dla obu przemian.

</doc>
<doc id="2583407" url="https://pl.wikipedia.org/wiki?curid=2583407" title="Salwator Ferrandis Seguí">
Salwator Ferrandis Seguí

Salvador Ferrandis Segui (ur. 25 maja 1880 w Alicante; zm. 3 sierpnia 1936) – hiszpański błogosławiony Kościoła katolickiego. 
Życiorys.
Studiował w seminarium duchownym, a w 1904 roku został wyświęcony na kapłana. Szczególnie pomagał ubogim i chorym. Został zamordowany w czasie wojny domowej w Hiszpanii.
Beatyfikował go w grupie Józef Aparicio Sanz i 232 towarzyszy Jan Paweł II w dniu 11 marca 2001 roku.

</doc>
<doc id="2583408" url="https://pl.wikipedia.org/wiki?curid=2583408" title="Pokojówka na Manhattanie">
Pokojówka na Manhattanie



</doc>
<doc id="2583412" url="https://pl.wikipedia.org/wiki?curid=2583412" title="Stanisław Krasicki (podkomorzy bełski)">
Stanisław Krasicki (podkomorzy bełski)

Stanisław Krasicki herbu Rogala – podkomorzy bełski w latach 1791-1793, starosta korytnicki w 1791 roku, poseł województwa czernihowskiego na Sejm Czteroletni w 1788 roku, hrabia.
Sędzia sejmowy ze stanu rycerskiego z Prowincji Małopolskiej w 1791 roku. 
Dziedzic dóbr Machnowa. Żonaty z Marianną Poletyłłówną, miał córki: Barbarę, Benwenutę, Marię i syna Karola. 

</doc>
<doc id="2583413" url="https://pl.wikipedia.org/wiki?curid=2583413" title="Anti Tank Nun">
Anti Tank Nun

Anti Tank Nun – polska grupa wykonująca szeroko pojętą muzykę heavy metalową. Powstała na początku 2012 roku z inicjatywy znanego z zespołu Acid Drinkers Tomasza „Titusa” Pukackiego oraz 14-letniego wówczas Igora „Iggy’ego” Gwadery. Początkowo Titus i Iggy planowali zrealizować tylko jedno nagranie studyjne oraz teledysk, z czasem jednak projekt rozrósł się, w efekcie czego grupa podjęła decyzję o wydaniu pełnego albumu studyjnego. Skład zespołu uzupełniła dwójka muzyków z grupy Nikt – Adam „Adi” Bielczuk oraz Bogumił „Mr. Bo” Krakowski. 25 maja 2012 roku nakładem Metal Mind Productions ukazał się debiutancki album zespołu pt. "Hang'em High". W lutym 2013 roku w Katowicach Anti Tank Nun supportowało koncert gitarzysty Slasha.
W 2015 roku do zespołu dołączył 22-letni wówczas syn Titusa - Max Alex Pukacki w roli basisty.

</doc>
<doc id="2583414" url="https://pl.wikipedia.org/wiki?curid=2583414" title="Cyrill Hunziker">
Cyrill Hunziker

Cyrill Hunziker (ur. 3 maja 1992 w Brienzwiler) – szwajcarski narciarz dowolny, specjalizujący się w half-pipe'ie i slopestyle'u. W Pucharze Świata zadebiutował 21 stycznia 2011 roku w Kreischbergu, zajmując szóste miejsce w half-pipe'ie. Tym samym już w swoim debiucie wywalczył pierwsze pucharowe punkty. Swoje jedyne podium w zawodach tego cyklu wywalczył 25 lutego 2012 roku w Jyväskylä, gdzie wygrał rywalizację w slopestyle'u. W zawodach tych wyprzedził Anttiego-Jussiego Kemppainena z Finlandii i Norwega Pera Kristiana Hundera. Najlepsze wyniki osiągnął w sezonie 2011/2012, kiedy to zajął 47. miejsce w klasyfikacji generalnej, a w klasyfikacji slopestule'u wywalczył ex aequo z Thomasem Wallischem Małą Kryształową Kulę.
Nie startował na igrzyskach olimpijskich i na mistrzostwach świata. W 2017 roku zakończył karierę.
Jego młodszy brat, Jonas Hunziker, również uprawia narciarstwo dowolne.

</doc>
<doc id="2583424" url="https://pl.wikipedia.org/wiki?curid=2583424" title="Karol Zagórski">
Karol Zagórski

Karol Roman Zagórski (ur. 9 września 1886 w Rakowcu, zm. wiosną 1940 w Charkowie) – pułkownik piechoty Wojska Polskiego, kawaler Orderu Virtuti Militari, ofiara zbrodni katyńskiej.
Życiorys.
Urodził się w rodzinie Franciszka i Wandy ze Szneiderów. Po ukończeniu szkoły realnej we Lwowie, wstąpił do Szkoły Kadetów Obrony Krajowej w Wiedniu. W 1906 został wcielony do 16 pułku piechoty Obrony Krajowej w Krakowie. W 1909 został przeniesiony do I Pułku Strzelców Krajowych Trydent w Trydencie, a dwa lata później do 29 pułku piechoty Obrony Krajowej w Czeskich Budziejowicach. W czasie służby w c. k. Obronie Krajowej awansował na kolejne stopnie: kadeta–zastępcy oficera (1 września 1906), podporucznika (1 listopada 1908), porucznika (1 maja 1913) i kapitana (1 września 1915). Walczył na froncie. W latach 1915–1918 przebywał w niewoli rosyjskiej.
18 stycznia 1919 został przyjęty do Wojska Polskiego z zatwierdzeniem posiadanego stopnia kapitana ze starszeństwem z dniem 1 września 1915. Jako dowódca kompanii ckm 2 pułku piechoty Legionów walczył na froncie ukraińskim. W 1919 ukończył kurs wyższych dowódców piechoty w Rembertowie, skierowany na dowódcę obozów ćwiczebnych we Lwowie i Stanisławowie. W 1920 mianowany majorem i przeniesiony do 42 pułku piechoty na dowódcę batalionu. Od 26 września 1920 roku dowodził 17 pułkiem piechoty.
Po wojnie pełnił służbę na stanowisku dowódcy batalionu zapasowego 2 pułku piechoty Legionów. 3 maja 1922 został zweryfikowany w stopniu podpułkownika ze starszeństwem z dniem 1 czerwca 1919 i 196. lokatą w korpusie oficerów piechoty. 10 lipca 1922 został przeniesiony do 61 pułku piechoty w Bydgoszczy i zatwierdzony na stanowisku zastępcy dowódcy pułku. Następnie był zastępcą dowódcy 55 pułku piechoty w Lesznie. W lipcu 1925 został przeniesiony do 60 pułku piechoty w Ostrowie Wielkopolskim na stanowisko zastępcy dowódcy pułku. 5 maja 1927 został przeniesiony do 3 pułku strzelców podhalańskich w Bielsku na stanowisko dowódcy pułku. 1 stycznia 1928 został mianowany pułkownikiem ze starszeństwem z dniem 1 stycznia 1928 roku i 11. lokatą w korpusie oficerów piechoty. 1 czerwca 1935 roku został zwolniony ze stanowiska dowódcy pułku z zachowaniem dotychczasowego dodatku służbowego. W tym samym roku został przeniesiony w stan spoczynku. Zamieszkał w Bielsku, aktywnie pracował w Zarządzie Powiatowym Związku Strzeleckiego.
W czasie kampanii wrześniowej po agresji ZSRR na Polskę dostał się do niewoli sowieckiej. Wiosną 1940 został zamordowany w Charkowie. Figuruje na liście straceń, poz. 1196.
Postanowieniem nr 112-48-07 Prezydenta RP Lecha Kaczyńskiego z 5 października 2007 został awansowany pośmiertnie do stopnia generała brygady. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2583425" url="https://pl.wikipedia.org/wiki?curid=2583425" title="Magdalena Figur">
Magdalena Figur

Magdalena Figur-Mulart (ur. 1927 w Nowinach, zm. 17 sierpnia 2007 w Kwidzynie) – polska traktorzystka, szefowa pierwszej brygady traktorzystek w Błotniku na Żuławach, przodowniczka pracy.
Figur otrzymała w lutym 1949 roku możliwość uczestniczenia w kursie dla traktorzystów. Uczestniczyło w nim 40 mężczyzn oraz dwie kobiety, z których kurs ukończyła tylko Figur.
Zdjęcia, jakie zrobiono uśmiechniętej dziewczynie w mundurze Związku Młodzieży Polskiej, siedzącej na traktorze marki John Deere w maju 1949 roku w Wilanowie, posłużyły do całej serii publikacji propagandowych PRL, między innymi socrealistycznych plakatów „Kobiety na traktory”, czy „Młodzieży. – Naprzód do walki o szczęśliwą socjalistyczną wieś polską”, firmujących sojusz robotniczo-chłopski.
W 2001 Ewa Pięta nakręciła film dokumentalny "Dziewczyna z plakatu" poświęcony losom Magdaleny Figur, który otrzymał nagrodę „Złotego SMOFI” w kategorii filmów alternatywnych-profesjonalnych na 11. Międzynarodowym Festiwalu Krótkometrażowych Filmów Alternatywnych i Amatorskich SMOFI w Krakowie (2001).
W 2002 film był prezentowany w konkursie sekcji dokumentalnej Międzynarodowego Festiwalu Filmowego w Karlowych Warach.

</doc>
<doc id="2583431" url="https://pl.wikipedia.org/wiki?curid=2583431" title="Per Kristian Hunder">
Per Kristian Hunder

Per Kristian Hunder znany też jako PK Hunder (ur. 28 kwietnia 1989 r.) – norweski narciarz dowolny, specjalizuje się w Half-pipe'ie i Slopestyle'u. Jak dotąd nie startował na igrzyskach olimpijskich i na mistrzostwach świata. Najlepsze wyniki w Pucharze Świata osiągnął w sezonie 2011/2012, kiedy to wywalczył swoje pierwsze podium w Pucharze Świata było to we fińskiej Jyväskylä, gdzie zdobył 3. miejsce w Slopestyle'u.

</doc>
<doc id="2583434" url="https://pl.wikipedia.org/wiki?curid=2583434" title="Józef Niemirycz (zm. 1802)">
Józef Niemirycz (zm. 1802)

Józef Niemirycz herbu Klamry (ur. ok. 1740, zm. 18 czerwca 1802 w Warszawie) – podstoli stężycki w latach 1780–1793, cześnik stężycki w latach 1778–1780, poseł województwa sandomierskiego na Sejm Czteroletni w 1790 roku.
Komornik graniczny wiślicki, był elektorem z województwa sandomierskiego Stanisława Augusta Poniatowskiego. 
Był członkiem konfederacji radomskiej w 1767 roku. 30 maja 1789 został komisarzem Sejmu Czteroletniego z powiatu radomskiego województwa sandomierskiego do szacowania intrat dóbr ziemskich. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. W 1790 roku był członkiem Komisji Porządkowej Cywilno-Wojskowej dla powiatu radomskiego województwa sandomierskiego. Był konsyliarzem województwa sandomierskiego w konfederacji targowickiej. W maju 1793 roku wyznaczony przez konfederację targowicką do sądów "ultimae instantiae".
19 maja 1790 roku został kawalerem Orderu Świętego Stanisława. 
Życiorys.
Był synem Augusta Niemirycza, kasztelana połanieckiego, i Barbary Łajszczewskiej, córki Mikołaja Łaściszewskiego vel. Łajszczewskiego. Był wnukiem Władysława Niemirycza, kasztelana połanieckiego. W 1792 roku, po długim procesie, przejął w posiadanie i używanie Dobra Dolecko, fortunę rodu Łajszczewskich.
W 1794 roku Józef Niemirycz mieszkał z rodziną w Staropolu (obecnie jest to dzielnica Starego Łajszczewa). Jego żoną była Franciszka z Błociszewskich, córka generała Tadeusza Błociszewskiego. 
Miał czterech synów: Leopolda Tadeusza (dwóch imion), Ignacego, Antoniego i Wincentego oraz córki Agnieszkę, Wiktorię i Teodozję.
Wraz ze swoją żoną ufundował kościół w Jeruzalu.

</doc>
<doc id="2583435" url="https://pl.wikipedia.org/wiki?curid=2583435" title="Niezależny Samorządny Związek Zawodowy &quot;Solidarność&quot;">
Niezależny Samorządny Związek Zawodowy &quot;Solidarność&quot;



</doc>
<doc id="2583438" url="https://pl.wikipedia.org/wiki?curid=2583438" title="Maria Laura Mainetti">
Maria Laura Mainetti

Maria Laura Mainetti (ur. 20 sierpnia 1939 w Lecco; zm. 6 czerwca 2000 w Chiavennie) – włoska zakonnica, nauczycielka, błogosławiona Kościoła katolickiego. 
Życiorys.
Była dziesiątym dzieckiem Stefano Mainetti i Marceliny Gusmeroli. 25 sierpnia 1964 złożyła śluby wieczyste. Będąc zakonnicą, pracowała jako nauczycielka w szkole Córek Krzyża.
W dniu 6 czerwca 2000 roku odebrała telefon z prośbą, aby przyszła do młodej dziewczyny w ciąży, jednak nie było to prawdą. Wyszła z klasztoru, tam czekały na nią trzy niepełnoletnie satanistki z Chiavenny w północnych Włoszech: Ambra Gianasso, Veronica Pietrobelli i Milena De Giambattista. Jak ustalił Watykan, pierwotnie chciały one złożyć w ofierze szatanowi miejscowego proboszcza, ale ostatecznie wybrały na swą ofiarę 61-letnią zakonnicę. Została wtedy zaatakowana nożami i zadano jej 19 ciosów. 
W dniu 25 października 2005 roku rozpoczął się jej proces beatyfikacyjny na szczeblu diecezjalnym, a w 2008 roku Stolica Apostolska zatwierdziła wniosek o rozpoczęcie procesu beatyfikacyjnego. W trakcie tego procesu ustalono, że zakonnica przed śmiercią modliła się za swe oprawczynie. 19 czerwca 2020 papież Franciszek podpisał dekret, który jej śmierć uznał za męczeństwo otwierając drogę do ogłoszenia ją błogosławioną.
Uroczyste wyniesienie jej na ołtarze i wpisanie ją w poczet błogosławionych odbyło się 6 czerwca 2021 podczas mszy św pod przewodnictwem kard. Marcello Semeraro, prefekta Kongregacji Spraw Kanonizacyjnych w mieście Chiavenna.
Jej wspomnienie liturgiczne obchodzone jest 6 czerwca.

</doc>
<doc id="2583439" url="https://pl.wikipedia.org/wiki?curid=2583439" title="Linn-Ida Murud">
Linn-Ida Murud

Linn-Ida Murud (ur. 5 czerwca 1995 r.) – norweska narciarka dowolna, specjalizująca się w Half-pipe'ie i Slopestyle'u. Jak dotąd nie startowała na igrzyskach olimpijskich i na mistrzostwach świata. Najlepsze wyniki w Pucharze Świata osiągnęła w sezonie 2011/2012, kiedy to w klasyfikacji generalnej zajęła 45. miejsce, a w klasyfikacji slopestyle'u wywalczyła ex aequo z Kają Turski małą kryształową kulę.

</doc>
<doc id="2583441" url="https://pl.wikipedia.org/wiki?curid=2583441" title="Eveline Bhend">
Eveline Bhend

Eveline Bhend (ur. 6 kwietnia 1981 w Unterseen) – szwajcarska narciarka dowolna, specjalizująca się w slopestyle'u. W 2014 roku wystartowała na igrzyskach olimpijskich w Soczi, gdzie była dziewiąta. Nie startowała na mistrzostwach świata. Najlepsze wyniki w Pucharze Świata osiągnęła w sezonie 2011/2012, kiedy to zajęła 57. miejsce w klasyfikacji generalnej, a w klasyfikacji slopestyle'u zajęła ex aequo z Devin Logan trzecie miejsce.

</doc>
<doc id="2583443" url="https://pl.wikipedia.org/wiki?curid=2583443" title="Pomnik Jerzego Popiełuszki w Tarnobrzegu">
Pomnik Jerzego Popiełuszki w Tarnobrzegu

Pomnik Jerzego Popiełuszki w Tarnobrzegu – pomnik powstały w 1999 r. upamiętniający postać błogosławionego księdza Jerzego Popiełuszki. Pomnik odsłonięto w 15 rocznicę śmierci kapelana warszawskiej „Solidarności”. Na małym obelisku widnieje napis: „Księdzu Jerzemu, męczennikowi sprawy narodowej, Rodacy, 19 X 1999 r., Zło dobrem zwyciężaj”.
Pomnik znajduje się kilkadziesiąt metrów od kościoła Matki Bożej Nieustającej Pomocy, przy ulicy Konstytucji 3 Maja.

</doc>
<doc id="2583444" url="https://pl.wikipedia.org/wiki?curid=2583444" title="Eufemio Cabral">
Eufemio Cabral

Eufemio Raúl Fernández Cabral (21 marca 1955 w Asunción) – piłkarz paragwajski występujący podczas kariery na pozycji pomocnika.
Kariera klubowa.
Eufemio Cabral karierę piłkarską w Europie rozpoczął w Hiszpanii w Burgos CF, w którym występował w latach 1976–1977. W lidze hiszpańskiej Cabral zadebiutował 5 września 1976 w przegranym 1–2 meczu z Espanyolem Barcelona.
W następnych dwóch sezonach występował w Valencii. Z Valencią zdobył Puchar Króla w 1979. W latach 1979–1980 występował w drugoligowym Racingu Santander, a w latach 1980–1981 w UD Almería, z którą spadł do drugiej ligi. Pod koniec 1981 przeszedł do pierwszoligowego Hércules CF. W Hérculesie występował 3 lata i najpierw spadł w 1982 a w 1984 awansował z nim do Primera Division. Ostatni sezon w Hiszpanii spędził w drugoligowym klubie Lorca DCF, z którym spadł do trzeciej ligi.
W 1986 powrócił do ojczyzny, gdzie został zawodnikiem Club Guaraní. Karierę Cabral zakończył w Portugalii w Rio Ave FC.
Kariera reprezentacyjna.
Cabral występował w reprezentacji Paragwaju w 1985–1986. W 1986 uczestniczył w Mistrzostwach Świata. Na turnieju w Meksyku był rezerwowym i nie wystąpił w żadnym meczu.

</doc>
<doc id="2583448" url="https://pl.wikipedia.org/wiki?curid=2583448" title="Alicja Sakowicz">
Alicja Sakowicz

Alicja Sakowicz (ur. 1 lutego 1988) – polska lekkoatletka, wieloboistka.

</doc>
<doc id="2583449" url="https://pl.wikipedia.org/wiki?curid=2583449" title="Natália Šlepecká">
Natália Šlepecká

Natália Šlepecká (ur. 6 sierpnia 1983 w Liptowskim Mikułaszu) – słowacka narciarka dowolna, specjalizująca się w slopestyle'u. W 2014 roku wystartowała na igrzyskach olimpijskich w Soczi, gdzie zajęła 18. miejsce. Była też między innymi ósma na mistrzostwach świata w Voos w 2013 roku. Najlepsze wyniki w Pucharze Świata osiągnęła w sezonie 2011/2012, kiedy zajęła 69. miejsce w klasyfikacji generalnej, a w klasyfikacji slopstyle'u była szósta. Wtedy też wywalczyła swoje jedyne podium w zawodach pucharowych: 25 lutego 2012 roku w fińskim Jyväskylä wywalczyła trzecie miejsce.

</doc>
<doc id="2583453" url="https://pl.wikipedia.org/wiki?curid=2583453" title="Douglas C-74 Globemaster">
Douglas C-74 Globemaster

Douglas C-74 Globemaster – amerykański samolot transportowy zaprojektowany w czasach II wojny światowej, który wszedł do służby już po jej zakończeniu.
Historia.
Prace studyjne nad samolotami zdolnymi do transportu żołnierzy i wyposażenia przez ocean rozpoczęto już dziesięć dni po japońskim ataku na Pearl Harbor. Amerykańscy stratedzy zdawali sobie sprawę, jak gigantycznym logistycznym wyzwaniem będą operacje prowadzone na olbrzymich obszarach Pacyfiku a w niedalekiej przyszłości i Europie. Obok transportu morskiego, zakładano również wykorzystanie samolotów transportowych, zdolnych do przewiezienia sprzętu na długich, transoceanicznych trasach. Inżynierowie Douglasa projekt nowej konstrukcji oparli o samolot Douglas DC-4, czterosilnikowy samolot pasażerski. Zakładano, że poza żołnierzami i ich osobistym wyposażeniem, nowa maszyna ma być zdolna do transportu artylerii, ciężarówek, czołgów i innych pojazdów znajdujących się na wyposażeniu United States Army. Już w 1942 roku gotowy był wstępny projekt oznaczony jako Model 415, który jednak po konsultacji z przedstawicielami United States Army Air Corps (USAAC) został nieco zmodyfikowany, poprzez zmniejszenie masy samolotu. Nowa maszyna otrzymała oznaczenie Model 415A a napędzana miała być czterema silnikami gwiazdowymi Wright R-3350 Duplex-Cyclone. W marcu 1943 roku siły powietrzne podpisały z wytwórnią list intencyjny dotyczący dalszych prac nad samolotem, który otrzymał oficjalne wojskowe oznaczenie C-74. Determinacja USAAC w chęci pozyskania tego typu maszyny była na tyle duża, że jeszcze przed dokonaniem jej oblotu, 25 czerwca 1942 roku siły powietrzne podpisały z wytwórnią kontrakt na budowę 50 egzemplarzy latających plus jeden do prób statycznych. W marcu 1943 roku w związku z opóźnieniami w dostawach silników R-3350 oraz wątpliwościami czy zapewni wystarczającą moc dla tak dużej konstrukcji jaką ma być C-74, podjęto decyzję aby samolot napędzany był silnikami Pratt &amp; Whitney R-4360-27 Wasp Major. Zastosowanie jednostek Wasp Major wymusiło na inżynierach wzmocnienie całej konstrukcji, były to silniki większe i cięższe od R-3350 co zaowocowało całkowitym wzrostem masy samolotu. Największy priorytet miały jednak samoloty bojowe. W takiej sytuacji Douglas zmuszony był przenieść część personelu odpowiedzialną za prace nad projektem C-74 do innych projektów, głównie prac przy samolocie Douglas A-26 Invader. Pomimo to nie przerwano całkowicie prac nad projektem i budową pierwszych egzemplarzy C-74. Pierwszy prototyp samolotu (o numerze 42-65402) ukończono w lipcu 1945 roku a 5 września tego samego roku dokonano oblotu maszyny. W owym okresie był to największy samolot na świecie. 5 sierpnia 1946 roku katastrofie uległa druga z maszyn prototypowych (42-65403). Podczas badania zachowania się płatowca w locie nurkowym oderwaniu uległo skrzydło samolotu. Maszyna uległa całkowitemu zniszczeniu, ale załoga ocalała.
Służba.
Po zakończeniu wojny siły powietrzne nie były już zainteresowane wprowadzaniem do służby dużej liczby nowych samolotów transportowych. Tym samym po wybudowaniu 14 egzemplarzy C-74, w styczniu 1946 roku USAAF odwołały swoje zamówienie na 50 samolotów. Douglas będąc świadom sytuacji, już w 1944 roku rozpoczął negocjacje z Pan American World Airways na temat wybudowania na bazie wojskowego C-74 pasażerskiej wersji cywilnej. Nowy samolot otrzymał oznaczenie DC-7. Miała być to maszyna luksusowo wyposażona w miejsca do spania, jadalnie i bar, zdolna do przewozu 108 pasażerów. Negocjacje zakończyły się w czerwcu 1945 roku złożeniem zamówienia na 26 maszyn cywilnych. Cała umowa oparta była na przeświadczeniu Douglasa o kontynuowaniu budowy wojskowych wersji C-74, zakończenie ich produkcji z powodu dalszego braku zainteresowania sił powietrznych drastycznie podniosło koszty budowy samolotów cywilnych, czego Pan Am nie zaakceptował i całe zamówienie anulował, a oznaczenie Douglas DC-7 przypadło w udziale zupełnie innej konstrukcji.
Z czternastu wybudowanych samolotów jeden przeznaczono do prób statycznych, jeden uległ rozbiciu, jeden posłużył do budowy samolotu C-124 a do służby weszło jedenaście maszyn. Pierwsze z nich weszły do służby we wrześniu 1946 roku. Ostatni egzemplarz przekazano użytkownikowi w 1947 roku. W tym samym roku, jesienią rozpoczęto wymianę dotychczasowych silników Wasp Major na jednostki Pratt &amp; Whitney R-4360-49. Samoloty weszły w skład jednostki 554th Army Air Forces Base Unit, stacjonującej w Memphis, ale już w październiku tego samego roku jednostkę przebazowano do Palm Beach Air Force Base na Florydzie. Spowodowane było to tym, iż pasy startowe w Memphis nieprzystosowane było do obsługi tak dużych samolotów. W ramach jednostki przeprowadzano szkolenia w wykorzystaniu samolotu i jego obsłudze. W 1947 roku samoloty uzyskały gotowość operacyjną. Maszyny weszły w skład 2nd Air Transport Group i 3rd Air Transport Group stacjonujących w Palm Beach Air Force Base. W 1947 roku obie jednostki przeniesiono do Brookley Air Force Base w Mobile. 1 czerwca 1948 roku sformowano Military Air Transport Service. W jej skład weszły wszystkie C-74, które stały się częścią Atlantic Division. Samoloty wykonywały loty zaopatrzeniowe na trasach do Panamy, Wielkiej Brytanii, Północnej Afryki, Islandii, Stanach Zjednoczonych i na Hawaje. W maju 1949 roku lecąc do Wielkiej Brytanii, C-74 zabrał na pokład 75 pasażerów. W tym okresie była to największa liczba osób przewieziona jednorazowo przez Atlantyk na pokładzie samolotu. Rekord został pobity już w listopadzie tego samego roku, kiedy to również do Anglii, C-74 zabrał 103 pasażerów. Pojedynczy C-74 (o numerze 42-65414) został wykorzystany do dostarczania zaopatrzenia podczas blokady Berlina. Samolot od 17 sierpnia 1948 roku kiedy to po raz pierwszy wylądował w brytyjskiej bazie Royal Air Force Station Gatow, przez następne sześć tygodni wykonał 24 loty przewożąc ponad pół tysiąca ton zaopatrzenia. Podczas wojny koreańskiej C-74 latały na trasie pomiędzy bazą Hickam Air Force Base na Hawajach a kontynentalną częścią USA. Podczas lotu na Hawaje zabierały na swoje pokłady żołnierzy udających się na front, którzy z Hawajów już na pokładach statków i okrętów płynęli do Korei a wracając, rannych i powracających. Od lipca 1950 do stycznia 1951 roku samoloty przewiozły prawie 2 500 rannych oraz 60 ton zaopatrzenia. 1 listopada 1955 roku pierwszy C-74 a w marcu 1956 roku ostatni z używanych w siłach powietrznych samolotów został wycofany z aktywnej służby i zmagazynowany na terenie Davis-Monthan Air Force Base. Cztery samoloty sprzedano użytkownikom cywilnym a resztę zezłomowano w 1965 roku.
Konstrukcja.
C-74 był całkowicie metalowy, pięcioosobowym, wolnonośnym dolnopłatem napędzanym czterema silnikami gwiazdowymi Pratt &amp; Whitney R-4360-49 z czterołopatowymi śmigłami. Podwozie chowane trójzespołowe z przednim podparciem. Przednia goleń chowana do wnęki w kadłubie, golenie podwozia głównego do wnęk w gondolach silnikowych. Skrzydło o niewielkim wzniosie i trapezowym obrysie. Usterzenie klasyczne, wolnonośne. Charakterystyczną cechą pierwszych egzemplarzy było rozdzielenie stanowisk pilotów, każde z nich chronione było oddzielną owiewką. Takie rozwiązanie zapewniało bardzo szeroki kąt widzenia z każdej z kabin aczkolwiek nie było lubiane przez załogi, na tyle iż obie, odseparowane od siebie stanowiska połączono w jedno, przykryte wspólną owiewką. Pod kadłubem samolotu, za krawędzią spływu skrzydła zamontowano windę towarową, którą można było transportować do wnętrza maszyny ładunki jak również niewielkie pojazdy. W tym celu na ziemie opuszczana była platforma, która następnie wciągana była hydraulicznie na pokład. Jej istnienie było również powodem protestu Związku Radzieckiego przeciw używaniu C-74 w moście powietrznym do Berlina. Samolot można było przystosować do roli bombowca a w miejsce platformy i zamykających ja od spodu drzwi umieścić komorę bombową.

</doc>
<doc id="2583455" url="https://pl.wikipedia.org/wiki?curid=2583455" title="Christoph Stauder">
Christoph Stauder

Christoph Stauder (ur. 11 maja 1992 w Innsbrucku) – austriacki skoczek narciarski, zawodnik klubu SV Innsbruck Bergisel. Medalista mistrzostw świata juniorów (2012).
Przebieg kariery.
Na arenie międzynarodowej w zawodach organizowanych przez Międzynarodową Federację Narciarską debiutował w marcu 2007, zwyciężając w juniorskich zawodach w Toblach. W styczniu 2008 zadebiutował w FIS Cupie, zajmując 8. miejsce w Eisenerz. W styczniu 2011 zadebiutował w Pucharze Kontynentalnym w Bischofshofen, gdzie zajął kolejno 43. i 36. lokatę. Pierwsze punkty tego cyklu zdobył w grudniu 2011, zajmując 15. miejsce w Ałmaty. W lutym 2012 wystartował na Mistrzostwach Świata Juniorów w Narciarstwie Klasycznym 2012, gdzie zajął 7. miejsce w konkursie indywidualnym oraz zdobył brązowy medal w konkursie drużynowym.
6 stycznia 2014 w Bischofshofen zadebiutował w Pucharze Świata, zajmując 46. miejsce. 
W styczniu 2015 ogłosił zakończenie sportowej kariery ze względu na problemy z kontuzjowanym kolanem.

</doc>
<doc id="2583458" url="https://pl.wikipedia.org/wiki?curid=2583458" title="Jyrki Jarvilehto">
Jyrki Jarvilehto



</doc>
<doc id="2583459" url="https://pl.wikipedia.org/wiki?curid=2583459" title="Phillip Sjøen">
Phillip Sjøen

Phillip Sjøen (ur. 24 grudnia 1995 w Oslo) – norweski skoczek narciarski, reprezentujący klub Bekkelaget SK. Trzykrotny medalista mistrzostw świata juniorów – brązowy indywidualnie oraz dwukrotny złoty drużynowo.
Przebieg kariery.
W grudniu 2010 zadebiutował w cyklu FIS Cup, zajmując 24. miejsce w zawodach w Notodden w Norwegii. Rok później na tej samej skoczni stanął na podium zawodów FIS Cup, a w styczniu 2012 po raz pierwszy wystartował w Pucharze Kontynentalnym, zajmując miejsca poza najlepszą trzydziestką. Został zgłoszony do występu w konkursach skoków narciarskich na Mistrzostwach Świata Juniorów w Narciarstwie Klasycznym 2012. Indywidualnie zajął 4. miejsce, zaś dwa dni później w drużynie wywalczył złoty medal.
W czterech występach w Letnim Pucharze Kontynentalnym 2012 zajmował punktowane pozycje; najwyżej sklasyfikowany został na 4. miejscu, w Lillehammer. Krótko po tych występach doznał kontuzji kolana, w wyniku której przez niemal rok nie startował w międzynarodowych zawodach. Po powrocie do startów w kolejnym sezonie zadebiutował, zdobywając równocześnie pierwsze punkty, w Letnim Grand Prix. Wystąpił też ponownie w mistrzostwach świata juniorów, zajmując 39. pozycję indywidualnie.
15 sierpnia 2014 ukończył na 2. pozycji konkurs Letniego Grand Prix w Courchevel. W dwóch kolejnych, rozgrywanych w Hakubie zwyciężył. Na podium stanął też we wrześniu w zawodach w Ałmaty. W całym cyklu po zdobyciu 382 punktów został sklasyfikowany na 2. pozycji.
21 listopada 2014, podczas pierwszego treningu przed rozpoczynającymi sezon 2014/2015 Pucharu Świata zawodami w Klingenthal, Sjøen upadł po skoku na odległość 148 m (1,5 metra powyżej ówczesnego rekordu skoczni). Nie odniósł poważnych obrażeń. Szansę na debiut w Pucharze Świata otrzymał ostatecznie 20 grudnia 2014 w Engelbergu. W swoim pierwszym starcie w cyklu zajął 11. miejsce. W zawodach indywidualnych cyklu najwyższą pozycję w sezonie zajął 25 stycznia 2015 w Sapporo, gdzie zajął 7. miejsce. Wystąpił w zawodach skoków narciarskich na Mistrzostwach Świata Juniorów w Narciarstwie Klasycznym 2015. Zdobył na nich brązowy medal w zawodach indywidualnych (wyprzedzony został przez Johanna André Forfanga i Andreasa Wellingera), a także złoty medal w zawodach drużynowych.
Startował w Letnim Grand Prix w skokach narciarskich 2015. Indywidualnie najlepszym wynikiem Sjøena było 9. miejsce zajęte w sierpniu w Einsiedeln. W październiku 2015 poinformował, że z powodu problemów z motywacją i stresem przerywa starty. Powrócił do nich w grudniu tego samego roku, jednak w rozgrywanym bez kwalifikacji konkursie Pucharu Świata w Lillehammer zajął 64. miejsce i nie otrzymał powołania na kolejne zawody cyklu.
Ostatnie występy Norwega miały miejsce podczas Letniego Grand Prix w skokach narciarskich 2016 w Hinterzarten i Einsiedeln, zajmując odpowiednio 27. i 34. miejsce. Aktualnie (stan na wrzesień 2022) odbywa praktykę w studio tatuażu w Oslo.

</doc>
<doc id="2583460" url="https://pl.wikipedia.org/wiki?curid=2583460" title="Phillip Sjoeen">
Phillip Sjoeen



</doc>
<doc id="2583461" url="https://pl.wikipedia.org/wiki?curid=2583461" title="Pląśnik kubański">
Pląśnik kubański

Pląśnik kubański, złocik kubański ("Riccordia ricordii") – gatunek małego ptaka z rodziny kolibrowatych (Trochilidae), endemicznie występujący na Kubie i Bahamach. Nie jest zagrożony.
Taksonomia.
Jest to gatunek monotypowy. Za podgatunek pląśnika kubańskiego był dawniej uważany wymarły pląśnik bahamski ("Riccordia bracei").
Opis.
Długość ciała: samce 10,5–11,5 cm, samice 9,5–10,5 cm. Masa ciała 2,5–5 g.
Samce nabierają dojrzałego upierzenia w trzecim roku życia: grzbiet i pierś metalicznozielone ze złotym i niebieskim połyskiem. Skrzydła bardzo ciemne. Samiczka w barwach mniej połyskujących, dolna część ciała brązowawa. Okazy niedojrzałe podobne do samiczek. Dziób długi, nieco wygięty.
Są zdolne do lotu statycznego we wszystkich kierunkach. Żywią się nektarem i owadami łapanymi w locie i na kwiatach. Podczas pożywiania się wyginają ciało około 45 stopni. Nie chodzą, jedynie potrafią przysiadać na gałązkach.
Status.
Międzynarodowa Unia Ochrony Przyrody (IUCN) uznaje pląśnika kubańskiego za gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako pospolity. Trend liczebności populacji nie jest znany.

</doc>
<doc id="2583462" url="https://pl.wikipedia.org/wiki?curid=2583462" title="Cis Wallicha">
Cis Wallicha

Cis Wallicha ("Taxus wallichiana" Zucc.) – gatunek drzewa iglastego należący do rodziny cisowatych. Naturalnie występuje w Azji, na terenie Chin, Tajwanu, Nepalu i Laosu. Rzadziej można go spotkać w Europie i Ameryce Północnej. Jest uprawiany niemal wyłącznie w ogrodach botanicznych i arboretach.
Morfologia.
Stożkowy, szeroki. Dorasta do 20 m wysokości. Drzewo najczęściej niewielkie lub średnie. Korona gęsta i krępa.
Kora czerwonobrązowa, pokryta purpurowymi płatami, u dojrzałych osobników łuszcząca się.
Igły wąskie i długie, do 5 cm długości. Sierpowato zakrzywione i zaostrzone.
Roślina dwupienna, wiatropylna. Kwiaty męskie niepozorne, żółtozielone, kwitnie wiosną.
Jajowate, kanciaste, do 6,5 mm długości. Otoczone są czerwoną, mięsistą osnówką, z czasem ciemniejącą. Dojrzewają późnym latem lub jesienią.
Biologia i ekologia.
W Indiach i Himalajach stanowi gatunek pospolity, gdzie tworzy zwarte grupy krzewów. Wszystkie części rośliny, poza czerwoną osnówką są trujące. Podobnie jak w przypadku cisu pospolitego może być łatwo rozprzestrzeniany przez ptaki i szybko kiełkować w sporych ilościach w odpowiednich miejscach. Gatunek żywotny, długowieczny.
W ciągu ostatnich lat nastąpił znaczący spadek populacji tego gatunku na świecie, przez co jest zagrożony wyginięciem.
Zastosowanie.
Drewno twarde, elastyczne o pięknym rysunku.

</doc>
<doc id="2583463" url="https://pl.wikipedia.org/wiki?curid=2583463" title="Ramón Martí Soriano">
Ramón Martí Soriano



</doc>
<doc id="2583464" url="https://pl.wikipedia.org/wiki?curid=2583464" title="Świątynia Słońca w Modhera">
Świątynia Słońca w Modhera



</doc>
<doc id="2583466" url="https://pl.wikipedia.org/wiki?curid=2583466" title="Maximilian Aichern">
Maximilian Aichern

Maximilian Aichern (ur. 26 grudnia 1932 w Wiedniu) – austriacki duchowny rzymskokatolicki, benedyktyn, w latach 1982-2005 biskup diecezjalny Linzu. 
Życiorys.
1 marca 1955 złożył śluby zakonne w zgromadzeniu benedyktynów. 9 lipca 1959 uzyskał święcenia kapłańskie. 15 grudnia 1981 papież Jan Paweł II mianował go biskupem Linzu. Sakry udzielił mu 17 stycznia 1982 kardynał Franz König, ówczesny arcybiskup metropolita Wiednia. 18 maja 2005 złożył rezygnację i przeszedł na wcześniejszą emeryturę w wieku 72 lat (wiek emerytalny biskupów przewidziany w prawie kanonicznym to 75 lat). Od tego czasu pozostaje biskupem seniorem diecezji. 

</doc>
<doc id="2583468" url="https://pl.wikipedia.org/wiki?curid=2583468" title="Antoni Grudziński">
Antoni Grudziński

Antoni Grudziński (ur. 17 listopada 1897 w Wilnie, zm. 1 grudnia 1981 w Londynie) – pułkownik dyplomowany kawalerii Wojska Polskiego i Polskich Sił Zbrojnych, w 1964 mianowany przez Władysława Andersa generałem brygady.
Życiorys.
Studiował na Politechnice w Petersburgu. Służbę w wojsku rozpoczynał w lipcu 1918 w dywizjonie ułanów na Kubaniu, przemianowanym w okresie późniejszym na pułk ułanów 4 Dywizji Strzelców generała Żeligowskiego. Z dywizją powrócił do kraju. Był słuchaczem szkoły podchorążych od listopada 1919 do kwietnia 1920. W czasie wojny polsko-bolszewickiej dowodził plutonem w 14 pułku ułanów, do listopada 1926 był w tym samym pułku adiutantem.
Z dniem 2 listopada 1926 został przydzielony do Wyższej Szkoły Wojennej w Warszawie, w charakterze słuchacza Kursu Normalnego 1926–1928. Z dniem 31 października 1928, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Dowództwa 2 Dywizji Kawalerii w Warszawie na stanowisko oficera sztabu. 24 kwietnia 1930 został przesunięty na stanowisko pełniącego obowiązki szefa sztabu 2 Dywizji Kawalerii w Warszawie. Z dniem 1 listopada 1930 został przydzielony do składu osobowego inspektora armii we Lwowie. Powraca w listopadzie 1934 na dowódcę szwadronu w 14 pułku ułanów Jazłowieckich we Lwowie, a w styczniu 1935 otrzymał przydział do Oddziału III Sztabu Głównego. W lipcu 1939 został mianowany zastępcą dowódcy 14 pułku ułanów we Lwowie.
Kampanię wrześniową odbywał w Oddziale Operacyjnym Sztabu Naczelnego Wodza w Polsce, a następnie we Francji, gdzie został przydzielony do Oddziału Operacyjnego Sztabu XX Korpusu Francuskiego. Zastępca szefa Oddziału III sztabu Naczelnego Wodza w Londynie od czerwca 1940. 30 czerwca 1941 objął dowództwo dywizjonu rozpoznawczego I Korpusu, który 30 czerwca 1942 został przeformowany w 1 pułk rozpoznawczy. 13 lipca 1942 przekazał dowodzenie pułkiem i przeszedł na stanowisko zastępcy dowódcy 16 Brygady Pancernej. Oficer do zleceń szefa w sztabie Naczelnego Wodza w Londynie w latach 1943–1944, a od marca do września 1944 oficerem łącznikowym Naczelnego Wodza przy brytyjskim Dowództwie 21 Grupy Armii. We wrześniu 1944 został wyznaczony na stanowisko zastępcy dowódcy 10 Brygady Kawalerii Pancernej. Od czerwca 1945 do czerwca 1947 dowodził tą brygadą. W czerwcu 1947 wstąpił do Polskiego Korpusu Przysposobienia i Rozmieszczenia i objął w nim dowództwo 54 Grupy Brygadowej PKPR. 
Po demobilizacji osiadł w Londynie. 27 maja 1978 został mianowany zastępcą przewodniczącego Wojskowej Komisji Orzekającej. Był współpracownikiem Instytutu im. gen. Sikorskiego w Londynie. Zginął 1 grudnia 1981 w wypadku drogowym.

</doc>
<doc id="2583469" url="https://pl.wikipedia.org/wiki?curid=2583469" title="Dennis (zespół muzyczny)">
Dennis (zespół muzyczny)

Dennis – polska grupa muzyczna wykonująca disco polo, założona jesienią 1994 roku przez Jacka Krupińskiego i Leszka Śmieszka. Później do tego zespołu dołączył Krzysztof Leśnik. Wydali do tej pory trzy albumy, z takimi utworami jak: "Marzenie", "Po prostu Ty", "Miłość i łzy", "Zimny drań", "Powiem Ci jedno", "Ładne oczy twe" i wiele innych. W 1998 roku na III Ogólnopolskim Festiwalu Muzyki Disco Polo w Ostródzie otrzymali nagrodę za zespół roku.
W 2001 roku zespół zawiesił działalność i skupił się na innych formach aktywności muzycznej. Siedem lat później zespół zreaktywował się w składzie Krzysztof Leśnik i Marek "Muhha" Muszyński. Wydali poprockową płytę pt "Zwariowałem" pod szyldem "I.Q". W 2010 roku wydali płytę pt. "Chcę więcej". W 2012 roku podczas XVII Festiwalu Muzyki Tanecznej w Ostródzie zespół zaprezentował się pod nową nazwą Denni&amp;Lejdis. W 2014 zespół Dennis zakończył działalność muzyczną, a Krzysztof Leśnik rozpoczął solową karierę muzyczną. Dwa lata później zespół Dennis znowu został reaktywowany i zaśpiewał piosenkę "Wyspa".

</doc>
<doc id="2583471" url="https://pl.wikipedia.org/wiki?curid=2583471" title="Salvador Estrugo Solves">
Salvador Estrugo Solves



</doc>
<doc id="2583477" url="https://pl.wikipedia.org/wiki?curid=2583477" title="Adrian Strzałkowski">
Adrian Strzałkowski

Adrian Strzałkowski (ur. 28 marca 1990 w Szczecinie) – polski lekkoatleta, specjalizujący się w skoku w dal. 
Odpadł w eliminacjach młodzieżowych mistrzostw Europy (2011) oraz halowych mistrzostw Europy (2013). We wrześniu 2013 został w Nicei mistrzem igrzysk frankofońskich. 
Medalista mistrzostw Polski seniorów ma w dorobku jeden złoty (Toruń 2013) i jeden srebrny (Szczecin 2014) medal. Czterokrotnie stawał na podium halowych mistrzostw Polski zdobywając trzy złota (Spała 2013, Sopot 2014 i Toruń 2015) oraz srebro (Spała 2012). Strzałkowski był medalistą mistrzostw Polski w kategoriach młodzieżowców (złoto – Radom 2012 oraz srebro – Gdańsk 2011).
Rekordy życiowe: stadion – 8,02 (31 lipca 2014, Szczecin); hala – 8,18 (7 marca 2014, Sopot) halowy rekord Polski.

</doc>
<doc id="2583496" url="https://pl.wikipedia.org/wiki?curid=2583496" title="Salvador Ferrandis Seguí">
Salvador Ferrandis Seguí



</doc>
<doc id="2583514" url="https://pl.wikipedia.org/wiki?curid=2583514" title="Chlorostilbon ricordii">
Chlorostilbon ricordii



</doc>
<doc id="2583515" url="https://pl.wikipedia.org/wiki?curid=2583515" title="Macierz sprzężona hermitowsko">
Macierz sprzężona hermitowsko



</doc>
<doc id="2583517" url="https://pl.wikipedia.org/wiki?curid=2583517" title="Giuseppe Guarino">
Giuseppe Guarino

Giuseppe Guarino (ur. 6 marca 1827 w Montedoro, zm. 22 września 1897 w Messynie) – włoski duchowny katolicki, kardynał, arcybiskup Messyny.
Życiorys.
Święcenia kapłańskie przyjął 22 września 1849. 23 lutego 1872 został wybrany arcybiskupem Syrakuz. Sakrę przyjął 17 marca 1872 w Palermo z rąk kardynała Michelangelo Celesii. 5 lipca 1875 przeszedł na stolicę metropolitalną Messyny, na której pozostał już do śmierci. 16 stycznia 1893 Leon XIII wyniósł go do godności kardynalskiej. 

</doc>
<doc id="2583521" url="https://pl.wikipedia.org/wiki?curid=2583521" title="Journal of Sex &amp; Marital Therapy">
Journal of Sex &amp; Marital Therapy

Journal of Sex &amp; Marital Therapy – recenzowane czasopismo naukowe publikujące prace z dziedziny seksuologii.
Wyróżnione tematy, jakie pojawiają się na łamach czasopisma obejmują:
Impact factor „Journal of Sex &amp; Marital Therapy” za rok 2015 wyniósł 1,514, co dało mu:
Na polskiej liście czasopism punktowanych przez Ministerstwo Nauki i Szkolnictwa Wyższego z 2015 roku periodyk otrzymał 25 punktów.

</doc>
<doc id="2583522" url="https://pl.wikipedia.org/wiki?curid=2583522" title="Jorge Guasch">
Jorge Guasch

Jorge Alberto Guasch Bazán (17 stycznia 1961) - piłkarz paragwajski występujący podczas kariery na pozycji pomocnika.
Kariera klubowa.
Guasch rozpoczął karierę piłkarską w Guaraní de Davaru Carapeguá w 1975. W 1976 przeszedł do najsłynniejszego paragwajskiego klubu Olimpii Asunción.
W Olimpii występował do końca swej kariery do 1991 i zdobył z nią w tym czasie dziewięciokrotnie mistrzostwo Paragwaju w 1978, 1979, 1980, 1981, 1982, 1983, 1985, 1988 i 1989. Na arenie międzynarodowej zdobył z Olimpią Copa Libertadores 1979 wystąpił w drugim meczu finałowym) oraz Puchar Interkontynentalny. W 1990 po raz drugi zdobył Copa Libertadores, jednak w meczach finałowych z ekwadorską Barceloną nie wystąpił.
Kariera reprezentacyjna.
Guasch występował w reprezentacji Paragwaju w latach 1985-1991.
W 1986 był kadrze na Mistrzostwa Świata. Na turnieju w Meksyku wystąpił we wszystkich czterech meczach z Irakiem, Meksykiem, Belgią i Anglią.
W 1987 uczestniczył w turnieju Copa América Guasch był rezerwowym i nie wystąpił w żadnym meczu. W 1989 po raz drugi wystąpił w Copa AméricaW tuenieju Isasi wystąpił w siedmiu meczach z Peru, Kolumbią, Wenezuelą, Urugwajem, Paragwajem, Brazylii oraz Argentyną.
Ogółem w latach 1985-1991 rozegrał w reprezentacji 47 meczów.

</doc>
<doc id="2583524" url="https://pl.wikipedia.org/wiki?curid=2583524" title="Jorge Alberto Guasch">
Jorge Alberto Guasch



</doc>
<doc id="2583525" url="https://pl.wikipedia.org/wiki?curid=2583525" title="Cis kanadyjski">
Cis kanadyjski

Cis kanadyjski ("Taxus canadensis" Marshall) – gatunek drzewa iglastego należący do rodziny cisowatych. Występuje na wschodnim wybrzeżu Ameryki Północnej, od Nowej Fundlandii po Wirginię.
Morfologia.
Niewielkie drzewo lub duży krzew, często nieprzekraczający 2 metrów wysokości. Korona wybujała, rozgałęziona.
Kora czerwonawa, bardzo cienka, lekko się łuszczy i odpada.
Igły zaostrzone, posiadające mniej substancji trujących od innych gatunków. Z wierzchu ciemnozielone, pod spodem zdecydowanie jaśniejsze. Do 2,5 cm długości.
Jedyny gatunek jednopienny cisa. Kwiaty męskie i żeńskie pojawiają się na tym samym drzewie.
Jajowate, kanciaste, otoczone czerwoną osnówką. Dojrzewają późnym latem lub jesienią.
Biologia i ekologia.
Występuje na terenach od 0-1500 m n.p.m. Zasiedla lasy iglaste lub mieszane, torfowiska, bagna, wąwozy, ale nierzadko porasta również górskie zbocza.

</doc>
<doc id="2583526" url="https://pl.wikipedia.org/wiki?curid=2583526" title="Jorge Alberto Guasch Bazán">
Jorge Alberto Guasch Bazán



</doc>
<doc id="2583528" url="https://pl.wikipedia.org/wiki?curid=2583528" title="Eufemio Raúl Fernández Cabral">
Eufemio Raúl Fernández Cabral



</doc>
<doc id="2583529" url="https://pl.wikipedia.org/wiki?curid=2583529" title="Pilik czerwonodzioby">
Pilik czerwonodzioby

Pilik czerwonodzioby ("Priotelus temnurus") – gatunek średniej wielkości ptaka z rodziny trogonów (Trogonidae). Występuje endemicznie na Kubie oraz sąsiedniej wyspie Isla de la Juventud. Na Kubie nazywany jest popularnie "tocororo" od dźwięków jakie wydaje i uważany za symbol tego państwa ze względu na biało-czerwono-niebieskie upierzenie, w barwach flagi kubańskiej.

</doc>
<doc id="2583532" url="https://pl.wikipedia.org/wiki?curid=2583532" title="Mały pingwinek Popolo">
Mały pingwinek Popolo

Mały pingwinek Popolo (kor. 뽀롱뽀롱 뽀로로, "Porong Porong Pororo", ang. "Pororo the Little Penguin", 2003-2007) – południowokoreański serial animowany stworzony przez Iconix Entertainment.
W Polsce premiera serialu odbyła się 1 marca 2012 roku na kanale MiniMini+. Od 2 grudnia 2013 roku serial był emitowany na antenie ATM Rozrywka.
Opis fabuły.
Serial opisuje przygody małego pingwinka imieniem Popolo oraz jego przyjaciół - dinozaura Krakusia, niedźwiedzia polarnego Tobika, lisa Rudka oraz Luli, którzy mieszkają na białej wyspie w malutkiej wiosce zamieszkiwanym przez zwierzęta.
Wersja polska.
Opracowanie wersji polskiej: Polmedia
Bohaterom głosów użyczyli:
i inni
Lektor: Piotr Borowiec

</doc>
<doc id="2583534" url="https://pl.wikipedia.org/wiki?curid=2583534" title="Maciej Glogier">
Maciej Glogier

Maciej Glogier h. Pracowoc (ur. 24 lutego 1869 w Radomiu, zm. 20 sierpnia 1940 tamże) – polski prawnik, społecznik i samorządowiec. W latach 1922-1927 senator RP.
Syn Kiliana Ferdynanda Antoniego Glogiera i Zofii Stokowskiej h. Drzewica. 15 czerwca 1896 r. poślubił Martynę Marię Wereszczyńską h. Korczak. Ukończył prawo na Uniwersytecie Warszawskim. W latach 1914-1917 wiceprezydent Radomia. Szef VIII Wydziału Statystycznego Komisji Szkolnej Ziemi Radomskiej pod kierunkiem Maksymiliana Skotnickiego (1915). Od 1917 prezes sądu w Radomiu.
Pierwszy kierownik szkoły muzycznej w Radomiu. Członek wielu stowarzyszeń i organizacji. W latach 1922-1927 senator RP. W 1928 r. odznaczony Orderem Grzegorza Wielkiego przez papieża Piusa XI. Został pochowany na cmentarzu przy ul. Limanowskiego w Radomiu.

</doc>
<doc id="2583535" url="https://pl.wikipedia.org/wiki?curid=2583535" title="Wacław Zbyszewski">
Wacław Zbyszewski

Wacław Alfred Zbyszewski herbu Topór, pseudonim „W.A.Z.” (ur. 2 maja 1903 w Bokijówce na Ukrainie, zm. 2 lipca 1985 w Paryżu) – polski dziennikarz i publicysta, brat Karola Zbyszewskiego.
Życiorys.
Po dzieciństwie spędzonym w rodzinnym majątku wraz z rodzicami zamieszkał 1915 w Kijowie, tam rozpoczął naukę szkolną, w roku 1919 przeniósł się do Warszawy. Po ukończeniu warszawskiego gimnazjum im. Stanisława Staszica studiował prawo i ekonomię na Uniwersytecie Jagiellońskim, gdzie obronił także pracę doktorską.
Zadebiutował jako publicysta 1923 w dzienniku „Czas”. Publikował też w wileńskim dzienniku „Słowo”, i warszawskim dwutygodniku „Bunt Młodych”.
Od roku 1924 pracował w Ministerstwie Spraw Zagranicznych, przebywał m.in. w placówkach konsularnych w Paryżu (1927–1928), Nowym Jorku (1928–1931) i Tokio (1931–1933). W końcu roku 1933 odszedł ze służby dyplomatycznej. 1935–1939 pracował w Banku Polskim. W roku 1939 został korespondentem dziennika „Słowo” w Londynie i tam pozostał na stałe. Po wybuchu II wojny światowej rozpoczął pracę w polskiej sekcji radia BBC. Pracował też w emigracyjnym Ministerstwie Informacji i Dokumentacji.
Po wojnie pozostał na emigracji, współpracował z monachijskim oddziałem rozgłośni Głos Ameryki, „Dziennikiem Polskim i Dziennikiem Żołnierza” oraz z miesięcznikiem „Kultura”, był paryskim korespondentem Rozgłośni Polskiej Radia Wolna Europa. Prowadził ożywioną korespondencję z przedstawicielami polskiej emigracji. Zachowane listy stanowią cenne źródło historyczne. Mimo doskonałej znajomości wielu języków obcych publikował wyłącznie w języku polskim. Zmarł w Paryżu 2 lipca 1985 roku.

</doc>
<doc id="2583542" url="https://pl.wikipedia.org/wiki?curid=2583542" title="Kultura energetyczna">
Kultura energetyczna

Kultura energetyczna - z etymologicznego punktu widzenia jest to humanistyczna strategia podejścia do spraw energii, zarówno ze strony jej producentów, jak i konsumentów, umożliwiająca rozwiązywanie problemów społecznych. 
Pojęcie kultury energetycznej związane jest między innymi z aspektami poszanowania energii. Pojęcie to można wpisać również w obszar kapitału kulturowego, do którego zalicza się także takie ściśle z energetyką związane czynniki, jak kondycja moralnego społeczeństwa, zgodność zasad prawnych z odczuciami społecznymi dominujące zazwyczaj, kondycję nauki, kulturę polityczną, kulturę techniczną oraz kulturę życia codziennego. Kultura energetyczna może być ponadto składnikiem kultury ekologicznej.

</doc>
<doc id="2583545" url="https://pl.wikipedia.org/wiki?curid=2583545" title="Przeprowadzka (film 1988)">
Przeprowadzka (film 1988)

Przeprowadzka (ang. "Moving") – amerykańska komedia z udziałem Richarda Pryora.
Obsada.
i inni...

</doc>
<doc id="2583548" url="https://pl.wikipedia.org/wiki?curid=2583548" title="Zbigniew Kiliński">
Zbigniew Kiliński

Zbigniew Kiliński (ur. 6 sierpnia 1919 w Warszawie, zm. 13 grudnia 1993 tamże) – polski tancerz, choreograf.
Od 1932 był solistą baletu założonego przez Feliksa Parnella, od 1937 do 1939 był pierwszym solistą w Polskim Balecie Reprezentacyjnym utworzonym przez Leona Wójcikowskiego. Po 1945 był tancerzem i choreografem w warszawskim Teatrze Wielkim. Przez wiele lat był choreografem Zespołu Pieśni i Tańca „Mazowsze”, a także kierownikiem artystycznym Państwowej Średniej Szkoły Baletowej. Był zasłużonym członkiem Związku Artystów Scen Polskich.
Wśród licznych nagród i odznaczeń należy wyróżnić:
Został pochowany na cmentarzu Bródnowskim (kw. 49D-IV-24)

</doc>
<doc id="2583555" url="https://pl.wikipedia.org/wiki?curid=2583555" title="Komitet Centralny Komunistycznej Partii Chin">
Komitet Centralny Komunistycznej Partii Chin

Komitet Centralny Komunistycznej Partii Chin () – centralna instancja partii, wykonująca polecenia Biura Politycznego Komunistycznej Partii Chin, "de facto" organ zarządzania wszystkimi dziedzinami życia w tym kraju.
Siedziba.
Oficjalnie Komitet Centralny KPCh mieści się w Zhongnanhai, części Zakazanego Miasta, które "de facto" jest jedynie siedzibą kierownictwa partii i rządu ChRL. Większość komórek organizacyjnych mieści się w różnych częściach Pekinu.

</doc>
<doc id="2583557" url="https://pl.wikipedia.org/wiki?curid=2583557" title="Alexander Abramenko">
Alexander Abramenko



</doc>
<doc id="2583559" url="https://pl.wikipedia.org/wiki?curid=2583559" title="Grab amerykański">
Grab amerykański

Grab amerykański ("Carpinus caroliniana" Walter) – gatunek średniej wielkości drzewa liściastego z rodziny brzozowatych ("Betulaceae") (we współczesnych systemach APG, w innych ujęciach w rodzinie leszczynowatych). Występuje w Ameryce Północnej, na wschodzie Kanady oraz na południowym wschodzie Stanów Zjednoczonych.
Biologia i ekologia.
Nie jest często sadzony, lecz pod względem estetyki liści oraz barw jesiennych przewyższa swojego europejskiego kuzyna. Rdzenni Amerykanie używali tego gatunku grabu przy wielu schorzeniach.
Podgatunki:

</doc>
<doc id="2583562" url="https://pl.wikipedia.org/wiki?curid=2583562" title="Dimitri Archipow">
Dimitri Archipow



</doc>
<doc id="2583563" url="https://pl.wikipedia.org/wiki?curid=2583563" title="Dimitrij Archipow">
Dimitrij Archipow



</doc>
<doc id="2583566" url="https://pl.wikipedia.org/wiki?curid=2583566" title="Dáibhí Ó Cróinín">
Dáibhí Ó Cróinín

Dáibhí Ó Cróinín – irlandzki mediewista, profesor National University of Ireland w Galeway, członek Królewskiej Akademii Irlandzkiej, wnuk Elizabeth Cronin, tradycyjnej śpiewaczki irlandzkiej. Specjalizuje się w najdawniejszej historii Irlandii.

</doc>
<doc id="2583568" url="https://pl.wikipedia.org/wiki?curid=2583568" title="Anastassia Gunczenko">
Anastassia Gunczenko



</doc>
<doc id="2583570" url="https://pl.wikipedia.org/wiki?curid=2583570" title="Princess of China">
Princess of China

Princess of China – utwór angielskiej rockowej grupy Coldplay nagrany wraz z gościnnym udziałem barbadoskiej piosenkarki pop Rihanny. Utwór został wydany 14 lutego 2012 roku przez wytwórnię Parlophone i Capitol Records jako czwarty singel zespołu z jego piątego albumu studyjnego zatytułowanego "Mylo Xyloto". Tekst piosenki został stworzony przez członków zespołu i angielskiego kompozytora Briana Eno.
Promocja.
Coldplay razem z Rihanną po raz pierwszy zaśpiewali wspólnie „Princess of China” podczas rozdania nagród Grammy w Los Angeles.

</doc>
<doc id="2583572" url="https://pl.wikipedia.org/wiki?curid=2583572" title="Dubai Duty Free Tennis Championships 2012 (mężczyźni)">
Dubai Duty Free Tennis Championships 2012 (mężczyźni)

Dubai Duty Free Tennis Championships 2012 – tenisowy turniej ATP rangi ATP World Tour 500 z cyklu Dubai Duty Free Tennis Championships rozgrywany w dniach 27 lutego–3 marca 2012 roku w Dubaju na kortach twardych o puli nagród 1 700 475 dolarów amerykańskich.

</doc>
<doc id="2583578" url="https://pl.wikipedia.org/wiki?curid=2583578" title="Siergiej Karpetczenko">
Siergiej Karpetczenko



</doc>
<doc id="2583579" url="https://pl.wikipedia.org/wiki?curid=2583579" title="Mychajło Rudnycki">
Mychajło Rudnycki

dr Mychajło Rudnycki, ukr. "Михайло Іванович Рудницький" (ur. 7 stycznia 1889, zm. 1 lutego 1975) – ukraiński pisarz, poeta, literaturoznawca, krytyk, tłumacz.
Życiorys.
Urodził się w Podhajcach, mieście znajdującym się wówczas we Wschodniej Galicji (obecnie obwód tarnopolski, rejon podhajecki), w rodzinie notariusza.
Po ukończeniu gimnazjum w Brzeżanach w 1907 r. rozpoczął studia na Wydziale Filologicznym na Uniwersytecie Lwowskim we Lwowie. W 1914 r. otrzymał tytuł doktora filozofii (praca doktorska na temat Iwan Franko jako pisarz i krytyk). W czasie studiów pracował we lwowskim wydawnictwie Polska księgarnia (1907-1914). W l. 1910-1911 oraz 1921-1922 kontynuował naukę w Paryżu, a w latach 1920-1921 w Londynie. W 1915 roku wyjechał do Kijowa. Przez jakiś czas wykładał na Wydziale Filologicznym Kijowskiego Uniwersytetu im. świętego Włodzimierza. Od 1922 r. pracował również jako wykładowca w rodzinie notariusza. Następnie zajął się działalnością dziennikarską. Był współredaktorem gazety „Diło” (1929-1939), współredaktorem czasopisma „Nazustricz” (1934-1939) oraz kierownikiem działu krytyki gazety „Wilna Ukraina” (1939-1940).
W 1937 r. został kandydatem na stanowisko profesora Katedry Literatury Ukraińskiej na Uniwersytecie Jana Kazimierza we Lwowie, jednak polskie władze nie zatwierdziły tego wyboru.
W l. 1939-1941 w czasie okupacji miasta pracował na częściowo już zukrainizowanym Uniwersytecie we Lwowie, wykładając literaturę ukraińską i angielską. W 1944 r. ponownie rozpoczął pracę na Uniwersytecie Lwowskim, przemianowanym wówczas już na im. Iwana Franki i objął posadę kierownika Katedry Literatury Obcej, pełniąc tę funkcję do 1947 r. Jednocześnie wykonywał obowiązki dziekana Wydziału Filologicznego.
W latach 1947-1958 był kierownikiem Katedry Filologii Angielskiej. Wykładał również w Ukraińskim Instytucie Poligraficznym im. Fiodorowa (1951-1953) oraz był pracownikiem Katedry Literatury Ukraińskiej na Uniwersytecie Lwowskim (1958–1963).
Zmarł we Lwowie 1 lutego 1975 roku.
Twórczość.
Mychajło Rudnycki rozpoczął działalność literacką w 1917 r. Był członkiem literackiego ugrupowania Mołoda Muza, które powstało we Lwowie na początku XX wieku. Napisał interesujące wspomnienia, m.in. o J. Kasprowiczu i T. Boyu-Żeleńskim, w zbiorach: Pys’mennyky zbłyz’ka, Nenapysani noweły, Neperedbaczeni zustriczi.
Opinie ukraińskich literatów dotyczące działalności tłumaczeniowej.
"To naprawdę wielkie szczęście - rozumieć język innych narodów, umieć przekazać myśli i uczucia innych ludzi" (W. Sułyma, Uniwersytet Lwowski).
"Mychajło Rudnycki to niezwykle ciekawa, znacząca i nieprzeciętna postać w kulturalnym życiu Ukrainy XX wieku. (…) Był autorem największej ilości przekładów, które zamieszczono na stronach galicyjskich periodyków; zachwyca również wielki krąg jego zainteresowań związanych z przekładem, obejmujący utwory od austriackiej po japońską literaturę..." (A. Wasyłyk, Uniwersytet Lwowski)

</doc>
<doc id="2583584" url="https://pl.wikipedia.org/wiki?curid=2583584" title="Oksana Kuszenko">
Oksana Kuszenko



</doc>
<doc id="2583587" url="https://pl.wikipedia.org/wiki?curid=2583587" title="Ashanti (film 1979)">
Ashanti (film 1979)

Ashanti (ang. "Ashanti") – amerykański film przygodowy z 1979 roku, znany też w Polsce pod alternatywnym tytułem "Porwanie".
Opis fabuły.
Doktor Anansa Linderby opiekuje się chorymi ludźmi w Afryce. Pewnego dnia pada ofiarą porywaczy, którzy liczą na uzyskanie za nią okupu. Śladem porywaczy wyrusza jej mąż, który pragnie za wszelką cenę uratować żonę.

</doc>
<doc id="2583590" url="https://pl.wikipedia.org/wiki?curid=2583590" title="Karolina Owczarz">
Karolina Owczarz

Karolina Owczarz (ur. 4 lutego 1993 w Łodzi) – polska bokserka wagi lekkiej, zawodniczka MMA wagi muszej oraz była dziennikarka sportowa Polsatu Sport. Od 2018 zawodniczka polskiej federacji KSW. Obecna nr. 6 rankingu KSW w wadze słomkowej kobiet.
Życiorys i przeszłość w boksie.
Mistrzyni Polski Juniorek w kategorii 57 kg. Uczestniczka bokserskiego programu reality-show telewizji meksykańskiej „Reto de campeonas”.
Zdobyła złoty medal na Mistrzostwach Polski w Boksie Kobiet w 2011 roku, a także brązowy medal w roku 2010.
Medalistka i zwyciężczyni wielu imprez krajowych i międzynarodowych.
W 2013 roku zawiesiła karierę bokserską i pracuje od tego czasu jako dziennikarka Polsatu Sport.
Od 2018 roku rozpoczęła karierę w mieszanych sztukach walki (MMA) i związała się kontraktem z polską federacją Konfrontacją Sztuk Walki. 
Kariera MMA.
3 marca 2018 roku zadebiutowała w MMA podczas gali „KSW 42: Khalidov vs. Narkun", odbywającej się w rodzinnym mieście w Łodzi, gdzie już w pierwszej rundzie poddała duszeniem zza pleców Paulinę Raszewską.
23 marca 2019 w drugiej swojej zawodowej walce podczas „KSW 47: The X-Warriors" pokonała po niejednogłośnej decyzji znaną z kick-boxingu, Martę Chojnowską.
7 grudnia 2019 na „KSW 52: Race" poddała duszeniem trójkątnym nogami Aleksandrę Rolę w drugiej odsłonie.
14 listopada na gali „KSW 56: Polska vs. Chorwacja" przegrała swój pierwszy pojedynek decyzją jednogłośną z Justyną Habą.
Kolejną walkę stoczyła 5 czerwca 2021 na „KSW 61: To Fight or Not To Fight", rywalką Owczarz została zawodniczka ze Słowenii, Monika Kučinič. Pojedynek po trzech rundach jednogłośnie zwyciężyła.
23 października 2021 podczas wydarzenia „KSW 64: Przybysz vs. Santos" zawalczyła z bardziej doświadczoną Sylwią Juśkiewicz. Walkę przegrała jednogłośnie na pełnym dystansie.
W Warszawie na gali „KSW 73: Sarara vs. Wrzosek" zwyciężyła jednogłośnym werdyktem z Natalią Baczyńską-Krawiec.
Na gali "XTB KSW 81", która odbędzie się 22 kwietnia 2023 w Tomaszowie Mazowieckim zmierzy się z niepokonaną Adrianną Kreft.

</doc>
<doc id="2583591" url="https://pl.wikipedia.org/wiki?curid=2583591" title="Porwanie (film 1979)">
Porwanie (film 1979)



</doc>
<doc id="2583592" url="https://pl.wikipedia.org/wiki?curid=2583592" title="Natalia Oriechowa">
Natalia Oriechowa



</doc>
<doc id="2583594" url="https://pl.wikipedia.org/wiki?curid=2583594" title="Natalia Razumowskaja">
Natalia Razumowskaja



</doc>
<doc id="2583596" url="https://pl.wikipedia.org/wiki?curid=2583596" title="Aleksander Smyszljajew">
Aleksander Smyszljajew



</doc>
<doc id="2583598" url="https://pl.wikipedia.org/wiki?curid=2583598" title="I dom, i muzeum">
I dom, i muzeum

I dom, i muzeum – instalacja polskiej artystki współczesnej Zofii Kulik składająca się z dwóch części: niewielkiego obelisku i serii fotografii. Praca miała zostać pokazana po raz pierwszy jako część wystawy monograficznej "Od Syberii do Cyberii", odbywającej się w Muzeum Narodowym w Poznaniu (maj-czerwiec 1999 roku).
Opis instalacji.
Instalacja została przemyślana pod kątem wystawienia jej w hallu Muzeum Narodowego w Poznaniu. W jego centralnym punkcie artystka umieściła obelisk otoczony z dwóch stron tralkami (zdemontowanymi z jej własnego domu), mającymi nawiązywać do konstrukcji schodów w tym samym pomieszczeniu. Obelisk postawiła na podwyższeniu przykrytym draperią przypominającą sukienkę. Dolną część obelisku otoczyła fryzem ze współczesną reklamą prasową przedstawiającą grecką boginię ogniska domowego – Hestię. Natomiast wzdłuż ścian hallu artystka rozwiesiła czternaście fotografii przedstawiających zbliżenia męskich genitaliów antycznych rzeźb, zgromadzonych w petersburskim Ermitażu. Pod fotografiami znalazły się – także jako zdjęcia – oryginalne podpisy tych rzeźb (w trzech językach). Wszystkie fotografie były stop-klatkami filmu wideo, nakręconego w rosyjskim muzeum, Zofia Kulik nadała im wspólny tytuł "Skarby z Ermitażu".
Znaczenie.
Kompozycja pracy nawiązuje do różnorakich opozycji: płciowej (mężczyzna – kobieta), przestrzennej (muzeum – przestrzeń publiczna "versus" dom – przestrzeń prywatna) czy narodowej (muzeum polskie i muzeum rosyjskie). Kształt obelisku przywołuje symbolikę fallocentryczną, kojarzoną z władzą i patriarchalnym porządkiem społecznym. Podkreśla to umieszczenie u podstawy obelisku wizerunku Hestii oraz rozmieszczenie wokół fotografii wyrzeźbionych męskich genitaliów. Tę hierarchię płci (płeć męska symbolizuje władzę, którą płeć żeńska podtrzymuje), obecną w historii ludzkości, odzwierciedlają właśnie kolekcje muzeów.
Wystawa.
Instalacja miała być częścią wystawy monograficznej "Od Syberii do Cyberii", odbywającej się od maja do czerwca 1999 roku, jednak dyrektor Muzeum Narodowego w Poznaniu Konstanty Kalinowski nie zgodził się na umieszczenie jej w centralnie położonym hallu placówki. Argumentował, że w takim miejscu muzeum nie mogą znajdować się zdjęcia genitaliów. Dyrekcja oferowała artystce inne pomieszczenia, w których instalacja mogłaby się znajdować. Z kolei Kulik proponowała, aby męskie genitalia zasłonić doczepionymi listkami figowymi, jednak nie zgodzono się na to argumentując, że byłaby to cenzura.
W ostateczności pracę pokazano bez serii zdjęć; niedługo po otwarciu wystawy zdemontowano na prośbę artystki także sam obelisk. Wicedyrektor Andrzej Woziński tłumaczył na łamach prasy lokalnej, że na podjęcie decyzji miała także wpływ trwająca wówczas wizyta w Polsce papieża Jana Pawła II.

</doc>
<doc id="2583599" url="https://pl.wikipedia.org/wiki?curid=2583599" title="Jowisz LXXII">
Jowisz LXXII

S/2011 J 1 – 65. potwierdzony naturalny satelita Jowisza. Został odkryty 27 września 2011 roku przez Scotta Shepparda.
Średnica S/2011 J 1 wynosi około 1 km. Okrąża on Jowisza w średniej odległości 23 446 000 km w czasie nieco dłuższym niż 736 dni. Jego orbita ma mimośród 0,2534 i jest nachylona pod kątem 165,3° do ekliptyki, czyli księżyc ten porusza się ruchem wstecznym. S/2011 J 1 wraz z S/2011 J 2 są dwoma najmniejszymi naturalnymi satelitami w Układzie Słonecznym.

</doc>
<doc id="2583601" url="https://pl.wikipedia.org/wiki?curid=2583601" title="Rusłan Szarifulin">
Rusłan Szarifulin



</doc>
<doc id="2583604" url="https://pl.wikipedia.org/wiki?curid=2583604" title="Władimir Tiumieńcew">
Władimir Tiumieńcew



</doc>
<doc id="2583606" url="https://pl.wikipedia.org/wiki?curid=2583606" title="Porwanie">
Porwanie



</doc>
<doc id="2583613" url="https://pl.wikipedia.org/wiki?curid=2583613" title="USS United States (CVA-58)">
USS United States (CVA-58)

USS United States (CVA-58) – amerykański lotniskowiec, którego budowę rozpoczęto w 1949 roku, już jednak kilka dni po położeniu stępki program został przerwany, skutkiem ścierania się w Stanach Zjednoczonych koncepcji sił strategicznych tego państwa. Już na etapie projektowym ścierały się dwie koncepcje tego okrętu. Pierwsza z nich przewidywała budowę bardzo dużego lotniskowca uderzeniowego, druga zaś przewidywała dla niego jedynie rolę platformy strategicznego ataku nuklearnego, umożliwiającą wykonanie z pomocą startujących z niego samolotów dalekiego zasięgu, przeprowadzenia uderzenia głęboko na terytorium wroga. Obie koncepcje zakładały przenoszenie przez okręt samolotów bombowych ADR-42 o zasięgu 2000 mil morskich przy prędkości 500 węzłów. Projekt opierał się początkowo na aspekcie uderzenia strategicznego, zrezygnowano z hangaru dla samolotów postanawiając że będą one stacjonować wprost na pokładzie startowym, do startu używać zaś będą dwóch bardzo silnych katapult. Mimo że siły powietrzne marynarki domagały się ukrytego w kadłubie hangaru, jego konstruktorzy - powołując się na problemy z odprowadzaniem spalin, zaoferowali swoje podejście, z bardzo ograniczoną struktura nadbudówki ponad pokładem startowym. W efekcie miał powstać wyspecjalizowany okręt, z grupą lotniczą składającą się z 24 ciężkich bombowców ADR-42, o wyporności standardowej 68,250 długich ton, 362,7 metra długości oraz 39,6 metrami szerokości (49,83 metra szerokości wraz ze sponsonami dział). Pokład lotniczy miał mieć długość 341,4 metra oraz 40,23 metra szerokości.

</doc>
<doc id="2583616" url="https://pl.wikipedia.org/wiki?curid=2583616" title="Randall Bailey">
Randall Bailey

Randall Bailey (ur. 13 września 1974 w Opa-Locka) – amerykański bokser, były zawodowy mistrz świata wagi półśredniej (do 147 funtów) organizacji IBF oraz wagi lekkopółśredniej (do 140 funtów) organizacji WBO.
Karierę zawodową rozpoczął 6 kwietnia 1996. Do marca 1999 stoczył 18 walk, wszystkie wygrywając przed czasem.
15 maja 1999 w Miami stanął do pojedynku o tytuł mistrza świata federacji WBO w wadze lekkopółśredniej z broniącym pasa Meksykaninem Carlosem Gonzalezem. Zwyciężył przez nokaut w pierwszej rundzie i został nowym mistrzem świata. W pierwszej obronie tytułu zwyciężył przez techniczny nokaut w dziewiątej rundzie Hectora Lopeza z Meksyku.
8 kwietnia 2000 obronił pas po raz drugi zwyciężając Meksykanina Rockyego Martineza przez techniczny nokaut w siódmej rundzie. Była to jego kolejna, 21 wygrana przed czasem. Do kolejnej obrony doszło 22 lipca w Miami. Spotkał się z Kolumbijczykiem Enerem Julio. Po wyrównanym pojedynku przegrał niejednogłośnie na punkty i stracił pas mistrzowski.
Po trzech kolejnych wygranych przed czasem pojedynkach 2 lutego 2002 zwyciężył Demetrio Ceballosa (Panama) przez nokaut w trzeciej rundzie i zdobył tytuł mistrza tymczasowego WBA w wadze lekkopółśredniej. Próba zdobycia wakującego tytułu mistrza pełnoprawnego była nieudana. 11 maja przegrał przez nokaut w siódmej rundzie z Kubańczykiem Diosbelysem Hurtado.
W następnych latach podejmował próby odzyskania tytułu mistrza świata federacji WBO. 4 stycznia 2003 przegrał na punkty z Amerykaninem DeMarcusem Corleyem a 11 grudnia 2004 przez techniczny nokaut w szóstej rundzie z Miguelem Cotto (Portoryko). Po zdobyciu tytułów IBA International oraz WBC Latino, 28 sierpnia 2009, przegrał przez techniczny nokaut w jedenastej rundzie pojedynek o tytuł mistrza IBF z Kolumbijczykiem Juanem Urango po czym zdecydował się przejść do kategorii półśredniej.
Cztery kolejne zwycięstwa, w tym eliminacyjny pojedynek do tytułu IBF w wadze półśredniej z Belgiem Jacksonem Osei Bonsu, pozwoliły mu stanąć do kolejnej walki o pas mistrzowski. 9 czerwca 2012 w Las Vegas zmierzył się o wakujący, po rezygnacji Andre Berto, tytuł z rodakiem Mikiem Jonesem. Zwyciężył przez nokaut w jedenastej rundzie mając przeciwnika na deskach jeszcze w rundzie dziesiątej. Do czasu przerwania walki na punkty prowadził Jones. Utracił tytuł już przy pierwszej próbie jego obrony przegrywając, 20 października, w Nowym Jorku jednogłośnie na punkty z rodakiem Devonem Alexandrem.

</doc>
<doc id="2583621" url="https://pl.wikipedia.org/wiki?curid=2583621" title="Ekwipotencjał">
Ekwipotencjał

Ekwipotencjał (lub izopotencjał), obszar ekwipotencjalny (izopotencjalny) – obszar przestrzeni pola potencjalnego skalarnego lub wektorowego (zbiór punktów), którego każdemu punktowi przypisujemy taki sam potencjał. Dla pól skalarnych, gradient pola w obszarze ekwipotencjalnym jest równy zero. Cecha ta ma znaczenie w fizyce, gdzie siły działające na ciało często określane są za pomocą gradientu pola.
W zależności od wymiaru przestrzeni ekwipotencjał (obszar ekwipotencjalny) może występować w postaci linii ekwipotencjalnych (przestrzeni jednowymiarowych), powierzchni ekwipotencjalnych (przestrzeni dwuwymiarowych), ogólnie przestrzeni ekwipotencjalnych. W matematyce może być definiowany w przestrzeniach wielowymiarowych. Dla pól potencjalnych definiuje się mapy ekwipotencjału .
Ekwipotencjał w fizyce i chemii.
Przestrzenie ekwipotencjalne w fizyce są najczęściej definiowane dla pola grawitacyjnego oraz pól oddziaływań elektrycznych i magnetycznych. Definiuje się również ekwipotencjały oddziaływań chemicznych. Opracowuje się mapy obszarów izopotencjalnych pola elektrostatycznego makromolekuł biologicznych .
Ekwipotencjał pola grawitacyjnego.
Ponieważ pole grawitacyjne jest polem wektorowym centralnym, ekwipotencjały tego pola są przestrzeniami dwuwymiarowymi (powierzchniami ekwipotencjalnymi). Na powierzchniach ekwipotencjalnych pola grawitacyjnego siła grawitacji ma stałą wartość. Powierzchnia ekwipotencjalna Ziemi na poziomie mórz otwartych zwana jest geoidą.
Ekwipotencjał pola elektrycznego.
Pole elektryczne pochodzące od pojedynczego ładunku jest polem centralnym, opisywanym przez powierzchnie ekwipotencjalne. Dla pól wytwarzanych przez wiele ładunków ekwipotencjały tworzą powierzchnie lub przestrzenie ekwipotencjalne.
Ze względu na powstawanie różnicy potencjałów oraz związanego z tym ryzyka wystąpienia wyładowań elektrycznych (niekontrolowanego przepływu prądu) w technice stosuje się ekwipotencjalizację (wyrównywanie potencjału). Polega ona na wykonaniu pomiędzy zagrożonymi punktami elektrycznych połączeń wyrównawczych o małej rezystancji własnej. Zapobiegają one gromadzeniu się ładunków. Zagadnienie to jest bardzo istotne np. przy pracy z materiałami wybuchowymi, w gazownictwie oraz w górnictwie. 
Ekwipotencjał pola magnetycznego.
Jedną z głównych wielkości używanych do opisu pola magnetycznego jest magnetyczny potencjał wektorowy. Graficzna interpretacja ekwipotencjałów (obszarów ekwipotencjalnych) potencjału wektorowego nazywana jest "liniami pola magnetycznego". Wyznaczanie ekwipotencjałów pola wektorowego jest jedną z najstarszych metod wyznaczania rozkładu pola magnetycznego. Już w XVIII wieku przy badaniu oddziaływań przewodów z prądem wykorzystywano opiłki metalu do obrazowania kształtu pola magnetycznego. Opiłki układały się równolegle do linii ekwipotencjalnych potencjału magnetycznego tworząc obraz pola.

</doc>
<doc id="2583623" url="https://pl.wikipedia.org/wiki?curid=2583623" title="Woschod 2">
Woschod 2

Woschod 2 (ros. "Восход-2") – radziecki załogowy lot kosmiczny przeprowadzony w ramach programu Woschod. Był to pierwszy lot kosmiczny, podczas którego człowiek wykonał spacer kosmiczny. Spacerowi poświęcono radziecki film "W skafandrze nad planetą" z 1965.
Historia.
W pośpiechu z obawy, że Amerykanie mogą przeprowadzić jako pierwsi spacer kosmiczny (ostatecznie doszło do tego w czerwcu 1965 podczas lotu kosmicznego Gemini 4), zmodyfikowano statek Wostok dodając do niego śluzę umożliwiającą etapowe wyjście z kabiny w przestrzeń kosmiczną. Czasu na trening było niewiele, a specjalny skafander ledwo mieścił się we włazie. 14 stycznia 1965 rozpoczęto treningi w komorze niskich ciśnień. Ze względów technicznych testowanie skafandra mogło odbyć się tylko do wysokości 37 kilometrów, co w trakcie lotu mogło zakończyć się katastrofą.
Przebieg lotu.
Opis pojazdu.
Do lotu "Woschod 2" użyto statku "Woschod 3KD", będącego modyfikacją statku Wostok, wyposażoną w zapasowy silnik hamujący (do wykorzystania w razie awarii silnika głównego) oraz nadmuchiwaną śluzę powietrzną o nazwie "Wołga" umożliwiającą wyjście z kabiny i spacer kosmiczny. Wprowadzenie śluzy było konieczne, gdyż przy wyjściu z pojazdu bez użycia blokady nastąpiłaby natychmiastowa dekompresja i śmierć załogi (kosmonauci startowali i lądowali bez skafandrów, a tylko jeden mógł wyjść na zewnątrz w skafandrze). W przeciwieństwie do statku "Woschod 1", "Woschod 2" mógł pomieścić tylko dwóch kosmonautów.
Start i spacer kosmiczny.
"Woschod 2" wystartował 18 marca 1965 o godz. 07:00 GMT z Kompleksu nr 1 w kosmodromie Bajkonur. O godz. 08:34, czyli na początku drugiego okrążenia, kiedy "Woschod 2" przelatywał nad północną Afryką, z pojazdu wyszedł Aleksiej Leonow ubrany w skafander Bierkut (zmodyfikowana wersja skafandra SK-1 użytego w misjach programu Wostok, umożliwiająca spacer kosmiczny na orbicie okołoziemskiej). Z trudem przedostał się z lądownika do śluzy. Z powodu ciasnoty mógł wyjść jedynie głową w przód. Bielajew zamknął właz kabiny, a Leonow otworzył zawór spustowy powietrza i zetknął się z próżnią. Ciśnienie tlenu w skafandrze rozdmuchało jego wnętrze. Ręce wysunęły się z rękawic a nogi z butów. Nie pomogło ściąganie taśm regulujących i ruchy kończyn były bardzo utrudnione. Kosmonauta mimo to otworzył właz śluzy i po chwili znalazł się na zewnątrz. Spędził on poza pojazdem 12 minut i 9 sekund. Kosmonauta oddalił się od statku na odległość 5 m, z którym łączył go dość sztywny przewód. Utrudniało to „pływanie”. Nie mógł utrzymać stabilnej pozycji. Podczas orbitowania posługiwał się ręczną kamerą filmową. Przebieg spaceru był przekazywany przez kamery telewizyjne na Ziemię. Spacer zakończyłby się katastrofą, gdyż podczas powrotu do pojazdu skafander Leonowa zwiększył swoje rozmiary uniemożliwiając wejście do śluzy. Wbrew ustaleniom wsunął się do śluzy nie nogami, jak zakładano ale, głową do przodu. W rozdętym skafandrze wypełnił całe wnętrze i nie mógł się obrócić. Świadomie zmniejszył ciśnienie w skafandrze. Skafander zmniejszył swoją objętość i udało mu się obrócić wewnątrz śluzy o średnicy zaledwie jednego metra, by wpłynąć do kabiny nogami. Wysiłek był bardzo duży, a tętno wzrosło do 190 uderzeń na minutę. Wskutek wysiłku doznał udaru cieplnego i zaczął się dusić. Bez upewnienia się o hermetyczności śluzy otworzył przyłbicę hełmu przy otwartym włazie lądownika. Po zamknięciu włazu, w lądowniku zaczęło gwałtownie rosnąć ciśnienie tlenu. Groziło to, że przy najmniejszej iskrze może dojść do eksplozji. Przyczyną było włączenie niechcący przewodem łączącym skafander ze statkiem przełącznik zwiększający ciśnienie.
Problemy z lądowaniem.
Zgodnie z planem manewr lądowania miał być rozpoczęty podczas 17 okrążenia Ziemi. Wskutek defektu czujnika Słońca w systemie orientacji zaszła konieczność wyłączenia automatycznego sterowania fazą lądowania i w czasie następnego okrążenia manewr lądowania został wykonany ręcznie przez Bielajewa. Było to pierwsze wykonanie procedury ręcznego lądowania. Nie mogli poinformować o tym Ziemi, gdyż znajdowali się poza strefą łączności z Ziemią. W dniu 19 marca 1965 statek wylądował w rejonie miasta Perm w trudno dostępnych rejonach Uralu w zachodniej Syberii. Przez cztery godziny nie było informacji o lądowaniu, aż piloci śmigłowica ratowniczego zauważyli na północnym Uralu w tajdze spadochron. Po trzech dniach przebywania w bardzo mroźnych warunkach dotarła pomoc.
Obecnie kapsułę powrotną "Woschoda 2" można oglądać w muzeum RKK Energia w Korolowie.

</doc>
<doc id="2583624" url="https://pl.wikipedia.org/wiki?curid=2583624" title="Romāns Ibragimovs">
Romāns Ibragimovs



</doc>
<doc id="2583629" url="https://pl.wikipedia.org/wiki?curid=2583629" title="New York Polish Film Festival">
New York Polish Film Festival



</doc>
<doc id="2583630" url="https://pl.wikipedia.org/wiki?curid=2583630" title="Adam Obtułowicz">
Adam Obtułowicz

Adam Obtułowicz, ps. „Leon”, „Jan Podgórski” (ur. 5 lipca 1897 w Dukli, zm. wiosną 1941 w Grodnie) – podpułkownik piechoty Wojska Polskiego, działacz niepodległościowy, kawaler Orderu Virtuti Militari. 
Życiorys.
Adam Obtułowicz urodził się 5 lipca 1897 w Dukli, w rodzinie Adama i Karoliny z domu Blech. Uczęszczał do szkoły realnej w Dukli, potem uczył się w Seminarium Nauczycielskim w Krakowie. 
Od 10 sierpnia 1914 służył w Legionach Polskich - w 2 kompanii I baonu, potem w II batalionie 1 pułku piechoty. Walczył m.in. w rejonie Tarnowa, potem pod Łowczówkiem na linii rzeki Białej, nad Nidą. 24 maja 1915 w walkach pod Przepiórowem został ranny. Po powrocie z rekonwalescencji walczył na Lubelszczyźnie, potem w kampanii wołyńskiej, od 16 września 1916 na linii Stochodu i Styru. Po kryzysie przysięgowym został internowany, a we wrześniu 1917 wcielony do cesarskiej i królewskiej Armii. Walczył w szeregach Pułku Piechoty Nr 100 na froncie włoskim. 
15 listopada 1918 wstąpił na ochotnika do Wojska Polskiego - 5 pułku piechoty Legionów w Radymnie. Na początku 1919, w stopniu podchorążego piechoty, został przeniesiony do baonu zapasowego 1 pułku piechoty Legionów w Zambrowie, gdzie ukończył kurs oficerski. Awansowany do stopnia podporucznika piechoty, ze starszeństwem od 1 marca 1919. Brał udział w wojnie polsko-bolszewickiej. W 1923 był oficerem zawodowym w 1 pp Leg. w stopniu kapitana ze starszeństwem z dniem 1 czerwca 1919. W 1924 służył w Centralnej Szkole Podoficerów Piechoty Nr 1 w Chełmnie. W marcu 1925 został przydzielony z Kursu doszkolenia młodszych oficerów piechoty do macierzystego 1 pp Leg. 18 lutego 1928 awansował na majora ze starszeństwem z dniem 1 stycznia 1928 i 195. lokatą w korpusie oficerów piechoty. Pełnił wówczas służbę w Ekspozyturze Nr 1 Oddziału II Sztabu Generalnego w Wilnie. 5 listopada 1928 otrzymał przeniesienie do Batalionu Podchorążych Rezerwy Piechoty Nr 5 w Łobzowie na stanowisko zastępcy dowódcy. Z dniem 4 kwietnia 1929 został przydzielony na XIII dwumiesięczny kurs w Centralnej Szkole Strzelniczej w Toruniu. W marcu 1931 został przeniesiony z baonu pchor. rez. nr 5 do batalionu manewrowego w Rembertowie na stanowisko zastępcy dowódcy. W marcu 1932 został przeniesiony do Korpusu Ochrony Pogranicza na stanowisko oficera sztabu pułku KOP „Wilejka”. W kwietniu 1935 objął dowództwo batalionu KOP „Budsław”. W grudniu 1936 wrócił do macierzystego 1 pp Leg. na stanowisko dowódcy batalionu. Później został przesunięty na stanowisko II zastępcy dowódcy pułku (kwatermistrza). Na podpułkownika awansował ze starszeństwem z 19 marca 1938 i 21. lokatą w korpusie oficerów piechoty.
W czasie kampanii wrześniowej 1939 oficer Ośrodka Zapasowego 1 Dywizji Piechoty w Sokółce, potem w Wilnie. od grudnia 1939 do marca 1940 był szefem sztabu Dowództwa Wojewódzkiego Służby Zwycięstwu Polski w Wilnie. Od kwietnia 1940 komendant Okręgu Nowogródek Związku Walki Zbrojnej. W październiku 1940 został aresztowany przez NKWD w Białymstoku. Więziony w Moskwie. Zbiegł (lub został zwolniony za cenę pozornej współpracy). Zginął w czasie próby ponownego aresztowania.
Był żonaty. Miał córkę Jolantę (ur. 7 września 1932).

</doc>
<doc id="2583631" url="https://pl.wikipedia.org/wiki?curid=2583631" title="NYPFF">
NYPFF



</doc>
<doc id="2583640" url="https://pl.wikipedia.org/wiki?curid=2583640" title="Butorowy Wierch (ośrodek narciarski)">
Butorowy Wierch (ośrodek narciarski)

Butorowy Wierch – dawniej ośrodek narciarski położony w Kościelisku w powiecie tatrzańskim na Pogórzu Gubałowskim na południowo-wschodnim zboczu Butorowego Wierchu (1 160 m n.p.m). Obecnie czynna w sezonie wiosna-lato kolej krzesełkowa. Dolna stacja znajduje się przy Drodze Powstańców Śląskich, prowadzącej z Zakopanego do centrum Kościeliska. Możliwy jest również dojazd do górnej stacji, z Gubałówki przez szczyt Pająkówki.
Wyciąg i trasa.
Ośrodek dysponuje koleją krzesełkową z krzesłkami 2-osobowymi, prowadzącą z Kościeliska na szczyt Butorowego Wierchu. Długość wyciągu 1619 m, czas wjazdu – 18 minut, przewyższenie – 272 m.
Trasa narciarska o długości ok. 1600 m i średnim nachyleniu 17% jest od wielu lat poprzecinana płotami postawionymi przez właścicieli gruntów, co uniemożliwia przejazd.
Kolej krzesełkowa „Butorowy Wierch” i kolej linowo-terenowa „Gubałówka”, będące własnością Polskich Kolei Linowych S.A., są objęte wspólnym systemem biletów.
Niedaleko znajdują się wyciągi orczykowe na zachodnim i południowo-zachodnim stoku Butorowego Wierchu. Wzdłuż grzbietu wyznaczone są narciarskie trasy biegowe.
PKL S.A. będący właścicielem stacji jest członkiem Stowarzyszenia Polskie stacje narciarskie i turystyczne.
Pozostała infrastruktura.
Na Butorowym Wierchu znajduje się szałas gastronomiczny i kiosk gastronomiczny.
Historia.
Kolej krzesełkowa została uruchomiona w 1978. Do 1995 był to popularny stok narciarski. PKL jest właścicielem jedynie działek w pobliżu dolnej i górnej stacji oraz kilku na trasie. Brak kompromisu między PKL a właścicielami pozostałych działek dotyczącego warunków korzystania z działek przez narciarzy doprowadził do pogrodzenia tras. Około 2000 r. wójt Kościeliska wystąpił w propozycją powołania spółki „Trasa Narciarska”, która reprezentowałaby właścicieli działek, jednak 2 właścicieli odmówiło przystąpienia do spółki.
W styczniu 2007 podpisano porozumienie między PKL, wójtem Kościeliska, spółką Pro-Ski A. Bielawa, W. Gizicki Spółka Jawna (zarejestrowaną w listopadzie 2006) reprezentującą część właścicieli działek i innymi właścicielami (w sumie jest ich ok. 130), o powstaniu jednej stacji narciarskiej na Butorowym Wierchu, składającej się z czterech wyciągów. W ramach tego porozumienia uzgodniono, że główna trasa narciarska będzie należeć do PKL i niektórzy właściciele odsprzedadzą swoje działki PKL, inni zgodzą się na wykorzystanie części ich działek na teren narciarski pod warunkiem ich przekształcenia na działki budowlane. Jednak do realizacji umowy nigdy nie doszło. Ani wójt gminy Kościelisko, Bohdan Pitoń, ani Andrzej Bielawa (właściciel Stacji Narciarskiej Małe Ciche), ani PKL nie potrafią doprowadzić do kompromisu, który byłby szansą dla gminy Kościelisko.
Na początku 2010 PKL zadeklarowała inwestycję rzędu 30 mln zł w budowę nowego ośrodka narciarskiego na Butorowym Wierchu. Porozumiała się w tej sprawie z wójtem Pitoniem. Wybudowana zostałaby nowa kolej krzesełkowa, na polanie poniżej drogi na Pająkówkę powstałyby wyciągi narciarskie, ponadto system naśnieżania i parkingi przy dolnej i górnej stacji oraz baza gastronomiczna. Rozmowy z właścicielami działek trwają.

</doc>
<doc id="2583643" url="https://pl.wikipedia.org/wiki?curid=2583643" title="Andrew Simpson">
Andrew Simpson

Andrew James Simpson MBE (ur. 17 grudnia 1976 w Chertsey, zm. 9 maja 2013 w San Francisco) – brytyjski żeglarz sportowy, mistrz i wicemistrz olimpijski, mistrz świata.
Złoty medalista igrzysk olimpijskich w 2008 roku w Pekinie wspólnie z Iainem Percy w klasie Star. Z tym samym partnerem zdobył srebro podczas igrzysk w Londynie również w klasie star.
Mistrz świata 2010, wicemistrz w 2012 i brązowy medalista w 2007 roku w klasie Star (wszystkie sukcesy wspólnie z Percy), w latach 2000–2005 startował w klasie Finn, w 2003 roku zdobył brązowy medal w mistrzostwach świata w Kadyksie.
Na początku sportowej kariery występował w klasie Laser, zajmując w 1999 roku szóste miejsce w mistrzostwach świata w Melbourne.
Odznaczony Orderem Imperium Brytyjskiego (MBE).
Zginął 9 maja 2013 w czasie treningu przed America’s Cup.

</doc>
<doc id="2583644" url="https://pl.wikipedia.org/wiki?curid=2583644" title="Baptist Kitzlinger Schanze">
Baptist Kitzlinger Schanze



</doc>
<doc id="2583645" url="https://pl.wikipedia.org/wiki?curid=2583645" title="I-177">
I-177

I-177– japoński okręt podwodny typu "KD7" służący w cesarskiej marynarce wojennej podczas II wojny światowej. "I-177" został oddany do służby 28 grudnia 1942 roku i zatopiony przez USS „Samuel S. Miles” (DE-183) 3 października 1944 wraz z całą, 101-osobową załogą. 
Z wielką dozą prawdopodobieństwa ten właśnie okręt (dowódca Hajime Nakagawa) zatopił 14 maja 1943 roku u wschodnich wybrzeży Australii australijski statek szpitalny AHS "Centaur", co zostało uznane za zbrodnię wojenną.

</doc>
<doc id="2583653" url="https://pl.wikipedia.org/wiki?curid=2583653" title="Serce smoka">
Serce smoka

Serce smoka (tytuł oryg. Long de xin) – hongkoński film akcji z w reżyserii Fruit Chana i Sammo Hunga, którego premiera miała miejsce 14 września 1985 roku.
Fabuła.
Ted (Jackie Chan), absolwent szkoły policyjnej, właśnie rozpoczyna służbę w niebezpiecznej dzielnicy Hongkongu. Walka z handlarzami narkotyków to nie jedyny problem Teda. Wielu problemów powoduje jego opóźniony w rozwoju brat. Staje się kluczem w pojedynku z przestępcami.
Obsada.
Źródło: Filmweb
Nagrody i nominacje.
W 1986 roku film był nominowany podczas 5. edycji Hong Kong Film Awards w kategorii Best Action Choreography. Jackie Chan był nominowany do nagrody w kategorii Best Actor, Sammo Hung do Best Director, Man Yee Lam do Best Original Film Score a film zdobył nagrodę w kategorii Best Original Film Song.

</doc>
<doc id="2583654" url="https://pl.wikipedia.org/wiki?curid=2583654" title="Jowisz LVI">
Jowisz LVI

S/2011 J 2 (Jowisz LVI) – 66. potwierdzony naturalny satelita Jowisza. Został odkryty 27 września 2011 roku przez Scotta Shepparda.
Średnica S/2011 J 2 wynosi około 1 km. Okrąża on Jowisza w średniej odległości 23 124 000 km w czasie nieco dłuższym niż 718 dni. Jego orbita ma mimośród 0,35 i jest nachylona pod kątem 153,6° do ekliptyki, czyli księżyc ten porusza się ruchem wstecznym. W chwili odkrycia S/2011 J 2 wraz z S/2011 J 1 były dwoma najmniejszymi znanymi naturalnymi satelitami w Układzie Słonecznym.

</doc>
<doc id="2583655" url="https://pl.wikipedia.org/wiki?curid=2583655" title="Bermudy na igrzyskach Wspólnoty Narodów">
Bermudy na igrzyskach Wspólnoty Narodów

Bermudy wystartowały po raz pierwszy na igrzyskach Wspólnoty Narodów w 1930 roku na igrzyskach w Hamilton i od tamtej pory reprezentacja wystartowała na wszystkich igrzyskach, oprócz igrzysk w 1950, 1958 i 1962 roku. Jedyny złoty medal dla Bermudów wywalczył skoczek Clarence Nicholas Saunders podczas igrzysk w Auckland w 1990 roku.

</doc>
<doc id="2583656" url="https://pl.wikipedia.org/wiki?curid=2583656" title="Long de xin">
Long de xin



</doc>
<doc id="2583659" url="https://pl.wikipedia.org/wiki?curid=2583659" title="Reichsgesetzblatt">
Reichsgesetzblatt

Reichsgesetzblatt (skrót: RGBl., pol. Dziennik Ustaw Rzeszy) był urzędowym biuletynem Rzeszy Niemieckiej w latach 1871–1945. Do roku 1922 był wydawany przez ministerstwo sprawiedliwości Rzeszy w Berlinie, później przez ministerstwo spraw wewnętrznych Rzeszy.
Już wcześniej istniał organ o tym tytule publikujący ustawy parlamentu frankfurckiego (1848/49).
Poprzednikami Dziennika Ustaw Rzeszy były Federalny Dziennik Ustaw Związku Północnoniemieckiego [por. Związek Północnoniemiecki] (pierwsze wydanie 2 sierpnia 1867, ostatnie wydanie 20 stycznia 1871) i "Zbiór Praw dla Rzeszy Niemieckiej" () [por. Rzesza Niemiecka] (pierwsze wydanie 27 stycznia 1871, ostatnie wydanie 2 maja 1871).
Pierwsze wydanie Dziennika Ustaw Rzeszy ukazało się 8 maja 1871 jako numer 19 i rozpoczynało się od strony 95, stanowiąc bezpośrednią kontynuację "Zbioru Praw dla Rzeszy Niemieckiej" pod nowym tytułem.
Od 1 kwietnia 1922 Dziennik Ustaw Rzeszy ukazywał się w dwóch osobnych częściach: I i II. W drugiej części publikowano umowy międzynarodowe, ustawy dotyczące budżetu Rzeszy oraz ustawy, zarządzenia itp. dotyczące komunikacji kolejowej, żeglugi i wewnętrznych spraw Reichstagu, jak również spraw Centralnego Banku Rzeszy. Wszystkie pozostałe ustawy, rozporządzenia itp. ukazywały się w części I.
Ostatnie wydanie Dziennika Ustaw Rzeszy ukazało się 11 kwietnia 1945 (część I), względnie 5 kwietnia 1945 (część II).
Później do roku 1949 dokumenty Sojuszniczej Rady Kontroli Niemiec ukazywały się w Amtsblatt des Kontrollrats in Deutschland (Dzienniku Urzędowym Rady Kontroli Niemiec). W roku 1949 zastąpiły go obowiązujący obecnie Federalny Dziennik Ustaw Republiki Federalnej Niemiec i ukazujący się w latach 1949–1990 Dziennik Ustaw Niemieckiej Republiki Demokratycznej.

</doc>
<doc id="2583667" url="https://pl.wikipedia.org/wiki?curid=2583667" title="Piąty gabinet Billy’ego Hughesa">
Piąty gabinet Billy’ego Hughesa

Piąty gabinet Billy’ego Hughesa (ang. "Fifth Hughes Ministry") – szesnasty gabinet federalny Australii, urzędujący od 4 lutego 1920 do 9 lutego 1923, i zarazem ostatni z gabinetów kierowanych przez premiera Billy’ego Hughesa. Był gabinetem jednopartyjnym tworzonym przez Nacjonalistyczną Partię Australii (NPA). Został sformowany po zwycięstwie tego stronnictwa w wyborach w 1919 i utrzymał się przez całą kadencję Izby Reprezentantów, aż do wyborów w grudniu 1922. Tymczasowo administrował krajem jeszcze przez blisko dwa miesiące po wyborach, do lutego 1923, w czasie negocjacji koalicyjnych między NPA a Partią Wiejską, które ostatecznie doprowadziły do powstania pierwszego gabinetu Stanleya Bruce’a.

</doc>
<doc id="2583669" url="https://pl.wikipedia.org/wiki?curid=2583669" title="Nowa Fundlandia na igrzyskach Wspólnoty Narodów">
Nowa Fundlandia na igrzyskach Wspólnoty Narodów

Nowa Fundlandia wystartowała po raz pierwszy na igrzyskach Wspólnoty Narodów w 1930 roku na igrzyskach w Hamilton. Następny start reprezentacji na igrzyskach w Londynie w 1934 roku, był jednocześnie ostatnim. Wynikało to ze zmiany statusu politycznego dominium. Aktualnie sportowcy z tego terytorium startują w reprezentacji Kanady.

</doc>
<doc id="2583677" url="https://pl.wikipedia.org/wiki?curid=2583677" title="Sierp i młot (film 1921)">
Sierp i młot (film 1921)

Sierp i młot, ros. Серп и молот, "Sierp i mołot"; inne nazwy: "Dwie rodziny" (ros. Две семьи, "Dwie siemji"), "Podczas trudnych dni" (ros. В трудные дни, "W trudnyje dni") – film radziecki w reżyserii Władimira Gardina i Wsiewołoda Pudowkina z 1921 roku. Pierwsza część filmu została utracona.
Historia filmu.
Po rewolucji październikowej kinematografia rosyjska miała za zadanie spełniać oczekiwania władz bolszewickich. "Sierp i młot" był jednym z pierwszych takich filmów. Został nakręcony w wytwórni Kinoszkoła (Киношкола) i Wsierossijskij fotokinootdieł (Всероссийский фотокиноотдел). Fabuła filmu oparta została na schemacie, który z czasem zaczęto stosować jako wzorzec w radzieckiej kinematografii: biedny parobek dołącza do armii, by walczyć za ideały rewolucji. 
Pierwsza część filmu nie zachowała się.
Fabuła.
Ubogi chłop Iwan Gorbow ma dwójkę dzieci: córkę Agaszę i syna Piotra. Mieszkają na wsi pod Moskwą. Agasza wpada w oko synowi miejscowego kułaka – Zachara Kriwcowa. Córce Gorbowa podoba się jednak parobek jej ojca – Andriej Krasnow. Jest niepokorny, za to zostaje wygnany przez Gorbowa. Interesy chłopa idą źle, dlatego Agasza, Piotr i Andriej opuszczają wieś i wyruszają na poszukiwania pracy do Moskwy. Andriej dostaje się do brygady zaopatrzeniowej i poślubia Agaszę.
Wybucha pierwsza wojna światowa, potem rewolucja. Małżonkowie na długo rozstają się, gdy Andriej zaciąga się do wojska, a później przyłącza się do rewolucjonistów. Agasza jest w ciąży, ale traci dziecko i powraca na wieś. 

</doc>
<doc id="2583680" url="https://pl.wikipedia.org/wiki?curid=2583680" title="Francisco León de la Barra">
Francisco León de la Barra

Francisco León de la Barra (ur. 16 czerwca 1863 w Santiago de Querétaro, zm. 23 września 1939 w Biarritz) – meksykański polityk i dyplomata.
Urodził się w Santiago de Querétaro. Przez trzy kadencje zasiadał w Kongresie, pracował w służbie dyplomatycznej (między innymi jako ambasador w USA). Pełnił funkcję ministra spraw zagranicznych (1911) w rządzie Porfirio Díaza. Po jego rezygnacji (25 maja 1911) został, zgodnie z układem z Ciudad Juárez, prezydentem. Jako głowa państwa podejmował działania zmierzające do wzmocnienia wojsk federalnych, pacyfikował także wciąż działające oddziały rewolucyjne. Jednocześnie czynił przygotowania do wyborów prezydenckich (odbyły się one 15 października 1911). Wystartował w nich, wspierany przez ugrupowania skupiające porfirystów, przegrał jednak z Francisco Maderą. W 1913 ponownie stał na czele MSZ. Dwukrotnie był gubernatorem stanu Meksyk (20 lutego-26 marca i 26 czerwca-12 lipca 1913).

</doc>
<doc id="2583682" url="https://pl.wikipedia.org/wiki?curid=2583682" title="Belize na igrzyskach Wspólnoty Narodów">
Belize na igrzyskach Wspólnoty Narodów

Belize wystartowała po raz pierwszy na igrzyskach Wspólnoty Narodów w 1962 roku na igrzyskach w Perth jako Honduras Brytyjski. Pod swoją aktualną nazwą startuje od igrzysk w Edynburgu w 1978 roku. 

</doc>
<doc id="2583695" url="https://pl.wikipedia.org/wiki?curid=2583695" title="Craig Hogan">
Craig Hogan

Craig Hogan – profesor astronomii i fizyki na Uniwersytecie Chicagowskim. Dyrektor Fermilab Center for Particle Astrophysics w Batavii w stanie Illinois.
Życiorys.
Craig Hogan uzyskał doktorat w 1980 roku na Uniwersytecie w Cambridge. 
Zaprojektował interferometr, nazwany holometrem Hogana (obecnie w budowie - luty 2012), mający zbadać, czy w najmniejszej skali czasoprzestrzeni, czyli skali Plancka występują drgania czasoprzestrzeni świadczące o jej bitowej strukturze.

</doc>
<doc id="2583696" url="https://pl.wikipedia.org/wiki?curid=2583696" title="Dziennik Praw Księstwa Warszawskiego">
Dziennik Praw Księstwa Warszawskiego



</doc>
<doc id="2583701" url="https://pl.wikipedia.org/wiki?curid=2583701" title="Izba Edukacyjna Księstwa Warszawskiego">
Izba Edukacyjna Księstwa Warszawskiego



</doc>
<doc id="2583702" url="https://pl.wikipedia.org/wiki?curid=2583702" title="Taxus canadensis">
Taxus canadensis



</doc>
<doc id="2583703" url="https://pl.wikipedia.org/wiki?curid=2583703" title="Taxus wallichiana">
Taxus wallichiana



</doc>
<doc id="2583705" url="https://pl.wikipedia.org/wiki?curid=2583705" title="Kryzys finansowy w Rosji (1998)">
Kryzys finansowy w Rosji (1998)

Kryzys finansowy w Rosji w 1998 r. – był następstwem kryzysu we wschodniej Azji w 1997 r. Bezpośrednią jego przyczyną było niespłacenie przez Rosję długu zagranicznego latem 1998 r. W konsekwencji znaczne straty poniosły amerykańskie banki inwestycyjne. Niespłacenie przez Rosję długu spowodowało ucieczkę inwestorów w stronę bardziej pewnych obligacji, w wyniku czego pojawiły się ogromne różnice pomiędzy oprocentowaniem stosunkowo bezpiecznych obligacji skarbowych USA, a oprocentowaniem mniej bezpiecznych obligacji korporacyjnych.
W 1997 r. wydawało się, że sytuacja gospodarcza Rosji stabilizuje się. Inflacja spadła ze 131% w 1995 r. do 22% w 1996 r., a w 1997 r. do 11%. Rosyjskie banki zaczęły pożyczać więcej pieniędzy na zagranicznych rynkach, co spowodowało wzrost ich zobowiązań zagranicznych z 7% aktywów w 1994 r. do 17% w 1997 r.
W listopadzie 1997 r., po tym jak rozpoczął się kryzys we wschodniej Azji, rubel stał się celem ataku spekulacyjnego. Centralny Bank Rosji (CBR) obronił kurs wymiany waluty, tracąc przy tym prawie 6 miliardów dolarów z rezerw walutowych. W tym samym czasie zagraniczni posiadacze krótkoterminowych obligacji rządowych podpisali z CBR kontrakty terminowe, aby wymienić ruble na walutę obcą, co pozwalało im zabezpieczyć się przed ryzykiem wahań walutowych. Powodem tych wahań były prawdopodobnie przewidywania, że rubel podzieli niebawem los walut azjatyckich.
Pozycje pozabilansowe – w większości kontrakty terminowe z zagranicznymi inwestorami – stanowiły także dużą część zobowiązań rosyjskich banków komercyjnych. Wartość netto zobowiązań finansowych rosyjskich banków wynikająca z tych kontraktów w pierwszej połowie 1998 r. szacowano na co najmniej 6 miliardów dolarów.
W grudniu 1997 r. rosyjskiej gospodarce zaszkodziły spadki ceny ropy naftowej i metali nieżelaznych, które stanowią do 2/3 rosyjskich przychodów. W związku z niepewną sytuacją gospodarki rosyjskiej, inwestorzy zaczęli brać pod uwagę ryzyko niewypłacalności Rosji. Aby zapewnić stabilne środowisko inwestycyjne, w lutym 1998 r. rząd rosyjski przedstawił Dumie Państwowej propozycję nowego systemu podatkowego, który zakładał wprowadzenie mniejszej liczby podatków, ale za to bardziej efektywnych. Nowe zasady zatwierdzono w 1998 r., ale część zasadniczych założeń, które miały na celu zwiększenie dochodów państwa, zostało pominiętych.
Rosja ubiegała się również o uzyskanie środków finansowych z Międzynarodowego Funduszu Walutowego (MFW), ale nie udało się dojść do porozumienia. Pod koniec marca sytuacja polityczno-ekonomiczna w kraju była już tragiczna. 23 marca prezydent Borys Jelcyn niespodziewanie zwolnił cały gabinet rządowy, łącznie z premierem Wiktorem Czernomyrdinem. Następnie mianował premierem 35-letniego Siergieja Kirijenkę, byłego dyrektora naczelnego firmy zajmującej się bankowością i ropą naftową. Przed objęciem urzędu Kirijenko działał w rządzie mniej niż rok, co wystawiło zaufanie inwestorów do rządu na jeszcze większą próbę.
Obawy przed wzrostem stóp procentowych w Stanach Zjednoczonych i w Niemczech spowodowały wzrost ostrożności wśród inwestorów, a w Rosji wywołały wzrostem napięcia wewnątrz rządu. Inwestorzy postrzegali Rosję jako kraj coraz mniej stabilny ekonomicznie. Duzi inwestorzy przekonani o tym, że relacje Rosji ze Stanami Zjednoczonymi są napięte, zaczęli wyprzedawać swoje obligacje rządowe i inne rosyjskie papiery wartościowe.
Do 18 maja oprocentowanie obligacji rządowych wzrosło do 47%. W normalnej sytuacji, przy 10% inflacji, rosyjskie banki kupiłyby tak wysoko oprocentowane rządowe papiery wartościowe, ale tym razem brakowało im pewności, czy rząd rosyjski będzie w stanie wykupić obligacje. Dodatkowo, wyższe podatki zmniejszyły płynność finansową banków i przedsiębiorstw. Rublowe depozyty bankowe gospodarstw domowych wzrosły w 1998 r. zaledwie o 1,3 miliardy w porównaniu z rokiem 1997, w którym wynosiły 29,8 miliarda. CBR zareagował zmniejszeniem podaży pieniądza i zwiększeniem oprocentowania pożyczek udzielanych bankom z 30 do 50%. W ciągu dwóch dni CBR wydał 1 miliard dolarów, by obronić kurs wymiany rubla.
27 maja popyt na rosyjskie obligacje spadł tak bardzo, że stopa zwrotu przekroczyła 50%. Rząd nie był w stanie sprzedać wystarczającej liczby obligacji na swoich cotygodniowych aukcjach i tym samym zrefinansować długu.
W tym samym czasie ceny ropy naftowej spadły do 11 dolarów za baryłkę – cena była o połowę niższa niż rok wcześniej. Naftowi i gazowi oligarchowie popierali dewaluację rubla, ponieważ oznaczała zwiększenie wartości ich eksportu mierzonej w rublach. Jednak CBR ponownie zwiększył stopy procentowe pożyczek, tym razem do 150%. Prezes CBR Siergiej Dubinin tak skomentował swoje posunięcie: “Jeżeli usłyszysz, że ktoś mówi o dewaluacji, pluń mu w twarz, kimkolwiek on jest”.
Rząd stworzył swój plan antykryzysowy, poprosił Zachód o pomoc i rozpoczął proces upadłościowy przeciwko trzem przedsiębiorstwom z dużymi zaległościami w płaceniu podatków. Kirijenko spotkał się z zagranicznymi inwestorami, aby ich uspokoić. Jelcyn w serii nocnych wystąpień w rosyjskiej telewizji wzywał elitę finansową Rosji do wzięcia udziału w spotkaniu na Kremlu. Podczas spotkania namawiał ich do prowadzenia inwestycji w Rosji. W czerwcu CBR przeznaczył na obronę rubla 5 miliardów dolarów rezerw walutowych. Rząd starał się poprawić sytuację, ale powszechnie wiadomo było, że zagraniczni inwestorzy pożyczyli rosyjskim przedsiębiorstwom i bankom od 2,5 do 3 miliardów dolarów i że trzeba będzie spłacić tę pożyczkę pod koniec września. Co gorsza, termin zapadalności kontraktów terminowych w rublach wartych miliardy dolarów przypadał na jesień.
W lipcu MFW zgodził się udzielić Rosji dodatkowej pomocy finansowej w wysokości 11,2 miliarda dolarów, z czego 4,8 miliarda dolarów miało być przekazane natychmiast. Jednak w okresie od maja do sierpnia miała miejsce ucieczka kapitału i z Rosji wypłynęły ok. 4 miliardy dolarów. W przeciągu 1998 roku Rosja straciła kolejne 4 miliardy dolarów z powodu spadających cen ropy naftowej. Na skutek tego płynność finansowa kraju zmniejszyła się tak bardzo, że pomoc MFW na niewiele się zdała.
Duma, starając się chronić monopole przed wymaganiami MFW, tuż przed wakacyjną przerwą w obradach, zdecydowała się zrezygnować z tej ważnej części planu antykryzysowego, uzgodnionej przez Rosję z MFW. Rząd miał nadzieję, że plan antykryzysowy przyniesie dodatkowe 71 miliardów rubli przychodu. Ale te części planu, które przyjęła Duma mogły zwiększyć przychód jedynie o 3 miliardy rubli. Na próżno starano się ponownie zwołać Dumę, co wywołało kolejny spadek zaufania inwestorów.
13 sierpnia 1998 r. w wyniku obaw inwestorów, że rząd rosyjski dokona dewaluacji rubla lub nie spłaci długu krajowego, nastąpiło załamanie rosyjskiego rynku papierów wartościowych i rynku walutowego. Stopa zwrotu z obligacji denominowanych w rublach przekroczyła 200%. Giełdę papierów wartościowych trzeba było zamknąć na 35 minut, gdyż ceny zaczęły zbyt gwałtownie spadać. Już wtedy ceny akcji spadły o 65%, a obrót na rynku znacznie się skurczył. Od stycznia do sierpnia giełda straciła na wartości ponad 75%, z czego w maju 39%. 17 sierpnia rząd upłynnił kursy walut i zdewaluował rubla. Ponieważ nie był w stanie spłacić długu krajowego, wstrzymał spłatę obligacji denominowanych w rublach (początkowo tylko krótkoterminowych obligacji rządowych) i ogłosił 90-dniowe moratorium na wypłaty środków zagranicznym wierzycielom przez banki komercyjne.

</doc>
<doc id="2583737" url="https://pl.wikipedia.org/wiki?curid=2583737" title="Klawesy">
Klawesy

 
Klawesy, clavesy (z hiszp. "clave", klucz) – kubański instrument muzyczny zaliczany do grupy idiofonów zderzanych, składający się z pary drewnianych kołków równej długości (15-25 cm); wystukiwany na klawesach charakterystyczny rytm, określany jako clave, stanowi podstawę salsy.
Tradycyjnie klawesy wykonywane są z twardego drewna palisandrowego, klonowego lub hebanowego, choć współcześnie można również spotkać komplety z włókna szklanego czy też innych tworzyw sztucznych. Gra polega na uderzaniu trzymanym za sam koniec klawesem (tzw. "macho", z hiszp. mężczyzna), w drugi (tzw. "hembra", z hiszp. kobieta) trzymany w dłoni zwiniętej w pudło rezonansowe. Wyróżnia się dwa podstawowe rodzaje instrumentu: w pierwszym z nich oba klawesy są równej grubości (średnicy), dając dźwięki krótki, ostre, przenikliwe. Natomiast w drugim możliwym zestawie "hembra" jest niemal dwa razy grubsza od "macho", zaś wzdłuż jej środka wywiercony jest szeroki otwór - w efekcie dźwięk uzyskuje niższy ton i cieplejszą barwę. Oprócz salsy, klawesy usłyszeć można w wielu innych karaibskich gatunkach muzycznych, takich jak kubańskie son i mambo, jamajskie mento czy też wywodzące się z Trynidadu i Tobago calypso. Akompaniują one również tancerzom rumby kubańskiej.
Najbardziej znane utwory muzyki popularnej, w których pojawiają się klawesy, to m.in. "And I Love Her" Beatlesów oraz "Magic Bus" grupy The Who.

</doc>
<doc id="2583738" url="https://pl.wikipedia.org/wiki?curid=2583738" title="Clavesy">
Clavesy



</doc>
<doc id="2583750" url="https://pl.wikipedia.org/wiki?curid=2583750" title="Szara Willa w Warszawie">
Szara Willa w Warszawie

Szara Willa – zabytkowy budynek znajdujący się przy ul. Wybrzeże Kościuszkowskie 47 w Warszawie. 
Opis.
Willa została wzniesiona w roku 1905 według projektu Bronisława Brochwicz-Rogoyskiego w stylu modernizmu jako dom mieszkalny Inspekcji Sieci Kanalizacyjnej i Wodociągowej w Warszawie. Podczas II wojny światowej została zniszczona. Odbudowana w uproszczonej formie. Jej pierwotny adres to ul. Lipowa 2.
W latach 1994–1997 przy okazji budowy Biblioteki Uniwersyteckiej zmodernizowana według projektu Andrzeja Kicińskiego. Za projekt modernizacji otrzymał on nagrody:
Obecnie budynek nosi nazwę Collegium Iuridicum IV imienia Cezarego Berezowskiego i mieści się w nim Instytut Prawa Międzynarodowego przy Wydziale Prawa i Administracji Uniwersytetu Warszawskiego

</doc>
<doc id="2583762" url="https://pl.wikipedia.org/wiki?curid=2583762" title="Monaster św. Mikołaja w Żydyczynie">
Monaster św. Mikołaja w Żydyczynie

Monaster św. Mikołaja – prawosławny męski klasztor w Żydyczynie, w eparchii wołyńskiej Kościoła Prawosławnego Ukrainy (wcześniej Ukraińskiego Kościoła Prawosławnego Patriarchatu Kijowskiego).
Klasztor powstał przed XIII stuleciem, z tego okresu pochodzi prowadzona w nim kronika (latopis), jako prawosławny ośrodek monastyczny. Przed powstaniem w Żydycznie wspólnoty cenobitycznej w miejscowości tej żyli prawosławni mnisi-anachoreci.
Zamieszkujący go mnisi przyjęli postanowienia unii brzeskiej i dołączyli do zakonu bazylianów za czasów archimandryty Grzegorza Gedeona Bałabana około r. 1617. Następnie klasztor krótko zajmowali trapiści. Ostatecznie w 1832, na fali kasat katolickich klasztorów w zaborze rosyjskim i na ziemiach zabranych, wspólnota została zlikwidowana, zaś obiekty przejęli ponownie mnisi prawosławni, jednak już siedem lat później monaster został zamknięty. Życie monastyczne zaczął na nowo organizować w Żydyczynie biskup łucki Polikarp, wikariusz diecezji wołyńskiej PAKP, na początku lat 30. XX wieku. Po II wojnie światowej klasztor ponownie został zlikwidowany. W 2003 zrujnowane obiekty przejął Ukraiński Kościół Prawosławny Patriarchatu Kijowskiego i dokonał reaktywacji monasteru. Od 2018 r. monaster znajduje się w jurysdykcji Kościoła Prawosławnego Ukrainy.
Najważniejszym obiektem w kompleksie monasterskim jest cerkiew św. Mikołaja – trójnawowa bazylika z zamkniętym półkoliście prezbiterium. Główne wejście do budynku znajduje się na zachodniej elewacji, otacza je portal z segmentowym frontonem i datą powstania obiektu. Wewnętrzna dekoracja obiektu, zespół fresków, powstała w 1913.

</doc>
<doc id="2583766" url="https://pl.wikipedia.org/wiki?curid=2583766" title="Japoński okręt podwodny I-177">
Japoński okręt podwodny I-177



</doc>
<doc id="2583774" url="https://pl.wikipedia.org/wiki?curid=2583774" title="Bitwa pod Cuddalore (1758)">
Bitwa pod Cuddalore (1758)

Bitwa pod Cuddalore miała miejsce 29 kwietnia 1758 w trakcie III wojny w Karnatace, będącej częścią wojny siedmioletniej.
Podłoże.
Kolonie były jednym z „tradycyjnych” pól walk francusko-brytyjskich, nie inaczej było w czasie wojny siedmioletniej. W Indiach obie strony sprzymierzały się z lokalnymi przywódcami i używały flot do wsparcia działań lądowych. Wielka Brytania wysłała wiceadmirała George'a Pococka, który 24 marca połączył siły z kmdr. Charlesem Stevensem; Francuzi przysłali kmdr. Anne'a Antoine'a de Ache, który dołączył do swej eskadry okręty M. Bouvet. Francuzi wyruszyli z Mauritiusu 27 stycznia, ale z powodu niesprzyjających wiatrów dopiero 28 kwietnia zakotwiczyli przy Fort St. David, gdzie zaskoczyli dwie niewielkie jednostki angielskie, 24-działowe HMS „Bridgewater” i „Triton”, które zostały spalone przez ich dowódców, by nie wpadły w ręce nieprzyjaciela. Następnie dwa okręty francuskie „Comte de Provence” (74 działa) i „Diligente” (24) zostały wysłane z misją dostarczenia nowego gubernatora Francuskich Indii Zachodnich, Thomasa de Lally-Tollendal, do Pondicherry.
Przebieg bitwy.
Rankiem 29 kwietnia nadpłynęła eskadra Pococka (7 okrętów liniowych); Francuzi, mając 8 okrętów zdolnych do walki w linii („Vengeur” był liniowcem, a pozostałe jednostki były silnie uzbrojonymi eastindiamenami Francuskiej Kompanii Wschodnioindyjskiej, obciążonymi dodatkowo desantem) wyszli w morze i wyczekiwali przeciwnika na północny wschód od portu. Do starcia doszło wczesnym popołudniem, gdy Brytyjczycy dogonili wrogą eskadrę i Pocock dał komendę do ataku. W linię brytyjską wkradło się jednak zamieszanie: trzy czołowe okręty musiały przez dłuższy czas walczyć z całą linią francuską, bo „Cumberland” i „Tiger” nie mogły zająć swoich pozycji, a „Weymouth” i „Newcastle” najpierw źle zrozumiały rozkazy, a potem ignorowały polecenia podejścia bliżej do nieprzyjaciela. Kłopoty mieli też Francuzi: fregata „Sylphide”, która była za słaba, by walczyć w linii, została szybko obezwładniona, liniowiec „Condé” odniósł uszkodzenia steru, a drugi – „Duc de Bourgogne” – ustawił się za linią francuską, prowadząc ogień z dalekiego dystansu.
W centrum szyku bitwa była bardzo zacięta. Na dwóch jednostkach francuskich („Bien-Aimé” i „Zodiaque”) nastąpiły wybuchy amunicji, a brytyjski „Tiger” też odniósł poważne uszkodzenia. D'Aché sygnalizował, by dołączyły do niego uprzednio odesłane liniowiec i fregata, ale de Lally przetrzymał je w Pondicherry i dopiero pod wieczór zaczęły się one zbliżać do pola walki. Około 18.00 francuski dowódca nakazał zwrot i dzięki powolności reakcji brytyjskiej ariergardy oderwał się od przeciwnika i skierował do Pondicherry.
Brytyjczycy stracili 29 zabitych i 89 rannych, Francuzi odpowiednio 162 i 360, co spowodowane było ogniem artyleryjskim, kierowanym zgodnie z brytyjską taktyką w kadłuby francuskich okrętów, które wyładowane były żołnierzami desantu (Francuzi, jak zawsze, celowali w takielunek). W nocy po bitwie, uszkodzony „Bien-Aimé” zerwał się z kotwicy i rozbił o brzeg. Ponieważ jednak Brytyjczycy odpłynęli do Madrasu, Francuzi mogli wysadzić posiłki na ląd, dzięki czemu opanowali Fort St. David

</doc>
<doc id="2583794" url="https://pl.wikipedia.org/wiki?curid=2583794" title="Gubałówka (ośrodek narciarski)">
Gubałówka (ośrodek narciarski)

Gubałówka – ośrodek narciarski położony w Zakopanem na południowym zboczu Gubałowki (1126 m n.p.m).
Wyciągi.
W skład kompleksu wchodzą:
Trasy.
Stacja dysponuje dwiema trasami narciarskimi:
W ofercie znajduje się 1900 m tras zjazdowych o różnym stopniu trudności. Trasy są oświetlone i naśnieżane.
Stacja nie jest członkiem Stowarzyszenia Polskie stacje narciarskie i turystyczne.
Pozostała infrastruktura.
Przy dolnej i górnej stacji kolei znajduje się wiele stoisk z pamiątkami, punktów gastronomicznych itp.
Ponadto w okolicach dolnej stacji kolei znajduje się przedszkole narciarskie dla dzieci.
Na Polanie Gubałówka znajduje się snowpark Salomon Super Park, linia jibowa (6 przeszkód) oraz jedna skocznia o 10-metrowym stole. Docelowo snowpark będzie wyposażony w 8 skoczni o różnych rozmiarach i 7 przeszkód jibowych.
Znajduje się tu również halfpipe – rynna snowboardowa o długości 100 m, szerokości 13 m, wysokości ścian 220 cm i nachyleniu 16%.
Operator.
Operatorem i właścicielem stacji jest Polskie Koleje Linowe S.A. Mniejsze wyciągi (poza wymienionym wyżej orczykiem) działające wzdłuż grzebietu Gubałówki nie są obsługiwane przez tego operatora.
Historia.
Kolej linowo-terenowa została wybudowana przez firmę Ludwig de Roll 20 grudnia 1938 roku. Służyła już narciarzom w czasie narciarskich mistrzostw świata FIS, które odbyły się 1939 roku w Zakopanem.
1 czerwca 1994 roku oddano do użytku letnią zjeżdżalnię grawitacyjną na górnej polanie Gubałówki. Zimą tego roku uruchomiono wyciąg orczykowy.
Przed sezonem zimowym 1994/1995 uruchomiono sztuczne naśnieżanie głównej trasy narciarskiej.
15 grudnia 2001 roku oddano do użytku kolej linowo-terenową po całkowitej modernizacji (wymianie). Stara kolejka została przeniesiona na górę Żar koło Międzybrodzia Żywieckiego.
Główna trasa narciarska została zamknięta w grudniu 2005 roku na skutek konfliktu PKL z rodziną Gąsieniców-Byrcynów, do której należy kilka gruntów na stoku, w związku z brakiem kompromisu dotyczącego warunków korzystania przez narciarzy ze stoków, na których leżą działki (PKL posiada 45% terenu, przez który przebiega główna trasa, rodzina Byrcynów ma 7 działek, stanowiących 10% powierzchni trasy, ale przechodzących przez całą jej szerokość).

</doc>
<doc id="2583813" url="https://pl.wikipedia.org/wiki?curid=2583813" title="Hans-Herman Hoppe">
Hans-Herman Hoppe



</doc>
<doc id="2583856" url="https://pl.wikipedia.org/wiki?curid=2583856" title="Kossel">
Kossel



</doc>
<doc id="2583873" url="https://pl.wikipedia.org/wiki?curid=2583873" title="Morgat">
Morgat

Morgat - miejscowość należąca do gminy Crozon w departamencie Finistère we Francji. W przeszłości port rybacki specjalizujący się w połowach sardynek, później tuńczyków. Rybołówstwo intensywne zwłaszcza w latach 1960-1970, do czasu zaniku sardynek i tuńczyków.
Obecnie posiada przede wszystkim charakter kąpieliska nadmorskiego. Wypoczynek wakacyjny w Morgat spopularyzował w końcu XIX wieku Armand Peugeot. Wzdłuż bulwaru przy plaży ("Boulevard de la Plage") znajdują się wille zbudowane na przełomie XIX i XX wieku przez bogate rodziny paryskie, które przybyły tu w ślad za rodziną Peugeot.

</doc>
<doc id="2583887" url="https://pl.wikipedia.org/wiki?curid=2583887" title="Jaguar XJ (X300)">
Jaguar XJ (X300)

Po przejęciu kontroli nad firmą przez Forda, nowy właściciel zdecydował się na upodobnienie modelu XJ40 do legendarnej serii III. Projektant Geoff Lawson przestylizował przednią i tylną część nadwozia, przywracając przednim reflektorom i tylnym lampom kształt kojarzony od dawna z Jaguarem. Model X300 przedstawiono w wersjach XJ6 typ AJ16 (z 6-cylindrowymi silnikami rzędowymi o pojemnościach 3,2 i 4,0) i XJ12 z ekskluzywnym sześciolitrowym silnikiem V12, który znany był z poprzedniego modelu XJ40. XJ12 z 12-cylindrowymi silnikami przedstawiono w 1994 jako model na rok produkcyjny 1995. Do produkcji wszedł także model Sport z zaadaptowanym zawieszeniem z modelu XJR w wersji 3,2l jak i 4,0l. Do modeli podstawowych dołączyła po raz pierwszy także wersja XJR z pierwszym doładowanym silnikiem sprężarką mechaniczną firmy Eaton. Nowe Jaguary XJ odznaczały się wyśmienitym komfortem jazdy dzięki specjalnie opracowanym oponom tłumiącym drgania firmy Pirelli, wyposażono go także w podwójne szyby jak w samochodach BMW E32 i Mercedesie W140 co umożliwiło znakomite wytłumienie hałasu z zewnątrz. Poprawiono także charakterystykę zawieszenia i układ jezdny reagujący na prędkość i styl jazdy. Zaprezentowano też wersję LWB (Long Wheel Base) z rozstawem osi większym o 125 mm.
Wersja XJR (X306).
Do znanych już wcześniej modeli dołączyła także bardziej sportowa wersja XJR z pierwszym doładowanym silnikiem sprężarką mechaniczną firmy Eaton model M90 o doładowaniu 0,7 bara. Ten model Jaguara wyposażony był w 3-drożny katalizator i sondę Lambda. Był to pierwszy model z doładowaniem sprężarką mechaniczną w historii marki Jaguar i drugi w ogóle doładowany po ultra super samochodzie o nazwie XJ 220. Kod silnika zyskał literę "S" od słowa sport i nosił obecnie pełną nazwę (AJ16S). Silnik bazował na zwykłej wersji 4,0l, ale dzięki sprężarce i chłodnicy ładowanego powietrza chłodzonej wodą, moc wzrosła o blisko 33% z 241 od 320 KM do 326 KM, a moment obrotowy o prawie 37% z 375 do 512 Nm. Przy czym już od 2000 do 4000 obrotów na minutę było dostępne nie mniej niż 400 Nm. Niższe, sportowe zawieszenie o prześwicie 10 mm mniejszym od zwykłych modeli serii XJ i oponom o niższym profilu (255/45 ZR17) zmniejszyło komfort jazdy, lecz poprawiło prowadzenie i stabilność. Wersja XJR z pięciobiegową manualną skrzynią biegów Getrag 290 była proponowana jako standardowa z uwagi na sportowe aspiracje modelu, lecz klienci w 95% wybierali alternatywę w postaci 4-biegowej skrzyni automatycznej 4L80E produkcji GM, stosowanej również w wersjach XJ12 oraz Daimler Double Six. Wyprodukowano tylko 268 samochodów z ręczną skrzynią biegów, w tym 103 egzemplarze z kierownicą z prawej strony na rynek UK i 165 z kierownicą po lewej stronie. Dziś wersja XJR Sport z manualną skrzynią biegów stanowi rarytas i jest poszukiwana przez kolekcjonerów. Kosmetycznie XJR różniło się od eleganckich Sovereignów, aluminiowe obwódki wokół drzwi zyskały matowo czarny, bardziej sportowy kolor. Przedni grill był lakierowany w kolorze nadwozia, to wyróżniało kosmetycznie wersję XJR Sport od klasycznych wersji XJ, które ociekały aluminium i drewnianymi wstawkami. Poza tym większe końcówki układu wydechowego i specjalnie chromowane 5 szprychowe aluminiowe felgi Sport stworzone tylko do tego modelu. Ta generacja XJR często bywa oznaczana XJR6 – co ułatwia odróżnienie od następcy, modelu XJR z serii X308, który wyposażono w doładowany kompresorem silnik o 8 cylindrach, który rozwijał moc od 363 do 370 KM. Silnik 8 cylindrowy nie jest dużo cięższy od sześciocylindrowego poprzednika.

</doc>
<doc id="2583901" url="https://pl.wikipedia.org/wiki?curid=2583901" title="Carpinus caroliniana">
Carpinus caroliniana



</doc>
<doc id="2583902" url="https://pl.wikipedia.org/wiki?curid=2583902" title="Kazimierz Telesfor Kostanecki">
Kazimierz Telesfor Kostanecki



</doc>
<doc id="2583903" url="https://pl.wikipedia.org/wiki?curid=2583903" title="Kostanecki">
Kostanecki

Trzej bracia Kostaneccy:

</doc>
<doc id="2583904" url="https://pl.wikipedia.org/wiki?curid=2583904" title="Peter Boettke">
Peter Boettke

Peter J. Boettke (ur. 3 stycznia 1960) — ekonomista amerykański, przedstawiciel szkoły austriackiej, syn Freda i Elinor Boettke. Urodził się w Rahway w stanie New Jersey, gdzie mieszkał aż do czasu, gdy przeprowadził się na studia w Thiel College a następnie w Grove City College w Pensylwanii. Ekonomią zainteresował się po udziale w kursie prowadzonym przez Hansa Sennholza. Po otrzymaniu odpowiednika dyplomu licencjata (1983), Boettke studiował na George Mason University, gdzie najpierw został magistrem (1987) a następnie doktorem ekonomii w 1989.
Praca.
Po otrzymaniu tytułu doktora Boettke wykładał na kilku uczelniach m.in. Oakland University, Manhattan College czy też New York University. W roku 1998 powrócił na George Mason University jako członek wydziału. Był stypendystą London School of Economics (2004), Uniwersytetu Karola, Georgetown University i Amerykańskiego Instytutu Nauk Ekonomicznych i Politycznych w Pradze. Był także pracownikiem naukowym w Instytucie Hoovera na Uniwersytecie Stanforda. Obecnie Boettke pracuje jako profesor ekonomii na George Mason University, gdzie jest zastępcą dyrektora Jamesa M. Buchanana w Centrum Ekonomii Politycznej, a ponadto starszym pracownikiem naukowym w think – tanku Mercatus Center. Do roku 2007 pracował na stanowisku dyrektora w programie studiów podyplomowych dla doktorantów swojego macierzystego uniwersytetu.
Boettke jest ponadto redaktorem naczelnym czasopisma "Review of Austrian Economics", a także trenerem męskiej drużyny koszykówki Greshman w Robinson Secondary School w Fairfax (stan Wirginia), gdzie mieszka z żoną Rosemary oraz z dwoma synami — Matthew i Stephenem.
Otrzymanie Nagrody Nobla w dziedzinie ekonomii przez Paula Krugmana w 2008 roku określił jako „smutny dzień w historii ekonomii”.
Publikacje.
Jako autor
Jako redaktor

</doc>
<doc id="2583920" url="https://pl.wikipedia.org/wiki?curid=2583920" title="Kredka do warg">
Kredka do warg



</doc>
<doc id="2583936" url="https://pl.wikipedia.org/wiki?curid=2583936" title="Old Right">
Old Right

Old Right – ruch konserwatywny w Stanach Zjednoczonych sprzeciwiający się zarówno Nowemu Ładowi, jak i przystąpieniu Stanów Zjednoczonych do II wojny światowej. Wielu członków ruchu związanych było z Partią Republikańską, na czele której w latach międzywojennych stał Robert Taft, choć ze środowiskiem tym identyfikowali się również niektórzy Demokraci.
Miano Old Right (Stara Prawica) miało podkreślać odmienność ich poglądów względem ich następców zwanych New Right (Nowa Prawica), ludzi takich jak Barry Goldwater, który opowiadał się za interwencjonistyczną polityką zagraniczną oraz walką ze światowym komunizmem.
Wielu członków Old Right propagowało idee leseferyzmu i liberalizmu klasycznego. Niektórzy byli proprzedsiębiorczymi konserwatystami, inni byli byłymi lewicowymi radykałami, którzy gwałtownie zmienili poglądy na prawicowe, jak John Dos Passos, a jeszcze inni, jak grupa Southern Agrarians, byli marzycielami pragnącymi odbudować premodernistyczne społeczności komunalne.
Poglądy.
Stara Prawica powstała jako sprzeciw wobec polityki Nowego Ładu prowadzonej przez Franklina D. Roosevelta. W 1937 r. doszło do powstania Koalicji Konserwatystów, która kontrolowała Kongres do 1964 r. Jej członkowie sprzeciwiali się przystąpieniu Stanów Zjednoczonych do II wojny światowej, a następnie przeciwko zaangażowaniu sił NATO w wojnie koreańskiej. Ruch sprzeciwiający się Nowemu Ładowi składał się z wielu pomniejszych grup:
Zdaniem Jeffa Riggenbacha niektórzy członkowie Starej Prawicy byli w rzeczywistości klasycznymi liberałami i „szanowanymi członkami „lewicy” przed 1933 r. Mimo to, bez naruszenia podstaw swoich poglądów, w ciągu dekady stali się typowymi przedstawicielami politycznej „prawicy”.
Dziedzictwo.
Paleokonserwatyści i paleolibertarianie często postrzegani są jako współcześni kontynuatorzy idei reprezentowanych przez członków Starej Prawicy. Z dziedzictwem Starej Prawicy identyfikowany jest również Ron Paul.

</doc>
<doc id="2583943" url="https://pl.wikipedia.org/wiki?curid=2583943" title="Stacja Narciarska Polana Szymoszkowa w Zakopanem">
Stacja Narciarska Polana Szymoszkowa w Zakopanem

Stacja Narciarska Polana Szymoszkowa w Zakopanem – ośrodek narciarski położony w Zakopanem na południowym zboczu Gubałówki. Dolna stacja znajduje się przy Drodze Powstańców Śląskich, prowadzącej z Zakopanego do Kościeliska, w pobliżu hotelu "Mercure Kasprowy Zakopane". Możliwy jest również dojazd do górnej stacji (która jest już w gminie Kościelisko), znajdującej się na grzbiecie Gubałówki.
Koleje, wyciągi i trasy.
Stacja dysponuje 2 kolejami krzesełkowymi:
Wzdłuż każdej z kolei przebiega trasa narciarska:
Stoki są sztucznie śnieżone i oświetlone, trasy przygotowywane przez ratrak.
Stacja nie jest członkiem Stowarzyszenia Polskie stacje narciarskie i turystyczne.
Pozostała infrastruktura.
W pobliżu dolnych stacji kolei znajdują się:
W pobliżu górnej stacji znajduje się szałas gastronomiczny.
Operator.
Operatorem stacji jest Dorado Sp. z o.o. Prezesem zarządu spółki jest Waldemar Sobański. Udziałowcami w spółce są: partner austriacki (75%) i Waldemar Sobański (25%), który wniósł do spółki grunt.
Historia.
Kompleks narciarski rozpoczął działalność w 1994 roku. 4-osobowa kolei została oddana do użytku w 1997 roku, a kolej 6-osobowa została wybudowana w 2000 roku.
Spółka Dorado, obecny właściciel i operator ośrodka została zarejestrowana w KRS w listopadzie 2003 roku.
Istnienie ośrodka – podobnie jak stacji na Butorowym Wierchu i Gubałówce – jest zagrożone, ponieważ właściciele części działek, na których istnieją trasy narciarskie, prowadzą z operatorem negocjacje dotyczące wysokości stawek dzierżawy.
Od początku 2010 roku spółka Dorado prowadziła negocjacje w PKL S.A. na temat sprzedaży stacji. Jednak rozmowy te nie zostały sfinalizowane i strony pod koniec 2011 roku odstąpiły od rozmów. Spółka w dalszym ciągu zamierza sprzedać ośrodek.

</doc>
<doc id="2583946" url="https://pl.wikipedia.org/wiki?curid=2583946" title="Filtrat">
Filtrat



</doc>
<doc id="2583959" url="https://pl.wikipedia.org/wiki?curid=2583959" title="NGC 5408 X-1">
NGC 5408 X-1

NGC 5408 X-1 – źródło rentgenowskie położone w galaktyce NGC 5408 w gwiazdozbiorze Centaura, odległe o 15,8 milionów lat świetlnych od Ziemi, przypuszczalny kandydat na czarną dziurę o masie pośredniej (IMBH).
Obiekt został odkryty w 2006 i był wielokrotnie obserwowany przez teleskopy XMM-Newton i Swift. W trakcie obserwacji odkryto tzw. oscylacje kwaziperiodyczne (ang. "quasi-periodic oscillations" – QPO) w emitowanym przez obiekt promieniowaniu rentgenowskim. „Migotanie” QPO powodowane jest gromadzeniem się nadmiaru gazu w dysku akrecyjnym uformowanym wokół czarnej dziury. W przypadku NGC 5408 X-1 okres oscylacji wynosi około 115 dni i jest około 100 razy wolniejszy niż QPO czarnych dziur o masie gwiazdowej. Wyniki obliczeń sugerują, że NGC 5408 X-1 ma masę wynoszącą pomiędzy tysiącem a dziewięcioma tysiącami mas Słońca.

</doc>
<doc id="2583970" url="https://pl.wikipedia.org/wiki?curid=2583970" title="Brad Terry">
Brad Terry

Brad Terry (ur. 1937) – amerykański klarnecista jazzowy, posiadający również umiejętność improwizowania jazzowego gwizdem, popularyzator jazzu, aktywnie uczestniczący w prowadzeniu warsztatów jazzowych dla młodych muzyków.
Lata szkolne i młodzieńcze.
Lata szkolne Terry’ego to pobyty w kolejnych internatach (rodzice stale podróżowali w interesach) i kłopoty z nauką. Za radą sąsiada, którym był Benny Goodman, trzynastoletniemu chłopcu, godzinami słuchającemu płyt, kupiono klarnet. Przy kupnie instrumentu, w ramach promocji, udzielono mu trzech darmowych lekcji gry. Na tych lekcjach zakończyła się jego oficjalna edukacja muzyczna, a zaczęła kariera. Terry jest samoukiem, gra ze słuchu, nie zna zapisu nutowego. Jest natomiast w stanie odtworzyć, nuta po nucie, ponad półtora tysiąca standardów jazzowych. Początkowo wiernie kopiujący Goodmana, przez lata uprawiania muzyki dopracował się własnego stylu gry na klarnecie (dźwięki jego instrumentu porównywane są często do brzmienia saksofonu tenorowego czy nawet fortepianu). Naukę zakończył na otrzymaniu świadectwa znanej prywatnej szkoły St. Pauls. 
Początki, rezygnacja i powrót do muzycznej kariery.
Około 1955 został członkiem zespołu jazzu tradycyjnego z Uniwersytetu Yale, który wtedy potrzebował klarnecisty. Był jednym z młodych muzyków biorących udział w Newport Jazz Festival w 1958, co zostało zarejestrowane na filmie „Jazz On A Summer's Day”. Jednak wobec znaczącego spadku zainteresowania jazzem (lata rock and rolla) i braku możliwości znalezienia pracy jako muzyk Brad Terry wrócił do Connecticut i zamieszkał w domu rodziców. Przez kilka lat zarabiał prowadząc szkolne autobusy, potem niewielką firmę zajmującą się drzewami. Występował jedynie okazjonalnie. Na 5 lat wyjechał do Riverdale, a później do szkoły w New Gloucester, w Maine. Przez cały ten okres muzyka nie była jego źródłem utrzymania.
W drugiej połowie lat 60. Terry na kilka lat wyjechał do Nowego Jorku. Grał z wieloma różnymi muzykami. W „Celebrity Club” grał wraz z zespołem Buddy’ego Tate’a. Razem ze współlokatorem, basistą Steve’em Swallowem oraz gitarzystą Samem Brownem tworzyli trio, w którym czasem skład się rozszerzał, czasem muzycy się zmieniali i w ten sposób partnerami Terry’ego bywali: gitarzysta Wayne Wright, perkusista Percy Brice, Ahmed Abdul-Malik, Ray McKinney. Grał też w zespole Roya Eldridge’a.
Około 1973 Terry wyjechał z Nowego Jorku i znalazł się w Maine. Wspólnie z perkusistą Steve’em Groverem prowadził zespół The Friends of Jazz. Od początku lat 80. razem z innymi muzykami był członkiem grupy (w jej skład wchodzili m.in. Steve Grover, kontrabasista John Hunter, saksofonista Charlie Jennison, pianiści Mark Perry i Chris Neville, trębacz Tim Sessions), która w ramach programu muzycznego dla uczniów szkół różnego stopnia (od podstawowego do uniwersyteckiego) koncertowała i prowadziła zajęcia muzyczne oraz letnie obozy jazzowe w Bath, Lewiston-Auburn i innych miejscowościach stanu Maine. W latach 1980–1982 Terry był jazzowym artystą rezydentem we Freeport Middle School.
W 1991 przyjechał do Polski, gdzie (w ramach zastępstwa) miał uczestniczyć w warsztatach jazzowych dla młodzieży i od tego czasu był w Polsce niemal rokrocznym gościem. Jak przyznał w jednym z wywiadów w 2005, rozważał nawet możliwość zamieszkania w Polsce na stałe. Od 1992 koncertował w duecie z polskim pianistą Joachimem Menclem (m.in. w Stanach Zjednoczonych, w Polsce, Rosji i w Niemczech). Nagrali wspólnie płyty: "All About Spring" (1994), "Colorado" (1997) i "Live in Fort Andross" (2009). Dwie płyty powstały również w wyniku współpracy klarnecisty z Jarosławem Śmietaną.
Terry zajmuje się stale nauczaniem i popularyzowaniem jazzu. Angażuje się w muzyczne zajęcia warsztatowe w wielu krajach – na przykład w Polsce (w Gorzowie) prowadził zajęcia w Małej Akademii Jazzu.
Grał z następującymi muzykami: Dizzy Gillespie, Doc Cheatham, Buck Clayton, Red Mitchell, Buddy Tate, Steve Swallow, Roy Eldridge, Eddie Thompson, John Basile, Steve Grover, Eddie Gomez, Tom Harrel, Buddy DeFranco, Roger Kellaway, Lenny Breau.
Dobrze znanym albumem z udziałem Brada Terry’ego są "The Living Room Tapes" (2 CD Art of Life AL1004-2), zawierające jego wcześniejsze nagrania z legendarnym gitarzystą kanadyjskim Lennym Breau. Na kilku nagraniach Terry prezentuje też swoją wirtuozerię w gwizdaniu. Wydano też DVD z udziałem duetu: Lenny Breau &amp; Brad Terry "Live at the Maine Festival" (nagrania zarejestrowane podczas Maine Festival w Bowdoin College w Brunswicku, 2 sierpnia 1980).
Brad Terry mieszka w Bath, w stanie Maine.

</doc>
<doc id="2583978" url="https://pl.wikipedia.org/wiki?curid=2583978" title="Inez de Castro">
Inez de Castro



</doc>
<doc id="2584039" url="https://pl.wikipedia.org/wiki?curid=2584039" title="P-Fenylenodiamina">
P-Fenylenodiamina

"p"-Fenylenodiamina, PPD – organiczny związek chemiczny z grupy diaminobenzenów, o silnym działaniu uczulającym.
"p"-Fenylenodiamina to barwnik, który często określany jest jako „sztuczna henna”. Występuje między innymi w:
Jako alergen działać może dwojako. Przeważnie objawy alergii następują w mechanizmie opóźnionym. U uczulonych osób pojawiają się zaczerwienienia, zmiany wypryskowe, obrzęk, swędzenie i wypełnione pęcherze, a po kilku dniach ropiejące owrzodzenia na skórze. Jest to opóźniona reakcja alergiczna.
Niekiedy jednak PPD może doprowadzić do duszności, które objawiają się bezpośrednio po kontakcie z nią oraz inne objawy szoku anafilaktycznego, który może doprowadzić nawet do śmierci.
Wykorzystywana jest w produkcji kevlaru:

</doc>
<doc id="2584096" url="https://pl.wikipedia.org/wiki?curid=2584096" title="Baldur's Gate">
Baldur's Gate



</doc>
<doc id="2584129" url="https://pl.wikipedia.org/wiki?curid=2584129" title="Ukrajinśka trybuna">
Ukrajinśka trybuna

Ukrajinśka trybuna (ukr. Українська трибуна) – emigracyjne pismo ukraińskie wydawane na początku lat 20. XX wieku.
Pierwszy numer pisma zaczął wychodzić w maju 1921 w Warszawie. Był wydawany każdego dnia przez zwolenników Symona Petlury. Funkcję redaktora naczelnego objął Ołeksandr Salikowski. Wydawcą był Wołodymyr Ostrowski. Pismo miało swoich przedstawicieli w kilku krajach (Czechosłowacji, Bułgarii, Królestwie SHS, Francji, Holandii, Belgii, Niemczech). Autorami artykułów i felietonów byli m.in. Ołeksandr Łotocki, Andrij Nikowski, Ołeksandr Kowałewski, Mykoła Worony, Wjaczesław Prokopowycz, Wasyl Szczurat, Pawło Zajcew, Iwan Feszczenko-Czopiwski, Łeonid Biłecki, Iwan Ohijenko, Łewko Czykałenko. Publikowane teksty dotyczyły życia emigracji ukraińskiej w II Rzeczypospolitej, działalności rządu ukraińskiego na emigracji, problemów internowanych żołnierzy ukraińskich, sytuacji na radzieckiej Ukrainie, a także spraw kulturalnych, historycznych i ekonomicznych. Redakcja przeżywała poważne trudności finansowe, co spowodowało nawet czasowe zawieszenie wydawania pisma pod koniec 1921 roku. Przestało ono ukazywać się w marcu 1922 roku po wydaniu blisko 200 numerów. Wynikało to z faktu zamieszczenia serii artykułów poświęconych kwestii Galicji Wschodniej i Wołynia, które były niezgodne z polityką polską wobec tych terenów. Kontynuacją „Ukrajinśkiej trybuny” od 1923 roku było pismo „Trybuna Ukrajiny”.

</doc>
<doc id="2584135" url="https://pl.wikipedia.org/wiki?curid=2584135" title="Trybuna Ukrajiny">
Trybuna Ukrajiny

Trybuna Ukrajiny () – emigracyjne pismo ukraińskie wydawane na pocz. lat 20. XX wieku.
Pierwszy numer pisma ukazał się w marcu 1923 roku. Stanowiło ono kontynuację „Ukrajinśkiej trybuny”, zlikwidowanej przez polskie władze z powodu artykułów dotyczących Galicji Wschodniej i Wołynia. Ukazywało się co miesiąc. Było wydawane przez zwolenników Symona Petlury. Wydawcą był Wołodymyr Ostrowski, zaś redaktorem naczelnym Ołeksandr Salikowski. Publikowane artykuły i felietony dotyczyły tych samych kwestii, co w „Ukrajinśkiej trybunie”, czyli życia emigracji ukraińskiej w Polsce, działalności emigracyjnego rządu ukraińskiego, problemów internowanych żołnierzy ukraińskich, sytuacji na sowieckiej Ukrainie, a także spraw kulturalnych, historycznych i ekonomicznych. Pismo przestało wychodzić do końca 1923 roku.

</doc>
<doc id="2584196" url="https://pl.wikipedia.org/wiki?curid=2584196" title="Flaga powiatu suwalskiego">
Flaga powiatu suwalskiego



</doc>
<doc id="2584222" url="https://pl.wikipedia.org/wiki?curid=2584222" title="Tabor (pismo)">
Tabor (pismo)

„Tabor” () – emigracyjne pismo ukraińskie wydawane w Polsce w latach 20. i 30. XX wieku.
Pierwszy numer pisma wydano w lipcu 1923 roku w Kaliszu, w Obozie Internowanych nr 10 dla Armii Czynnej Ukraińskiej Republiki Ludowej. Pismo miało charakter naukowo-wojskowy. Funkcję redaktora naczelnego objął gen. chor. Wiktor Kuszcz. W redakcji pracowali też płk Mychajło Sadowski, gen. płk Andrij Wowk i gen. chor. Pawło Szandruk. W 1927 roku siedziba pisma została przeniesiona do Warszawy. Za jego wydawanie odpowiadało odtąd ukraińskie wydawnictwo "Do zbroji" (ukr. До зброї). Pismo reprezentowało środowisko związane z Symonem Petlurą. Publikowane artykuły dotyczyły głównie zagadnień wojskowości ukraińskiej z okresu I wojnie światowej i walk narodowo-wyzwoleńczych z lat 1918-1921, teorii wojskowości i wojskowoznawstwa, a także sytuacji na sowieckiej Ukrainie. W późniejszym okresie pojawiły się teksty na tematy polityczne i kulturalne. Autorami artykułów byli m.in. gen. płk Serhij Delwig, ppłk Wołodymyr Kołosowski, Timisz Olecijuk, płk Wasyl Prichoda, płk Hnat Porochowski, gen. chor. Wołodymyr Salśkyj, kpt.-lejtn. Światosław Szramczenko. Ostatni numer pisma wyszedł latem 1939 roku, po ukazaniu się 37 numerów.

</doc>
<doc id="2584344" url="https://pl.wikipedia.org/wiki?curid=2584344" title="Bruno Prada">
Bruno Prada

Bruno Prada (ur. 31 lipca 1971 w São Paulo) – brazylijski żeglarz sportowy, srebrny i brązowy medalista olimpijski, czterokrotny mistrz świata.
Srebrny medalista igrzysk olimpijskich w 2008 w Pekinie wspólnie z Robertem Scheidtem w klasie Star. Z tym samym partnerem zdobył brąz podczas igrzysk w Londynie również w klasie Star.
Czterokrotny mistrz świata (2007, 2011, 2012, 2019), wicemistrz w 2006 i brązowy medalista w 2008.
Na początku sportowej kariery (do 2004) występował w klasie Finn, nie odnosząc większych sukcesów.

</doc>
<doc id="2584349" url="https://pl.wikipedia.org/wiki?curid=2584349" title="Warner Strategic Marketing">
Warner Strategic Marketing

Warner Strategic Marketing (WSM) – brytyjska wytwórnia należąca do Warner Music Group, w niektórych krajach wytwórnia ma swoje odpowiedniki.
Warner Strategic Marketing jest odpowiedzialne za rozwój i promocję Warner Music Group oraz ponowne wydania, zremasterowania, wydania specjalne, utwory wcześniej nie wydane, rzadkie i kolekcjonerskie wydania.

</doc>
<doc id="2584356" url="https://pl.wikipedia.org/wiki?curid=2584356" title="Jerusalimowo">
Jerusalimowo

Jerusalimowo (bułg. "Йерусалимово") – wieś w południowej Bułgarii, obwodzie Chaskowo, w gminie Lubimec.

</doc>
<doc id="2584362" url="https://pl.wikipedia.org/wiki?curid=2584362" title="Positiva Records">
Positiva Records

Positiva Records – brytyjska wytwórnia muzyczna należąca do EMI powstała w 1993 roku.
Wytwórnia współpracowała m.in. z takimi artystami jak Reel 2 Real, DJ Quicksilver, Alice DeeJay, Binary Finary, BBE, Fragma, Deep Dish, Spiller, Axwell.

</doc>
<doc id="2584377" url="https://pl.wikipedia.org/wiki?curid=2584377" title="Hrabstwo Grady (Georgia)">
Hrabstwo Grady (Georgia)

Hrabstwo Grady – hrabstwo w Stanach Zjednoczonych w południowo-zachodniej części stanu Georgia. Siedziba władz hrabstwa mieści się w miejscowości Cairo.
Geografia.
Według spisu z 2010 roku obszar całkowity hrabstwa obejmuje powierzchnię 454,53 mil² (1 192 km²), z czego 458,12 mil² (1187,5 km²) stanowią lądy, a 2,22 mil² (5,5 km²) stanowią wody. Według danych United States Census Bureau w 2010 roku liczba mieszkańców wynosiła 25 012 mieszkańców. 

</doc>
<doc id="2584392" url="https://pl.wikipedia.org/wiki?curid=2584392" title="Fredrik Lööf">
Fredrik Lööf

Fredrik Lööf (ur. 13 grudnia 1969 w Kristinehamn) – szwedzki żeglarz sportowy, złoty oraz dwukrotnie brązowy medalista olimpijski, pięciokrotny mistrz świata.
Pięciokrotnie startował w igrzyskach olimpijskich. Brązowy medalista igrzysk olimpijskich w 2008 roku w Pekinie (wspólnie z Andersem Ekströmem) w klasie Star i osiem lat wcześniej, w 2000 roku w Sydney w klasie Finn. W 2012 z Maxem Salminenem zdobyli złoty medal igrzysk w Londynie w klasie star
Pięciokrotny mistrz świata. Trzykrotnie zdobywał złoto w klasie Finn (1994, 1997, 1999), trzykrotnie srebro (1993, 1995, 1998) i brązowy medal w 1996 roku. W klasie Star (startuje w niej od 2001 roku) dwukrotnie zdobył złoty medal mistrzostw świata (w 2001 z Christianem Finnsgårdem, w 2004 z Ekströmem) i raz srebrny w 2003 roku(także z Ekströmem).

</doc>
<doc id="2584393" url="https://pl.wikipedia.org/wiki?curid=2584393" title="Fredrik Loof">
Fredrik Loof



</doc>
<doc id="2584407" url="https://pl.wikipedia.org/wiki?curid=2584407" title="Anders Ekström">
Anders Ekström

Anders Ekström (ur. 16 stycznia 1981 w Göteborgu) – szwedzki żeglarz sportowy, brązowy medalista olimpijski, mistrz świata.
Brązowy medalista igrzysk olimpijskich w 2008 roku w Pekinie (wspólnie z Fredrikiem Lööfem) i dwunasty w 2004 roku w klasie Star.
Mistrz świata w 2004 i wicemistrz w 2003 roku.

</doc>
<doc id="2584410" url="https://pl.wikipedia.org/wiki?curid=2584410" title="Anders Ekstrom">
Anders Ekstrom



</doc>
<doc id="2584411" url="https://pl.wikipedia.org/wiki?curid=2584411" title="Vadim Glowna">
Vadim Glowna

Vadim Glowna (ur. 26 września 1941 w Eutin, zm. 24 stycznia 2012 w Berlinie) – niemiecki aktor, reżyser, scenarzysta, producent i muzyk. Zagrał w ponad 160 filmach i serialach.
Życiorys.
Vadim Glowna urodził się 26 września 1941 w Eutin, w Niemczech. Kiedy dorastał, jego rodzice byli w separacji. Nazwisko odziedziczył po swoim ojczymie - Polaku, który był kapitanem statków. Matka prowadziła kwiaciarnię. 
Po raz pierwszy trafił na ekran w wieku ośmiu miesięcy w melodramacie Veita Harlana "Immensee" ("Immensee: ein deutsches Volkslied", 1943) wg powieści Theodora Storma z Kristiną Söderbaum i Carlem Raddatzem, trzecim kolorowym filmie niemieckiej kinematografii wspierającym nazistowską propagandę.
Początkowo studiował teologię, ale zrezygnował ze studiów. Pracował jako marynarz na statku, boy hotelowy, taksówkarz, perkusista i dziennikarz prasowy w Hamburgu. Ostatecznie w 1964 postanowił zostać aktorem i reżyserem. Pracował nie tylko w telewizji, ale również w teatrze.
W 1967 ożenił się z aktorką Verą Tschechową. W 1980 założyli firmę produkcyjną "Atossa-Film". W 1990 wzięli rozwód.
Vadim Glowna miał bardzo rozpoznawalny, gardłowy głos. Aktor zmarł po krótkiej chorobie 24 stycznia 2012 w wieku 70 lat w berlińskim szpitalu.

</doc>
<doc id="2584464" url="https://pl.wikipedia.org/wiki?curid=2584464" title="Kobiety na traktory">
Kobiety na traktory



</doc>
<doc id="2584480" url="https://pl.wikipedia.org/wiki?curid=2584480" title="Kwintyliard">
Kwintyliard

Kwintyliard – liczba o wartości: 1 000 000 000 000 000 000 000 000 000 000 000 = 1033, czyli jedynka i 33 zera w zapisie dziesiętnym. Termin "kwintyliard" jest stosowany w nazewnictwie liczebników w skali długiej i nie ma swojego odpowiednika w skali krótkiej.
W krajach stosujących krótką skalę (głównie kraje anglojęzyczne) liczba 1033 nosi nazwę decylion, tak jak 1060 w pozostałych krajach. 
W układzie SI mnożnikowi 1033 nie odpowiada żaden przedrostek jednostki miary (od listopada 2022 roku najwyższy nazwany w SI mnożnik to 1030).

</doc>
<doc id="2584497" url="https://pl.wikipedia.org/wiki?curid=2584497" title="Kościół Zwiastowania Najświętszej Maryi Panny w Serocku">
Kościół Zwiastowania Najświętszej Maryi Panny w Serocku

Kościół Zwiastowania Najświętszej Maryi Panny w Serocku – rzymskokatolicki kościół parafialny znajdujący się w mieście Serock, przy ulicy Farnej.
Jest to późnogotycka budowla z basztami o charakterze obronnym – jeden z cenniejszych zabytków Mazowsza. Wybudowana w 1526, później przebudowana. Posiada jedną nawę, z wyodrębnionym węższym prezbiterium i czworokątną wieżą pokrytą dachem wspólnym z nawą, ma oskarpowanie. Na fasadzie umieszczony jest zegar słoneczny z wierszowanym napisem „To pomnij czas ucieka, śmierć goni, wieczność czeka”. W ścianach są umieszczone kule armatnie z 1914 roku. Wyposażenie pochodzi głównie z epoki późnego baroku z XVIII wieku; w ołtarzu głównym figury świętych Wojciecha i Stanisława biskupów, w ołtarzach bocznych obrazy przedstawiające św. Annę Samotrzeć i św. Barbarę; stację Męki Pańskiej zostały wykonane w 1937 roku przez Zofię Trzcińską-Kamińską.

</doc>
<doc id="2584503" url="https://pl.wikipedia.org/wiki?curid=2584503" title="Salim Dżereissati">
Salim Dżereissati

Salim Dżereissati, Salim Jreissati – libański prawnik, wykładowca Uniwersytetu Św. Józefa w Bejrucie, były doradca prezydenta Emila Lahuda, współpracownik Trybunału Specjalnego dla Libanu, grekokatolik. 24 lutego 2012 r. został mianowany ministrem pracy z rekomendacji Wolnego Ruchu Patriotycznego.

</doc>
<doc id="2584505" url="https://pl.wikipedia.org/wiki?curid=2584505" title="Franciszek Kietliński">
Franciszek Kietliński

Franciszek Kietliński herbu Odrowąż – łowczy radomski w latach 1785-1793, komornik graniczny sandomierski w 1791 roku, poseł województwa sandomierskiego na Sejm Czteroletni w 1790 roku.
Był elektorem Stanisława Augusta Poniatowskiego. Żonaty z Rozalią z Fischerów. Był komisarzem Sejmu Czteroletniego z powiatu radomskiego województwa sandomierskiego do szacowania intrat dóbr ziemskich w 1789 roku.
Był właścicielem Rdzuchowa. W 1804 roku wylegitymował się ze szlachectwa w Galicji Zachodniej.

</doc>
<doc id="2584512" url="https://pl.wikipedia.org/wiki?curid=2584512" title="Alaskozetes antarcticus">
Alaskozetes antarcticus

Alaskozetes antarcticus – gatunek roztocza (Acari) z rodziny Ameronothridae zaliczanej do mechowców, żyjący w lodach Antarktydy, jeden z nielicznych, a zarazem największych stawonogów lądowych zasiedlających ten kontynent. 
"A. antarcticus" jest endemitem regionu antarktycznego i subantarktycznego. To jeden z gatunków żyjących na szerokościach geograficznych położonych najbardziej na południe – zasięg jego występowania dochodzi niemal do 78° szerokości geograficznej południowej. Wykazuje dużą odporność na niskie temperatury, do −30 °C. Zasiedla obszary polodowcowe, z których lodowiec wycofał się co najmniej 30 lat wcześniej . Zajmuje także inne siedliska: zanieczyszczenia pływów morskich, odchody pingwinów, legowiska fok i gniazda ptaków. Spotykany jest też pod kawałkami skał, kości, a także w glonach i porostach. Żywi się detrytusem pochodzącym głównie od kręgowców.
Występuje często w dużych skupiskach, w których mogą być obecne wszystkie stadia rozwojowe od jaj po osobniki dojrzałe. Skupiska te występują przez cały rok. Zachodzi w nich rozwój jaj, linienie i dojrzewanie osobników.
"A. antarcticus" jest jednym z największych lądowych stawonogów Antarktydy. Dorosłe osobniki dorastają do 1 mm długości. Zwierzęta te we wszystkich stadiach rozwoju charakteryzują się powolnym tempem zarówno w poruszaniu się, jedzeniu, jak i rozwoju. Odporność na niskie temperatury daje im zawarty w ciele glicerol, chroniący przed zamarznięciem. Nie jest to jednak specyficzne dla tego gatunku przystosowanie do klimatu Antarktydy, gdyż obecność związków gliceryny stwierdzono u wielu innych zwierząt żyjących w cieplejszych strefach. Na zdolność przetrwania "A. antarcticus" w warunkach polarnych składa się prawdopodobnie kilka różnych czynników.
Podgatunki.
W obrębie tego gatunku wyróżniono 3 podgatunki:

</doc>
<doc id="2584517" url="https://pl.wikipedia.org/wiki?curid=2584517" title="Jeremy Evans">
Jeremy Evans

Jeremy Evans (ur. 24 października 1987 w Corssett) – amerykański koszykarz, występujący na pozycji skrzydłowego.
Kariera.
Został wybrany z numerem 55 w Drafcie NBA 2010 przez Utah Jazz.
22 lutego 2012 został ogłoszony uczestnikiem Slam Dunk Contest 2012, zastępując kontuzjowanego Imana Shumperta z New York Knicks. 3 dni później zwyciężył w konkursie z przewagą 29% głosów nad drugim Paulem George'em.
31 lipca 2015 podpisał umowę z Dallas Mavericks. 7 lipca 2016 został zawodnikiem Indiany Pacers. 21 września 2017 podpisał umowę z Atlantą Hawks. 13 października został zwolniony.
31 marca 2018 podpisał 10-dniową umowę z Atlantą Hawks.
21 sierpnia 2018 dołączył do tureckiej Darüşşafaki.
31 lipca 2020 opuścił klub Chimek Moskwa. 24 lutego 2021 został zawodnikiem włoskiej Olimpii Mediolan. 31 maja opuścił klub. 

</doc>
<doc id="2584527" url="https://pl.wikipedia.org/wiki?curid=2584527" title="Bett">
Bett

Bett:

</doc>
<doc id="2584528" url="https://pl.wikipedia.org/wiki?curid=2584528" title="Karnicki III">
Karnicki III

Karnicki III − polski herb baronowski, nadany wraz z tytułem w Galicji.
Opis herbu.
Opis współczesny.
Opis skonstruowany współcześnie brzmi następująco:
"Na tarczy dzielonej w krzyż z polem sercowym, w polu I (sercowym), czerwonym, rogacina podwójnie przekrzyżowana, rozdarta u dołu, srebrna" (herb rodowy Karnickich, Kościesza odmienna)"; w polu II, czerwonym, ośla głowa szara" (Półkozic)", w polu III, błękitnym, zawiasa kotłowa srebrna, nad którą takiż miecz" (Nowina)"; w polu IV, błękitnym, toczenica złota, z zaćwieczonymi wewnątrz takimiż trzema krzyżami, 1 i 2" (Szaława)", w polu V, czerwonym, trzy wręby srebrne" (Korczak)"."
"Nad tarczą francuska korona baronowska, opleciona sznurem pereł."
"W klejnocie trzy ukoronowane hełmy, nad I pół lisa wspiętego, naturalnego, nad II pół kozła wspiętego, szarego, w lewo, nad III noga zbrojna srebrna w bucie z cholewą za kolano, czarnym, z ostrogą srebrną, kolanem do dołu."
"Labry herbowe na hełmie I z prawej czerwone, z lewej błękitne, podbite srebrem, na hełmie II czerwone, podbite srebrem; na hełmie, na hełmie III z prawej czerwone, z lewej błękitne, podbite srebrem."
Geneza.
Nadany z tytułem baronowskim i predykatem wohlgeboren ("wielmożny") freiherrowi Remigiuszowi (Remigianowi) Feliksowi Karnickiemu z Karnic 17 grudnia 1782. Obdarowany był dziedzicem dóbr Michałowice w cyrkule lwowskim oraz Jedlicza w cyrkule krośnieńskim. Pełnił kilka urzędów ziemskich. Herb z jego dyplomu, tzw. herb genealogiczny zawiera skrócony wywód genealogiczny. Ojcem Remigiusza był Jakub Karol Karnicki, herbu Kościesza odmienna, matką – Katarzyna Wielowieyska, herbu Półokozic, babką macierzystą Elżbieta Romanow-Świrska herbu Szaława, babką ojczystą Anna Lisowska herbu Nowina, prababką ojczystą Teresa Michalewska herbu Korczak.
Herbowni.
Karnicki.

</doc>
<doc id="2584534" url="https://pl.wikipedia.org/wiki?curid=2584534" title="Ołeksa Slisarenko">
Ołeksa Slisarenko

Ołeksa Slisarenko, ukr. Олекса Андрі́йович Слісаренко, właśc. Ołeksa Snisar (ur. w chutorze Kaniwcewyj w guberni charkowskiej, zm. 3 listopada 1937 na uroczysku Sandarmoch) – ukraiński poeta i prozaik. Jeden z przedstawicieli "rozstrzelanego odrodzenia".
Życiorys.
Urodził się we wsi Kaniwcewi (obecnie Szypuwate). Zdobył wykształcenie rolnicze, od 1912 r. pracował jako agronom. Brał udział w I wojnie światowej, awansował wówczas od szeregowego do stopnia oficera artylerii. Od 1924 r. mieszkał w Charkowie, gdzie pracował jako redaktor naczelny oddziału wydawnictwa „Knyhospiłka”. W latach 1928-1929 współredagował czasopismo „Uniwersalnyj żurnał”. W marcu-kwietniu 1930 oskarżyciel społeczny na procesie pokazowym tzw. Związku Wyzwolenia Ukrainy (mistyfikacja OGPU). W kwietniu 1934 r. został aresztowany przez NKWD, rok później skazano go na 10 lat obozu koncentracyjnego. Wyrok odbywał w łagrze SŁON na Wyspach Sołowieckich (Sołowkach). 
W czasie "wielkiego terroru" 9 października 1937 "trójka specjalna" NKWD obwodu leningradzkiego RFSRR skazała jednym wyrokiem listę 1116 więźniów Sołowek na śmierć. Na liście znajdowało się nazwisko Slisarenki. Rozstrzelany przez NKWD w masowej egzekucji wraz z wieloma innymi ukraińskimi twórcami i działaczami społecznym (Łeś Kurbas, Mykoła Kulisz, Myrosław Irczan, Wołodymyr Czechiwski, Pawło Fyłypowycz, Wałerjan Pidmohylnyj i in.) na uroczysku Sandarmoch w Karelii 3 listopada 1937 roku.
Twórczość.
Pierwsze wiersze poety zostały opublikowane w 1910 r. w czasopiśmie „Do praci” i w gazecie „Rill’a”. Podczas pobytu w Kijowie dołączył do ugrupowań ukraińskich symbolistów Bila studija i Muzahet. Pierwszy tomik wierszy Slisarenki, "Na berezi Kastalśkomu", pisany był pod wpływem symbolistów, choć zawierał też elementy ekspresjonizmu. Ukazał się w 1919 roku. W 1921 r. Slisarenko przystąpił do ugrupowań futurystów Komkosmos i Aspanfut i wydał zbiór futurystycznych wierszy "Poemy" (1923). W 1925 r. został członkiem grupy Hart, a następnie stowarzyszenia WAPLITE (Wolna Akademia Proletariackiej Literatury). Po jego rozwiązaniu w 1928 r. założył kolejne o nazwie Techno-mystećka hrupa A. W tym samym roku wyszedł tom zebranych poezji Slisarenki pod tytułem "Bajda".
Od 1924 r. Slisarenko zajmował się również prozą. Jest autorem ponad 20 nowel i opowiadań, napisał wiele powieści kryminalnych i przygodowych, m.in. powieści "Bunt" (1928), "Złamanyj gwynt" (1929) "Czornyj anhel" (1929), "Strajk" (1932). Pisał również opowiadania dla dzieci. Wybrane utwory Slisarenki wydano w 1930 r., a w latach 1931-1933 wydany został w 6 tomach pełny zbiór jego utworów.

</doc>
