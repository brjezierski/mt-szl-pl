<doc id="2624004" url="https://pl.wikipedia.org/wiki?curid=2624004" title="Wielka Jaworzyna">
Wielka Jaworzyna

Wielka Jaworzyna (czes. "Velká Javořina", lokalnie też "Velká Javorina", słow. "Veľká Javorina") – masyw górski i najwyższy szczyt Białych Karpat (513.411), (970 m n.p.m.), fliszu Karpat Słowacko-Morawskich (Bielaw) w Zewnętrznych Karpatach Zachodnich, na pograniczu Moraw (wschodnie Czechy) i Słowacji.
Na terenie Słowacji znajduje się inny szczyt o tej samej nazwie, położony w Górach Czerchowskich we wschodniej Słowacji, stąd niekiedy spotyka się nazwę wyróżniającą "Veľká Javorina Bielokarpatská".
Budowa geologiczna i gleby.
Pod względem geomorfologicznym Białe Karpaty należą do makroregionu Karpaty Słowacko-Morawskie (513.41-43), będących częścią Zewnętrznych Karpat Zachodnich (513) – zachodniej części zewnętrznego łuku Karpat Zewnętrznych.
Masyw Wielkiej Jaworzyny położony jest w południowo-zachodniej części Białych Karpat i zbudowany ze skał fliszowych o znacznej miąższości, w których rytmicznie powtarzają się warstwy piaskowca (pochodzącego z okresu od epoki górnej kredy do dolnego paleocenu) oraz drobnoziarnistych morskich osadów (łupków ilastych i margli). Masyw ma charakter górskiego krajobrazu erozyjno-denudacyjnego. Główną jego cechą jest znaczna powierzchnia obszarów o dużej różnicy wysokości i dużym nachyleniu terenu. Wypukłe formy ukształtowania terenu dominują nad wklęsłymi.
Najwyższe partie góry charakteryzują się stromymi stokami skierowanymi na północ i północny wschód i opadającymi do Kotliny Straňanskej (cz. "Straňanská kotlina") o średniej wysokości 479 m n.p.m. Sam szczyt ma kształt szerokiego, płaskiego grzbietu, pokrytego łąką, a wierzchołek znajduje się po stronie słowackiej.
Charakterystycznym i bardzo częstym zjawiskiem w terenie o bardziej miękkim (gliniastym) gruncie są osuwiska, powodujące znaczne szkody w drzewostanie. Na kamienisto-glinianych stokach z osadów aluwialnych wykształciły się średnio-ciężkie (odmiana rędzin).
Hydrologia.
Cechą masywu jest wartki, potokowy nurt cieków wodnych, co charakteryzuje tereny o znacznych deniwelacjach. Istotna jest przewaga procesów erozji wodnej zboczy nad akumulacją.
Występują tu obficie źródła mineralne, których właściwości terapeutyczne wykorzystywane są w uzdrowisku Luhačovice. Na północno-zachodnim stoku z położonego na wysokości 856 m n.p.m. źródła wypływa potok , będący lewym dopływem Morawy. Poprzez górę przebiega dział wodny Velički i Sviniarskego potoku (dorzecze Wagu).
Klimat.
Masyw leży w strefie klimatów umiarkowanych. Klimat środkowej i północno-wschodniej części Białych Karpat jest dość ciepły, na wyższych wysokościach chłodniejszy, jednak o wiele cieplejszy niż na porównywalnych wysokościach północnych i zachodnich Moraw. Pomimo że w Białych Karpatach przeważają suche wiatry południowo-wschodnie, zwłaszcza latem, to na najwyższych szczytach, takich jak Wielka Jaworzyna, przeważają wiatry północno-wschodnie, częstsze również w okresie letnim. Wiatry są przyczyną występowania silnej erozji wiatrowej. Opady atmosferyczne są zwykle bardziej obfite niż w południowych Morawach.
Partie wierzchołkowe Białych Karpat wokół Wielkiej Jaworzyny mają cechy klimatu górskiego. Średnia temperatura lipca wynosi tu 15–16 °C, stycznia od -3 do -4 °C, liczba dni letnich 10–30, liczba dni z przymrozkami od 140 do 160, średnioroczna suma opadów 850–1000 mm. Średnioroczna temperatura powietrza kształtuje się poniżej 6 °C.
Przyroda i jej ochrona.
Teren ten to jeden z najstarszych obszarów chronionych w Czechach, bowiem już w 1909 jego właściciele, Liechtensteinowie, zadeklarowali reżim ochrony podobny do dzisiejszego. Masyw Wielkiej Jaworzyny objęty jest prawną ochroną jako „chroniony obszar krajobrazowy”, czego polskim odpowiednikiem jest park krajobrazowy. Po stronie czeskiej jest to "Chráněná krajinná oblast (CHKO) Bílé Karpaty" (Obszar Chronionego Krajobrazu Białe Karpaty), po słowackiej "Chránená krajinná oblasť CHKO Biele Karpaty". Dodatkowo zarówno po stronie czeskiej, jak i słowackiej wydzielono rezerwaty przyrodnicze: w Czechach w 1951 NPR Javořina, o najwyższej kategorii ochrony, obejmujący zachowany ekosystem lasu pierwotnego i górskiej łąki, od 2007 165,87 ha, a na Słowacji w 1988 PR Veľká Javorina, 82,98 ha. Oba objęto ochroną ścisłą, nie ingerując w naturalne procesy przyrodnicze; las podlega wyłącznie naturalnej renaturalizacji.
Szata roślinna.
Szczyt pokryty jest jedyną w Białych Karpatach murawą bliźniczkową z dominacją bliźniczki psiej trawki. Przed nawożeniem nawozami mineralnymi na początku lat 90. XX wieku występowała tu licznie kukułka bzowa oraz goryczuszka wczesna. Obecnie łąka wraca do stanu naturalnego, o czym świadczy znajdowanie storczycy kulistej oraz wierzbownicy okółkowej. Na skraju rezerwatu rośnie dzwonek szerokolistny, który ma tu jedyne w Białych Karpatach stanowisko.
Lasy masywu składają się głównie z rodzimych gatunków: jaworu (od którego góra wzięła swą nazwę), buka i jesionu. Drzewa są w podobnym wieku. Ze względu na surowy mikroklimat wierzchołka góry w najwyższych częściach występują drzewa o oryginalnym, pokręconym kształcie korony. Z rzadkich roślin stwierdzono tu m.in. alpejskiego modrzyka górskiego ("Cicerbita alpina", jedyne stanowisko w Białych Karpatach). Rosną tu także m.in. przebiśniegi, miesiącznica trwała i kokorycze.
Fauna.
W lasach Wielkiej Jaworzyny występują jelenie, sarny, dziki. Czasami wędrują tu niedźwiedzie. Swe siedliska mają tutaj z rzadszych gatunków także chrząszcze – błękitna nadobnica alpejska i kozioróg bukowiec, żerujące w martwych częściach drzew – oraz rzadkie pająki m.in. "Anelosimus vittatus" z rodziny omatnikowatych, "Tenuiphantes zimmermanni", "Saloca kulczynskii" z osnuwikowatych, a także mucha "Phaonia czernyi".
Spośród ptaków podawane są m.in. dzięcioł białogrzbiety i muchołówka białoszyja. Wokół źródeł i strumieni leśnych występuje salamandra plamista i kumak górski.
Wydobycie wapienia.
U północno-zachodniego podnóża Wielkiej Jaworzyny od XVIII wieku wydobywano wapień, po zmieleniu dostarczany do istniejącej od 1797, a będącej własnością rodu Liechtensteinów huty szkła w pobliskiej Květnéj. W miejscu tym powstała górnicza osada Vápenky (dziś część gminy Nová Lhota). Obecnie dawne domki górników w stylu ludowym zostały objęte ochroną poprzez utworzenie „strefy pamiątkowej” (cz. "památková zóna").
Turystyka.
Na szczyt prowadzi kilka szlaków turystycznych, w tym okresowo biegnące wspólną trasą europejski szlak pieszy E8 oraz słowackie szlaki: czerwony (0701h) i Cesta hrdinov SNP, a także żółty szlak rowerowy z Lubiny (długość 9 km, przewyższenie 600 m), również szlaki czeskie. W czasach Austro-Węgier przez grzbiet prowadziła granica między częścią austriacką monarchii (w której skład wchodziło Królestwo Czech), a węgierską (w tym Słowacja). Pamiątką tych czasów jest jeden ze szlaków pod Jaworzyną, nazywany "Maďarská cesta" (pol. „węgierska ścieżka”). Korzystając z górskich ścieżek, w czasach II wojny światowej przez masyw przemycono około 2500 osób uciekających z terenów Protektoratu Czech i Moraw, zajętych przez III Rzeszę.
Ze szczytu przy dobrych warunkach widoczności widoczne są: na północy miasto Uherský Brod oraz Góry Wizowickie, a dalej Hostyńskie, a w kierunku północno-zachodnim Uherské Hradiště, Chrziby i Las Żdanicki. Na wschodzie widoczna jest dolina Wagu, za nią Góry Strażowskie, na południu Małe Karpaty.
Na zboczach znajdują się popularne ośrodki narciarskie, zwłaszcza po stronie słowackiej z największym wyciągiem o długości 730 m. Letnią i zimową bazą noclegową oraz miejscem wypadowym do wędrówek jest schronisko turystyczne "Holubyho chata" położone na wysokości 920 m n.p.m., którego patronem jest .
Zagospodarowanie szczytu.
Na szczycie znajduje się wieża o wysokości 134,5 m pełniąca funkcje: masztu radiowego, wieży telewizyjnej oraz wielu stacji przekaźnikowych telefonii komórkowej.
W sztolni nieopodal szczytu zlokalizowano w 1995 stację sejsmologiczną prowadzoną przez naukowców z katedry fizyki Ziemi Uniwersytetu Masaryka w Brnie we współpracy z Zentralanstalt für Meteorologie und Geodynamik (ZAMG) z Wiednia.
Wydarzenia historyczne.
W lipcu 1847 na Jaworzynie spotkała się grupa słowackich studentów, aby świętować wydanie pierwszego numeru (3. rocznika) pisma „Orol tatránski” (pol. „Tatrzański Orzeł”), literackiego dodatku (dwutygodnika) do pierwszego czasopisma w języku słowackim, „Slovenskje národňje novini”, redagowanego przez Ľudovíta Štúra. W następnym roku inny słowacki przywódca narodowy, Jozef Miloslav Hurban, odebrał na szczycie przysięgę ochotników walczących podczas powstania słowackiego przeciwko Węgrom, którzy nie chcieli uznać dążeń słowackich podczas Wiosny Ludów.
Braterstwo Czechów i Słowaków.
Odbywały się tu także patriotyczne spotkania Czechów, Słowaków i Morawian, dlatego Wielka Jaworzyna uważana jest za jeden z symboli dobrych stosunków między tymi narodami. Dowodem tego jest kamień na szczycie z cytatem z J.M. Hurbana: "Tu bratia vždy sa stretať budú" (pol. „Tu bracia zawsze będą się spotykać”). 1 września 1945 na szczycie spotkało się 25 000 Czechów i Słowaków.
Corocznie w lipcu organizowane są wspólne imprezy ( / ) z bogatym programem (m.in. występy zespołów folklorystycznych z obu krajów, mażoretek, spotkania turystów na rowerach górskich). Oprócz tego do tradycji weszło także wchodzenie w każdy Sylwester zielonym szlakiem z Květnéj na „Vavrouškovą mogiłę” (kamień poświęcony ), położoną na przeciwległym wierzchołku Małej Jaworzyny. Po raz pierwszy spotkanie odbyło się w Sylwestra 1992 i było spontanicznym, społecznym protestem przeciw podziałowi Czechosłowacji, który nastąpił następnego dnia – 1 stycznia 1993 wbrew znacznej części opinii publicznej.
Projekt kaplicy.
Idei wsparcia braterstwa tych narodów miała być poświęcona kaplica Marii Panny, Matki Jedności, którą na szczycie chciał zbudować Sługa Boży ksiądz bezpośrednio po II wojnie światowej. Dla tego pomysłu uzyskał on poparcie arcybiskupa Ołomuńca . W okresie starania się o zgodę i poparcie ze strony ministerstwa rolnictwa i urzędów okolicznych gmin, 27 lipca 1947 odprawiono na szczycie pierwsze ekumeniczne nabożeństwo dla Słowaków, Czechów i Morawian. W trakcie schodzenia po nim Marie Málková z Nivnicy została zabita przez przewracające się podczas burzy drzewo. Za namową ks. Šuránka na miejscu wypadku postawiono krzyż przydrożny, następnie w 1971 zbudowano kamienną kapliczkę z płaskorzeźbą z brązu.
Jednak realizacja projektu kaplicy na szczycie po pełnym przejęciu władzy przez komunistów w przewrocie lutowym 1948 roku i ustąpieniu prezydenta Edvarda Beneša wskutek oporu totalitarnego reżimu stała się niemożliwa.
Podania i legendy.
Z górą związane są ludowe podania. Jedno mówi o martwym kogucie, który ożył i zapiał, aby Turcy opuścili kraj. Inne opowiada o zbójniku Jano Žuchli, który z zamku w Čachticach (słynącego z mieszkającej tam krwawej Elżbiety Batory) uprowadził piękną Aničkę i na Jaworzynie uczynił królową gór, obdarzając swym majątkiem.

</doc>
<doc id="2624006" url="https://pl.wikipedia.org/wiki?curid=2624006" title="Nina Kennedy">
Nina Kennedy

Nina Kennedy (ur. 5 kwietnia 1997 w Busselton) – australijska lekkoatletka, tyczkarka.
Kariera sportowa.
Jej pierwszą międzynarodową imprezą mistrzowską były rozegrane w 2013 roku w Doniecku mistrzostwa świata juniorów młodszych, podczas których zajęła 5. miejsce. Czwarta zawodniczka juniorskiego czempionatu w Eugene (2014). W 2015 startowała na mistrzostwach świata w Pekinie, podczas których nie zaliczyła żadnej wysokości w eliminacjach i nie została sklasyfikowana.
W 2022 zdobyła brązowy medal podczas mistrzostw świata w Eugene oraz złoty medal podczas igrzysk Wspólnoty Narodów w Birmingham.
Medalistka mistrzostw kraju w różnych kategoriach wiekowych, w tym m.in. złoto (2018, 2021, 2022), srebro (2012, 2016) i brąz (2013) w rywalizacji seniorek.
Rekordy życiowe: stadion – 4,82 (13 marca 2021, Sydney) rekord Australii; hala – 4,62 (25 lutego 2018, Clermont-Ferrand).

</doc>
<doc id="2624007" url="https://pl.wikipedia.org/wiki?curid=2624007" title="Abudefduf saxatilis">
Abudefduf saxatilis



</doc>
<doc id="2624009" url="https://pl.wikipedia.org/wiki?curid=2624009" title="R-7 (rodzina rakiet)">
R-7 (rodzina rakiet)

Rakiety R-7 (ros. Р-7) – seria rosyjskich (dawniej radzieckich) rakiet nośnych bazujących na pocisku balistycznym R-7, pierwszym na świecie pocisku typu ICBM.
Kilka rakiet typu R-7 zostało użytych do załogowych lotów kosmicznych. Obecnie na świecie istnieją 3 kosmodromy obsługujące rakiety typu R-7:

</doc>
<doc id="2624012" url="https://pl.wikipedia.org/wiki?curid=2624012" title="Kraft">
Kraft

Kraft – nazwisko
Inne znaczenia

</doc>
<doc id="2624014" url="https://pl.wikipedia.org/wiki?curid=2624014" title="Julio Lojo">
Julio Lojo

Julio Lojo (ur. 24 października 1986) – panamski lekkoatleta specjalizujący się w rzucie oszczepem. 
Rekord życiowy: 60,91 (21 kwietnia 2007, Ponce) – rezultat ten jest rekordem Panamy.

</doc>
<doc id="2624016" url="https://pl.wikipedia.org/wiki?curid=2624016" title="The Fourth World">
The Fourth World

The Fourth World – album studyjny amerykańskiej grupy Kara's Flowers, wydany 19 sierpnia 1997 roku wytwórnię płytową Reprise Records. Znalazło się na nim jedenaście utworów oraz dodatkowy bonus na wersji japońskiej. Z albumu wydano 22 lipca singel "Soap Disco". Grupa wydając album nie zyskała wielkiego sukcesu i to spowodowało, że po dwóch latach rozstała się z wytwórnią.
Był to pierwszy i jedyny album oficjalnie wydany przez zespół pod nazwą Kara's Flowers. Następnie po zbadaniu różnych stylów muzycznych zespół wraz z przyjęciem Jamesa Valentine'a zmienił nazwę na Maroon 5, pod którą wydał swoje kolejne albumy.
Stagg Street Recordings.
W 1999 roku, zaraz po rozstaniu się wytwórnią Reprise Records, grupa nagrała nowe utwory który wydane zostały nieoficjalnie w internecie.

</doc>
<doc id="2624017" url="https://pl.wikipedia.org/wiki?curid=2624017" title="Sergio Almaguer">
Sergio Almaguer

Sergio Almaguer Treviño (ur. 16 maja 1969 w Monterrey) – meksykański piłkarz występujący na pozycji lewego obrońcy, obecnie selekcjoner reprezentacji Meksyku U–20.
Kariera klubowa.
Almaguer, występujący początkowo na pozycji napastnika, profesjonalną karierę klubową rozpoczynał w zespole Ángeles de Puebla, w barwach którego strzelił gola w swoim debiucie w meksykańskiej Primera División podczas sezonu 1986/1987. W 1988 roku przeszedł do lokalnego rywala Ángeles – Puebla FC – gdzie spędził dwa lata w roli gracza rezerwowego, zdobywając mistrzostwo kraju i Copa México w rozgrywkach 1989/1990. Po tym sukcesie został zawodnikiem Querétaro FC, którego barwy reprezentował z powodzeniem przez rok, po czym powrócił do swojego rodzinnego miasta – Monterrey – podpisując umowę z tamtejszą ekipą Tigres UANL. Był jej podstawowym zawodnikiem przez trzy lata, natomiast w 1994 roku przeszedł do Correcaminos UAT, z którym po sezonie 1994/1995 spadł do drugiej ligi. Wówczas po raz kolejny został piłkarzem Tigres, gdzie spędził sezon 1995/1996, podczas którego po raz drugi w karierze zdobył krajowy puchar – Copa México, jednak równocześnie spadł z zespołem na zaplecze najwyższej klasy rozgrywkowej.
Latem 1996 Almaguer powrócił do Puebli, w której rozegrał jeden sezon, po którym podpisał kontrakt ze stołecznym Club Necaxa. Tam spędził cztery lata i wtedy także odniosił największe osiągnięcia podczas swojej przygody z piłką – w roli kluczowego piłkarza Necaxy wywalczył z nią wicemistrzostwo Meksyku w wiosennych rozgrywkach Verano 1998, natomiast już sześć miesięcy później, w jesiennym Invierno 1998, zdobył już tytuł mistrzowski. W 1999 roku triufmował w Pucharze Mistrzów CONCACAF, dzięki czemu mógł wziąć udział w Klubowych Mistrzostwach Świata 2000 – tam z kolei Necaxa zajęła trzecie miejsce, pokonując po rzutach karnych Real Madryt. W 2001 roku odszedł innego klubu z miasta Meksyk – Cruz Azul, z którym dotarł aż do finału Copa Libertadores, ostatecznie przegrywając w nim po rzutach karnych z Boca Juniors.
W marcu 2003 Almaguer wyjechał do Turcji, gdzie podpisał kontrakt z Galatasaray SK. W jego barwach rozegrał cztery spotkania w Süper Lig, pomagając drużynie ze Stambułu wywalczyć wicemistrzostwo kraju w rozgrywkach 2002/2003. Szybko powrócił jednak do ojczyzny, bez większych sukcesów występując jeszcze w Jaguares de Chiapas przez dwa sezony, po czym w wieku 36 lat zakończył piłkarską karierę.
Kariera reprezentacyjna.
W seniorskiej reprezentacji Meksyku Almaguer zadebiutował 14 marca 1991 w wygranym 3:0 meczu towarzyskim z Kanadą. Osiem lat później został powołany przez selekcjonera Manuela Lapuente na turniej Copa América, gdzie rozegrał jedno spotkanie, natomiast jego kadra odpadła w półfinale, zajmując trzecie miejsce. W 2000 roku znalazł się w składzie na Złoty Puchar CONCACAF; tam z kolei Meksykanie odpadli już w ćwierćfinale, natomiast Almaguer dwukrotnie pojawiał się na boisku. Swój bilans reprezentacyjny zamknął ostatecznie na siedemnastu rozegranych meczach bez zdobytej bramki.
Kariera trenerska.
Karierę szkoleniową Almaguer rozpoczynał w stołecznej ekipie Club América, pełniąc funkcję asystenta trenera Manuela Lapuente, z którym współpracował już jako piłkarz. W takiej samej roli pracował w późniejszym czasie w drużynie Jaguares de Chiapas, lecz już po kilku tygodniach objął funkcję pierwszego szkoleniowca zespołu. 23 lutego 2008, w swoim debiucie na ławce trenerskiej, wygrał ligowe spotkanie z Tecos UAG wynikiem 2:0. Został zwolniony po serii słabych wyników w październiku tego samego roku, ogółem notując w ekipie Jaguares osiem zwycięstw, cztery remisy i osiem porażek.
Po odejściu z Jaguares Almaguer został zatrudniony przez Meksykański Związek Piłki Nożnej, pracując w roli selekcjonera kadr juniorskich w różnych kategoriach wiekowych. Po odejściu Juana Carlosa Cháveza objął stanowisko szkoleniowca reprezentacji Meksyku U–20.

</doc>
<doc id="2624019" url="https://pl.wikipedia.org/wiki?curid=2624019" title="Richard Higgins">
Richard Higgins

Richard Brendan Higgins (ur. 22 lutego 1944 w Longford) – amerykański duchowny rzymskokatolicki, biskup pomocniczy archidiecezji Wojskowej Stanów Zjednoczonych Ameryki w latach 2004–2020.
Życiorys.
Święcenia kapłańskie otrzymał 9 marca 1968. Inkardynowany do diecezji Sacramento, przez kilka lat pracował w Roseville oraz w Grand Valley. W 1974 wstąpił do armii amerykańskiej i pracował jako kapelan sił powietrznych.
7 maja 2004 papież Jan Paweł II mianował go biskupem pomocniczym archidiecezji Wojskowej Stanów Zjednoczonych Ameryki oraz biskupem tytularnym "Casae Calanae". Sakry biskupiej udzielił mu 3 lipca 2004 w bazylice Niepokalanego Poczęcia w Waszyngtonie abp Edwin O’Brien.
2 stycznia 2020 przeszedł na emeryturę.

</doc>
<doc id="2624023" url="https://pl.wikipedia.org/wiki?curid=2624023" title="Raúl Uyeno">
Raúl Uyeno

Raúl Uyeno – boliwijski lekkoatleta, który specjalizował się w rzucie oszczepem.
Rekord życiowy: 55,20 (6 maja 2001, Sucre) – rezultat ten jest aktualnym rekordem Boliwii.

</doc>
<doc id="2624025" url="https://pl.wikipedia.org/wiki?curid=2624025" title="Raul Uyeno">
Raul Uyeno



</doc>
<doc id="2624030" url="https://pl.wikipedia.org/wiki?curid=2624030" title="Teoria sawanny">
Teoria sawanny



</doc>
<doc id="2624032" url="https://pl.wikipedia.org/wiki?curid=2624032" title="José Escobar">
José Escobar

José Escobar (ur. 21 sierpnia 1991) – ekwadorski lekkoatleta specjalizujący się w rzucie oszczepem.
Nie udało mu się wywalczyć awansu do finału podczas rozegranych latem 2010 w Moncton mistrzostw świata juniorów. Dziesiąty zawodnik mistrzostw Ameryki Południowej z 2011.
Wielokrotny rekordzista kraju. Złoty medalista ekwadorskich igrzysk narodowych oraz mistrzostw kraju w różnych kategoriach wiekowych.
Rekord życiowy: 74,68 (15 marca 2015, Cuenca) – rezultat ten jest aktualnym rekordem Ekwadoru.

</doc>
<doc id="2624034" url="https://pl.wikipedia.org/wiki?curid=2624034" title="John Lavery">
John Lavery

John Lavery (ur. 20 marca 1856 w Belfaście, zm. 10 stycznia 1941 w Kilmoganny w hrabstwie Kilkenny w Irlandii) – irlandzki malarz, portrecista i pejzażysta.
Życiorys.
Studiował kolejno w Glasgow i w Académie Julian w Paryżu, gdzie znalazł się pod wpływem impresjonistów. Po powrocie do Glasgow został wiodącym członkiem nieformalnego stowarzyszenia malarzy Glasgow School. W czasie I wojny światowej działał jako artysta wojenny; jego aktywność w tym okresie przerwał poważny wypadek samochodowy, jakiemu uległ w czasie nalotu niemieckich sterowców. Pod koniec wojny zaangażował się w działania na rzecz niepodległości Irlandii, przyjaźnił się m.in. z politykiem i założycielem IRA Michaelem Collinsem.
John Lavery sławę zdobył jako portrecista, szczególnie kobiet, wystawiał na początku XX wieku we wszystkich większych salonach europejskich. W 1918 r. otrzymał tytuł szlachecki, a 1921 został członkiem Royal Academy of Arts. Był również członkiem Royal Scottish Academy, Royal Hibernian Academy (RHA) oraz licznych akademii sztuk pięknych, m.in. w Rzymie, Mediolanie, Antwerpii, Brukseli i Sztokholmie. Wiele podróżował, odwiedził m.in. Maroko, kilka lat przebywał w Stanach Zjednoczonych. Reprezentatywne zbiory prac artysty posiadają National Portrait Gallery i Tate Gallery w Londynie.

</doc>
<doc id="2624036" url="https://pl.wikipedia.org/wiki?curid=2624036" title="Leslain Baird">
Leslain Baird

Leslain Baird (ur. 5 maja 1987) – gujański lekkoatleta specjalizujący się w rzucie oszczepem. 
Wielokrotny rekordzista kraju. Rekord życiowy: 78,65 (6 czerwca 2018, Cochabamba) – rezultat ten jest aktualnym rekordem Gujany.

</doc>
<doc id="2624038" url="https://pl.wikipedia.org/wiki?curid=2624038" title="Teorie zmiennych ukrytych">
Teorie zmiennych ukrytych

Teorie zmiennych ukrytych, teorie ukrytych parametrów – grupa nieortodoksyjnych podejść do teorii kwantów, które eliminują paradoks pomiaru obecny w tzw. interpretacji kopenhaskiej mechaniki kwantowej. 
Z mechaniki kwantowej w postaci podanej przez Bohra i Heisenberga wynika, że dopiero detektor powoduje zlokalizowanie cząstek w określonych położeniach, a do momentu pomiaru istnieje tylko funkcja falowa, która na ogół obejmuje duży obszar przestrzeni. Prowadzi to do paradoksu, opisanego jako paradoks kota Schrödingera. Alternatywą jest przyjęcie dodatkowego postulatu, że przyrządy pomiarowe nie podlegają prawom mechaniki kwantowej. 
Spośród teorii alternatywnych wyróżnia się teoria de Broglie'a-Bohma: zastępuje ona postulat pomiaru ortodoksyjnej mechaniki kwantowej postulatem, iż cząstki materii mają w każdej chwili określone położenia i formułuje równanie ruchu cząstek. Równanie to wraz z równaniem Schrödingera pozwala obliczać ewolucję w czasie układu fizycznego, dając przewidywania identyczne jak ortodoksyjna mechanika kwantowa. Mechanika Bohma, sformułowana początkowo w postaci nierelatywistycznej, aktualnie obejmuje zjawiska kreacji i anihilacji cząstek, stając się kwantową teorią pola fali pilotującej.
Alternatywne podejścia do opisu zjawisk kwantowych są przedmiotem intensywnych badań teoretycznych. Kryteriami rozstrzygającymi na korzyść tej czy innej teorii będzie zgodność z wynikami eksperymentów oraz wewnętrzna spójność logiczna (brak paradoksów).
Początki.
Pierwszą teorią zmiennych ukrytych była nielokalna teoria fali wiodącej (teoria fali pilotującej, ang. "pilot-wave theory") Louisa de Broglie'a z roku 1927. Krytyka środowisk ortodoksyjnych, z jaką się spotkała, znalazła swoją kulminację w pracy Johna von Neumanna z 1932. Nie próbował on obalić teorii zmiennych ukrytych, a jedynie udowodnić, że mają one inną strukturę niż standardowa mechanika kwantowa (konkretniej: zawierają wielkości fizyczne nieodpowiadające operatorom w przestrzeni Hilberta). Jego rozumowanie zostało skrytykowane przez Grete Hermann rok później. Próbowała ona wykazać circulus in demonstrando w jego pracy – w ocenie Dieksa błędnie, w ocenie innych badaczy poprawnie – niezależnie od tego osądu publikacja ta została powszechnie przeoczona. Praca von Neumanna wstrzymała rozwój nielokalnych interpretacji na wiele lat, pomimo iż okazała się dotyczyć jedynie teorii lokalnych i realistycznych.
Teorie zmiennych ukrytych były przedmiotem debaty Alberta Einsteina z Nielsem Bohrem, w której dyskutanci przedstawili różne interpretacje mechaniki kwantowej. Według przewidywań mechaniki kwantowej odległe zdarzenia mogą przy odpowiednich okolicznościach być natychmiastowo skorelowane z lokalnymi (zob. kwantowe splątanie). Opisany przez Alberta Einsteina, Borysa Podolskiego i Nathana Rosena rzekomy paradoks wskazywał na teoretyczną sytuację, w której zasada nieoznaczoności Heisenberga zostaje złamana w przypadku badania stanów splątanych oddziałujących w sposób nielokalny. W ten sposób starano się dowieść niekompletności mechaniki kwantowej oraz obronić lokalny realizm, który jest fundamentem teorii względności. Einstein do śmierci nie zaakceptował implikacji wynikających z nielokalności i braku realności świata.
W 1952 David Bohm, formułując reinterpretację teorii fali wiodącej, znaną obecnie jako teoria de Broglie’a-Bohma, stworzył inspirację pod pracę Johna S. Bella. Pierwotnie Bell również niesłusznie krytykował von Neumanna i nie do końca zrozumiał jego argumentację, jednak i tak jego praca była przełomowa.
Wkład Bella.
W 1964 John Stewart Bell przedstawił krytykę analizy von Neumanna (pracę Bella opublikowano w 1966). Następnie przeanalizował paradoks EPR, inspirując się teorią de Broglie’a–Bohma. Doprowadziło go to do sformułowania słynnej nierówności (nierówność Bella). Opisuje ona różnicę przewidywań mechaniki kwantowej i teorii lokalnie realistycznych: w myśl nierówności Bella żadna teoria lokalnie realistyczna nie jest w stanie odtworzyć przewidywań mechaniki kwantowej. Przeprowadzone eksperymenty ostatecznie potwierdziły przewidywania mechaniki kwantowej, a tym samym odrzuciły wszelkie hipotezy lokalnego realizmu.
W 1967 Simon B. Kochen oraz Ernst Specker sformułowali teorię wykluczającą całą gamę interpretacji teorii kwantów opartych na hipotezie realizmu, czyli uniezależniających wartości obserwabli od aktu pomiaru. W 2003 Anthony James Leggett rozwinął pracę Kochena-Speckera, formułując nierówność Leggetta, podobną do nierówności Bella, lecz dotyczącą realizmu. Obie prace teoretyczne zostały eksperymentalnie potwierdzone w 2007 i 2010.
Tym samym jedynymi teoriami zmiennych ukrytych pozostającymi w zgodzie z nowoczesną fizyką są koncepcje nielokalne jak mechanika Bohma. 

</doc>
<doc id="2624046" url="https://pl.wikipedia.org/wiki?curid=2624046" title="Jorge Quiñones">
Jorge Quiñones

Jorge Quiñones (ur. 24 stycznia 1975) – peruwiański lekkoatleta, który specjalizował się w rzucie oszczepem. 
Uczestnik mistrzostw Ameryki Południowej w różnych kategoriach wiekowych.
Brązowy medalista igrzysk im. Simóna Bolívara (1997). 
Rekord życiowy: 69,46 (4 września 1999, Lima) – rezultat ten jest aktualnym rekordem Peru.

</doc>
<doc id="2624048" url="https://pl.wikipedia.org/wiki?curid=2624048" title="Anton Springer">
Anton Springer

Anton Heinrich Springer (ur. 13 lipca 1825 w Pradze, zm. 31 maja 1891 w Lipsku) – niemiecki pisarz i historyk sztuki.
Studiował filozofię i historię na Uniwersytecie w Pradze. Po zdobyciu doktoratu udał się w podróż do Monachium, Drezna i Berlina. Wykładał m.in. na uniwersytecie w Pradze i Uniwersytecie w Bonn. W 1873 został profesorem w nowo powstałym Instytucie Historii Sztuki na Uniwersytecie w Lipsku. Istotne znaczenie miał wkład Springera w historię sztuki jako nauki akademickiej.

</doc>
<doc id="2624050" url="https://pl.wikipedia.org/wiki?curid=2624050" title="Advanced Crew Escape Suit">
Advanced Crew Escape Suit

Advanced Crew Escape Suit (ACES) lub potocznie "kostium-dynia" – skafander kosmiczny do aktywności wewnątrzpojazdowej używany przez NASA na pokładzie promów kosmicznych od 1994 do 2011 roku (misje od STS-65 do STS-135). Pod względem konstrukcyjnym jest on podobny do kombinezonów używanych przez pilotów samolotów Lockheed SR-71 Blackbird, Lockheed U-2 i North American X-15, a także kombinezonów typu Launch Entry Suit (od tego modelu przejęte barwy) używanych na promach kosmicznych od 1988 do 1998 (misje od STS-26 do STS-88). Jak sama nazwa wskazuje, kombinezon był wyposażony w zestaw ratunkowy, który np. mógł zapewnić w przypadku awarii na promie bezpieczny skok ze spadochronem.
Dane techniczne.
Nazwa: Advanced Crew Escape Suit (S1035)
Konstrukcja bazowa: USAF Model S1034, Launch Entry Suit
Producent: David Clark Company
Misje: Od STS-64 do STS-135
Funkcja: Aktywność wewnątrzpojazdowa (IVA)
Ciśnienie operacyjne: 24,1 kPa
Masa kombinezonu: 12,7 kg
Masa wyposażenia ratunkowego: 29 kg
Masa całkowita: 41,7 kg
Wysokość użyteczna: 30 km
Główny zapas tlenu: dostarczany przez pojazd
Rezerwowy zapas tlenu: 10 minut

</doc>
<doc id="2624052" url="https://pl.wikipedia.org/wiki?curid=2624052" title="Angelo Mercuur">
Angelo Mercuur

Angelo Mercuur (ur. 23 maja 1986) – surinamski lekkoatleta specjalizujący się w rzucie oszczepem.
W 2005 odpadł w eliminacjach na 100 i 200 metrów podczas mistrzostw Ameryki Południowej juniorów.
W 2011 reprezentował Surinam (w rzucie oszczepem, sztafecie 4 × 100 metrów i skoku w dal) na światowych wojskowych igrzyskach sportowych w Rio de Janeiro. 
Rekord życiowy: 51,05 (14 czerwca 2009, Kajenna) – rezultat ten jest aktualnym rekordem Surinamu.

</doc>
<doc id="2624056" url="https://pl.wikipedia.org/wiki?curid=2624056" title="Malgaszomyszowate">
Malgaszomyszowate

Malgaszomyszowate (Nesomyidae) – rodzina ssaków z nadrodziny myszowych (Muroidea) w rzędzie gryzoni (Rodentia). W przeszłości poszczególne klady były zaliczane do innych rodzin należących do Muroidea: chomikowatych (Cricetidae) i myszowatych (Muridae).
Zasięg występowania.
Rodzina obejmuje gatunki występujące w Afryce (włącznie z Madagaskarem).
Systematyka.
W obrębie rodziny Nesomyidae wyróżnia się 6 podrodzin:

</doc>
<doc id="2624057" url="https://pl.wikipedia.org/wiki?curid=2624057" title="Partia Socjalistów Republiki Mołdawii">
Partia Socjalistów Republiki Mołdawii

Partia Socjalistów Republiki Mołdawii (rum. "Partidul Socialiştilor din Republica Moldova") – socjalistyczna partia polityczna w Mołdawii. W latach 2005–2011 była znana jako Partia Socjalistów Mołdawii „Ojczyzna” ("Partidul Socialiștilor din Moldova „Patria-Rodina”", PSMPR). Partia jest w dużej mierze następczynią Partii Komunistów Republiki Mołdawii (PCRM). W 2021 roku utworzyła Blok Wyborczy Komunistów i Socjalistów wraz z Partią Komunistów Republiki Mołdawii w celu wspólnego udziału w mołdawskich wyborach parlamentarnych w tym samym roku. Ze względu na promocję mołdawskiej tożsamości narodowej partia została nazwana przez media w Rumunii jako antyrumuńska.
Historia.
PSRM została założona w 1997 roku przez byłych członków Socjalistycznej Partii Mołdawii. Kongres Założycielski odbył się 29 czerwca 1997 roku w Kiszyniowie. Veronica Abramciuc i Eduard Smirnov zostali wybrani na współprzewodniczących nowej partii. W wyborach w 1998 roku partia uzyskała 0,59% głosów, nie wprowadzając do parlamentu żadnego przedstawiciela.
W wyborach w 2001 roku partia utworzyła blok wyborczy „Jedność”, wraz z Republikańską Partią Mołdawii. Uzyskali oni 0,46% głosów i nie wprowadzili żadnego przedstawiciela do parlamentu. W wyborach 2006 roku partia utworzyła blok wyborczy „Ojczyzna” wraz z Socjalistyczną Partią Mołdawii. Blok ten uzyskał 4,9%, ale znów nie wprowadzili oni do parlamentu swoich przedstawicieli.
W wyborach parlamentarnych w 2009 roku PSRM startowała z list Partii Komunistów Republiki Mołdawii, co dało jej 3 miejsca w tamtejszym parlamencie w tym jedno dla przewodniczącej partii Veronicy Abramciuc.
W 2011 roku były członek PKRM Igor Dodon, wstąpił do partii i 18 grudnia 2011 roku został wybrany nowym przewodniczącym. Następnie w parlamencie została powołana Grupa Socjalistyczna, która obejmowała Dodona, Veronice Abramciuc i Zinaidę Greceanîi.
Partia wygrała wybory powszechne w 2014 roku, zdobywając ponad 20% głosów. Pozostała jednak w opozycji, gdyż dwóm proeuropejskim partiom centroprawicowym udało się stworzyć mniejszościowy gabinet, który wspierała Partia Komunistów Republiki Mołdawii.
W wyborach prezydenckich w 2016 roku lider partii Igor Dodon został wybrany na nowego prezydenta Mołdawii. Po wyborach Dodon ustąpił ze stanowiska przewodniczącego partii i zastąpiła go Zinaida Greceanîi. Następne wybory prezydenckie w 2020 Igor Dodon przegrał z kandydatką Partii Akcji i Solidarności Maią Sandu. Po przegranej Dodon powrócił na stanowisko przewodniczącego partii.
Poglądy.
Partia ma antynatowskie, antyunijne i prorosyjskie poglądy. Członkowie partii często z utęsknieniem wspominają Związek Socjalistycznych Republik Radzieckich. Osoby związane z PSRM nalegają także, by nazywać ich język jako mołdawski. Popierają także suwerenność Mołdawii prezentując swoje poglądy jako antyrumuńskie.
Partia zdecydowanie sprzeciwia się nadania praw osobom LGBT w Mołdawii. Pomimo iż oficjalnie jest to partia lewicowa, współpracuje z ruchami nacjonalistycznymi, prawicowymi i religijnymi, aby przeciwdziałać „promowaniu tolerancji dla osób LGBT rozprzestrzenianego z pomocą USA w Mołdawii”.
W 2012 roku partia przedstawiła pomysł federalizacji kraju mający zapobiec dalszym konfliktom z Naddniestrzem, który został jednak odrzucony przez centroprawicowy rząd.
Poparcie w wyborach.
Partia Socjalistów Republiki Mołdawii startowała w wyborach parlamentarnych w 1998 i 2001 bez powodzenia. W wyborach parlamentarnych w 2005 roku startowała w ramach Bloku Wyborczego Ojczyzna i otrzymała 4,97% głosów, co nie wystarczyło do wejścia do parlamentu, gdyż nie przekroczyła progu wyborczego wynoszącego 6%. W wyborach parlamentarnych w 2009 roku poparła Partię Komunistów Republiki Mołdawii (PCRM), a ich przedstawiciele znaleźli się na liście wyborczej PCRM.

</doc>
<doc id="2624058" url="https://pl.wikipedia.org/wiki?curid=2624058" title="Mario Alaniz">
Mario Alaniz

Mario Alaniz (ur. 26 lutego 1969) – urugwajski lekkoatleta, który specjalizował się w rzucie oszczepem. 
Trzykrotnie startował w mistrzostwach Ameryki Południowej juniorów (w 1988 także w trójskoku). W 1987 wywalczył brązowy medal tych zawodów w rzucie oszczepem.
Rekord życiowy: 61,68 (11 października 1987, São Paulo) – rezultat ten jest rekordem Urugwaju.

</doc>
<doc id="2624062" url="https://pl.wikipedia.org/wiki?curid=2624062" title="Kazimierz Tylko">
Kazimierz Tylko

Kazimierz Tylko (ur. 26 lutego 1947 w Sanoku) – polski piłkarz ręczny i trener piłki ręcznej, reprezentant Polski.
Życiorys.
W latach 1965-1981 pracował w WSK Mielec. Występował na przełomie lat 60. i 70. w Stali Mielec, zdobywając z nią wicemistrzostwo Polski i Puchar Polski. W 1977-1978 grał w austriackim H. C. Graz. W 1981 wyjechał do Belgii, pracował w fabryce papierosów w Herstal i grał w tamtejszej lidze, w zespole Union Beynoise. Następnie trenował tamtejsze zespoły, odnosząc sukcesy – m.in. mistrzostwo kraju.

</doc>
<doc id="2624065" url="https://pl.wikipedia.org/wiki?curid=2624065" title="DIN 47100">
DIN 47100

Niemiecka norma DIN 47100 określa sposób znakowania poszczególnych żył kabli telekomunikacyjnych przez system kolorów, przyporządkowujący każdemu numerowi żyły odpowiedni układ kolorów. Izolacja początkowych żył ma jednolity kolor, podczas gdy kolejne żyły mają naprzemienne, kolorowe pasy. Choć norma ta została wycofana w listopadzie 1998, a na jej miejsce nie wprowadzono nowej normy, zalety tego systemu oznakowania sprawiają, że jest on wciąż powszechnie stosowany przez wielu producentów kabli sygnałowych. 
Zalety oznaczeń kolorystycznych w porównaniu do oznaczeń cyfrowych:

</doc>
<doc id="2624067" url="https://pl.wikipedia.org/wiki?curid=2624067" title="Giorgio Zur">
Giorgio Zur



</doc>
<doc id="2624073" url="https://pl.wikipedia.org/wiki?curid=2624073" title="Adolf Marian Czarnota">
Adolf Marian Czarnota

Adolf Marian Czarnota (ur. 30 marca 1896 w Sędziszowie, zm. w kwietniu 1940 w Charkowie) – rotmistrz Wojska Polskiego, działacz niepodległościowy, kawaler Orderu Virtuti Militari.
Życiorys.
Adolf Czarnota urodził się w Sędziszowie, w rodzinie Antoniego i Walerii z Wiktorów. Gimnazjum ukończył w Kielcach. 
Należał do Związku Strzeleckiego, a następnie walczył w Legionach Polskich. Służył w 1 pułku ułanów. Od 6 lutego do 4 kwietnia 1917 był słuchaczem kawaleryjskiego kursu podoficerskiego przy 1 pułku ułanów w Ostrołęce. Kurs ukończył z wynikiem dostatecznym. Posiadał wówczas stopień kaprala. Latem tego roku, po kryzysie przysięgowym został internowany w Szczypiornie. 
W listopadzie 1918 roku wstąpił do Wojska Polskiego i służył w 9 pułku ułanów. W 1921 został zweryfikowany do stopnia porucznika kawalerii ze starszeństwem z dniem 1 czerwca 1919. Z dniem 1 lipca 1923 został awansowany do stopnia rotmistrza w korpusie oficerów kawalerii. W lutym 1925 został przydzielony z macierzystego pułku do szwadronu pionierów 6 Samodzielnej Brygady Kawalerii na stanowisko dowódcy szwadronu. W sierpniu 1926 został przeniesiony do 6 pułku ułanów z pozostawieniem na stanowisku dowódcy szwadronu pionierów 6 SBK. W listopadzie 1928 został przeniesiony do 4 pułku strzelców konnych w Płocku. W czasie kampanii wrześniowej 1939 był dowódcą szwadronu gospodarczego 4 psk w Nowogródzkiej Brygadzie Kawalerii. Brał udział w walkach z Niemcami pod Tomaszowem i po rozproszeniu jednostki dostał się do niewoli sowieckiej.
Adolf Czarnota w 1940 roku został zamordowany przez NKWD w Charkowie i pochowany w Piatichatkach na Cmentarzu Ofiar Totalitaryzmu w Charkowie.
5 października 2007 minister obrony narodowej Aleksander Szczygło mianował go pośmiertnie na stopień majora. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2624074" url="https://pl.wikipedia.org/wiki?curid=2624074" title="Manuel Fuenmayor">
Manuel Fuenmayor

Manuel Fuenmayor (ur. 3 grudnia 1980) – wenezuelski lekkoatleta specjalizujący się w rzucie oszczepem.
W 1999 był trzeci podczas mistrzostw panamerykańskich juniorów, w 2001 zdobył brąz mistrzostw Ameryki Południowej, a w 2002 zwyciężył w igrzyskach Ameryki Środkowej i Karaibów. Piąty oszczepnik igrzysk panamerykańskich oraz mistrz Ameryki Środkowej i Karaibów (2003). Reprezentował Wenezuelę podczas igrzysk olimpijskich w Atenach (2004) jednakże nie wywalczył awansu do finału. 
Wielokrotny medalista mistrzostw Wenezueli, igrzysk narodowych oraz igrzysk im. Simóna Bolívara. 
Rekord życiowy: 77,94 (5 czerwca 2004, Maracaibo) – rezultat ten jest aktualnym rekordem Wenezueli. 

</doc>
<doc id="2624076" url="https://pl.wikipedia.org/wiki?curid=2624076" title="Rekordy krajów południowoamerykańskich w rzucie oszczepem mężczyzn">
Rekordy krajów południowoamerykańskich w rzucie oszczepem mężczyzn

Rekordy krajów południowoamerykańskich w rzucie oszczepem mężczyzn – najlepsze w historii wyniki osiągnięte w rzucie oszczepem przez zawodników z państw, których narodowe federacje lekkoatletyczne skupione są w Południowoamerykańskiej Konfederacji Lekkoatletycznej (CONSUDATLE).
Historia rzutu oszczepem sięga starożytnych igrzysk olimpijskich. Przed II wojną światową w konkurencji tej największe sukcesy odnosili zawodnicy ze Skandynawii, a Matti Järvinen aż dziesięciokrotnie poprawiał rekord świata, doprowadzając go do wyniku 77,23 w roku 1936. Confederación Sudamericana de Atletismo CONSUDATLE zrzesza trzynaście federacji narodowych, z których wszystkie odnotowały rekordy krajów w rzucie oszczepem mężczyzn. Wszystkie krajowe rekordy zostały osiągnięte po 1986 roku kiedy zmieniono środek ciężkości oszczepu – działanie to było efektem m.in. osiągnięcia reprezentanta NRD Uwe Hohna, który w 1984 jako pierwszy i dotychczas jedyny oszczepnik na świecie pokonał barierę 100 metrów, uzyskując wynik 104,80. 
Zawodnicy z Ameryki Południowej nigdy nie osiągali znaczących międzynarodowych sukcesów imprezach o zasięgu globalnym takich jak mistrzostwa świata czy igrzyska olimpijskie. Wiele razy oszczepnicy z kontynentu południowoamerykańskiego stawali na podium igrzysk obu Ameryk. W 2010 Argentyńczyk Braian Toledo dwukrotnie poprawiał najlepszy w historii wynik na świecie wśród juniorów młodszych (84,85 i 89,34), korzystając z oszczepu o wadze 700 gram. Rekordzistą Ameryki Południowej jest Paragwajczyk Edgar Baumann, który w 1999 roku uzyskał wynik 84,70. W 1996 Bauman został także pierwszym oszczepnikiem z Ameryki Południowej, który rzucił oszczepem ponad 80 metrów (80,56).
Rzut oszczepem należy do konkurencji technicznych – mężczyźni używają sprzętu o wadze 800 gramów.
Rekord świata w rzucie oszczepem wynosi 98,48 i został ustanowiony w 1996 roku przez Czecha Jana Železnego.
Rekordy.
"Stan na 16 listopada 2021"

</doc>
<doc id="2624081" url="https://pl.wikipedia.org/wiki?curid=2624081" title="Główny Geolog Kraju">
Główny Geolog Kraju

Główny Geolog Kraju – stanowisko w strukturze dawniej Ministerstwa Środowiska a obecnie Ministerstwa Klimatu i Środowiska. Do zadań osoby piastującej to stanowisko należy wykonywanie kompetencji Ministra Środowiska z zakresu:
Zadania z zakresu administracji geologicznej.
Do zadań Ministra Klimatu i Środowiska, wykonywanych przy pomocy Głównego Geologa Kraju, zaliczanych do administracji geologicznej należą:

</doc>
<doc id="2624087" url="https://pl.wikipedia.org/wiki?curid=2624087" title="Ri Gun-mo">
Ri Gun-mo



</doc>
<doc id="2624089" url="https://pl.wikipedia.org/wiki?curid=2624089" title="Przestępcza opowieść">
Przestępcza opowieść

Przestępcza opowieść (oryg. tytuł Zhong an zu) – hongkoński dramat kryminalny z 1993 roku w reżyserii Kirka Wonga i Jackiego Chana.
Fabuła.
Agent (Jackie Chan) otrzymuje zadanie, którym jest ochrona bogatego biznesmena. Gdy biznesmen zostaje porwany agent rozpoczyna współpracę z doświadczonym detektywem. Agent podejrzewa, że biznesmen może być szefem nielegalnej organizacji.
Obsada.
Źródło: Filmweb
Nagrody i nominacje.
W 1993 roku Jackie Chan zdobył nagrodę podczas Golden Horse Film Festival w kategorii Best Actor. W 1994 roku Peter Cheung zdobył nagrodę podczas trzynastej edycji Hong Kong Film Award w kategorii Best Film Editing a Jackie Chan został nominowany w kategorii Best Action Choreography i Best Actor, Kent Cheng był nominowany w kategorii Best Supporting Actor a film został nominowany w kategorii Best Picture.

</doc>
<doc id="2624090" url="https://pl.wikipedia.org/wiki?curid=2624090" title="Li Kun-mo">
Li Kun-mo



</doc>
<doc id="2624091" url="https://pl.wikipedia.org/wiki?curid=2624091" title="Zhong an zu">
Zhong an zu



</doc>
<doc id="2624092" url="https://pl.wikipedia.org/wiki?curid=2624092" title="Sokoł (kombinezon)">
Sokoł (kombinezon)

Sokoł (ros. "Cокол") – generacja rosyjskich (dawniej radzieckich) kombinezonów do aktywności wewnątrzpojazdowej, produkowanych przez NPP Zwiezda, używanych w pojazdach "Sojuz 7K-T", "Sojuz 7K-TM", "Sojuz-T", "Sojuz-TM" i "Sojuz-TMA" od 1973 do dziś.
"Sokoł" został wprowadzony w celu uniknięcia strat w ludziach podczas powrotu lądowników "Sojuz" z przestrzeni kosmicznej. Konieczność ta zaistniała po katastrofie lotu "Sojuz 11" 29 czerwca 1971. "Sokoł" był zakładany przed startem i lądowaniem pojazdu "Sojuz" wraz z załogą.
Warianty.
Sokoł-K.
Podstawowa wersja kombinezonu, wprowadzona w 1973 podczas lotu Sojuz 12.
Nazwa: Sokoł-K
Producent: NPP Zwiezda
Misje: Od lotu "Sojuz 12" (1973) do lotu "Sojuz 40" (1981)
Funkcja: Aktywność wewnątrzpojazdowa (IVA)
Ciśnienie operacyjne: 400 hPa
Masa: 10 kg
Sokoł-KR.
Specjalna wersja kombinezonu "Sokoł" przystosowana do pojazdów kosmicznych typu "TKS". Kombinezon nie był użyty, gdyż wszystkie loty pojazdu "TKS" były bezzałogowe.
Sokoł-KW.
Opracowana w latach 70. ulepszona odmiana kombinezonu "Sokoł-K", jednak nigdy nie użyta. Niektóre z opcji z kombinezonu "Sokoł-KW" zostały dołączone do "Sokoła-KW2" używanego obecnie.
Nazwa: Sokoł-KW
Producent: NPP Zwiezda
Misje: nieużyty
Funkcja: Aktywność wewnątrzpojazdowa (IVA)
Ciśnienie operacyjne: 400 hPa
Masa: 12 kg
Sokoł-KW2.
Obecnie używany "Sokoł-KW2" został wprowadzony w 1980 podczas lotu "Sojuz T-2". Jest to najnowocześniejszy model kombinezonu "Sokoł" i obecnie jedyny wykorzystywany nie tylko przez Rosjan (Chińska Narodowa Agencja Kosmiczna wykupiła od Roskosmosu wiele kombinezonów tego typu na potrzeby programu Shenzhou. Jedną z chińskich misji załogowych z użyciem "Sokoła" był lot "Shenzhou 5").
Nazwa: Sokol-KW2
Producent: NPP Zwiezda
Misje: Od 1980 do dziś
Funkcja: Aktywność wewnątrzpojazdowa (IVA)
Ciśnienie operacyjne: 400 hPa
Masa: 10 kg

</doc>
<doc id="2624094" url="https://pl.wikipedia.org/wiki?curid=2624094" title="Land of a Thousand Words">
Land of a Thousand Words

"Land of a Thousand Words" – drugi singel z drugiego albumu amerykańskiej grupy pop dance Scissor Sisters zatytułowanego "Ta-Dah". Utwór został wydany w Wielkiej Brytanii i Irlandii 4 grudnia 2006 roku. Teledysk do utworu został wyreżyserowany przez Brumby Boylston i Chrisa Dooleya i jest hołdem dla filmu "James Bond".

</doc>
<doc id="2624097" url="https://pl.wikipedia.org/wiki?curid=2624097" title="Filozofia krytyczna">
Filozofia krytyczna



</doc>
<doc id="2624098" url="https://pl.wikipedia.org/wiki?curid=2624098" title="Olivier Schmitthaeusler">
Olivier Schmitthaeusler

Olivier Michel Marie Schmitthaeusler MEP (ur. 26 czerwca 1970 w Strasburgu) – francuski duchowny katolicki, wikariusz apostolski Phnom Penh od 2010.
Życiorys.
Prezbiterat.
Święcenia kapłańskie przyjął 28 czerwca 1998 jako członek Towarzystwa Misji Zagranicznych w Paryżu. Po święceniach wyjechał do Kambodży i podjął pracę na terenie wikariatu apostolskiego Phnom Penh. W latach 1998-2002 pracował duszpastersko, zaś w kolejnych latach był profesorem seminarium w Phnom Penh oraz wikariuszem generalnym wikariatu. W 2008 objął także funkcję sekretarza generalnego Konferencji Episkopatu Laosu i Kambodży.
Episkopat.
24 grudnia 2009 został mianowany biskupem koadiutorem wikariusza apostolskiego Phnom Penh ze stolicą tytularną "Catabum Castra". Sakry biskupiej udzielił mu 20 marca 2010 bp Emile Destombes. Pełnię rządów w wikariacie objął 1 października 2010, po przejściu poprzednika na emeryturę.
W 2014 został wybrany przewodniczącym laotańsko-kambodżańskiej Konferencji Episkopatu.

</doc>
<doc id="2624100" url="https://pl.wikipedia.org/wiki?curid=2624100" title="ITunes Session (minialbum Maroon 5)">
ITunes Session (minialbum Maroon 5)

iTunes Session – minialbum amerykańskiego zespołu pop rockowego Maroon 5. Album wydany został 18 lutego 2011 roku przez wytwórnię płytową A&amp;M/Octone Records do zakupu wyłącznie w sklepie interentowym iTunes Store. Na albumie znalazło się sześć wybranych utworów z trzech pierwszym albumów studyjnych zespołu.

</doc>
<doc id="2624107" url="https://pl.wikipedia.org/wiki?curid=2624107" title="NPP Zwiezda">
NPP Zwiezda

Naukowe Przedsiębiorstwo Produkcyjne "Zwiezda" (ros. "Научно-производственное предприятие "Звезда"") – przedsiębiorstwo rosyjskie specjalizujące się w produkcji systemów podtrzymywania życia dla statków kosmicznych, skafandrów kosmicznych, foteli wyrzucanych i kamizelek ratunkowych oraz gaśnic.

</doc>
<doc id="2624108" url="https://pl.wikipedia.org/wiki?curid=2624108" title="Nicholas Chia">
Nicholas Chia

Nicholas Chia Yeck Joo (; ur. 8 kwietnia 1938 w Singapurze) – singapurski duchowny katolicki, arcybiskup Singapuru w latach 2001-2013.
Życiorys.
Święcenia kapłańskie otrzymał 26 czerwca 1964 i został inkardynowany do archidiecezji singapurskiej. Był m.in. nauczycielem i ekonomem w miejscowym seminarium (1973-1977), narodowym kapelanem studentów katolickich (1978-1990), a także ekonomem diecezjalnym i kanclerzem kurii (1990-2001).
15 maja 2001 papież Jan Paweł II mianował go arcybiskupem ordynariuszem archidiecezji singapurskiej. Sakry biskupiej udzielił mu 7 października 2001 ówczesny nuncjusz apostolski w Singapurze - abp Adriano Bernardini.
W latach 2003-2007 pełnił funkcję przewodniczącego Konferencji Biskupów Malezji, Singapuru i Brunei.
20 maja 2013 papież Franciszek przyjął jego rezygnację z urzędu złożoną ze względu na wiek. Rządy w archidiecezji objął dotychczasowy koadiutor - arcybiskup William Goh.

</doc>
<doc id="2624111" url="https://pl.wikipedia.org/wiki?curid=2624111" title="Cesarstwo Austriackie">
Cesarstwo Austriackie



</doc>
<doc id="2624113" url="https://pl.wikipedia.org/wiki?curid=2624113" title="Django (film 2012)">
Django (film 2012)

Django (ang. "Django Unchained") – amerykański western filmowy z 2012 roku w reżyserii Quentina Tarantino. Tytuł filmu nawiązuje do dzieła Sergia Corbucciego z 1966 roku pod tym samym tytułem. Bohaterem "Django" jest tytułowy czarnoskóry niewolnik (Jamie Foxx), który po wyzwoleniu przez niemieckiego łowcę głów (Christoph Waltz) przemierza z nim południe Stanów Zjednoczonych w poszukiwaniu wyjętych spod prawa, a później – w celu odnalezienia żony Django. Trop wiedzie do właściciela plantacji niewolniczej (Leonardo DiCaprio).
"Django" jest w dużej mierze inspirowany spaghetti westernami oraz nurtem „blaxploitation”. W filmie zaznaczone są charakterystyczne cechy dzieł reżysera: skłonność do przerysowanej przemocy oraz rozbudowane dialogi. Dzieło Tarantino uzyskało przychylne recenzje krytyków, zdobywając dwa Oscary oraz dwa Złote Globy, w obu przypadkach za scenariusz oraz rolę drugoplanową Waltza.
Fabuła.
Akcja filmu rozpoczyna się w 1858 roku w Stanach Zjednoczonych. Dwaj handlarze żywym towarem, bracia Ace i Dicky Speck, wloką ze sobą kilku czarnoskórych niewolników. W lesie drogę im zastępuje podający się za stomatologa łowca głów niemieckiego pochodzenia, doktor King Schultz. Wśród niewolników dostrzega on Django, byłego pracownika plantacji rozdzielonego ze swoją żoną Broomhildą. Usłyszawszy odmowną odpowiedź na propozycję wykupienia tego niewolnika, Schultz zabija Ace’a oraz rani Dicky’ego, siłą przeprowadzając transakcję i zabierając ze sobą Django. Schultz składa wyzwoleńcowi propozycję: zwróci mu wolność, jeśli ten rozpozna poszukiwanych listem gończym braci Brittle, u których pracował. Django zgadza się, po czym obaj odnajdują bandytów na plantacji i zabijają ich. Współpraca jednak się nie kończy, gdyż Schultz decyduje się pomóc wspólnikowi w poszukiwaniach jego żony, w zamian za pomoc w ujęciu kilku innych bandytów. W czasie poszukiwań niemiecki łowca głów uczy Django swojego fachu płatnego zabójcy, pozwala mu też na zatrzymanie pierwszego listu gończego.
Następnego roku Django i Schultz wyruszają na poszukiwanie Broomhildy. Obaj dowiadują się, że aktualnie pracuje ona u zamożnego plantatora Calvina Candiego, zamieszkującego w swojej plantacji Candyland. Schultz, wiedząc o zamiłowaniach Calvina do walk „mandingo” organizowanych wśród czarnoskórych niewolników, obmyśla podstęp. Wciela się w rolę handlarza niewolnikami pasjonującego się „mandingo”, natomiast Django decyduje się na odegranie roli wytrawnego łowcy talentów. Po zawarciu znajomości z Calvinem Schultz zmierza do tego, by za jednego z zapaśników zapłacić wyśrubowaną kwotę, a Broomhildę wykupić przy okazji. Jednak Django wzbudza podejrzenia lojalnego sługi plantatora, Stephena, który wykrywa podstęp i podczas rozmowy w cztery oczy przekazuje swoje wątpliwości plantatorowi. Rozwścieczony Calvin żąda od Schultza zapłaty wysokiej ceny za Broomhildę. Gdy transakcja zmierza ku końcowi, Candie nakłania niemieckiego zabójcę do podania dłoni w geście przyjaźni. Urażony w swojej dumie Schultz strzela jednak z przemyconego rewolweru w serce kontrahenta, zabijając go, po czym sam ginie od strzału jednego z ludzi Calvina. Django wykorzystuje okazję do rozpoczęcia rzezi białych siepaczy Calvina, jednak w obliczu wyczerpania amunicji zmuszony jest do kapitulacji.
Zrozpaczona siostra Calvina, Lara, każe wysłać Django do dożywotniej pracy w kopalni, a Broomhilda zostaje zamknięta w szopie. Podczas podróży z trzema handlarzami żywym towarem Django udaje się jednak ich przekonać, że jest płatnym zabójcą. Proponuje im współpracę, oferując im możliwość zdobycia pieniędzy z transakcji, które pozostały w Candylandzie. Otrzymując rewolwer od jednego z handlarzy, zabija ich wszystkich, po czym kradnie przemycony przez nich dynamit i rusza dokonać zemsty. Uwolniwszy Broomhildę, Django wraca do Candylandu, by zastrzelić wszystkich pozostałych właścicieli plantacji, którzy wrócili z pogrzebu Calvina. Ostatnią ofiarą jest Stephen, który zostaje postrzelony w kolano, a następnie ginie w wyniku eksplozji rezydencji. Po dokonaniu ostatecznej destrukcji Candylandu Django i Broomhilda odjeżdżają konno.
Obsada.
Lista opracowana w oparciu o pismo „The New York Times”.
Produkcja.
W 2007 roku, po ukazaniu się w kinach swojego filmu "", reżyser Quentin Tarantino przedstawił pismu „The Daily Telegraph” swoje plany stworzenia własnego westernu. Miał on przedstawiać problem niewolnictwa w Stanach Zjednoczonych w konwencji spaghetti westernu. Głównym materiałem stanowiącym inspirację dla Tarantino były filmy reżysera Sergia Corbucciego. W maju 2011 roku Tarantino ukończył scenariusz swojego dzieła, przekazując go wytwórni The Weinstein Company.
Bezpośrednią inspiracją dla "Django" był film o tym samym tytule autorstwa Corbucciego z 1966 roku. Główny aktor pierwowzoru, Franco Nero, otrzymał rolę gościnną w dziele Tarantino. Inne dzieła Corbucciego, z których korzystał amerykański reżyser, to "Navajo Joe" i "Człowiek zwany Ciszą"; inspirację dla Tarantino stanowił także szereg włoskich filmów marksistowskich oraz amerykańskich dzieł z nurtu „blaxploitation”, przede wszystkim "Mandingo" Richarda Fleischera z 1976 roku o rzekomych walkach czarnoskórych niewolników. Wśród amerykańskich westernów, z których korzystał Tarantino, znajdują się "Nevada Smith" z 1966 roku oraz "Kid Vengeance" z 1977 roku.
Obsada.
Tarantino już w połowie 2011 roku przygotował wstępną obsadę ról. Specjalnie dla Christopha Waltza, austriackiego aktora występującego wcześniej w "Bękartach wojny" tego samego reżysera, została napisana rola doktora Schultza. Leonardo DiCaprio, który w wyniku zbiegu okoliczności nie wystąpił w wyżej wymienionym filmie, otrzymał rolę plantatora Calvina Candiego. Stephena miał zagrać Samuel L. Jackson, który wystąpił w innym filmie Tarantino "Pulp Fiction". Początkowo rolę Django Tarantino zaoferował Willowi Smithowi, po namyśle jednak reżyser uznał, że bardziej pasuje ona do Jamiego Foxxa. Ostatnią ważniejszą postać w filmie, Broomhildę, zagrała Kerry Washington. Dołączyć do obsady miał również Sacha Baron Cohen, jednak ostatecznie zrezygnował na rzecz roli w filmie "Les Misérables. Nędznicy". Inni aktorzy, którzy zdecydowali się odrzucić propozycje ról, to Anthony LaPaglia, Joseph Gordon-Levitt, Kevin Costner i Kurt Russell. Istniejącej obsadzie Tarantino pozostawiał wolną rękę co do sposobu odgrywania ról. Bardzo był zadowolony z pracy Foxxa, który wykazywał duże zaangażowanie przy odgrywaniu własnej roli.
Zdjęcia i premiera.
Zdjęcia do "Django" rozpoczęły się w listopadzie 2011 roku w Kalifornii. Miejscami akcji filmu były też stany Wyoming i Luizjana. Nadzór nad stroną techniczną filmu objął operator kamery Robert Richardson, kręcąc przy użyciu taśmy filmowej 35 mm. Zakończenie zdjęć nastąpiło w lipcu 2012 roku, po 130 dniach kręcenia; jedna z producentek filmu, Stacey Sher, atmosferę występującą podczas produkcji oceniała jako przyjazną. 29 listopada 2012 roku ukazał się finalny zwiastun filmu.
Premiera "Django" odbyła się 25 grudnia 2012 roku w Stanach Zjednoczonych; towarzyszył jej incydent związany z reakcją reżysera Spike’a Lee, który oburzał się na nagminne używanie w filmie wyrażeń rasistowskich (Lee potępiał z tych samych powodów inny film Tarantino, "Jackie Brown"). 4 stycznia 2013 roku film miał uroczystą premierę europejską w Rzymie, natomiast 18 stycznia zadebiutował w polskich kinach. Wydanie "Django" na płytach Blu-ray i DVD w Stanach Zjednoczonych nastąpiło 16 kwietnia 2013 roku, a w Polsce – 15 maja 2013 roku.
Ścieżka dźwiękowa.
Ścieżka dźwiękowa z filmu "Django", tradycyjnie dla dzieł Tarantino, miesza ze sobą różne style i gatunki muzyczne. Oprócz tytułowego motywu z oryginalnego filmu "Django", skomponowanego przez Luisa Bacalova, na ścieżce dźwiękowej znajdują się różne utwory muzyki popularnej z lat 60. i 70. XX wieku. Soundtrack "Django" zawiera muzykę pochodzącą z innych filmów, a także skomponowaną specjalnie na potrzeby tego dzieła. Wśród twórców muzyki znajdują się Bacalov, a także Ennio Morricone, Jerry Goldsmith, Rick Ross, John Legend i Anthony Hamilton. Swój utwór przeznaczony do filmu napisał również Frank Ocean, ale nie pasował on zupełnie do akcji "Django". 1 stycznia 2013 roku Tarantino opublikował ścieżkę dźwiękową do filmu w sieci, załączając do niej własny komentarz.
Odbiór filmu.
Box office.
"Django", którego budżet wynosił 100 milionów dolarów (według cen z 2012 roku), odniósł sukces kasowy. W dniu otwarcia zarobił ponad 30 milionów dolarów. Na początku lutego 2013 roku wpływy z sal kinowych w Stanach Zjednoczonych przewyższyły koszty produkcji, wynosząc 106,2 miliona dolarów; "Django" stanowił wówczas jeden z najchętniej oglądanych filmów na świecie. Według strony Box Office Mojo szacunkowy przychód z sal kinowych na całym świecie do 2 lipca 2013 roku wyniósł ponad 423 miliony dolarów, w tym prawie 163 milionów dolarów w Stanach Zjednoczonych.
Krytyka w mediach amerykańskich.
Film uzyskał przeważnie pozytywne recenzje krytyków w rodzimym kraju. W serwisie Rotten Tomatoes 86% z 277 recenzji jest pozytywne, a średnia ocen wyniosła 8,01/10. Na portalu Metacritic średnia ocen z 42 recenzji wyniosła 81 punktów na 100.
Recenzenci podkreślali walory etyczne filmu, który pokazywał sytuację ludzi czarnych w Stanach Zjednoczonych w XIX wieku. A.O. Scott z gazety „The New York Times” pisał, iż przy całym swym parodystycznym zacięciu i brutalności "Django" przełamuje tabu dotyczące niewolnictwa. Scott chwalił też typową dla Tarantino dbałość o dialogi, a nawet o akcent poszczególnych postaci (w filmie grający epizodyczną rolę reżyser mówi językiem angielskim rodem z Australii). Również Ann Hornaday z „The Washington Post” wprawdzie twierdziła, że film zniekształca rzeczywistość amerykańskiego Południa, ale zarazem zaznaczała, iż robi on to nie w większym stopniu niż "Narodziny narodu" czy "Przeminęło z wiatrem". Hornaday jednak uważała, że morze krwi występujące w filmie zalewa główne przesłanie wymierzone w niewolnictwo. Podobne wątpliwości miał Owen Gleiberman z pisma „Entertainment Weekly”, pytając, czy film atakuje okrucieństwo, czy wręcz przeciwnie – gloryfikuje przemoc.
Pełen entuzjazmu dla filmu Roger Ebert z pisma „Chicago Sun-Times” w postaci Schultza dopatrzył się osoby rodem z baśniowej krainy, która potrafi dzięki swej inteligencji zmienić losy pojedynczych osób. Jego zdaniem niemiecki łowca głów jest przy całym swoim wyrachowaniu czuły na ludzką krzywdę. Postać Stephena z kolei to dostosowany do beznadziejnej rzeczywistości, służalczy „czarny rasista”. Występujący w utworze działacze Ku Klux Klanu zostali wręcz karykaturalnie przedstawieni.
Krytyka w mediach polskich.
Również w polskich mediach "Django" spotkał się z przychylnym odbiorem. Zdaniem Barbary Hollender z „Rzeczpospolitej” jest to „znakomity western o niewolnictwie”, podparty „bezbłędnie poprowadzoną akcją, fantastycznymi, pełnymi humoru i ciętego dowcipu dialogami”. Z kolei Krzysztof Kwiatkowski z tygodnika „Wprost” nazwał nowy film Tarantino „czyśćcem popkultury”.
Jacek Szczerba z „Gazety Wyborczej” ocenił "Django" jako „western tandetny i wysublimowany zarazem”, a także jako najbardziej udany film reżysera od czasu pierwszego "Kill Billa" ze względu na ucieczkę Tarantino od najzwyklejszej zgrywy prezentowanej w "Bękartach wojny". Odmiennego zdania był Paweł Mossakowski z pisma „Co Jest Grane”, którego zdaniem "Bękarty wojny" były lepszym filmem Tarantino. Twierdził on, że "Django" doskonale bawi przez pierwszą godzinę, a później niepotrzebnie się przeciąga. Recenzenci doceniali również zręcznie grającego swą rolę Christopha Waltza, a także zauważali parodystyczne podejście Tarantino do westernu. Szczerba wskazywał na przerysowaną przemoc: trafiony bronią palną pracownik plantacji zrasza swą krwią białą bawełnę na polu. Z kolei Maciej Stasiowski z pisma „Film” zwracał uwagę na „wyrafinowaną stylizację” nawiązującą do spaghetti westernów, tradycyjną skłonność reżysera do przeciągania akcji oraz jej hiperbolizację; według niego „w strzelaninach krew tryska strumieniami, a kiedy ktoś spluwa, mamy wrażenie, że zaraz się odwodni”.
Bardziej sceptyczny wobec dzieła Tarantino był Tomasz Jopkiewicz z pisma „Kino”. Jego zdaniem interesujący motyw współpracy między Django a Schultzem w wyniku nagłego zwrotu akcji traci na znaczeniu. Według Jopkiewicza naiwny sposób rozstrzygania akcji przez bohaterów dowodzi raczej, iż „Tarantino przedkłada prowokujące widowisko nad psychologię”, a morał zawarty w utworze ginie wskutek parodii. Jopkiewicz dowodził także rażących błędów merytorycznych w "Django": występujący w filmie Ku Klux Klan został założony siedem lat po akcji filmu, a walki mandingo były tylko legendą.

</doc>
<doc id="2624118" url="https://pl.wikipedia.org/wiki?curid=2624118" title="Paul Desfarges">
Paul Desfarges

Paul Jacques Marie Desfarges SJ (ur. 7 maja 1944 w Saint-Étienne) – francuski duchowny katolicki, arcybiskup Algieru w latach 2017–2021.
Życiorys.
Prezbiterat.
Święcenia kapłańskie przyjął 14 grudnia 1975 w zakonie jezuitów. Rok później wyjechał do Algierii i został wykładowcą uniwersytetu w Konstantynie. W latach 1983-2005 był także wikariuszem generalnym tamtejszej diecezji. Po zwolnieniu go z tej funkcji kontynuował pracę na uniwersytecie w Konstantynie, a następnie został przełożonym stołecznej wspólnoty zakonnej.
Episkopat.
21 listopada 2008 został mianowany biskupem Konstantyny. Sakry biskupiej udzielił mu 12 lutego 2009 – abp Ghaleb Bader.
24 grudnia 2016 papież Franciszek mianował go arcybiskupem metropolitą Algieru. Ingres odbył się 10 lutego 2017. 27 grudnia 2021 papież przyjął jego rezygnację z pełnionego urzędu, złożoną ze względu na wiek. 
Od 2015 pełni funkcję przewodniczącego Konferencji Episkopatu Afryki Północnej.

</doc>
<doc id="2624120" url="https://pl.wikipedia.org/wiki?curid=2624120" title="John Tengo Jabavu">
John Tengo Jabavu

John Tengo Jabavu (ur. 11 stycznia 1859 w dystrykcie Healdtown, zm. 10 września 1921 w Fort Hare) – działacz na rzecz praw ludności czarnoskórej w Południowej Afryce.
Urodził się w rodzinie nawróconej na chrześcijaństwo. Był nauczycielem, od 1881 redagował także pismo "Isigdimi sama Xhosa". Od 1884 wydawał "Imvo Zabantsundu", periodyk będący ważnym środkiem wyrazu poglądów społeczności Xhosa. Przez część środowisk aktywistów na rzecz ludności afrykańskiej oskarżany o zbytnią ugodowość względem białych, udzielał przez pewien czas wsparcia partii Afrikaner Bond. W 1909 był członkiem delegacji zabiegającej w Londynie o zawarcie w konstytucji ZPA praw dla ludności czarnej, w 1912 powołał Południowoafrykański Kongres Rasy (SARC). Poparł Ustawę ziemską dla tubylców ("Natives Land Act", 1913) w efekcie czego utracił znaczenie polityczne. W ostatnich latach życia intensywnie wspierał edukację czarnoskórych w ZPA (był jednym z inicjatorów powstania uniwersytetu w Fort Hare, 1916).

</doc>
<doc id="2624122" url="https://pl.wikipedia.org/wiki?curid=2624122" title="Dzieciniec pod Słońcem">
Dzieciniec pod Słońcem

Dzieciniec pod Słońcem – pierwszy stworzony w Poznaniu ogród jordanowski, zrealizowany z rozmachem w latach 1927-1928 na zachodniej terasie Warty w rejonie Drogi Dębińskiej (pod nr 21) i ul. Bielniki na Łęgach Dębińskich na osiedlu samorządowym Wilda.
Historia.
Autorem projektu całości założenia był Sylwester Pajzderski, same budynki zaprojektował zaś Jerzy Tuszowski (obaj związani wtedy z Miejskim Urzędem Budownictwa Naziemnego). Na założenie składa się zespół pawilonów z centralnie zaplanowaną ochronką, połączoną podcieniami z mniejszymi budynkami. Oprócz tego (bliżej Drogi Dębińskiej) zrealizowano dom dla dozorcy i kierownika zakładu. Dzieciniec reprezentował założenia stylu dworkowego. W centrum francuskiego ogrodu (od południa) stanęła rzeźba Edwarda Haupta – "Macierzyństwo". Ogród z sadzawką ukończony został w 1933. Sam dzieciniec zawierał bawialnię, jadalnię i łaźnię z natryskami.
Obiekt został wypalony w czasie II wojny światowej, co spowodowało przebudowę wnętrza po wojnie i zamurowanie jednego rzędu podcieni. Obecnie działa tu Młodzieżowy Dom Kultury nr 1.
Na lata 2018-2019 planowana jest rewitalizacja całego kompleksu (budynków i parku).
Zobacz też.
Obiekty w pobliżu:

</doc>
<doc id="2624123" url="https://pl.wikipedia.org/wiki?curid=2624123" title="Kitty Kallen">
Kitty Kallen

Kitty Kallen, właśc. Katharine Kalinsky (ur. 25 maja 1921 w Filadelfii, zm. 7 stycznia 2016 w Cuernavace) – amerykańska piosenkarka, występująca z wieloma big bandami w latach 40., znana m.in. z wielkiego przeboju "Little Things Mean a Lot" z 1954; jedna z najpopularniejszych wokalistek Złotej Ery Big bandu.
Urodziła się w Filadelfii w żydowskiej rodzinie. Będąc małą dziewczynką wygrała konkurs dla amatorów, w którym dzieci starały się naśladować popularnych wykonawców epoki. Niedługo później zaśpiewała w The Children’s Hour – programie radiowym sponsorowanym przez przedsiębiorstwo Horn &amp; Hardart zajmujące się cateringiem. Będąc nastolatką miała już swój własny program w filadelfijskim radiu WCAU, śpiewała w big bandach: Jana Savitta (1936), Artie Shawa (1938) i Jacka Teagardena (1940). W czasie występów u ostatniego z wymienionych badnleaderów poznała Clinta Garvina, który grał w tym zespole na klarnecie. Gdy Teagarden zwolnił Garvina, Kallen odeszła razem z nim. Wkrótce małżeństwo zostało unieważnione.
Niedługo po tym przeszła do bandu Jimmy’ego Dorseya, zastępując Helen O’Connell. W 1944 wykonała partię wokalną do "Bésame mucho" – ta wersja okazała się wielkim przebojem zespołu Dorseya. Większość piosenek wykonywała wówczas w duecie z Bobem Eberlym i kiedy Eberly został powołany do służby wojskowej, przeszła do bandu Harry’ego Jamesa.
Z 1954 pochodzi największy przebój Kitty Kallen – "Little Things Mean a Lot" (pierwsze miejsce na liście Billboardu), którym piosenkarka ugruntowała swoją pozycję. Została wówczas najpopularniejszą wokalistką w zestawieniach magazynów muzycznych Billboard i Variety. Z tego samego roku pochodzi inny wieli przebój wokalistki – "In the Chapel In the Moonlight" (czwarte miejsce na liście Billboardu). Jej ostatni album – "Quiet Nights" – utrzymany był w konwencji bossa nova (wydany przez 20th Century Records). Następnie zmuszona była zrezygnować z kariery artystycznej w związku z dolegliwościami oddechowymi.

</doc>
<doc id="2624126" url="https://pl.wikipedia.org/wiki?curid=2624126" title="Powstanie Naczezów (1729–1731)">
Powstanie Naczezów (1729–1731)

Powstanie Naczezów 1729–1731 – indiańska rebelia plemienia Naczezów skierowana przeciwko francuskiej polityce kolonialnej w Luizjanie. Powstanie, w którego trakcie zniszczona została całkowicie francuska osada w Forcie Rosalie w Natchez, poprzedziło trwające wiele lat konflikty pomiędzy Indianami i Francuzami, których koniec nastąpił ostatecznie w roku 1763.
Powstanie Naczezów 1729–1731.
W listopadzie 1729 r. francuski komendant fortu Sieur de Chépart zażądał od Naczezów opuszczenie wioski White Apple. Powodem było przeznaczenie terenów, na których znajdowała się wioska pod plantacje tytoniu. Naczezowie uznali francuskie żądanie za afront, rozpoczynając rozmowy ze sprzymierzonymi plemionami Indian Yazoo, Koroa, Illinois, Czikasawów oraz Czoktawów. Sojuszników do walki z Francuzami poszukiwali również wśród afrykańskich niewolników, pracujących na francuskich plantacjach.
Do głównego ataku Indian doszło dnia 28 listopada 1729 r. W tym dniu Naczezi oraz ich sprzymierzeńcy całkowicie zniszczyli kolonię francuską w Forcie Rosalie, zabijając ponad 200 kolonistów i biorąc do niewoli 300 kobiet, dzieci i niewolników. Według relacji jednego z duchownych francuskich – Philiberta, po stronie francuskiej zginęło 138 mężczyzn, 35 kobiet i 56 dzieci. Indianie utracili 12 wojowników.
W styczniu 1730 r. Francuzi podjęli próbę oblężenia głównej osady Naczezów w Forcie Natchez, zostali jednak pobici. Dwa dni później ponownie zaatakowano fort, tym razem z pomocą 500 wojowników plemienia Czoktawów, którzy zabili ponad 100 Naczezów, uwalniając z niewoli 50 Francuzów i tyle samo czarnych niewolników. Mimo to, za wszystkich oswobodzonych z niewoli Czoktawowie zażądali od władz francuskich okupu. Wojnę toczono do roku 1731, do chwili gdy Francuzi zdobyli indiański Fort Natchez. Około 75 Naczezów zbiegło do Czoktawów. Pozostałych stu, w tym najważniejszy wódz Naczezów Wielkie Słońce, trafiło do niewoli i zostało odesłanych jako jeńcy na francuskie plantacje na Karaibach.
Wojny z Czikasawami 1730–1763.
W krótkim czasie, powstanie Naczezów przerodziło się w narastający konflikt indiański z plemionami sprzymierzonymi m.in. Yazoo oraz Koroa. Indianie Biloxi początkowo wzbraniali się przed przystąpieniem do walk. Gdy w roku 1730 większa grupa Naczezów poszukiwała u nich schronienia, została przyjęta życzliwie. Następnej nocy jednak Naczezowie napadli na swoich gospodarzy, zabijając 20 z nich i plądrując wioskę. Po tym wydarzeniu Biloxi wielokrotnie jeszcze atakowali Naczezów pomiędzy latami 1730 a 1740. Także Czikasawowie początkowo przyjęli postawę neutralną, ale w roku 1730 wraz z Naczezami zwrócili się przeciwko Francuzom. Do roku 1731 wielu Naczezów znalazło schronienie wśród Czikasawów. Stosunki pomiędzy Francuzami a Czikasawami pogorszyły się znacznie, zapoczątkowując wojny z Czikasawami w roku 1739. Wojny zakończyły się ostatecznie w roku 1763 po zajęciu Luizjany przez Brytyjczyków.
W trakcie powstania Naczezów dużą rolę odegrali afrykańscy niewolnicy. W styczniu 1730 r. grupa Afrykanów wsparła Naczezów w walce z Czoktawami. Wielu Afrykanów walczyło także po stronie francuskiej. Grupa walczących czarnoskórych członków milicji luizjańskiej dostąpiła funkcji, do których nie mieli dostępu niewolnicy innych kolonii z południa kraju.

</doc>
<doc id="2624130" url="https://pl.wikipedia.org/wiki?curid=2624130" title="Lorre">
Lorre

Lorre:

</doc>
<doc id="2624132" url="https://pl.wikipedia.org/wiki?curid=2624132" title="Filozofia krytyczna (pojęcie)">
Filozofia krytyczna (pojęcie)

Filozofia krytyczna – rozległy projekt badawczo-filozoficzny podjęty przez Immanuela Kanta w tzw. okresie krytycznym rozwoju jego filozofii teoretycznej, a zrealizowany przede wszystkim w trzech pismach krytycznych – "Krytyce czystego rozumu", "Krytyce praktycznego rozumu" i "Krytyce władzy sądzenia", mający na celu krytyczną analizę władzy poznania. Sam termin „filozofia krytyczna”, podobnie jak terminy „krytycyzm”, „transcendentalizm”, „idealizm transcendentalny”, „idealizm krytyczny” czy „filozofia transcendentalna”, stał się także określeniem filozofii Immanuela Kanta i jego kontynuatorów – kantystów (w tym zwłaszcza idealistów klasycznych, szczególnie zaś Fichtego) – jako nurtu filozoficznego, czy też jako przedsięwzięcia kontynuującego kantowskie. Sam Kant posługiwał się przy tym jednak przeważnie określeniami „filozofia krytyczna” i „idealizm transcendentalny”, rzadziej „idealizm krytyczny”. Filozofia krytyczna stanowić ma wypełnienie przez Kanta jego rozumienia Oświecenia jako epoki krytyki. Krytyka ta ma mieć charakter wszechobejmujący i dokonać ma się za pomocą rozumu: „testowi rozumu” poddane mają być także sfery uważane dotąd nieraz za nieobejmowalne nimi, religia i sfera polityczno-prawna. Przede wszystkim zaś, co stanowi o specyfice projektu filozofii krytycznej, krytyce takiej poddany zostać ma ten sam czysty rozum, za pomocą którego krytykę tę się przeprowadza. Rozum ma więc uzyskać samowiedzę: w tym podstawowym zadaniu filozofii krytycznej obecny jest już zarysowo rozwój idealizmu transcendentalnego, gdzie Rozum pełni funkcje analogiczne do Ducha w filozofii Hegla.
Filozofia krytyczna a filozofia przedkrytyczna.
Filozofia krytyczna Immanuela Kanta to nie tylko jego projekt badawczy, ale też wyróżniony przez niego samego moment w dziejach myśli, przeciwstawiający się:
Pojęcie trybunału krytyki czystego rozumu i jego konstrukcja.
Dla zobrazowania projektu krytyki rozumu dokonanej za pomocą rozumu posługuje się Kant zaczerpniętą ze sfery prawniczej metaforą trybunału, którą wybrał nieprzypadkowo. Metaforyka ta obecna jest zarysowo już w samym pojęciu „sądu” czy „zdolności do dojrzałego sądu”, która ma według Kanta cechować epokę Oświecenia (wiek krytyczny). Rozum pełni w przedsięwzięciu krytycznym funkcję pozytywną, konstrukcyjną: nie odrzuca żadnych „dawnych przekonań”, ale aktywnie ustanawia trybunał, którym jest krytyka czystego rozumu. Nie sam rozum, ale dopiero trybunał w postaci krytyki czystego rozumu opierając się na „wiecznych i niezmiennych” prawach umacnia rozum w jego „sprawiedliwych wymaganiach”, odrzuca zaś jego „bezpodstawne uroszczenia”. Oprócz momentu krytycznego („odrzucania”) krytyka czystego rozumu zawiera także moment konstrukcyjny („umacnianie”). Rozum bez ustanowienia trybunału w postaci krytyki czystego rozumu sam Kant porównuje do „stanu natury”, ustanowienie tego trybunału porównywać można więc do umowy społecznej. Rozum w stanie natury nie jest właściwie zdolny do polemiki z samym sobą, to dopiero nowo ustanowiony trybunał krytyki czystego rozumu, jako niezaangażowany w dotychczasowe spory dotyczące bezpośrednio przedmiotów, może określić prawa rozumu nie (jak rozum w stanie natury) za pomocą wojny i bezprawia, ale poprzez konstytucję stanu prawnego. Dotychczasowe spory, przede wszystkim spór dogmatyzmu i sceptycyzmu, w stanie natury rozsądzane były co najwyżej przejściowo, przypadkowo i chwiejnie – dzięki ustanowieniu stanu prawnego zyskuje się natomiast rozsądzający takie spory autorytet, którego (na podobieństwo umowy społecznej) nikt już nie jest w prawie zakwestionować.
Procedura krytyczna.
Krytyka czystego rozumu nie stanowi krytyki poszczególnych przekonań, ale krytykę „samej władzy rozumu w ogóle”. Jeśli posłużyć się metaforą trybunału, to sam rozum jest oskarżonym, który staje przed trybunałem krytyki czystego rozumu. Przebieg krytyki czystego rozumu, proces krytyczny, porównać można zaś do procesu sądowego, mamy więc tu do czynienia ze zdarzeniem o charakterze proceduralnym. W odróżnieniu od krytyki poszczególnych przekonań, procedura krytyczna zmierza do zbadania „zdolności rozumu do wszelkiego czystego poznania a priori”. Proces krytyczny pełni zarazem funkcję propedeutyczną: zmierza do ustanowienia przyszłego systemu zasad, który ma charakter metafizyczny. Procedura krytyczna ma więc charakter filozoficzny (filozofii krytycznej), nie jest jednak metafizyką, dla której jest (podobnie jak nawet dla wiary) jedynie przygotowaniem. Tak rozumiana filozofia krytyczna stanowi więc pewną filozofię, którą jako pewną naukę filozoficzną (ze względu na jej propedeutyczny charakter) odróżnić należy od metafizyki, a jako pewien kierunek filozoficzny – od dogmatyzmu i sceptycyzmu. Jako kierunek filozoficzny od sceptycyzmu i dogmatyzmu (przy czym Kant posługuje się terminem „zarzut”) odróżnia filozofię krytyczną to, że „zarówno więc zarzut dogmatyczny, jak i sceptyczny muszą udawać, że posiadają tyle względu na swój przedmiot, ile tylko potrzeba, by o nim cokolwiek twierdzić lub przeczyć. Tylko [zarzut] krytyczny jest tego rodzaju, że pokazuje jedynie, iż na poparcie swego twierdzenia przyjmuje się coś, co jest czcze i tylko urojone, obala teorię przez to, że nie usiłując niczego rozstrzygać o własności przedmiotu, odbiera jej to, co się uważa za jej podstawę”. Od pozostałych kierunków filozoficznych odróżnia więc filozofię krytyczną – w najogólniejszym zarysie – to, że nie ustanawia ona teorii o rzeczywistości, ale raczej poddaje procedurze krytycznej wszystkie możliwe teorie o rzeczywistości, włączając w to samą siebie.
Pojęcie wieku krytycznego i jego dekonstrukcja.
Historyczne pojęcie wieku krytycznego (które Kant ustanawia poprzez analizę dotychczasowych porażek metafizyki, w szczególności szczytowego dogmatyzmu i sceptycyzmu, z którymi wiąże się obserwowane przez niego natężenie tendencji krytycznych, w tym wobec religii i państwa) i związany z nim projekt krytyczny spotkały się z oporem następców Kanta – już jego współcześni, Hamann i Herder, odrzucali możliwość ustanowienia trybunału krytycznego tworząc tzw. „metakrytyki”, w których zauważali, że np. krytyka czystego rozumu pomija fundamentalną i całkowitą zależność rozumu od języka. Możliwość ustanowienia takiego trybunału odrzucił przede wszystkim Hegel, według którego rozum nie jest w stanie przeprowadzić krytyki samego siebie. Marks i Nietzsche, m.in. z tego względu nazywani „nauczycielami podejrzliwości”, zajmowali złożone stanowisko wobec filozofii krytycznej: doceniając samą krytykę w jej funkcji negatywnej i krytycznej, przeciwstawiali się obecnej w metaforze trybunału jej funkcji ustanowiennej, legislacyjnej i rozjemczej. Takie ujęcie krytyki przez Nietzschego i Marksa stało się szeroko obecne w filozofii wieku XX, gdzie typowe jest odrzucenie konstrukcyjnej roli krytyki na rzecz jej funkcji emancypacyjnej i dekonstrukcyjnej, wymierzonej przeciw intelektualnemu i instytucjonalnemu dogmatyzmowi. Tego rodzaju ujęcie filozofii krytycznej bywa nazywane teorią krytyczną.

</doc>
<doc id="2624133" url="https://pl.wikipedia.org/wiki?curid=2624133" title="Ante Žanetić">
Ante Žanetić

Ante Žanetić (ur. 18 listopada 1936 w gminie Blato, zm. 18 grudnia 2014 w Australii) – piłkarz chorwacki grający podczas kariery na pozycji pomocnika.
Kariera klubowa.
Ante Žanetić piłkarską karierę rozpoczął w klubie GOŠK Dubrownik w 1953. Najlepszy okres w jego karierze to lata 1954–1961, kiedy to był zawodnikiem Hajduka Split. Z Hajdukiem zdobył mistrzostwo Jugosławii w 1955. W 1961 wyjechał do Belgii, gdzie został zawodnikiem Club Brugge. Ostatnim klubem w karierze Žaneticia był Racing White, w którym pożegnał się z futbolem w 1966.
Kariera reprezentacyjna.
Žanetić 12 września 1956 jedyny raz wystąpił w reprezentacji Chorwacji w wygranym 5-2 meczu z Indonezją.
W reprezentacji Jugosławii zadebiutował 20 grudnia 1959 w zremisowanym 1-1 towarzyskim meczu z RFN. W 1960 zdobył wicemistrzostwo Europy. Na turnieju w finałowym we Francji wystąpił w obu meczach z Francją (bramka) i finałowym z ZSRR.
W tym samym roku zdobył złoty medal olimpijski na Igrzyskach w Rzymie. Na turnieju we Włoszech wystąpił w pięciu meczach z Egiptem, Turcją, Bułgarią, Włochami i Danią, który był jego ostatnim meczem w kadrze. Ogółem w barwach "plavich" wystąpił w 15 meczach, w których zdobył 2 bramki.

</doc>
<doc id="2624134" url="https://pl.wikipedia.org/wiki?curid=2624134" title="Jiashi">
Jiashi



</doc>
<doc id="2624135" url="https://pl.wikipedia.org/wiki?curid=2624135" title="Juliusz Artur Wurzel">
Juliusz Artur Wurzel

Juliusz Artur Wurzel (ur. 1887 w Stanisławowie, zm. 1944 w Brytyjskim Mandacie Palestyny) – polski adwokat i publicysta żydowskiego pochodzenia senator I kadencji II RP.
Życiorys.
Urodził się w Stanisławowie. Ukończył studia prawnicze podczas których związał się z ruchem syjonistycznym. Praktykował jako adwokat we Lwowie. Był współzałożycielem i publicystą "Chwili". W latach 1922-1928 sprawował mandat senatora I kadencji. W 1938 wyjechał do Palestyny, gdzie zmarł w Hajfie.

</doc>
<doc id="2624139" url="https://pl.wikipedia.org/wiki?curid=2624139" title="Wyśnione życie aniołów">
Wyśnione życie aniołów

 Wyśnione życie aniołów (fr. "La vie rêvée des anges") – francuski film dramatyczny z 1998 w reżyserii Éricka Zonki.
Fabuła.
20-letnia Isa nie ma stałego zajęcia, często podróżuje i nie ma określonego miejsca zamieszkania. Pewnego razu przyjeżdża do Lille, przemysłowego miasta na północy Francji, w którym podejmuje pracę w miejscowej szwalni. Wkrótce zostaje zwolniona, a wraz z nią z pracy odchodzi Marie. Optymistycznie nastawiona do życia Isa próbuje zaprzyjaźnić się z Marie, która jest jej przeciwieństwem. Cel ten udaje jej się tylko połowicznie, tym bardziej, kiedy Marie wchodzi w związek z właścicielem klubu nocnego, który ma doprowadzić do tragedii.
Nagrody.
Oprócz tego film zdobył trzy nagrody filmowe Cezary, w tym dla najlepszego filmu oraz cztery dalsze nominacje.

</doc>
<doc id="2624140" url="https://pl.wikipedia.org/wiki?curid=2624140" title="Idealizm krytyczny">
Idealizm krytyczny

Idealizm krytyczny – termin, którym Immanuel Kant określa wariant idealizmu, który stanowi jego własna filozofia. Obok terminów takich jak „filozofia krytyczna”, „idealizm transcendentalny”, „transcendentalizm”, „krytycyzm” czy „filozofia transcendentalna” stanowi termin „idealizm krytyczny” także jedno z określeń historycznych filozofii Kanta i jego następców (kantystów) jako całości. Głównymi określeniami filozofii Kanta używanymi przez niego samego są jednak „filozofia transcendentalna” i „idealizm transcendentalny” – Kant rzadko nazywał swoją filozofię idealizmem krytycznym. Uwypuklał raczej poprzez tę nazwę wariant idealizmu, którego był przedstawicielem.
Idealizm krytyczny jako nazwa formy idealizmu.
Sam idealizm Kanta określał on jako transcendentalny, formalny lub później krytyczny w opozycji do innych form, które wyróżniał w obrębie idealizmu współczesnego, tj. do idealizmu dogmatycznego lub wizyjnego Berkeleya oraz idealizmu problematycznego lub sceptycznego Kartezjusza które łącznie określał jako idealizm empiryczny. Należy też zauważyć, że termin „idealizm krytyczny” pojawia się w filozofii Kanta późno, zastępując „idealizm transcendentalny” i „idealizm formalny”, wcześniejsze określenia, którymi opatrywał swoją filozofię jako formę idealizmu.
Idealizm krytyczny jako nazwa formy kantyzmu.
Jako całościowe określenie kantyzmu we własnej interpretacji użył terminu „idealizm krytyczny” po raz pierwszy Fichte w "Wiedzy obiektywnej", dla którego jego wiedza obiektywna stanowi idealizm o charakterze „krytycznym” z tego względu, że Ja (niem. "Ich") nie może być w niej rozpatrywane ani czysto idealistycznie, tj. jako podmiot, ani czysto dogmatycznie, tj. jako przedmiot. Od tego czasu termin „idealizm krytyczny” rozpowszechnił się jako określenie filozofii kantowskiej, a zwłaszcza od lat osiemdziesiątych XIX wieku za sprawą Hermanna Cohena. Cohen odróżnia swój neokantyzm jako idealizm krytyczny tak od samej epistemologii Kanta, jak i od idealizmu subiektywnego. Osobnego znaczenia nabrał termin „idealizm krytyczny” także dla Paula Natorpa.

</doc>
<doc id="2624141" url="https://pl.wikipedia.org/wiki?curid=2624141" title="Transcendentalizm (ujednoznacznienie)">
Transcendentalizm (ujednoznacznienie)



</doc>
<doc id="2624142" url="https://pl.wikipedia.org/wiki?curid=2624142" title="Michaił Jakowlew">
Michaił Jakowlew

Michaił Iljicz Jakowlew, ros. Михаил Ильич Яковлев (ur. ?, zm. w kwietniu 1941 w obozie koncentracyjnym w Oświęcimiu) – rosyjski wojskowy (esauł), biały emigrant rosyjski, emigracyjny wydawca, uczestnik konspiracji antyniemieckiej na pocz. II wojny światowej.
Ukończył korpus kadetów w Woroneżu, a następnie michajłowską szkołę artylerii. Brał udział w I wojnie światowej, dochodząc do stopnia sztabskapitana. W 1918 r. wstąpił do wojsk Białych gen. Antona I. Denikina. Od września 1919 r. dowodził Wołczanskim Oddziałem Partyzanckim. Wiosną 1920 r. przeszedł na obszary zajęte przez Wojsko Polskie. Latem tego roku w stopniu esauła stanął na czele brygady konnej w składzie formowanej 3 Armii Rosyjskiej. Następnie objął funkcję zastępcy dowódcy „bałachowskiej” Rosyjskiej Ludowej Armii Ochotniczej. Na pocz. lat 20. wyjechał na Litwę. Na pocz. 1927 r. zamieszkał w Wilnie, gdzie wydawał pismo „Новая Россия”. Był zamieszany w zabójstwo w Warszawie 7 czerwca tego roku posła ZSRR Piotra Ł. Wojkowa. Podczas wojny obronnej 1939 r. uczestniczył w obronie Warszawy w szeregach oddziału ochotniczego sformowanego i dowodzonego przez gen. Stanisława Bułak-Bałachowicza. Pełnił funkcję jego szefa sztabu. Następnie zaangażował się w konspirację antyniemiecką organizowaną przez gen. S. Bułak-Bałachowicza. Aresztowany latem 1940 r., zmarł w kwietniu 1941 r. w obozie koncentracyjnym Auschwitz.
Linki zewnętrzne.
Biografia Michaiła I. Jakowlewa (jęz. rosyjski)

</doc>
<doc id="2624144" url="https://pl.wikipedia.org/wiki?curid=2624144" title="David Jenkins (łyżwiarz figurowy)">
David Jenkins (łyżwiarz figurowy)

David Wilkinson Jenkins (ur. 29 czerwca 1936 w Akron) – amerykański łyżwiarz figurowy, startujący w konkurencji solistów. Mistrz olimpijski ze Squaw Valley (1960), brązowy medalista olimpijski z Cortina d’Ampezzo (1956), trzykrotny mistrz świata (1957–1959), mistrz Ameryki Północnej (1957) oraz czterokrotny mistrz Stanów Zjednoczonych (1957–1960). Po zakończeniu kariery amatorskiej w 1960 roku występował w rewii łyżwiarskiej "Ice Follies", a następnie został lekarzem internistą i gastroenterologiem.
W 1957 roku skoczył na treningu potrójnego axla, 21 lat przed pierwszym oficjalnym wykonaniem tego skoku podczas zawodów.
Biografia.
Początki.
David Jenkins rozpoczął naukę jazdy na łyżwach ze względu na swoje starsze rodzeństwo. Jego siostra nie chciała być solistką, dlatego w konkurencji par tanecznych i sportowych jeździła z bratem Hayesem Alanem, zaś David jako najmłodszy z rodzeństwa uczył się jazdy samodzielnie. Ich siostra zrezygnowała z łyżwiarstwa figurowego, gdy rozpoczęła naukę w college'u.
Bracia Jenkins rozpoczęli regularne treningi łyżwiarstwa, jednak w 1952 roku ich ojciec stracił pracę co oznaczało dla nich koniec przygody z łyżwiarstwem. Z pomocą przyszedł im klub łyżwiarski Broadmoor, który latem tego samego roku zaproponował im przyjazd do Colorado Springs i bezpłatne treningi oraz możliwość darmowej jazdy na ich lokalnym lodowisku. W tym czasie fundacja "El Pomar" przyznała im stypendia co pozwoliło im na utrzymanie i kontynuowanie kariery. Braci Jenkins wspierała w tym czasie matka, zaś ojciec po problemach z kolejnymi pracami został alkoholikiem.
Kariera amatorska.
David Jenkins rywalizował w konkurencji solistów równocześnie ze starszym bratem Hayesem Alanem, któremu ustępował na podium zdobywając brązowe medale na Zimowych Igrzyskach Olimpijskich 1956 w Cortina d’Ampezzo oraz na mistrzostwach świata w 1955 i 1956 roku (Hayes Alan wygrywał te zawody). Po zakończeniu kariery amatorskiej przez brata, David został liderem konkurencji i zdobył trzy tytuły mistrza świata w 1957, 1958 i 1959 roku, a swoją karierę amatorską ukoronował zdobyciem złotego medalu na Zimowych Igrzyskach Olimpijskich 1960 w Squaw Valley.
W trakcie całej kariery zarówno David jak i Hayes byli trenowani przez Ediego Scholdana, który zginął w katastrofie lotniczej w drodze na mistrzostwa świata 1961.
Po zakończeniu kariery amatorskiej.
Podczas kariery profesjonalnej występował w rewii łyżwiarskiej Ice Follies. Jeszcze w trakcie kariery amatorskiej studiował medycynę na Case Western Reserve Medical School. Po zakończeniu kariery łyżwiarskiej praktykował jako internista, a następnie został gastroenterologiem. Był jednym z lekarzy Briana Boitano i Scotta Hamiltona w reprezentacji Stanów Zjednoczonych na mistrzostwach świata 1983.
Życie prywatne.
Ma starszą siostrę oraz starszego brata, łyżwiarza figurowego Hayesa Alana Jenkinsa, mistrza olimpijskiego 1956, który poślubił Carol Heiss, mistrzynię olimpijską 1960 w konkurencji solistek. Ma żonę i dzieci.

</doc>
<doc id="2624147" url="https://pl.wikipedia.org/wiki?curid=2624147" title="Armenia na Mistrzostwach Świata w Narciarstwie Alpejskim 2007">
Armenia na Mistrzostwach Świata w Narciarstwie Alpejskim 2007

Armenia na Mistrzostwach Świata w Narciarstwie alpejskim była reprezentowana przez siedmiu zawodników (mężczyźni). Nie zdobyli oni żadnego medalu.
Zawodnicy.
Mężczyźni
Arman Harutyunyan
Arsen Nersisyan
Arsen Poghosyan
Abraham Sarkakhyan
Linki zewnętrzne.
oficjalna strona FIS

</doc>
<doc id="2624151" url="https://pl.wikipedia.org/wiki?curid=2624151" title="Thekla Brun-Lie">
Thekla Brun-Lie

Thekla Brun-Lie (ur. 2 września 1992) – norweska biathlonistka, trzykrotna mistrzyni świata juniorów w biathlonie, mistrzyni Europy z Osrblie. Medale wywalczyła trzy razy w sztafecie i raz w biegu indywidualnym. W 2020 r. zakończyła karierę.

</doc>
<doc id="2624153" url="https://pl.wikipedia.org/wiki?curid=2624153" title="La Casa de al Lado">
La Casa de al Lado



</doc>
<doc id="2624154" url="https://pl.wikipedia.org/wiki?curid=2624154" title="Johannes Thingnes Bø">
Johannes Thingnes Bø

Johannes Thingnes Bø (ur. 16 maja 1993 w Strynie) – norweski biathlonista, wielokrotny medalista igrzysk olimpijskich i mistrzostw świata, czterokrotny zdobywca Pucharu Świata.
Przebieg kariery.
Po raz pierwszy na arenie międzynarodowej pojawił się w 2012 roku, kiedy wystąpił na mistrzostwach świata juniorów w Kontiolahti. Zdobył tam złote medale w sprincie, biegu pościgowym i sztafecie. W tym samym roku wystartował również na mistrzostwach Europy w Osrblie, zdobywając złoto w sztafecie, srebro w biegu indywidualnym i brąz w biegu pościgowym. Podczas rozgrywanych rok później mistrzostw świata juniorów w Obertilliach był najlepszy w biegu pościgowym i sztafecie, a w sprincie wywalczył srebrny medal. 
W Pucharze Świata zadebiutował 10 stycznia 2013 roku w Anterselvie, zajmując 10. miejsce w sztafecie. Jego pierwszym indywidualnym startem pucharowym był sprint 28 lutego 2013 roku w Oslo, gdzie zajął 28. miejsce. Tym samym już w swoim debiucie zdobył pierwsze pucharowe punkty. Na podium zawodów tego cyklu po raz pierwszy stanął już 14 grudnia 2013 roku w Le Grand-Bornand, wygrywając rywalizację w sprincie. Na podium wyprzedził tam Czecha Ondřeja Moravca i Francuza Martina Fourcade’a. W kolejnych startach wielokrotnie stawał na podium, odnosząc ponad 20 zwycięstw w Pucharze Świata. Najlepsze wyniki osiągnął w sezonie 2017/2018, który ukończył na drugiej pozycji w klasyfikacji generalnej, z dorobkiem 1027 punktów. W tym sezonie był też drugi w klasyfikacjach sprintu, biegu pościgowego i biegu masowego, a w biegu indywidualnego zdobył Małą Kryształową Kulę. W klasyfikacji generalnej PŚ był też drugi w sezonie 2015/2016 oraz trzeci w sezonach 2013/2014 i 2016/2017.
W lutym 2014 roku wystartował na igrzyskach olimpijskich w Soczi, gdzie jego najlepszymi wynikami były czwarte miejsce w sztafecie i ósme w biegu masowym. Na rozgrywanych rok później mistrzostwach świata w Kontiolahti zwyciężył w sprincie, wyprzedzając Kanadyjczyka Nathana Smitha i swego brata, Tarjei Bø. Był tam też drugi w sztafecie i trzeci w sztafecie mieszanej. Podczas mistrzostw świata w Oslo w 2016 roku wygrał w sztafecie i biegu masowym, w sztafecie mieszanej był trzeci, a w pozostałych konkurencjach zajmował czwartą pozycję. Kolejne medale wywalczył na mistrzostwach świata w Hochfilzen w 2017 roku, zajmując drugie miejsce w sprincie, biegu pościgowym i biegu masowym. Uległ kolejno Niemcowi Benediktowi Dollowi, Martinowi Fourcade’owi i kolejnemu Niemcowi, Simonowi Schemppowi. Pierwszy medal olimpijski Bø zdobył 15 lutego 2018 roku, wygrywając bieg indywidualny podczas igrzysk olimpijskich w Pjongczangu. Wyprzedził w nim Jakova Faka ze Słowenii i Austriaka Dominika Landertingera. Ponadto zdobył srebrne medale w sztafecie i sztafecie mieszanej.
Podczas mistrzostw świata w Östersund w 2019 roku zwyciężył ponownie w sprincie, sztafecie mężczyzn i sztafecie mieszanej, a także po raz pierwszy w karierze w pojedynczej sztafecie mieszanej (startując z Marte Olsbu Røiseland). Kolejny tytuł mistrzowski w biegu masowym zdobył na mistrzostwach świata w Rasen-Antholz w 2020 roku, wygrywając przy tym w sztafecie mężczyzn i pojedynczej sztafecie mieszanej. Był tam także drugi w sprincie i biegu indywidualnym. Na rozgrywanych rok później mistrzostwach świata w Pokljuce jedyny medal indywidualny zdobył w biegu pościgowym, który ukończył na trzeciej pozycji. Ponadto zwyciężał w sztafecie mężczyzn i sztafecie mieszanej, a w pojedynczej sztafecie mieszanej był drugi.
Jego starszy brat Tarjei Bø także jest biathlonistą.
W październiku wspólnie z bratem wydali książkę „Brødrekraften – Tarjei Bø og Johannes Thingnes Bø – rivaler og bestevenner”.

</doc>
<doc id="2624157" url="https://pl.wikipedia.org/wiki?curid=2624157" title="Əfqan Bayramov">
Əfqan Bayramov

Əfqan Bayramov (ur. 14 października 1983 w ) – azerski sztangista, mistrz Europy, dwukrotny olimpijczyk (Pekin, Londyn).
Przebieg kariery.
W latach 1998–1999 dwukrotnie otrzymał srebrny medal mistrzostw Europy do lat 16. W latach 2001–2002 startował w zawodach rangi mistrzowskiej juniorów, nie udało mu się z tych imprez przywieźć żadnego medalu, najlepszy rezultat bowiem zanotował w szwedzkim Kalmar, gdy na rozgrywanych tu mistrzostwach Europy juniorów zajął 5. pozycję.
W 2007 zajął 4. pozycję, natomiast w 2008 zajął 5. pozycję na mistrzostwach Europy, były to jego najlepsze występy na zmaganiach mistrzowskich rangi seniorów do czasu letnich igrzysk olimpijskich w Pekinie. Podczas samych igrzysk zajął 6. pozycję, uzyskując wynik 320 kg w dwuboju.
W 2012 otrzymał złoty medal mistrzostw Europy, podczas tych zmagań rozgrywanych w Antalyi zawodnik uzyskał w dwuboju wynik 321 kg. Brał udział także w letnich igrzyskach olimpijskich w Londynie, ale nie zaliczył podczas nich żadnej próby rwania, w związku z czym nie został klasyfikowany.
Osiągnięcia.
Źródło: .

</doc>
<doc id="2624158" url="https://pl.wikipedia.org/wiki?curid=2624158" title="Gerda Kraan">
Gerda Kraan

Gerarda Maria „Gerda” Kraan po mężu van der Pol (ur. 30 lipca 1933 w Lejdzie) – holenderska lekkoatletka, specjalistka biegów średnich, mistrzyni Europy z 1962.
Wystąpiła w biegu na 800 metrów na igrzyskach olimpijskich w 1960 w Rzymie, ale odpadła w eliminacjach.
Na mistrzostwach Europy w 1962 w Belgradzie zwyciężyła w tej konkurencji, ustanawiając rekord Europy wynikiem 2:02,8. Na igrzyskach olimpijskich w 1964 w Tokio zakwalifikowała się do finału biegu na 800 metrów, ale zajęła w nim 7. miejsce.
Gerda Kraan była wielokrotną rekordzistką Holandii w biegu na 800 metrów (od 2:26,6 w 1958 do 2,02,8 16 września 1962 w Belgradzie), a także dwukrotną w biegu na 400 metrów (do wyniku 55,5 27 sierpnia 1961 w Bukareszcie).
Była mistrzynią Holandii w biegu na 400 metrów w 1961, na 800 metrów w latach 1959-1964 oraz w biegu przełajowym w 1964 i 1965.

</doc>
<doc id="2624159" url="https://pl.wikipedia.org/wiki?curid=2624159" title="Afgan Bayramov">
Afgan Bayramov



</doc>
<doc id="2624162" url="https://pl.wikipedia.org/wiki?curid=2624162" title="Grzywaki">
Grzywaki

 
Grzywaki (Lophiomyinae) – podrodzina ssaków z rodziny myszowatych (Muridae).
Zasięg występowania.
Podrodzina obejmuje jeden żyjący współcześnie gatunek występujący we wschodniej Afryce:
Podział systematyczny.
Tradycyjnie Lophiomyinae umieszczany był w rodzinie Cricatidae, jednak badania przeprowadzone w 2015 wykazały, że "L. imhausi" jest taksonem bazalnym kladu obejmującego Deomyinae + Gerbillinae które razem tworzą grupę siostrzaną z Murinae. 
Do podrodziny należy jeden występujący współcześnie rodzaj:
Opisano również rodzaje wymarłe:

</doc>
<doc id="2624164" url="https://pl.wikipedia.org/wiki?curid=2624164" title="Raul Cirekidze">
Raul Cirekidze

Raul Cirekidze (gruz. რაულ ცირეკიძე; ur. 24 maja 1987 w Kutaisi) – gruziński sztangista, mistrz Europy.
Startował w kategorii wagowej do 85 kg. Wystartował na igrzyskach olimpijskich w Pekinie w 2008 roku, ale nie został sklasyfikowany. w 2012 roku zdobył złoty medal podczas mistrzostw Europy w Antalyi. W tym samym roku wystąpił na igrzyskach olimpijskich w Londynie, gdzie zajął ósme miejsce. W 2016 roku został zdyskwalifikowany, a jego wynik z Londynu anulowany po wykryciu dopingu w jego organizmie.

</doc>
<doc id="2624165" url="https://pl.wikipedia.org/wiki?curid=2624165" title="Rauli Tsirekidze">
Rauli Tsirekidze



</doc>
<doc id="2624168" url="https://pl.wikipedia.org/wiki?curid=2624168" title="Fatih Baydar">
Fatih Baydar

Fatih Baydar (ur. 1 stycznia 1983) – turecki sztangista, wicemistrz Europy.
Startuje w kategorii wagowej do 85 kg. Jest wicemistrzem Europy z Antalyi (2012). 

</doc>
<doc id="2624170" url="https://pl.wikipedia.org/wiki?curid=2624170" title="Helenin (Ukraina)">
Helenin (Ukraina)

Helenin (ukr. Оленине, "Ołenyne") – wieś na Ukrainie, w obwodzie wołyńskim, w rejonie koszyrskim, nad rzeką Stochód, siedziba administracyjna rady wiejskiej. W 2001 roku liczyła 1057 mieszkańców.
Historia.
W XIX wieku wieś wchodziła w skład powiecie kowelskim w guberni wołyńskiej Imperium Rosyjskiego.
W okresie międzywojennym Helenin należał do gminy Borowno w powiecie kowelskim, w województwie wołyńskim, a następnie w powiecie koszyrskim, w województwie poleskim.
Według spisu powszechnego z 1921 roku po I wojnie światowej mieszkało tu 505 prawosławnych deklarujących się jako Białorusini.
W czasie II wojny światowej Helenin znalazł się w granicach ZSRR: od 1940 roku w rejonie koszyrskim Ukraińskiej SRR. W latach 1941–1944 pod okupacją niemiecką (Komisariat Rzeszy Ukraina).
W czasach radzieckich nazwę miejscowości zmieniono na Ołenyno. Wtedy też zwiększyła się liczba ludności wsi w wyniku przesiedlenia mieszkańców z sąsiednich chutorów w ramach polityki konsolidacji punktów osadniczych.
W 1991 roku miejscowość znalazła się w granicach niepodległej Ukrainy.
Na terenie wsi znaleziono ślady osadnictwa z epoki brązu datowane na XVIII–VIII wiek p.n.e. i łączone z tzw. kulturą gródecko-zdołbicką (wschodni wariant kultury protomierzanowickiej).

</doc>
<doc id="2624179" url="https://pl.wikipedia.org/wiki?curid=2624179" title="Mistrzostwa Europy w Piłce Ręcznej Kobiet 2012">
Mistrzostwa Europy w Piłce Ręcznej Kobiet 2012

Mistrzostwa Europy w Piłce Ręcznej Kobiet 2012 – dziesiąte mistrzostwa Europy w piłce ręcznej kobiet, oficjalny międzynarodowy turniej piłki ręcznej o randze mistrzostw kontynentu organizowany przez EHF, mający na celu wyłonienie najlepszej żeńskiej reprezentacji narodowej w Europie. Odbyły się w Serbii pomiędzy 4 a 16 grudnia 2012 roku. W turnieju wystąpiło szesnaście zespołów, automatycznie do mistrzostw zakwalifikowała się reprezentacja Norwegii jako mistrz Europy z 2010. O pozostałe miejsca toczyły się eliminacje od czerwca 2011 do czerwca 2012 roku. Turniej służył jako jedna z kwalifikacji do Mistrzostw Świata 2013.
Brązowy medal po dogrywce zdobyły Węgierki pokonując gospodynie, natomiast mecz o złoto po dwóch dogrywkach na swoją korzyść reprezentantki Czarnogóry przełamując trwającą od 2004 roku hegemonię Norweżek. Jako że Norwegia i Serbia miały już zapewniony udział w Mistrzostwach Świata 2013, awans do tego turnieju zyskały Czarnogórki i Węgierki.
Po zakończonym turnieju EHF opublikowała statystyki indywidualne i drużynowe, a także jakościowe.
Logo zawodów zaprezentowano na początku lipca 2012 roku, zaś najtańsze wejściowki kosztowały 6 euro.
Wybór organizatora.
Oficjalne kandydatury wysunęły Serbia, Niemcy, Holandia i Ukraina. Przed samym głosowaniem wycofała się Serbia, która została gospodarzem męskich ME 2012, oraz Niemcy, którzy byli zainteresowani organizacją obu mistrzostw kontynentu w tym samym roku. W głosowaniu, które odbyło się na Kongresie EHF w Wiedniu 27 września 2008 roku, Holandia pokonała Ukrainę stosunkiem głosów 32:17 i otrzymała prawo do organizacji Mistrzostw Europy Kobiet 2012.
Z powodów finansowych turniej został skrócony o dwa dni oraz z początkowych pięciu hal pozostały trzy. Dwa dni przed losowaniem grup turnieju głównego, czyli 4 czerwca 2012 roku, do EHF wpłynęło pisemne oświadczenie holenderskiej federacji o wycofaniu się z organizacji tej imprezy. Następnego dnia zgłosiło się dziesięć krajów chętnych do przejęcia praw do organizacji turnieju – Chorwacja, Dania, Islandia, Macedonia, Norwegia, Polska, Rosja, Serbia, Słowacja i Szwecja – po czym do ich grona dołączyła jeszcze Rumunia. Decyzja w sprawie wyboru gospodarza miała nastąpić w ciągu dwóch tygodni, toteż 18 czerwca 2012 roku na gospodarza turnieju wybrano Serbię. Wybór argumentowano nie budzącą zastrzeżeń organizacją męskich ME w styczniu 2012 roku.
Decyzją sądu EHF w sierpniu 2013 roku nałożono na holenderską federację karę w wysokości 300 000 euro za naruszenie warunków kontraktu organizacyjnego oraz dodatkowe 250 000 euro na pokrycie kosztów związanych z przeprowadzeniem procedury ponownego wyboru gospodarza turnieju, a także odsunięto ten kraj od organizowania rozgrywek międzynarodowych na trzy lata (do końca roku 2016). Decyzją sądu apelacyjnego w marcu 2014 roku pierwszą kwotę obniżono do 250 000 euro, drugą zaś do wysokości 87 972,40 euro, kara zawieszenia pozostała natomiast bez zmian. Sąd arbitrażowy w sierpniu 2014 roku podtrzymał wysokość kary, zmniejszył zaś do 40 000 euro kwotę na pokrycie dodatkowych kosztów.
Terminarz.
W lipcu 2012 roku EHF opublikował terminarz rozgrywek. Mecze fazy wstępnej rozgrywane będą od 4 do 8 grudnia, spotkania w fazie głównej odbędą się w dniach 9–13 grudnia, 15 grudnia zaplanowane są półfinały oraz mecz o piąte miejsce, natomiast walka o medale rozegra się 16 grudnia.
Obiekty.
Do organizacji mistrzostw w Holandii wytypowano pięć hal. Miejscem zmagań w rundzie wstępnej miały być areny w Apeldoorn, Eindhoven, Maastricht i Hala 1 w Rotterdamskim Ahoy, w dwóch ostatnich miały odbyć się również spotkania rundy zasadniczej. Finały natomiast w głównej, mieszczącej 12 500 osób, hali Ahoy Rotterdam. Z powodu zmiany gospodarza miastami organizującymi mistrzostwa zostały Belgrad, Nisz, Vršac i Nowy Sad, a turniej miał odbyć się w tych samych halach co rozegrane w styczniu mistrzostwa Europy mężczyzn. We wrześniu 2012 roku przeniesiono jednak mecze z Hali Pionir do Belgradzkiej Areny.
Losowanie grup.
15 maja 2012 roku opublikowano schemat losowania grup turnieju głównego, które miało się odbyć 6 czerwca 2012 roku o godzinie 14. W związku z wycofaniem się Holandii z organizacji turnieju nowy termin przeprowadzenia losowania został ustalony na 22 czerwca 2012 roku.
Przed losowaniem drużyny zostały podzielone na cztery koszyki.
W wyniku losowania wyłonione zostały cztery grupy po cztery zespoły. 
Składy.
Szerokie składy liczące maksymalnie dwadzieścia osiem zawodniczek zgodnie z zasadami ustalonymi przez EHF były zgłaszane do 31 października 2012 roku. Na dzień przed rozpoczęciem zawodów reprezentacje ogłosiły oficjalne szesnastoosobowe składy, z którego w trakcie turnieju mogą wymienić maksymalnie trzy zawodniczki.
Sędziowie.
Dwanaście par sędziów ogłoszono pod koniec września 2012 roku.
Nagrody indywidualne.
Nagrody indywidualne zdobyły:
Transmisje telewizyjne.
8 listopada 2012 roku ogłoszono listę nadawców telewizyjnych i radiowych, którzy otrzymali prawa do transmisji zawodów.

</doc>
<doc id="2624181" url="https://pl.wikipedia.org/wiki?curid=2624181" title="Hrabstwo Carter (Missouri)">
Hrabstwo Carter (Missouri)

Hrabstwo Carter (ang. "Carter County") – hrabstwo w stanie Missouri w Stanach Zjednoczonych. Obszar całkowity hrabstwa obejmuje powierzchnię 509,02 mil2 (1 318 km2). Według danych z 2010 r. hrabstwo miało 6 265 mieszkańców. Hrabstwo powstało 10 marca 1859 roku i nosi imię Zimri A. Cartera - pioniera i osadnika przybyłego do Missouri z Karoliny Południowej w 1812 roku.

</doc>
<doc id="2624186" url="https://pl.wikipedia.org/wiki?curid=2624186" title="Amstel Gold Race 2012">
Amstel Gold Race 2012

47. edycja wyścigu kolarskiego Amstel Gold Race odbyła się w dniu 15 kwietnia 2012 roku i liczyła 256,5 km. Start wyścigu w Maastricht, a meta w Cauberg. Wyścig figurujował w rankingu światowym UCI World Tour 2012.
Z nr 1. pojawił się na starcie ubiegłoroczny triumfator, kolarz BMC Racing Team, Belg Philippe Gilbert (ukończył zawody na 6. miejscu).
Zwyciężył Włoch Enrico Gasparotto z grupy Pro Team Astana, dla którego było to najważniejsze zwycięstwo w karierze, drugi był Belg Jelle Vanendert, a trzeci Słowak Peter Sagan.
W wyścigu wzięło udział dwóch polskich kolarzy: z 96. nr startowym Maciej Paterski z Liquigas-Cannondale (73. na mecie) oraz ze 125. Michał Kwiatkowski z Omega Pharma-Quick Step (nie ukończył).
Uczestnicy.
Na starcie tego klasycznego wyścigu stanęło 24 zawodowych ekip, osiemnaście drużyn jeżdżących w UCI World Tour 2012 i sześć profesjonalnych zespołów zaproszonych przez organizatorów z tzw. "dziką kartą".
Lista drużyn uczestniczących w wyścigu:

</doc>
<doc id="2624187" url="https://pl.wikipedia.org/wiki?curid=2624187" title="Hrabstwo Cass (Missouri)">
Hrabstwo Cass (Missouri)

Hrabstwo Cass (ang. "Cass County") – hrabstwo w stanie Missouri w Stanach Zjednoczonych. Obszar całkowity hrabstwa obejmuje powierzchnię 702,67 mil2 (1 820 km2). Według danych z 2010 r. hrabstwo miało 99 478 mieszkańców. Hrabstwo powstało w 1835 roku jako hrabstwo Van Buren (ang. "Van Buren County"). W 1848 roku zmieniono jego nazwę na cześć Lewisa Cassa - senatora stanu Michigan, 22. sekretarza stanu Stanów Zjednoczonych oraz kandydata na prezydenta.

</doc>
<doc id="2624191" url="https://pl.wikipedia.org/wiki?curid=2624191" title="As If / Sit Down">
As If / Sit Down

As If / Sit Down – singel polskiej piosenkarki muzyki pop Edyty Górniak, wydany w 2003 roku przez Virgin Records.
Twórcami kompozycji „Sit Down” oraz „Cross My Heart” są Paul Wilson, Andy Watkins oraz Tracy Ackerman, natomiast utwór „As If” napisała Shelly Peiken wraz z Guyem Roche.
Singel został wydany wyłącznie na terenie Japonii.
Lista utworów.
Opracowano na podstawie materiału źródłowego.

</doc>
<doc id="2624194" url="https://pl.wikipedia.org/wiki?curid=2624194" title="Zjednoczenie Zawodowe „Praca Polska”">
Zjednoczenie Zawodowe „Praca Polska”

Zjednoczenie Zawodowe „Praca Polska” – organizacja zawodowa pozostająca pod wpływem Narodowej Demokracji.
Początki organizacji sięgają 1925 roku, gdy grupa górników z Zagłębia Dąbrowskiego utworzyła pod kierunkiem inż. Konstantego Dzierżanowskiego pierwszy związek zawodowy „Praca Polska”. 5 III 1929 roku ukonstytuowało się Zjednoczenie Zawodowe „Praca Polska”, skupiające związki branżowe m.in. ZZ Górników, ZZ Pracowników Przemysłu Włókienniczego, ZZ Przemysłu Szklarskiego, ZZ Cukierników. W latach 1929-1930 w następstwie rozłamów doszło do kryzysu organizacyjnego w ZZPP. Organizacja liczyła wtedy około 15 tysięcy członków.
Od 1933 roku rozpoczyna się dynamiczny rozwój ZZPP, który tworzył nowe oddziały i wchłaniał pokrewne organizacje (np. Związek Robotniczych Organizacji Zawodowych im. ks. S. Stojałowskiego z Bielska, Polski Związek Obrony Praw Socjalnych z Łowicza). Powstały m.in. ZZ Pracowników Budowlanych, ZZ Dozorców Domowych, ZZ Pracowników Rolnych, ZZ Pracowników Przemysłu Drzewnego. W 1938 roku liczebność ZZPP była oceniana na 70-150 tysięcy członków.
Działalność ZZPP szła w trzech kierunkach: obrony praw pracowniczych (preferowano arbitraż Sądów Pracy, strajki traktowano jako ostateczność), udzielania członkom pomocy materialnej (pośrednictwo pracy, zasiłki) i organizowania czasu wolnego (kursy oświatowe, sekcje sportowe).
Pod względem politycznym Zjednoczenie pozostawało pod wpływem Stronnictwa Narodowego, choć w niektórych organizacjach terenowych (Warszawa, Wilno) aktywni byli też członkowie Obozu Narodowo-Radykalnego. Ideologią ZZPP był solidaryzm narodowy. Zasady ideowe organizacji głosiły, że wszyscy Polacy mają pracować nad powiększeniem wytwórczości polskiej, a zysk osiągnięty ze wspólnego wysiłku pracy, winien być sprawiedliwie podzielony. Realizację tego postulatu zapewnić miał ustrój korporacyjny.
Kierownictwo „Pracy Polskiej” stanowili: Aleksander Demidowicz-Demidecki – prezes, Ludwik Chaberski – wiceprezes, Józef Bąkowski – sekretarz generalny. Do czołowych działaczy zaliczali się też Edward Zajączek (Bielsko), Jan Żerański (Warszawa), Jan Lis (Sosnowiec), Stanisław Lipkowski (Łódź), Franciszek Roguszczak (Katowice), Stefan Piotrowski (Poznań), Zygmunt Kuczyński (Wilno), Dominik Maciejko (Lwów).
Literatura.
Wojciech J. Muszyński, Narodowcy w ruchu zawodowym II RP. Geneza, działalność i znaczenie Zjednoczenia Zawodowego Praca Polska (1925-1939) /w:/ Narodowa Demokracja XIX-XXI wiek. Koncepcje – ludzie – działalność, pod red. Tomasza Sikorskiego i Adama Wątora, Szczecin 2008.

</doc>
<doc id="2624196" url="https://pl.wikipedia.org/wiki?curid=2624196" title="Narodowy Związek na rzecz Rozwoju Rumunii">
Narodowy Związek na rzecz Rozwoju Rumunii

Narodowy Związek na rzecz Rozwoju Rumunii (rum. "Uniunea Naţională pentru Progresul României", UNPR) – rumuńska partia polityczna o profilu socjaldemokratycznym.
Historia.
Narodowy Związek na rzecz Rozwoju Rumunii został założony w 2010 przez rozłamowców z Partii Socjaldemokratycznej i działaczy lewego skrzydła Partii Narodowo-Liberalnej. Pierwsze rozmowy na temat powołania nowej centrolewicowej partii nastąpiły już w czerwcu 2009, kiedy to Gabriel Oprea postanowił odejść z PSD i założył własny klub parlamentarny. 20 kwietnia 2010 został złożony pierwszy wniosek o rejestrację partii, do czego jednak nie doszło. Formalnie partia została założona 1 maja 2010. Przewodniczącym został Marian Sârbu, przewodniczącym egzekutywy Gabriel Oprea, a honorowym prezesem Cristian Diaconescu – cała trójka wywodząca się z socjaldemokratów.
UNPR wszedł do koalicji rządowej, popierając gabinet Emila Boca, a następnie rząd, na czele którego stanął Mihai Răzvan Ungureanu. W 2012 kierownictwo w partii przejął Gabriel Oprea. Związek dołączył następnie do Unii Socjalno-Liberalnej, uzyskując z ramienia tej koalicji reprezentację parlamentarną w wyborach w 2012. W czerwcu 2015 do UNPR przyłączyła się Partia Ludowa – Dan Diaconescu.
W 2016 nowym przewodniczącym partii został parlamentarzysta Valeriu-Andrei Steriu. W lipcu 2016 UNPR na kongresie zjednoczeniowym przyłączył się do Ruchu Ludowego byłego prezydenta Traiana Băsescu. W czerwcu 2018 Gabriel Oprea doprowadził jednak do reaktywowania partii jako samodzielnego podmiotu.

</doc>
<doc id="2624197" url="https://pl.wikipedia.org/wiki?curid=2624197" title="Narodowa Organizacja Pracy">
Narodowa Organizacja Pracy

Narodowa Organizacja Pracy – nacjonalistyczna organizacja zawodowa pozostająca pod wpływami Ruchu Narodowo-Radykalnego Falanga. 
Z inicjatywy Falangi w sierpniu 1937 roku utworzono Komitet Organizacyjny Narodowych Związków Zawodowych kierowany przez Stefana Holtorp de Haltorfa. Na początku 1938 roku Komitet został przekształcony w Narodową Organizację Pracy. W skład NOP wchodziły: Narodowy Związek Zawodowy Pracowników Przemysłu Chemicznego, NZZ Dozorców Domowych, NZZ Pracowników Przemysłu Metalowego, NZZ Pracowników Handlowych Bankowych i Biurowych, NZZ Pracowników Budowlanych, NZZ Transportowców, Narodowy Związek Pracowników Przemysłu Włókienniczego i Polski Związek Zawodowy Pracowników Przemysłu Spożywczego i Pokrewnych Zawodów. W sierpniu 1939 roku NOP przyłączyła się do sanacyjnego Zrzeszenia Polskich Związków Zawodowych.

</doc>
<doc id="2624198" url="https://pl.wikipedia.org/wiki?curid=2624198" title="Narodowa Unia na rzecz Postępu Rumunii">
Narodowa Unia na rzecz Postępu Rumunii



</doc>
<doc id="2624199" url="https://pl.wikipedia.org/wiki?curid=2624199" title="Polskie Związki Zawodowe">
Polskie Związki Zawodowe

Polskie Związki Zawodowe – związki zawodowe o orientacji narodowo-solidarystycznej, utworzone w Królestwie Polskim z inicjatywy Narodowej Demokracji, później pozostające pod wpływem Narodowego Związku Robotniczego. Narodowy Związek Robotniczy przystąpił do organizowania swoich związków zawodowych (zwanych początkowo „narodowymi”, później – „polskimi”) w listopadzie 1905 roku, jednak trwałe i wpływowe związki „polskie” zaczęły powstawać, jako legalne, od wiosny 1906 roku. 
Główną wytyczną ideowo-polityczną PZZ była wrogość do socjalizmu i rewolucji, odrzucenie zasady walki klas, akceptowanie prywatnej własności środków produkcji. Związki te stały zasadniczo na gruncie solidaryzmu. Wprawdzie uznawały one stosowanie strajku, ale tylko jako ostateczność, koncentrowały się na działalności samopomocowej. Tym niemniej PZZ zyskiwały popularność wśród robotników (np. Łodzi) ostrymi atakami na burżuazję niepolską, a zwłaszcza niemiecką i żydowską. Choć NZR wysuwał postulaty antycarskie (w tym hasło niepodległości), PZZ akcentowały swój legalizm. 
Czołowymi działaczami związków „polskich” byli: Gustaw Simon - publicysta endecki, Jan Brzeskot - działacz polskiego ruchu związkowego w Westalii, Leon Matla, bracia Jan i Józef Długokęccy. Organem prasowym endeckiego ruchu zawodowego był tygodnik „Życie Robotnicze” redagowany przez Gustawa Simona. Największym z „polskich” związków było Stowarzyszenie Zawodowe Przemysłu Włókienniczego „Jedność”, które swoją działalność na całe niemal Królestwo, skupiając 33,5 tys. członków. PZZ osiągnęły swe apogeum w latach 1906–1907. Później represje władz spowodowały kryzys narodowego ruchu zawodowego (np. związek „Jedność” zmalał do 4 tys. członków w 1909 roku, a w 1910 został zdelegalizowany). 
Odbudowa PZZ nastąpiła w czasie I wojny światowej. W końcu 1914 roku odrodził się związek włókniarzy „Praca” w Łodzi, jesienią 1915 roku PZZ w Warszawie. Od października 1916 roku zaczęto wydawać w Warszawie organ PZZ „Wiadomości Robotnicze”. W lutym 1918 roku doszło do zjednoczenia PZZ w Królestwie Polskim. Pod względem politycznym PZZ wraz z NZR popierały aktywistyczną orientację Piłsudskiego. W warunkach rabunkowej polityki okupanta niemieckiego i austro-węgierskiego spowodowało to gwałtowny spadek popularności PZZ w 1917 roku. Strajki ekonomiczne w 1918 roku przyczyniły się do radykalizacji PZZ, które oświadczyły, że stają na gruncie klasowym, uznając jako metodę poprawy losu robotników walkę strajkową. 
W latach 1920–1921 Polskie Związki Zawodowe połączyły się z działającym w zaborze pruskim Zjednoczeniem Zawodowym Polskim. 

</doc>
<doc id="2624202" url="https://pl.wikipedia.org/wiki?curid=2624202" title="Zbicko">
Zbicko

Zbicko (niem. "Lenztal") – osada w Polsce, położona w województwie opolskim, w powiecie opolskim, w gminie Chrząstowice.
Historia.
15 grudnia 1949 r. nadano miejscowości, będącej wówczas związanej administracyjnie z Lędzinami, polską nazwę Zbicko.
Zabytki.
Do wojewódzkiego rejestru zabytków wpisany jest:

</doc>
<doc id="2624204" url="https://pl.wikipedia.org/wiki?curid=2624204" title="Kamionka (gmina Chrząstowice)">
Kamionka (gmina Chrząstowice)

Kamionka – osada leśna w Polsce, położona w województwie opolskim, w powiecie opolskim, w gminie Chrząstowice.

</doc>
<doc id="2624211" url="https://pl.wikipedia.org/wiki?curid=2624211" title="Reprezentacja Polski na Mistrzostwach Świata w Narciarstwie Alpejskim 2011">
Reprezentacja Polski na Mistrzostwach Świata w Narciarstwie Alpejskim 2011

Polska na Mistrzostwach Świata w Narciarstwie Alpejskim 2011 w Garmisch-Partenkirchen reprezentowało sześciu sportowców. Nie zdobyli oni żadnego medalu.
Reprezentanci.
Mężczyźni
Maciej Bydliński
Michał Kłusak
Kobiety
Karolina Chrapek
Agnieszka Gąsienica-Daniel
Katarzyna Karasińska
Aleksandra Kluś

</doc>
<doc id="2624212" url="https://pl.wikipedia.org/wiki?curid=2624212" title="Zamach (film 1987)">
Zamach (film 1987)

Zamach () – film akcji produkcji amerykańskiej z 1987 roku w reż. Petera R. Hunta.
Opis fabuły.
Jay Killion, wieloletni ochroniarz prezydenta USA zostaje przydzielony do ochrony pierwszej damy. Początkowo trudno mu się porozumieć z pełną temperamentu i niezależności kobietą, która często wymyka się mu spod opieki i lekceważy niebezpieczeństwo. Kiedy jednak pani prezydentowa staje w obliczu zagrożenia ze strony terrorysty Brackena, a Jay kilkakrotnie ratuje jej życie narażając własne, jej stosunek do starego ochroniarza się zmienia. Z czasem pomiędzy dwojgiem ludzi zawiązuje się nić przyjaźni i zaufania. W finałowym pojedynku pomiędzy Jayem a terrorystą ochroniarz w końcu zabija zamachowca, a pierwsza dama z żalem żegna Jaya, który odchodzi ze służby.
Role.
i inni.

</doc>
<doc id="2624213" url="https://pl.wikipedia.org/wiki?curid=2624213" title="Chnaniszu (teolog)">
Chnaniszu (teolog)

Chnaniszu z Hedhaijabu – mnich, teolog i pisarz działający w VII wieku; był bratem Iszujaba, biskupa Sinn Barimmy (syr. "Ḳārdāliyābhādh").
W młodości obaj bracia studiowali w szkole nisibiskiej wraz z przyszłym patriarchą Iszujabem III. Po ukończeniu nauk dołączyli do konwentu na górze Izla. Chnaniszu nie zagrzał długo miejsca w monastyrze i ruszył w podróż na zachód – odwiedził Jerozolimę, a następnie Egipt, aby poznać regułę mnichów żyjących w skitach, opisywaną w dziele Palladiusza z Galacji „Raj”.
Po powrocie z podróży przeniósł się wraz z bratem do monastyru Bet Abe, gdzie skupił się na studiowaniu dogmatów. Nowo obrany patriarcha Iszujab III docenił jego wiedzę i zatrudnił przy komponowaniu dzieła zatytułowanego "Hudhrā" – Chnaniszu napisał tom filozoficznych objaśnień i definicji, opatrzonych komentarzami, a pracę zadedykował swojemu bratu; skomponował także dzieło dotyczące wymowy trudnych słów w dziełach Ojców Kościoła. Był także autorem innej pracy o fonologii, dotyczącej homonimów. Największym jednak dziełem była ponowna redakcja „Raju” Palladiusza, wzbogacona o obserwacje wyniesione z podróży, stworzona na prośbę patriarchy Jerzego I.

</doc>
<doc id="2624222" url="https://pl.wikipedia.org/wiki?curid=2624222" title="Raymond Aubrac">
Raymond Aubrac

Raymond Aubrac, wł. Raymond Samuel (ur. 31 lipca 1914 w Lyonie, zm. 10 kwietnia 2012 w Paryżu) – jeden z przywódców francuskiego ruchu oporu w okresie II wojny światowej.
Był współtwórcą Liberation Sud, jednego z pierwszych ruchów oporu powstałego po upadku Francji. W czasie wojny rodzice Aubrac zginęli w obozie Auschwitz-Birkenau. Wielki Oficer Legii Honorowej, odznaczony Krzyżem Wojennym 1939-45, Medalem Ruchu Oporu z Rozetą

</doc>
<doc id="2624223" url="https://pl.wikipedia.org/wiki?curid=2624223" title="Zamach (ujednoznacznienie)">
Zamach (ujednoznacznienie)



</doc>
<doc id="2624225" url="https://pl.wikipedia.org/wiki?curid=2624225" title="Zamach (film)">
Zamach (film)



</doc>
<doc id="2624235" url="https://pl.wikipedia.org/wiki?curid=2624235" title="Gerhard Hennige">
Gerhard Hennige

Gerhard Hennige (ur. 23 września 1940 w Karlsruhe) – niemiecki lekkoatleta reprezentujący RFN, płotkarz i sprinter, dwukrotny medalista olimpijski z 1968.
Specjalizował się w biegu na 400 metrów przez płotki, choć z powodzeniem startował również w biegu na 400 metrów. Na mistrzostwach Europy w 1966 w Budapeszcie odpadł w eliminacjach biegu na 400 metrów przez płotki. Zwyciężył w tej konkurencji w finale Pucharu Europy w 1967 w Kijowie.
Na igrzyskach olimpijskich w 1968 w Meksyku zdobył srebrny medal w biegu na 400 metrów przez płotki, przegrywając jedynie z Brytyjczykiem Davidem Hemerym, a przed innym reprezentantem Wielkiej Brytanii Johnem Sherwoodem. W każdym biegu na igrzyskach poprawiał rekord RFN na 400 m przez płotki, osiągając kolejno: 49,5 s, 4,1 s i w finale 49,0 s. Na tych samych igrzyskach zdobył także brązowy medal w sztafecie 4 × 400 metrów, która po emocjonującym finiszu minimalnie wyprzedziła zespół Polski, ustanawiając rekord Europy czasem 3:00,5. Sztafeta RFN biegła w składzie: Helmar Müller, Manfred Kinder, Hennige i Martin Jellinghaus.
Zdobył brązowy medal w sztafecie 4 × 400 metrów na mistrzostwach Europy w 1969 w Atenach (skład sztafety: Horst-Rüdiger Schlöske, Ingo Röper, Hennige i Jellinghaus). Na mistrzostwach Europy w 1971 w Helsinkach odpadł w półfinale biegu na 400 metrów przez płotki.
Gerhard Hennige był wicemistrzem RFN w biegu na 400 metrów przez płotki w latach 1967-1970 oraz brązowym medalistą w 1966. Był również mistrzem w sztafecie 4 × 400 metrów metrów w latach 1967-1969.
W latach 90. Hennige był przez jakiś czas trenerem przygotowania fizycznego mistrza świata Formuły 1 Michaela Schumachera.

</doc>
<doc id="2624238" url="https://pl.wikipedia.org/wiki?curid=2624238" title="TVN Fakty">
TVN Fakty



</doc>
<doc id="2624239" url="https://pl.wikipedia.org/wiki?curid=2624239" title="Euophryinae">
Euophryinae

Euophryinae – podrodzina pająków zaliczana do rodziny skakunowatych. Swym zasięgiem obejmuje cały świat z wyjątkiem obszarów zimna.

</doc>
<doc id="2624240" url="https://pl.wikipedia.org/wiki?curid=2624240" title="Blue Jeans">
Blue Jeans

Blue Jeans – singel amerykańskiej piosenkarki Lany Del Rey, wydany 6 kwietnia 2012 roku nakładem wytwórni fonograficznych Interscope oraz Polydor. Singel został wydany w celach promujących album "Born to Die", który na rynku ukazał się 30 stycznia 2012 roku. 
Kompozycja została napisana przez Daniela Heatha oraz samą wokalistkę.

</doc>
<doc id="2624241" url="https://pl.wikipedia.org/wiki?curid=2624241" title="Blackwater Worldwide">
Blackwater Worldwide



</doc>
<doc id="2624249" url="https://pl.wikipedia.org/wiki?curid=2624249" title="Marietta Szaginian">
Marietta Szaginian

Marietta Siergiejewna Szaginian (Szahinian) (ros. Мариэтта Сергеевна Шагинян, ur. w Moskwie, zm. 20 marca 1982 tamże) – radziecka pisarka, dziennikarka i działaczka komunistyczna.
Życiorys.
Urodziła się w rodzinie rosyjskich Ormian. Była autorką powieści z życia inteligencji rosyjskiej, kryminalnych oraz biograficznych, a także licznych reportaży i esejów o sztuce i literaturze. Za swoją działalność została uhonorowana Nagrodą Lenina w 1972 roku.
Zmarła 20 marca 1982 roku. Została pochowana na Cmentarzu Ormiańskim w Moskwie.
Twórczość.
Źródło:
Nagrody, odznaczenia i upamiętnienie.
Źródło:
Planetoida (2144) Marietta, odkryta w 1975 roku przez radziecką astronom Ludmiłę Czernych, otrzymała swoją nazwę na jej cześć.

</doc>
<doc id="2624252" url="https://pl.wikipedia.org/wiki?curid=2624252" title="Rafał Tataruch">
Rafał Tataruch

Rafał Tataruch (ur. 1 lipca 1975 w Nysie) – polski doktor habilitowany nauk o kulturze fizycznej, profesor nadzwyczajny Politechniki Opolskiej, specjalizujący się w lekkiej atletyce, treningu sportowym i antropomotoryce; nauczyciel akademicki związany z Politechniką Opolską. Prezes Polskiego Związku Łyżwiarstwa Szybkiego (od 2018).
Życiorys.
Urodził się w 1975 roku w Nysie. Uczęszczał do Publicznej Szkoły Podstawowej w Bielicach w latach 1982-1990, a następnie do Technikum Elektroniczno-Elektryczne w Kędzierzynie-Koźlu, które ukończył w 1995 roku, zdobywając tytuł technika elektromechaniki. Po pomyślnie zdanym egzaminie maturalnym, podjął studia na kierunku wychowanie fizyczne na Politechnice Opolskiej, które ukończył w 2000 roku magisterium. W 2001 roku został zatrudniony jako asystent w Zakładzie Sportów Indywidualnych Wydział Wychowania Fizycznego i Fizjoterapii na swojej macierzystej uczelni. W 2005 roku, na Wydziale Wychowania Fizycznego AWF w Katowicach obronił pracę doktorską "Kondycyjne i koordynacyjne uwarunkowania umiejętności ruchowych studentów wydziału wychowania fizycznego", napisanej pod kierunkiem prof. Joachima Raczka. i uzyskał stopień naukowy doktora o specjalności antropomotoryka. Pracę habilitacyjną pt. "Optymalizacja treningu w rzucie dyskiem na różnym poziomie zaawansowania sportowego" obronił w 2012 roku uzyskując stopień naukowy doktora habilitowanego nauk o kulturze fizycznej.
Wcześniej w 2003 roku uzyskał dyplom trenera II klasy z lekkoatletyki na Akademii Wychowania Fizycznego we Wrocławiu. W 2008 roku uzyskał dyplom trenera I klasy a w 2012 roku trenera klasy Mistrzowskiej w lekkiej atletyce. Na opolskiej politechnice prowadzi zajęcia z siłowych form aktywności ruchowej, lekkoatletyki oraz antropomotoryki. Obecnie jest profesorem nadzwyczajnym w Instytut Wychowania Fizycznego PO. W swojej pracy zajmuje się także działalnością organizacyjną. Od 1998 roku jest członkiem Rady Wydziału WFiF PO. W latach 2002-2006 był koordynatorem planów zajęć prowadzonych na tym wydziale, a następnie od 2006 do 2008 roku zastępcą dyrektora Instytutu Wychowania Fizycznego. W altach 2008 - 2012 roku pełnił funkcję prodziekana do spraw organizacyjnych Wydziału Wychowania Fizycznego i Fizjoterapii PO a od 2013 roku pełni funkcję Kierownika Katedry Wychowania Fizycznego i Sportu. W tym czasie był organizatorem wielu konferencji i warsztatów metodycznych dla młodych pracowników naukowych swojego wydziału oraz nauczycieli wychowania fizycznego. 
Pracuje również jako trener lekkiej atletyki w AZS Politechniki Opolskiej a od 2010 roku jako trener kadry narodowej juniorów i młodzieżowców w rzucie dyskiem.
Od 2018 jest prezesem Polskiego Związku Łyżwiarstwa Szybkiego.
Mieszka obecnie w Opolu. Jest żonaty i ma dwóch synów
Dorobek naukowy.
Jego zainteresowania naukowe związane są z kondycyjnymi i koordynacyjnymi zdolnościami motorycznymi. Jest autorem blisko 30 publikacji w czasopismach krajowych oraz zagranicznych, a także współautorem 1 monografii i 1 podręcznika. Do ważniejszych jego publikacji należą: 

</doc>
<doc id="2624255" url="https://pl.wikipedia.org/wiki?curid=2624255" title="Lü Huihui">
Lü Huihui

Lü Huihui (; ur. 26 czerwca 1989 w Xinxiang) – chińska lekkoatletka, oszczepniczka.
Finalistka igrzysk olimpijskich 2012 w Londynie (5. miejsce) oraz igrzysk olimpijskich 2016 w Rio de Janeiro (7. miejsce).
Srebrna medalistka mistrzostw świata w Pekinie (2015) oraz brązowa z Londynu (2017) i Dohy (2019).

</doc>
<doc id="2624256" url="https://pl.wikipedia.org/wiki?curid=2624256" title="Marietta Alboni">
Marietta Alboni

Marietta Alboni (ur. 6 marca 1826 w Città di Castello, zm. 23 czerwca 1894 w Ville-d’Avray koło Paryża) – włoska śpiewaczka operowa.
Marietta Alboni debiutowała mając 16 lat w Bolonii w tytułowej roli Safony, w utworze Giovanniego Pacini w 1842. W ciągu kilku następnych lat odbyła liczne podróże po Europie koncertując w: Austrii (1843), Rosji (1844-1845), Niemczech (1847). W latach 1852–1853 odbyła tournee po Hiszpanii i Stanach zjednoczonych. W 1853 roku poślubiła szlachcica Carlo Pepoli. Śpiewała na pogrzebie Gioacchino Rossiniego w 1868, niedługo potem odeszła na emeryturę z powodu pogłębiającej się otyłości. Jej ostatni występ operowy miał miejsce w 1872 w Monachium. W 1877 roku wyszła ponownie za mąż za francuskiego oficera Charlesa Ziegera. Została pochowana na cmentarzu Père Lachaise. Swój majątek zapisała na rzecz organizacji charytatywnych. W Paryżu znajduje się plac nazywany jej imieniem.

</doc>
<doc id="2624261" url="https://pl.wikipedia.org/wiki?curid=2624261" title="Komunistyczna Partia Filipin">
Komunistyczna Partia Filipin

Komunistyczna Partia Filipin (fil. "Partido Komunista ng Pilipinas", PKP) – filipińska partia polityczna.
Historia.
Założona w 1930 roku. Była członkiem Międzynarodówki Komunistycznej. W trakcie II wojny światowej zorganizowała antyjapoński ruch oporu. Zbrojnym ramieniem partii była wtedy Ludowa Armia Antyjapońska (Hukbalahap). W 1946 roku partia wystartowała w wyborach parlamentarnych. Kilku jej przedstawicieli weszło do Kongresu. Jeszcze w tym samym roku komunistyczni parlamentarzyści zostali pozbawieni mandatów na skutek działań rządu. Tym samym komuniści zeszli do podziemia, a oddziały Hukbalahap wznowiły działalność (od 1950 roku jako Hukbong, czyli Armia Narodowyzwoleńcza). W 1948 roku doszło do formalnej delegalizacji partii. Do 1954 roku siły rządowe rozbiły komunistyczną partyzantkę.
W 1968 roku maoistowscy rozłamowcy utworzyli odrębną Komunistyczną Partię Filipin. Rok później maoiści powołali partyzancką Nową Armię Ludową. Od tego czasu maoistowska formacja określana jest jako Komunistyczna Partia Filipin – Nowa Armia Ludowa.
Ponownie zalegalizowana w 1993 roku. Istnieje do dzisiaj.

</doc>
<doc id="2624262" url="https://pl.wikipedia.org/wiki?curid=2624262" title="Marietta Shaginyan">
Marietta Shaginyan



</doc>
<doc id="2624263" url="https://pl.wikipedia.org/wiki?curid=2624263" title="Lu Huihui">
Lu Huihui



</doc>
<doc id="2624265" url="https://pl.wikipedia.org/wiki?curid=2624265" title="Marcin Czerwiński (biolog)">
Marcin Czerwiński (biolog)

Marcin Eugeniusz Czerwiński (ur. 25 listopada 1958 we Wrocławiu) – polski biochemik specjalizujący się w immunochemii, profesor nauk biologicznych.
Życiorys.
Urodził się we Wrocławiu, gdzie ukończył kolejno szkołę podstawową i średnią. W 1978 roku podjął studia na Wydziale Chemicznym Politechniki Wrocławskiej, które ukończył w 1982 roku. Rok później został zatrudniony w Instytucie Immunologii i Terapii Doświadczalnej im. Ludwika Hirszfelda PAN we Wrocławiu. W 1990 roku uzyskał stopień doktora nauk przyrodniczych w zakresie biologii o specjalności biochemia na podstawie pracy pt. "Badania nad degradacją transportera anionów z erytrocytów ludzkich z zastosowaniem przeciwciała monoklonalnego", napisanej pod kierunkiem prof. Elwiry Lisowskiej. Zaraz potem otrzymał stanowisko adiunkta w Zakładzie Immunochemii IITD PAN. W latach 1992–1994 przebywał na stypendium naukowym na Uniwersytecie Pensylwanii w Filadelfii w USA. W 2003 roku otrzymał stopień doktora habilitowanego na podstawie rozprawy nt. "Molekularna charakterystyka przeciwciał rozpoznających ludzką glikoforynę A". Od 2005 roku pracował na Politechnice Opolskiej, gdzie od 2006 do 2020 roku kierował Katedrą Biochemii i Fizjologii w Instytucie Fizjoterapii. W 2008 roku został wybrany na prodziekana do spraw nauki Wydziału Wychowania Fizycznego i Fizjoterapii PO. W roku 2016 uzyskał tytuł profesora nauk biologicznych. Od 2017 roku jest kierownikiem Laboratorium Glikobiologii w Instytucie Immunologii i Terapii Doświadczalnej PAN.
Zainteresowania badawcze dotyczą glikobiologii i grup krwi.
Jest wnukiem architekta Eugeniusza Czerwińskiego.

</doc>
<doc id="2624266" url="https://pl.wikipedia.org/wiki?curid=2624266" title="Hukbalahap">
Hukbalahap

Hukbalahap (potocznie Huk, Ludowa Armia Antyjapońska) – filipińska armia wyzwoleńcza aktywna podczas II wojny światowej i po jej zakończeniu. 
Historia.
Utworzona w 1942 armia podporządkowana była Komunistycznej Partii Filipin. Posługując się partyzanckimi metodami walki zwalczała japońskie wojska okupacyjne. Była niezwykle skuteczną formacją.
Partyzanci zdołali wyzwolić większą część wyspy Luzon. Powołali na niej rząd regionalny oraz wprowadzili własny system prawny i podatkowy. Równocześnie przystąpili do rozprawy z najbogatszymi mieszkańcami i konfiskaty ich majątków. Bogatsi Filipińczycy uważani byli przez Huków za kolaborantów. Podczas kampanii filipińskiej (1944–1945) Hukowie współpracowali z United States Army w wyzwalaniu kraju.
Po wyzwoleniu Filipin nowa administracja podchodziła do Huków z dystansem. Konflikt przybrał na sile, gdy Hukbalahap odmówił demobilizacji (partyzanci posiadali pół miliona karabinów). W 1946 członkowie ruchu wystartowali w wyborach parlamentarnych. Kilku z nich wybranych zostało do Kongresu. Jeszcze w tym samym roku zostali oni z niego usunięci na skutek działań rządu. Tym samym Hukowie ponownie zeszli do „podziemia” i wszczęli antyrządową rebelię. W 1950 Hukbalahap przekształcony został w Hukbong, czyli Armię Narodowowyzwoleńczą ale został rozbity w 1954. Niedobitki formacji walczyły jeszcze dwa lata. Dowódcą formacji był Luis Taruc.
Do tradycji Hukbalahapu nawiązuje Nowa Armia Ludowa.

</doc>
<doc id="2624267" url="https://pl.wikipedia.org/wiki?curid=2624267" title="Radosław Maciński">
Radosław Maciński

Radosław Maciński, także Radek Maciński (ur. 1967 w Warszawie) – polski perkusista, współpracujący z wieloma polskimi muzykami jazzowymi i rockowymi.
Występuje od lat 90. w orkiestrze Janusza Stokłosy, grając m.in. w pierwszych wykonaniach musicali „Metro”, „Romeo i Julia” oraz innych produkcji teatru Buffo.
Współpracował z Alkiem Koreckim, Mietkiem Szcześniakiem, z zespołami Virtual Jazz Reality, Skibob, Karimski Club.
Pojawił się na wielu polskich albumach płytowych, takich artystów jak Robert Janowski „Co Mogę Dać” (1994), Kostek Yoriadis „Tak Kochać Tylko Ciebie” (1996), Pinnawela „Soulahili” (2008), Aleksander Korecki „Świat Aszkwili” (2010).

</doc>
<doc id="2624268" url="https://pl.wikipedia.org/wiki?curid=2624268" title="Hukbong">
Hukbong

Hukbong, pot. Huk, Armia Narodowowyzwoleńcza – filipińska armia partyzancka.
Historia.
Armia utworzona została w 1950 roku w wyniku przekształcenia Hukbalahap, czyli Ludowej Armii Antyjapońskiej. Toczyła walki z rządem Filipin. Celem rebeliantów było wprowadzenie w kraju reformy rolnej i anulowanie traktatów ze Stanami Zjednoczonymi. W ruchu partyzanckim uczestniczyła Komunistyczna Partia Filipin i członkowie organizacji chłopskich. Partyzanci zajęli część wyspy Luzon, gdzie wprowadzili reformę rolną. W 1950 roku Hukbong zagroził Manili jednak ofensywa partyzantów została zatrzymana. Hukowie zostali rozbici w 1954 roku. W likwidacji oddziałów Hukbong siły rządowe wsparte zostały przez USA. Niedobitki formacji walczyły jeszcze dwa lata.
Dowódcą Hukbong był Luis Taruc.

</doc>
<doc id="2624269" url="https://pl.wikipedia.org/wiki?curid=2624269" title="Boks na Letnich Igrzyskach Olimpijskich 2012 – kwalifikacje">
Boks na Letnich Igrzyskach Olimpijskich 2012 – kwalifikacje

Mężczyźni.
System kwalifikacji olimpijskiej dla kontynentu i kategorii wagowej.

</doc>
<doc id="2624270" url="https://pl.wikipedia.org/wiki?curid=2624270" title="Radek Maciński">
Radek Maciński



</doc>
<doc id="2624278" url="https://pl.wikipedia.org/wiki?curid=2624278" title="ToBoS-FP">
ToBoS-FP

ToBoS-FP – kompilator zmiennoprzecinkowy dla języka Sinclair BASIC ZX Spectrum. Nazwa pochodzi od słów: Toruń, Jerzy Borkowski, Wojciech Skaba, . Kompilator pojawił się na rynku w Polsce w 1986 r. Użycie kompilatora umożliwia znaczne (nawet 20-krotne) skrócenie czasu wykonywania programów napisanych w Basicu, które normalnie są wykonywane przez interpreter. Efekt ten osiągnięto dzięki zastosowaniu własnej biblioteki funkcji zmiennoprzecinkowych i graficznych, zamiast używania bibliotek wbudowanych ZX Spectrum. W wydanym w 1992 r. niezależnym opracowaniu, ToBoS-FP został nazwany najbardziej popularnym ze wszystkich znanych kompilatorów Basica dla ZX Spectrum. W 2006 r. nadal był uważany za najlepszy kompilator BASIC-a na ZX Spectrum.
Tło historyczne.
ZX Spectrum posiada fabrycznie wbudowany edytor Sinclair BASIC-a oraz jego interpreter, który umożliwia natychmiastowe wykonywanie programów bez ich uprzedniej kompilacji, a także bez zużywania pamięci na skompilowany kod. Odbywa to się, jednakże, kosztem prędkości wykonywania programu. Stąd też na rynku pojawiło się wiele kompilatorów stało- i zmiennoprzecinkowych (np.: HiSoft Basic, HiSoft Colt, Softek IS/FP, MCoder, ZIP Compiler, Boriel ZX Basic, Blast). Sinclair BASIC pozwala jednak na konstrukcje programistyczne, które są bardzo trudne lub wręcz niemożliwe do kompilacji (np.: GO TO do numeru linii będącego wyrażeniem obliczanym w trakcie wykonywania programu). Stąd też istotnym problemem jest kwestia kompatybilności pomiędzy interpreterem a kompilatorem.
Rozwój projektu.
Kompilator został napisany w asemblerze Z80. Istnieją dwie główne przyczyny skrócenia czasu wykonywania skompilowanego kodu:
W celu osiągnięcia znaczącego przyśpieszenia, został zastosowany skrócony format zmiennoprzecinkowy, zbliżony do IEEE 754, a składający się z 1-bajtowego wykładnika (cechy) i 3-bajtowej mantysy (daje to efektywnie 7-cyfrową dokładność w systemie dziesiętnym). Oryginalny format Sinclair BASIC-a wykorzystuje 1-bajtową cechę i 4-bajtową mantysę. Wszystkie funkcje arytmetyki zmiennoprzecinkowej zostały przepisane, w tym podstawowe operacje matematyczne takie jak dodawanie, mnożenie, dzielenie, oraz funkcje takie jak pierwiastek kwadratowy, logarytm, eksponent. Nietypowy algorytm został zastosowany do obliczania funkcji trygonometrycznych. Funkcje graficzne takie jak kreślenie linii czy okręgu również zostały napisane od podstaw.
Wersje kompilatora.
Najbardziej rozpowszechniona wersja ToBoS-FP (ver. 2.0) została wypuszczona na rynek na kasecie magnetofonowej w Polsce w maju 1986 r. Po załadowaniu do pamięci, kompilator uruchamiało się wywołaniem USR 53100. Wcześniejsze niestabilne wersje, oznaczone 1.0, 1.1, 1.2, a uruchamiane wywołaniem USR 53500, nie były szerzej rozpowszechnione.
W czerwcu 1987 r. została wypuszczona udoskonalona wersja kompilatora pod nazwą ToBoS-DYD (przy współpracy Tadeusza Golonki), rozpowszechniana na dyskietkach 5 1⁄4 cala i zaadaptowana na klona ZX Spectrum Elwro 800 Junior. W porównaniu do wersji 2.0, niektóre funkcje zostały zoptymalizowane oraz dodano rozszerzenia Elwro 800 Junior.
Rozpowszechnienie.
Chociaż ok. 2000 kopii zostało sprzedanych w Polsce, ToBoS-FP zasadniczo rozpowszechnił się na świecie jako program darmowy. ToBoS-FP pojawił się na rynku zdecydowanie za późno, gdy zainteresowanie ZX Spectrum znacznie już spadło. Najbardziej popularny był w Polsce i innych krajach Europy Wschodniej, gdzie ZX Spectrum i jego klony były w powszechnym użyciu do połowy lat 1990. Szczególne uznanie znalazł wśród użytkowników gier napisanych w Sinclar BASIC-u, ze względu na możliwość znacznego ich przyśpieszenia.

</doc>
<doc id="2624280" url="https://pl.wikipedia.org/wiki?curid=2624280" title="Guy Thomazeau">
Guy Thomazeau

Guy Marie Alexandre Thomazeau (ur. 5 grudnia 1937 w Neuilly-sur-Seine) – francuski duchowny katolicki, arcybiskup Montpellier w latach 2002-2011.
Życiorys.
Święcenia kapłańskie otrzymał 18 grudnia 1965. Inkardynowany do archidiecezji paryskiej, pracował m.in. jako duszpasterz jednej z paryskich szkół średnich oraz wikariusz generalny.
Episkopat.
12 listopada 1988 papież Jan Paweł II mianował go biskupem pomocniczym diecezji Meaux, ze stolicą tytularną "Chunavia". Sakry biskupiej udzielił mu 8 stycznia 1989 ówczesny biskup Meaux - Louis Cornet.
14 września 1994 został biskupem koadiutorem Beauvais. Rządy w diecezji objął 13 maja 1995.
16 grudnia 2002 został biskupem ordynariuszem archidiecezji Montpellier. 3 czerwca 2011 zrezygnował z urzędu, jego następcą został dotychczasowy koadiutor Pierre-Marie Carré.
8 sierpnia 2013 został mianowany przez papieża Franciszka administratorem apostolskim diecezji Nicei, w miejsce odwołanego biskupa Louisa Sankalé. Funkcję tę pełnił do marca 2014.

</doc>
<doc id="2624284" url="https://pl.wikipedia.org/wiki?curid=2624284" title="Krzysztof Malik">
Krzysztof Malik

Krzysztof Kazimierz Malik (ur. 6 października 1964 w Kędzierzynie-Koźlu) – polski ekonomista, profesor nauk ekonomicznych specjalizujący się w ekonomii środowiska, gospodarce regionalnej, mikroekonomii, teorii ekonomii, zarządzaniu ekologicznym; nauczyciel akademicki związany z uczelniami w Opolu i Bytomiu.
Życiorys.
Szkołę podstawową i średnią ukończył w Opolu. Po pomyślnie zdanym egzaminie maturalnym w 1983, podjął studia ekonomiczne na Wydziale Handlu, Transportu i Usług Akademii Ekonomicznej w Katowicach. Ukończył je w 1988, uzyskując dyplom magistra ekonomii o specjalności ekonomika i organizacja transportu. 1 kwietnia tego samego roku zatrudnił się w Studium Nauk Społecznych i Ekonomicznych Wyższej Szkoły Inżynieryjnej w Opolu (od 1996 pod nazwą Politechnika Opolska). W latach 1991-1993 przebywał w Stanach Zjednoczonych na letnich szkołach ekonomii, organizowanych przez De Paul University, Brandeis University, University of Massachusetts, University of Nebraska, Northwestern University oraz University of Notre Dame. 
W 1994 na macierzystej uczelni otrzymał stopień naukowy doktora nauk ekonomicznych na podstawie pracy pt. "Ekologiczne uwarunkowania funkcjonowania przedsiębiorstwa przemysłowego w warunkach gospodarki rynkowej i samorządności terytorialnej (na przykładzie ZA "Kędzierzyn" SA)", napisanej pod kierunkiem prof. Franciszka Piontka. W 1995 otrzymał stypendium Fundacji na rzecz Nauki Polskiej dla najlepszych młodych naukowców. Ponadto w 1998 ukończył studia podyplomowe z zakresu finansów i rachunkowości. W 2005 otrzymał stopień naukowy doktora habilitowanego na podstawie rozprawy nt. "Efektywność zrównoważonego i trwałego rozwoju w wymiarze lokalnym i regionalnym". 1 czerwca 2006 otrzymał stanowisko profesora nadzwyczajnego na Politechnice Opolskiej. 17 stycznia 2013 r. postanowieniem Prezydenta RP otrzymał tytuł naukowy profesora nauk ekonomicznych (MP 2013, poz. 186).
Brał udział w tworzeniu nauk ekonomicznych na opolskiej uczelni technicznej. Pełnił funkcję pełnomocnika do spraw restrukturyzacji finansowej Instytutu Zarządzania (1997-1998), a następnie zastępcy dyrektora tego instytutu (1999). W tym samym roku po powstaniu Wydziału Zarządzania i Inżynierii Produkcji PO, z przekształcenia dotychczasowego Instytutu Zarządzania, został wybrany na jego prodziekana do spraw organizacyjnych. Funkcję tę sprawował przez dwie kadencje do 2005, kiedy objął urząd dziekana tego wydziału. 1 października 2010 dokonano podziału Wydziału Zarządzania i Inżynierii Produkcji na Wydział Inżynierii Produkcji i Logistyki oraz Wydział Zarządzania, który z dniem 1 września 2011 przyjął nazwę Wydziału Ekonomii i Zarządzania, którym kierował do 2012. W tym samym roku został wybrany na prorektora do spraw studenckich i inwetycji Politechniki Opolskiej. Funkcję tę sprawował do 2019 roku.
Ponadto kieruje Katedrą Ekonomii i Badań Regionalnych PO. Wykładał także w Wyższej Szkole Ekonomii i Administracji w Bytomiu. Jest członkiem Polskiej Akademii Nauk, w tym jej Prezydium oraz Komitetu Przestrzennego Zagospodarowania Kraju.
Dorobek naukowy.
Jego zainteresowania badawcze koncentrują się wokół zagadnień związanych z ekonomią środowiska, gospodarką regionalną, mikroekonomią, teorią ekonomii oraz zarządzaniem ekologicznym. Ważniejsze publikacje:

</doc>
<doc id="2624291" url="https://pl.wikipedia.org/wiki?curid=2624291" title="Władysław Mazurkiewicz (dyplomata)">
Władysław Mazurkiewicz (dyplomata)

Władysław Mazurkiewicz (ur. 31 stycznia 1887 w Warszawie, zm. w styczniu 1963 w Montevideo) – polski prawnik i dyplomata II Rzeczypospolitej, długoletni (1922–1936) przedstawiciel dyplomatyczny RP w Argentynie.
Życiorys.
Urodził się w rodzinie Jana (1853–1922) i Michaliny z Piotrowskich (ur. 1864). Miał brata Stefana, który był matematykiem, przedstawicielem warszawskiej szkoły matematycznej oraz siostrę (ur. 1894). W szkole średniej, podczas rewolucji 1905 roku brał udział w strajku szkolnym. Studiował następnie prawo na Uniwersytecie Jagiellońskim i Uniwersytecie Moskiewskim. W latach 1910–1913 pracował w sądownictwie.
Po wybuchu I wojny światowej wstąpił do Stronnictwa Narodowo-Demokratycznego, był jego aktywnym działaczem. W 1917 rozpoczął pracę w Tymczasowej Radzie Stanu, 23 stycznia 1918 został naczelnikiem Wydziału Ogólnopolitycznego i Opieki Konsularnej Departamentu Stanu przy Radzie Regencyjnej.
Do służby dyplomatycznej II Rzeczypospolitej przyjęty 17 listopada 1918. Był kolejno kierownikiem Wydziału Administracyjnego, Wydziału Prezydialno-Personalnego i naczelnikiem Wydziału Personalnego Ministerstwa Spraw Zagranicznych.
25 lutego 1921 skierowany do poselstwa RP w Brazylii (Rio de Janeiro) jako radca legacyjny. Po utworzeniu poselstwa w Argentynie od 1 kwietnia 1922 kierował placówką jako "chargé d’affaires" RP, z akredytacją również na Chile, Paragwaj i Urugwaj. 28 maja 1925 uzyskał nominację na posła RP w Argentynie, z akredytacją na Chile, Paragwaj i Urugwaj (poseł nadzwyczajny i minister pełnomocny III klasy). Od 5 maja 1935 jego akredytację rozszerzono na Ekwador, od 3 września 1935 również na Boliwię. Misję pełnił do 30 czerwca 1936. Po odwołaniu pozostał zagranicą, gdzie też zmarł.

</doc>
<doc id="2624293" url="https://pl.wikipedia.org/wiki?curid=2624293" title="Leon Czerwiński">
Leon Czerwiński

Leon Czerwiński herbu Lubicz – szambelan królewski w 1792 roku, komisarz cywilno-wojskowy województwa witebskiego w 1791 roku, złożył akces do insurekcji kościuszkowskiej, regent ekspedycji Wydziału Porządku Rady Najwyższej Narodowej.
29 sierpnia 1792 roku złożył akces i wykonał przysięgę konfederacji targowickiej.

</doc>
<doc id="2624296" url="https://pl.wikipedia.org/wiki?curid=2624296" title="Stanisław Stawski (biskup)">
Stanisław Stawski (biskup)

Stanisław Stawski herbu Korczak (zm. ok. 1488) – duchowny katolicki, urodzony w Stawie koło Janowa Podlaskiego. 
Absolwent Akademii Krakowskiej (bakalaureat w 1465). Po święceniach kapłańskich pełnił funkcję kanonika wileńskiego. Nominowany 9 listopada 1483 na biskupa łuckiego. Zmarł po kilkuletnich rządach, dokładna data jest nieznana.

</doc>
<doc id="2624298" url="https://pl.wikipedia.org/wiki?curid=2624298" title="Mobile Suit Victory Gundam">
Mobile Suit Victory Gundam



</doc>
<doc id="2624303" url="https://pl.wikipedia.org/wiki?curid=2624303" title="Edward Dobrzański">
Edward Dobrzański

Edward Dobrzański (ur. 22 kwietnia 1929 w Jasieniu, zm. 1 października 2022 w Krakowie) – polski aktor teatralny i filmowy oraz nauczyciel akademicki, prodziekan, dziekan i prorektor w krakowskiej PWST.
Życiorys.
Edward Dobrzański urodził się 22 kwietnia 1929 w Jasieniu koło Brzeska. W 1949 zdał egzaminy zarówno na Wydział Prawa Uniwersytetu Jagiellońskiego i do Państwowej Wyższej Szkoły Aktorskiej. Zdecydował się na studiowanie aktorstwa. Na roku studiowali z nim: Kalina Jędrusik, Zbigniew Cybulski, Bogumił Kobiela, Leszek Herdegen, Tadeusz Jurasz i Tadeusz Śliwiak. Studia ukończył w 1953. W 1952 wraz z Kaliną Jędrusik, Zbigniewem Cybulskim, Bogumiłem Kobielą wystąpił w przestawieniu Koła Naukowego PWSA „Chłopiec z naszego miasta”. Rola ta została zaliczona jako pierwsze przedstawienie dyplomowe. 28 kwietnia 1953 miał miejsce premiera jego drugiego przestawienia dyplomowego (rola Zdzisława w "Przyjacielach" Aleksandra Fredro w reżyserii Jerzego Kaliszewskiego.
31 października 1953 zadebiutował na scenie Starego Teatru działającego wówczas w ramach przedsiębiorstwa Państwowe Teatry Dramatyczne rolą Lucjana Juraszka w spektaklu „Domek z kart” Marii Koszyc i Emila Zegadłowicza.
Od swojego debiutu w 1953 był związany z krakowskim teatrami: od 01.08.1953 do 30.06.1954 z Teatrem im. J. Słowackiego, a następnie od 1.07.1954 do 31.10.2001 ze Starym Teatrem. W latach 50. i 60. XX w. grał główne role w, między innymi w spektaklach reżyserowanych przez Władysława Krzemińskiego, Aleksandra Bardiniego, Haliny Gryglaszewskiej i Zdzisława Mrożewskiego. Współpracował m.in. z Konradem Swinarskim, Jerzym Jarockim, Zygmuntem Hübnerem, Jerzym Grzegorzewskim, Tadeuszem Bradeckim, Krzysztofem Kieślowskim i Andrzejem Wajdą. Na deskach Starego Teatru stworzył ponad 60 kreacji aktorskich.
W latach 1954-94 Edward Dobrzański pracował jako wykładowca krakowskiej PWST. Przez 40 lat przechodził przez szczeble: był asystentem, samodzielnym wykładowcą, a przez wiele lat profesorem. Prowadził zajęcia z zakresu
elementarnych zadań aktorskich, scen klasycznych i gry aktorskiej. Na tej uczelni pełnił też funkcje prodziekana (1967-68) i dziekana (1.10.1968-31.08.1987) Wydziału Aktorskiego, a także prorektora (od 1 września 1987 do 30 listopada 1990). Współpracownikiem uczelni pozostał aż do 2007 roku. Był członkiem krakowskiego oddziału ZASP. 
Występował w następujących teatrach:

</doc>
<doc id="2624305" url="https://pl.wikipedia.org/wiki?curid=2624305" title="Konstanty Graeser-Kalicki">
Konstanty Graeser-Kalicki

Konstanty Graeser, ps. "Grobelny", "Kostek", "Rafał", "Piotr", "Janowski", "Pawłowski", "Górski", "Guzowski", "Biernacki", wreszcie używany w ZSRR - "Kalicki" (ur. 7 października 1901 w Moskwie, zm. 21 września 1937 tamże) - polski działacz komunistyczny, od 1921 w KPRP/KPP, funkcjonariusz partyjny, członek Sekretariatu KC Związku Młodzieży Komunistycznej w Polsce w 1924, zastępca członka KC KPP (1932–1937), w 1935 kierownik Sekretariatu Krajowego KC KPP, zastępca redaktora naczelnego i kierownik działu zagranicznego dziennika "Trybuna Radziecka" (Moskwa).
Życiorys.
Syn Pawła Graesera i Zofii z domu Müller. Rodzina pochodziła z Niemiec i była wyznania ewangelickiego. Na przełomie XIX i XX w. mieszkali w Moskwie i tam przyszedł na świat Konstanty i jego starszy brat Aleksander. W 1902 rodzina osiedliła się w Pabianicach, gdzie Paweł Graeser z zawodu tkacz, awansując w hierarchii fabrycznej, został ostatecznie dyrektorem generalnym założonej przez Rudolfa Kindlera spółki akcyjnej "Towarzystwo Akcyjne Wyrobów Półwełnianych R.Kindler S.A.". W Pabianicach w 1903 urodziła się Anna, a w 1913 najmłodsza córka Graeserów Maria. 
Do wybuchu I wojny światowej w 1914 Konstanty uczęszczał do państwowego gimnazjum rosyjskiego w Łodzi. Po wybuchu wojny przerwał naukę i pracował jako sanitariusz w Pabianicach. Ojciec dla kształcenia synów, zatrudnił trzech korepetytorów i korepetytorkę. Byli oni wszyscy sympatykami partii socjalistycznych (PPS, Poalej Syjon i SDKPiL), wolnomyślicielami i ateistami. Miało to bezpośredni wpływ na formację intelektualną i ideową rodzeństwa Graeserów.
Konstanty w listopadzie 1918 w wieku 17 lat brał udział w rozbrajaniu wojsk niemieckich w Pabianicach, następnie wstąpił ochotniczo do 5 pułku piechoty Legionów armii odradzającego się państwa polskiego. Po czterech miesiącach służby w pułku wrócił wraz z bratem Aleksandrem do nauki w Szkole Realnej w Pabianicach. Tutaj zetknął się z grupą radykalnej młodzieży żydowskiej z Łodzi, związanej z utworzoną w grudniu 1918 Komunistyczną Partią Robotniczą Polski (Żanna Zelikman, Gustaw Reicher). Po maturze w 1920 ponownie ochotniczo wstąpił do Wojska Polskiego, z uwagi na niedowład lewej ręki służył przez cztery miesiące w Biurze Prasowym. Po demobilizacji w 1920 r. rozpoczął studia na wydziale prawno-ekonomicznym Uniwersytetu Poznańskiego. Na początku studiów wstąpił do Komunistycznej Partii Robotniczej Polski. Z Poznania przyjeżdżał do Pabianic, gdzie z bratem Aleksandrem zorganizował Związek Młodzieży Komunistycznej w Polsce w oparciu o przejęte lokalne koła Związku Polskiej Młodzieży Socjalistycznej. Za działalność komunistyczną relegowany z uczelni. Poszukiwany przez policję, przeniósł się w 1922 na Uniwersytet Warszawski. We wrześniu 1922 uciekł przed aresztowaniem, emigrując do Berlina, gdzie zapisał się na Akademię Handlową, gdzie zaliczył dwa semestry, studiów jednak nie ukończył. Pochłonęła go działalność zawodowego rewolucjonisty w Klubie Komunistów Polskich. Od 1923 wraz z bratem członek Komitetu Centralnego Związku Młodzieży Komunistycznej w Polsce. Z Berlina w 1924 po raz pierwszy wyjechał do Moskwy na odbywający się tam w czerwcu-lipcu V Kongres Kominternu. 
Z Moskwy został przerzucony do Polski na fałszywych dokumentach jako członek Sekretariatu KC Związku Młodzieży Komunistycznej (ZMK). Niezwłocznie po przyjeździe do Warszawy został w sierpniu 1924 aresztowany przez policję i skazany przez sąd za posługiwanie się fałszywym paszportem na 5 miesięcy więzienia a za działalność komunistyczną na 3 lata więzienia. Odsiadując wyrok, tłumaczył na język polski „Akumulację kapitału” Róży Luksemburg (znał cztery języki: niemiecki, rosyjski, francuski i angielski). Wyrok odbywał do września 1927.
W czasie jego uwięzienia jego rodzice z córkami, po bankructwie zakładów Kindlera w 1925, przeprowadzili się z Pabianic do Wolnego Miasta Gdańska, gdzie ojciec otworzył sklep z wyrobami pabianickiego przemysłu włókienniczego. Siostra Anna studiowała romanistykę na Sorbonie w Paryżu. Brat Aleksander był również działaczem komunistycznym, członkiem KPP.
Uwolniony we wrześniu 1927, wyjechał do Wolnego Miasta Gdańska, gdzie działała wówczas siedziba Sekretariatu KC KPP, zamieszkał przy rodzicach. Tu poznał działaczkę komunistyczną Felicję Hejman ("Fitkę"), z którą się ożenił. W grudniu 1928 urodził im się syn Ryszard. Konstanty w roku 1928 działał w egzekutywie Okręgowego Komitetu KPP Górnego Śląska i Zagłębia. 
W grudniu 1928 ponownie aresztowany i skazany na sześć lat więzienia za działalność komunistyczną. Wyrok odsiadywał m.in. we Wronkach i Rawiczu, gdzie po raz pierwszy przetłumaczył na język polski II tom „Kapitału” Karola Marksa. Był starostą komuny więziennej. W więzieniu przebywał do lipca 1932, gdy został zwolniony ze względu na stan zdrowia i wysłany na urlop chorobowy. Nie podjął jednak leczenia, władze KPP skierowały go do ZSRR, trasą przez Berlin i Hamburg. Został zastępcą komendanta Szkoły Wojskowo-Politycznej w Moskwie, której komendantem był Karol Świerczewski (funkcję pełnił w latach 1932-1933), a następnie kierownikiem polskiej sekcji Międzynarodowych Kursów Leninowskich (1933-1935) tzw. Leninówki. W Moskwie spotkał znaną mu jeszcze w Polsce Stefanię Iwińską, absolwentkę Uniwersytetu Komunistycznego im. Swierdłowa w Moskwie, którą pod koniec 1932 poślubił, w styczniu 1935 urodził im się syn Jerzy. Na VI (ostatnim) zjeździe Komunistycznej Partii Polski, który odbył się w dniach 8–18 października 1932 w okolicach Mohylewa, został powołany w skład Komitetu Centralnego KPP jako zastępca członka.
W marcu 1935 został wysłany jako kierownik Sekretariatu Krajowego KC KPP do Polski m.in. dla prowadzenia pertraktacji z ramienia KPP (pod pseudonimem Biernacki) w sprawie utworzenia jednolitego frontu m.in. z Polską Partią Socjalistyczną i innymi ugrupowaniami lewicowymi. Funkcję kierownika Sekretariatu Krajowego KC KPP pełnił od marca do listopada 1935, po czym powrócił do ZSRR.
W latach 1936-37 był zastępcą redaktora naczelnego i kierownikiem działu zagranicznego w polskojęzycznym dzienniku "Trybuna Radziecka", wydawanym w Moskwie przy KC WKP(b). Uczestnik IV Plenum KC KPP w 1936.
W okresie ”wielkiej czystki” aresztowany przez NKWD 4 sierpnia 1937. 15 września 1937 znalazł się na liście osób przeznaczonych do egzekucji, zatwierdzonej przez Politbiuro KC WKP(b). Oskarżony o „udział w organizacji antysowieckiej”. 21 września 1937 skazany przez Kolegium Wojskowe Sądu Najwyższego ZSRR na śmierć. Stracony tego samego dnia. Skremowany w krematorium na Cmentarzu Dońskim, prochy pochowano anonimowo (obecnie mogiła zbiorowa nr 1).
Zrehabilitowany postanowieniem Kolegium Wojskowego SN ZSRR 26 listopada 1955.
Po aresztowaniu Konstantego jego obie przebywające w ZSRR żony – Felicja i Stefania zostały aresztowane przez NKWD jako ‘’żony wroga ludu”, zaś jego synowie - 5-letni Jurek i 9-letni Ryszard wysłani do domów dziecka. Chłopcy przeżyli wojnę w ZSRR i po 1945 zamieszkali w Polsce. Ryszard został inżynierem i pracował w Warszawie. Obie żony Konstantego były więźniarkami Gułagu. Felicja w 1945 wróciła do Polski, w latach 1946-1948 była sekretarką Romana Zambrowskiego jako kierownika Sekretariatu KC PPR, następnie pracowała w Wydziale Historii Partii KC PZPR. Druga żona, Stefania również została uwolniona z łagru i wróciła do syna Jurka.

</doc>
<doc id="2624307" url="https://pl.wikipedia.org/wiki?curid=2624307" title="Władysław Łapot">
Władysław Łapot

Władysław Łapot (ur. 5 czerwca 1909 w Łodzi, zm. 17 stycznia 2010 w Ickenham) – oficer lotnictwa Polskich Sił Powietrznych w Wielkiej Brytanii jako strzelec-radiotelegrafista 300 dywizjonu bombowego Ziemi Mazowieckiej, uczestnik kampanii wrześniowej, kawaler Orderu Virtuti Militari.
Życiorys.
Władysław Łapot ukończył w 1924 roku Szkołę Powszechną nr 16 w Łodzi. Pracując jako ślusarz, w 1931 roku ukończył w trybie eksternistycznym Gimnazjum im. Bolesława Chrobrego w Piotrkowie Trybunalskim. Powołany w tym samym roku do służby wojskowej, został przydzielony do 4 pułku lotniczego w Toruniu, gdzie ukończył kursy radiomechaników i podoficerski. W 1932 roku otrzymał przydział do 43 eskadry obserwacyjnej, gdzie latał na samolotach Lublin R.XIII. W 1935 roku przeniesiono go do 1 pułku lotniczego w Warszawie. Służąc w 211 i 215 eskadrach bombowych ukończył kolejne kursy: radiooperatorów, strzelców pokładowych i radiomechaników zawodowych. Latał na samolotach PZL.23 Karaś. W marcu 1939 roku, po rozwiązaniu 215 eskadry, jej personel został przeniesiony do 217 eskadry bombowej, wyposażonej w bombowce PZL.37 Łoś.
W składzie 217 eskadry (przenumerowanej na 17 eskadrę), w stopniu kaprala, wziął udział w działaniach bojowych we wrześniu 1939 roku. Uczestniczył w jednym locie bojowym, a po 17 września przekroczył granicę rumuńską. 5 listopada zaokrętował się na statek płynący do Francji. Nie mając nadziei na szybki powrót do latania bojowego, 2 stycznia 1940 roku odpłynął do Wielkiej Brytanii gdzie wstąpił do Polskich Sił Powietrznych w Wielkiej Brytanii i otrzymał numer służbowy P-2663. Po ukończeniu szkolenia, między innymi w 18 OTU w Bramcote, 8 lipca otrzymał przydział do 300 dywizjonu bombowego Polskich Sił Powietrznych. Jako strzelec pokładowy samolotu Fairey Battle uczestniczył w pierwszym locie bojowym swojej jednostki: bombardowaniu niemieckich barek desantowych pod Boulogne-sur-Mer w nocy z 14 na 15 sierpnia 1940 roku. Do zakończenia bitwy o Anglię odbył jeszcze dwa loty bojowe.
Jako członek załóg nowej maszyny 300 dywizjonu: bombowców Vickers Wellington, uczestniczył od grudnia 1940 do sierpnia 1941 roku w atakowaniu celów w Niemczech i krajach okupowanej Europy. Latał między innymi nad Antwerpię, Brest, Hamburg, Bremę, Kolonię, Duisburg, Frankfurt i Hanower. Po ukończeniu tury lotów operacyjnych został przeniesiony do 18 OTU jako instruktor. W tym czasie jeszcze dwukrotnie brał udział w lotach bojowych. W styczniu 1943 roku zgłosił się jako ochotnik do służby w British Overseas Airways Corporation. Od kwietnia 1943 roku latał w Return Ferry Service. W następnym roku ukończył kurs oficerski i został awansowany do stopnia podporucznika. Po zakończeniu wojny zdecydował się pozostać w Wielkiej Brytanii, odchodząc ze służby w stopniu kapitana. 
Do końca lat 50. pracował jako radiotelegrafista w BOAC. Wraz z żoną Alicją, byłą więźniarką obozu koncentracyjnego, osiadł w Ruislip, następnie w Ickenham na zachodnich obrzeżach Wielkiego Londynu. W 1958 roku przeszedł na emeryturę. Brał aktywny udział w życiu miejscowej Polonii. W stanie spoczynku awansował do stopnia podpułkownika. Zmarł 17 stycznia 2010 roku w Ickenham i został pochowany na miejscowym cmentarzu.
Ordery i odznaczenia.
Za swą służbę został odznaczony:

</doc>
<doc id="2624309" url="https://pl.wikipedia.org/wiki?curid=2624309" title="Cerkiew św. Michała Archanioła w Pielgrzymce">
Cerkiew św. Michała Archanioła w Pielgrzymce

Cerkiew św. Michała Archanioła – dawna cerkiew greckokatolicka, zbudowana w latach 1870–1872, znajdująca się w Pielgrzymce. 
Od 1960 prawosławna cerkiew parafialna. Należy do dekanatu Sanok diecezji przemysko-gorlickiej Polskiego Autokefalicznego Kościoła Prawosławnego. 
Włączona do podkarpackiego Szlaku Architektury Drewnianej.
Historia.
Pierwsza wzmianka o cerkwi w Pielgrzymce pochodzi z 1581. Obecna wzniesiona została jako cerkiew greckokatolicka pod wezwaniem św. Michała Archanioła w latach 1870–1872 z fundacji ówczesnego właściciela wsi Henryka barona Wilczka Guttenlanda pod nadzorem Dionizego Małyniaka z Kamiannej. Paweł i Jan Bogdańscy z Dobromila wykonali: w 1877 polichromię, a w 1887 ikonostas. W latach 1923–1924 zmieniono poszycia gontowe dachu na blaszane. Do czasu wysiedleń w ramach Akcji „Wisła” (1947) cerkiew służyła grekokatolikom. Przez następne 13 lat obiekt pozostawał nieużytkowany pozostawiony bez opieki. W 1960, w związku z utworzeniem parafii prawosławnej w Pielgrzymce, świątynię przekazano w użytkowanie, a na początku XXI wieku na wyłączną własność Polskiemu Autokefalicznemu Kościołowi Prawosławnemu. Remont budowli przeprowadzono w latach 1971–1972. Prace konserwatorskie w latach 2004–2009 obejmowały ikonostas, nastawę ołtarzową, obrazy oraz polichromię chóru i babińca. 
Uroczystość patronalna obchodzona jest 21 listopada (tj. 8 listopada według starego stylu).
Architektura i wyposażenie.
Budowla drewniana, oszalowana, orientowana, trójdzielna (babiniec, nawa, prezbiterium), z kruchtą. Nad babińcem wieża konstrukcji słupowo-ramowej z baniastym hełmem i dwoma małymi dzwonami z 1601 r. Szeroka nawa, prezbiterium zamknięte trójbocznie. Dachy cerkwi (namiotowy nad nawą i dwuspadowy nad prezbiterium) z baniastymi hełmami, pokryte blachą.
Wnętrze obszerne, nakryte stropami płaskimi. Ściany i sufit pokryte polichromią figuralną i ornamentalną. Między nawą a prezbiterium czterorzędowy, rzeźbiony, pozłacany ikonostas. Niektóre ikony pochodzą z poprzedniej cerkwi w Pielgrzymce; jedną z nich napisano prawdopodobnie już w XVI wieku. W ołtarzu bocznym cudowna ikona Matki Bożej w typie Hodegetri z połowy XVII wieku. Chór muzyczny nadwieszony. W cerkwi znajduje się także Grób Pański, wykonany w 1684 (pochodzący z poprzedniej świątyni).
Otoczenie cerkwi.
Na zewnątrz, przy wejściu do cerkwi znajdują się dwa krzyże (z 1927 – pamiątka misji i z 1938 – upamiętniający 950-lecie chrztu Rusi). Ogrodzenie oraz bramę wykonano w 1870. W 1966 w pobliżu świątyni wzniesiono plebanię.
Cerkiew wraz z ogrodzeniem i bramą wpisano do rejestru zabytków 31 stycznia 1985 pod nr A-74.

</doc>
<doc id="2624311" url="https://pl.wikipedia.org/wiki?curid=2624311" title="Reprezentacja Andory na Mistrzostwach Świata w Narciarstwie Alpejskim 2011">
Reprezentacja Andory na Mistrzostwach Świata w Narciarstwie Alpejskim 2011

Andorę na Mistrzostwach Świata w Narciarstwie Alpejskim 2011 w Garmisch-Partenkirchen reprezentowało trzech sportowców (2 mężczyzn, kobieta). Nie zdobyli oni żadnego medalu.
Reprezentanci.
Mężczyźni
Kevin Esteve Rigail
Roger Vidosa
Kobiety
Mireia Gutiérrez

</doc>
<doc id="2624312" url="https://pl.wikipedia.org/wiki?curid=2624312" title="Instalacja uziemiająca">
Instalacja uziemiająca

Instalacja uziemiająca () – wszystkie połączenia i urządzenia służące do uziemienia sieci, instalacji lub urządzeń elektrycznych.
Jest to ogół połączonych między sobą uziomów, przewodów uziomowych oraz przewodów uziemiających i zastosowanych do tego celu elementów przewodzących, np. płaszcze kabli.

</doc>
<doc id="2624313" url="https://pl.wikipedia.org/wiki?curid=2624313" title="Reprezentacja Armenii na Mistrzostwach Świata w Narciarstwie Alpejskim 2011">
Reprezentacja Armenii na Mistrzostwach Świata w Narciarstwie Alpejskim 2011

Armenia na Mistrzostwach Świata w Narciarstwie Alpejskim 2011 w Garmisch-Partenkirchen reprezentowało dwóch sportowców (kobieta, mężczyzna). Nie zdobyli oni żadnego medalu.
Reprezentanci.
Mężczyźni
Kobiety

</doc>
<doc id="2624315" url="https://pl.wikipedia.org/wiki?curid=2624315" title="Agata Zagórowska">
Agata Zagórowska

Agata Zagórowska (ur. 1953 w Nysie) – polska ekonomistka, specjalizująca się w mikroekonomii i polityce zatrudnienia; nauczyciel akademicki związany z opolskimi uczelniami.
Życiorys.
Urodziła się w 1953 roku w Nysie, gdzie spędziła swoje dzieciństwo i wczesną młodość. Uczęszczała tam kolejno do szkoły podstawowej, a następnie I Liceum Ogólnokształcącego im. Jana III Sobieskiego ("Carolinum"), które ukończyła w 1972 roku. Następnie studiowała ekonomię na Akademii Ekonomicznej im. Oskara Langego we Wrocławiu, którą ukończyła w 1977 roku magisterium. Bezpośrednio po zakończeniu studiów została zatrudniona na stanowisku asystenta w Wyższej Szkole Inżynieryjnej w Opolu (od 1996 roku pod nazwą Politechnika Opolska), przechodząc na tej uczelni wszystkie stopnie zawodowe. W 1992 roku uzyskała stopień naukowy doktora nauk ekonomicznych w Wydziale Zarządzania Akademii Ekonomicznej w Katowicach, na podstawie pracy pt. "Dynamika i struktura zatrudnienia ludności Śląska Opolskiego w latach 1950-1988 na tle rozwoju gospodarczego", napisanej pod kierunkiem prof. Roberta Rauzińskiego.
W tym czasie aktywnie brała udział w utworzeniu na opolskiej WSI kierunku zarządzanie i marketing oraz jednostki go prowadzącej – Instytutu Zarządzania. Bezpośrednio po jego utworzeniu w 1993 roku pełniła funkcję zastępcy dyrektora, a w 1999 roku krótko dyrektora. W tym samym roku Instytut Zarządzania został przekształcony w Wydział Zarządzania i Inżynierii Produkcji Politechniki Opolskiej, a Anna Zagórowska został jego prodziekanem do spraw studenckich. Po śmierci prof. Rudolfa Kośmidera w 2000 roku sprawowała funkcję dziekana tego wydziału (do 2005 roku). W czasie jej kadencji doszło do utworzenia nowych kierunków: zarządzanie i inżyniera produkcji, europeistyka oraz studiów podyplomowych z zakresu zarządzania zasobami ludzkimi. W międzyczasie w 2003 roku uzyskała stopień naukowy doktora habilitowanego nauk ekonomicznych w zakresie ekonomii na podstawie rozprawy nt. "Rynek pracy a zmiany demograficzne dawnych województw makroregionu południowego. Dynamika, struktura, aspekty przestrzenne, prognoza". W tym samym roku Senat PO podjął decyzję o mianowaniu jej na stanowisko profesora nadzwyczajnego. Od 2005 roku pełni funkcję prodziekana do spraw studenckich Wydziału Ekonomii i Zarządzania PO. Od 2007 roku kieruje Katedrą Rynku Pracy i Kapitału Ludzkiego.
Poza tym wykłada na Uniwersytecie Opolskim, gdzie od 2005 roku pełni funkcję kierownika Zakładu Studiów Strategicznych i Polityki Społeczno-Ekonomicznej.
Dorobek naukowy.
Jej zainteresowania naukowe koncentrują się wokół zagadnień związanych z szeroko rozumianą rolą czynnika ludzkiego w gospodarce. Za swoją działalność dydaktyczno-naukową została odznaczona Medalem Komisji Edukacji Narodowej. Otrzymała też Medal im. Wacława Szuberta (2020). Jest autorką około 60 prac, w tym 4 monografia, skryptu, autoryzowanych notatek. Do ważniejszych jej prac należą:

</doc>
<doc id="2624316" url="https://pl.wikipedia.org/wiki?curid=2624316" title="Ziemia lokalna">
Ziemia lokalna

Ziemia lokalna (ang. "(local) earth") – część ziemi będąca w kontekście elektrycznym z uziomem, której potencjał elektryczny może być różny od zera.

</doc>
<doc id="2624318" url="https://pl.wikipedia.org/wiki?curid=2624318" title="Hit the Lights (singel Seleny Gomez &amp; the Scene)">
Hit the Lights (singel Seleny Gomez &amp; the Scene)

„Hit the Lights” – piosenka electropop stworzona przez Leaha Haywooda, Daniela Jamesa i Tony’ego Nilssona na trzeci album studyjny amerykańskiego zespołu Selena Gomez &amp; the Scene, "When the Sun Goes Down" (2011). Wyprodukowany przez Dreamlaba utwór został wydany jako trzeci singel promujący płytę dnia 20 stycznia 2012 roku w formacie digital download. Jest to trzeci i ostatni singel z albumu "When the Sun Goes Down".
Utwór spotkał się z pozytywnym przyjęciem przez krytyków muzycznych, którzy chwalili jego klubową atmosferę. Zadebiutował na Canadian Hot 100 na #93 pozycji. Teledysk do utworu został wydany w dniu 16 listopada 2011 roku. Ukazuje on artystkę i jej przyjaciół bawiących się na polu, potem w nocy i biegających po mieście. Międzynarodowy EP z remiksami został wydany 20 stycznia 2012 roku. Piosenka została wysłana do stacji radiowych w USA 10 kwietnia. W lutym 2012 MD Remix został wydany jako teledysk na oficjalnym profilu Seleny Gomez na YouTube.

</doc>
<doc id="2624320" url="https://pl.wikipedia.org/wiki?curid=2624320" title="Aleksander Granas">
Aleksander Granas

Aleksander Granas pseud. "Wroński" (ur. 14 kwietnia 1885 w Modelu, zm. 1937 w ZSRR) – działacz SDKPiL i KPP, sekretarz sekcji polskiej Komitetu Wykonawczego MOPR 1930-1931.
Był samoukiem, pracował jako szewc, robotnik rolny, urzędnik, metalowiec, technik dentystyczny. W 1905 był współzałożycielem organizacji SDKPiL w Kaliszu. 1907-1908 działał w Komitecie Łódzkim SDKPiL, następnie został aresztowany i zesłany na Syberię, skąd zbiegł w 1912. Następnie działał w organizacjach SDKPiL w Krakowie, Warszawie, Zgierzu, Łodzi, Pabianicach, Kaliszu, Rzeszowie, Budapeszcie i Kopenhadze, gdzie od sierpnia 1914 do 1917 był sekretarzem sekcji SDKPiL. W 1917 przybył do Petersburga wraz z Leninem i działał w miejscowej grupie SDKPiL. Członek Rady Delegatów Robotniczych i Żołnierskich (RDRiŻ) w Wenden (Kiesi) na Łotwie. Delegat na VI Zjazd SDPRR(b) z ramienia organizacji wendeńskiej. Na początku 1918 był komisarzem do spraw polskich na okręg liwoński (Łotwa). Po powrocie do Polski w 1919 wstąpił do KPP, a w styczniu 1919 współorganizował warszawską RDRiŻ. W 1920, 1922-1924 i w 1929 był więziony za działalność komunistyczną. Od 1930 w ZSRR, sekretarz sekcji polskiej KW MOPR. W 1931 wstąpił do Stowarzyszenia Starych Bolszewików. W 1937 został aresztowany i stracony lub zmarł w więzieniu.
Jego synem był Józef Granas, również działacz komunistyczny.

</doc>
<doc id="2624321" url="https://pl.wikipedia.org/wiki?curid=2624321" title="Napięcie uziomowe">
Napięcie uziomowe

Napięcie uziomowe, potencjał uziomowy (ang. "earthing-conductor voltage (to earth)") formula_1 – napięcie przewodu uziemiającego, czyli napięcie między przewodem uziemiającym a ziemią odniesienia. Wyznacza się go jako spadek napięcia na uziemieniu.

</doc>
<doc id="2624324" url="https://pl.wikipedia.org/wiki?curid=2624324" title="Ministrowie spraw zagranicznych Irlandii">
Ministrowie spraw zagranicznych Irlandii



</doc>
<doc id="2624325" url="https://pl.wikipedia.org/wiki?curid=2624325" title="Józef Granas">
Józef Granas

Józef Granas (ur. 1912 w Danii lub Szwecji, zm. 1941) - działacz komunistyczny, uczestnik wojny domowej w Hiszpanii, komisarz polityczny w XIII Brygadzie Międzynarodowej im. Jarosława Dąbrowskiego.
Syn Aleksandra. W 1929 wstąpił do Związku Młodzieży Komunistycznej (ZMK)|KZMP. 1929-1931 był jednym z przywódców Związku Młodzieży Socjalistycznej. 1931-1933 więziony za działalność komunistyczną. Po zwolnieniu wyjechał do ZSRR. W 1936 wyjechał do Hiszpanii, gdzie walczył w wojnie domowej jako komisarz polityczny Brygady im. J. Dąbrowskiego. W 1939 internowany we Francji, uzyskał azyl w ZSRR. Po ataku Niemiec na ZSRR zrzucony na terytorium okupowanej Polski w celu organizowania partyzantki, zaginął bez wieści.

</doc>
<doc id="2624331" url="https://pl.wikipedia.org/wiki?curid=2624331" title="Narodowy Uniwersytet Uzbekistanu">
Narodowy Uniwersytet Uzbekistanu

Narodowy Uniwersytet Uzbekistanu im. Mirzy Uług Bega () – najstarsza szkoła wyższa Uzbekistanu oraz pierwszy uniwersytet radziecki w Azji Środkowej. Siedziba uczelni znajduje się w Taszkencie.
Historia.
W okresie radzieckim uniwersytet nosił nazwę "Taszkiencki Uniwersytet Państwowy", w latach 1923–1960 nazywał się "Środkowoazjatycki Uniwersytet Państwowy", a do roku 1923 – "Narodowy Uniwersytet Turkiestański". Uniwersytet nazwano na część Uług Bega. Od chwili otwarcia uniwersytetu ukazuje się w nim gazeta „Uniwersytet Narodowy” w językach uzbeckim i rosyjskim.

</doc>
<doc id="2624333" url="https://pl.wikipedia.org/wiki?curid=2624333" title="Stanisław Orlewicz">
Stanisław Orlewicz

Stanisław Antoni Orlewicz (ur. 2 kwietnia 1887 w Warszawie, zm. wiosną 1940 w Katyniu) – pułkownik lekarz Wojska Polskiego.
Życiorys.
Stanisław Orlewicz urodził się 2 kwietnia 1887 w Warszawie, w rodzinie Antoniego i Władysławy z Konstantynowiczów (1861–1938). W 1913, po ukończeniu studiów na Wydziale Lekarskim Uniwersytetu Jagiellońskiego w Krakowie, otrzymał dyplom lekarski. Uczestniczył w I wojnie światowej.
W czasie wojny z bolszewikami był szefem sanitarnym 11 Dywizji Piechoty. W 1920 pełnił służbę w Szefostwie Sanitarnym Dowództwa Okręgu Generalnego „Warszawa” w Warszawie. Na tym stanowisku 6 sierpnia 1920 został zatwierdzony z dniem 1 kwietnia 1920 w stopniu majora Korpusu Lekarskiego, w grupie „byłych Korpusów Wschodnich i byłej armii rosyjskiej”.
Od 1921 pełnił służbę w Szefostwie Sanitarnym Dowództwa Okręgu Korpusu Nr I w Warszawie, pozostając oficerem nadetatowym 1 batalionu sanitarnego. 3 maja 1922 został zweryfikowany w stopniu majora ze starszeństwem z dniem 1 czerwca 1919 i 105. lokatą w korpusie oficerów sanitarnych. W 1923 został przeniesiony do Departamentu VIII Sanitarnego Ministerstwa Spraw Wojskowych w Warszawie. W latach 1926–1928 był hospitantem Kursu Normalnego Wyższej Szkoły Wojennej w Warszawie. W 1928, po ukończeniu kursu, został przeniesiony do Wyższej Szkoły Wojennej, w charakterze wykładowcy. 18 lutego 1930 awansował na podpułkownika ze starszeństwem z dniem 1 stycznia 1930 i 5. lokatą w korpusie oficerów sanitarnych, grupa lekarzy. Na stopień pułkownika został mianowany ze starszeństwem z dniem 1 stycznia 1936 i 2. lokatą w korpusie oficerów zdrowia, grupa lekarzy. W 1939 pełnił służbę w Wyższej Szkole Wojennej na stanowisku kierownika przedmiotu służba zdrowia.
W czasie kampanii wrześniowej 1939 po agresji ZSRR na Polskę dostał się do niewoli sowieckiej. Przebywał w obozie w Kozielsku. Wiosną 1940 został zamordowany przez funkcjonariuszy NKWD w Katyniu i tam pogrzebany. Od 28 lipca 2000 spoczywa na Polskim Cmentarzu Wojennym w Katyniu.
Upamiętnienie.
Postanowieniem nr 112-48-07 Prezydenta RP Lecha Kaczyńskiego z 5 października 2007 został awansowany pośmiertnie na stopień generała brygady. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
28 kwietnia 2009, w ramach akcji „Katyń... pamiętamy” / „Katyń... Ocalić od zapomnienia”, na skwerze przy ulicy Ignacego Daszyńskiego w Tuchowie został zasadzony Dąb Pamięci honorujący Stanisława Orlewicza.

</doc>
<doc id="2624334" url="https://pl.wikipedia.org/wiki?curid=2624334" title="Krystian Heffner">
Krystian Heffner

Krystian Heffner (ur. 10 października 1951 w Rybniku) – polski geograf, ekonomista, specjalizujący się w geografii społeczno-ekonomicznej, gospodarce przestrzennej, planowaniu przestrzennym, zagospodarowaniu przestrzennym obszarów wiejskich; nauczyciel akademicki związany z uczelniami w Katowicach, Opolu i Łodzi.
Życiorys.
Dzieciństwo i wczesną młodość spędził w Rybniku. W 1974 roku ukończył studia na Uniwersytecie Wrocławskim, uzyskując dyplom magistra geografii. Następnie podjął studia doktoranckie na Politechnice Wrocławskiej, uzyskując w 1978 roku stopień naukowy doktora nauk technicznych. W tym samym roku został zatrudniony jako asystent, a następnie adiunkt i profesor nadzwyczajny w Instytucie Śląskim w Opolu. W 1992 roku uzyskał stopień naukowy doktora habilitowanego nauk przyrodniczych w zakresie geografii o specjalności geografia ekonomiczna i polityczna, na podstawie pracy pt. "Śląsk Opolski. Proces przekształceń ludnościowych i przestrzennych systemu osadnictwa wiejskiego", którą obronił w Instytucie Geografii i Przestrzennego Zagospodarowania im. Stanisława Leszczyckiego PAN w Warszawie. W latach 1994–2004 zatrudniony był także w Katedrze Geografii Politycznej i Regionalnej Instytutu Geografii Społeczno-Ekonomicznej i Organizacji Przestrzeni na Wydziale Nauk Geograficznych Uniwersytetu Łódzkiego. W 1998 roku otrzymał stanowisko profesora nadzwyczajnego w Katedrze Badań Strategicznych i Regionalnych Akademii Ekonomicznej w Katowicach. Od 2004 roku kieruje na tej uczelni Katedrą Gospodarki Przestrzennej na stanowisku profesora zwyczajnego. Tytuł naukowy profesora nauk ekonomicznych uzyskał w 2001 roku.
W latach 1991–1996 pełnił funkcję dyrektora Instytutu Śląskiego w Opolu. W tym czasie dokonał zasadniczej restrukturyzacji tej instytucji naukowej pod względem naukowo-badawczym i organizacyjnym. Od 1999 roku pracuje na stanowisku profesora w Instytucie Rozwoju Wsi i Rolnictwa PAN w Warszawie. Od połowy lat 90. XX wieku związany jest także z Politechniką Opolską, gdzie w latach 2005–2010 pełnił funkcję prodziekana do spraw nauki Wydziału Zarządzania i Inżynierii Produkcji.
Dorobek naukowy.
Jego zainteresowania badawcze skupiają się wokół problematyki związanej z pograniczem ekonomii i geografii. Specjalizuje się on w geografii społeczno-ekonomicznej, gospodarce przestrzennej, planowaniu przestrzennym oraz zagospodarowaniu przestrzennym obszarów wiejskich. Ma na swoim koncie ponad 300 prac, w tym 30 wydanych zagranicą
. Wypromował jak dotychczas 6 doktorów. Do ważniejszych jego publikacji należą:

</doc>
<doc id="2624335" url="https://pl.wikipedia.org/wiki?curid=2624335" title="Sergio Markarián">
Sergio Markarián

Sergio Apraham Markarián Abrahamian (ur. 1 listopada 1944 w Montevideo) – urugwajski trener piłkarski.
Markarián urodził się w stołecznym mieście Montevideo, w rodzinie o ormiańskich korzeniach. W 1951 roku wyemigrował do Argentyny, gdzie trzy lata później rozpoczął treningi w drużynach juniorskich zespołu Club Atlético Lanús. Występował na pozycji prawego obrońcy lub pomocnika, jednak w wieku siedemnastu lat porzucił grę w piłkę na rzecz nauki. Studiował ekonomię na uniwersytecie w Buenos Aires, po czym powrócił do ojczyzny, rozpoczynając pracę w przedsiębiorstwie zajmującym się dystrybucją paliw i niebawem awansował nawet stanowisko dyrektora generalnego. Pod wpływem występów reprezentacji Urugwaju na Mistrzostwach Świata 1974 postanowił jednak odejść z dotychczasowej pracy i w 1975 roku ukończył kurs trenerski na uniwersytecie Instituto Superior de Educación Física de Uruguay w Montevideo.
Pierwszą pracę w roli szkoleniowca Markarián podjął w ekipie Bella Vista, zostając trenerem juniorów. Z młodzieżową drużyną dwukrotnie wywalczył mistrzostwo Urugwaju, co zaowocowało przejęciem pierwszego zespołu Bella Vista. W sezonie 1976 awansował z nim do urugwajskiej Primera División i tam triumfował w towarzyskim turnieju Torneo de Receso Año Internacional Del Niño. W 1980 odszedł do Danubio, natomiast rok później został opiekunem River Plate Montevideo. Z tą ekipą zakwalifikował się do Copa Libertadores, pokonując w turnieju eliminacyjnym Peñarol i Nacional. Dał także zadebiutować w najwyższej klasie rozgrywkowej przyszłemu reprezentantowi kraju, Carlosowi Aguilerze. Kilka miesięcy później, podczas drugiego pobytu w Danubio, odkrył natomiast talent Rubéna Sosy i dostał się do Liguilli Pre-Libertadores, przez którą jednak nie zdołał awansować do Pucharu Wyzwolicieli.
W 1983 roku Markarián podpisał umowę z paragwajskim Club Olimpia z siedzibą w stołecznym Asunción. Już w swoich premierowych rozgrywkach wywalczył z Olimpią mistrzostwo Paragwaju. W tym kraju pracował przez kolejne dziesięć lat, nie licząc krótkiego epizodu w ojczyźnie, gdzie trenował Nacional w 1987 roku. Po jednym sezonie został szkoleniowcem Club Libertad, z którym doszedł do ćwierćfinału Copa Libertadores (sukces ten powtórzył także później, jako trener Sol de América i Cerro Porteño). W późniejszym czasie powrócił do Olimpii, z którą osiągnął kolejny tytuł mistrzowski w rozgrywkach 1985, natomiast rok później wicemistrzostwo. Dotarł również do półfinału Copa Libertadores. W 1988 roku, trenując Sol de América, zdobył tytuł wicemistrza Paragwaju, a w 1989 triumfował w turnieju Torneo República, w którym brały udział wyłącznie zespoły z miasta Asunción. Zarówno rozgrywki República, jak i towarzyski Torneo de Honor wygrał w roli szkoleniowca Cerro Porteño w 1991.
W 1992 roku Markarián przyjął propozycję paragwajskiej federacji, obejmując reprezentację olimpijską tego kraju, złożoną z piłkarzy do lat 23. Zajął z nią pierwsze miejsce na południowoamerykańskim turnieju eliminacyjnym i zakwalifikował się na Igrzyska Olimpijskie w Barcelonie. Tam z kolei Paragwajczycy doszli do ćwierćfinału, zajmując piąte miejsce na olimpiadzie. W 1993 roku został trenerem peruwiańskiego Universitario de Deportes, z którym już w premierowym sezonie wywalczył mistrzostwo, a w rozgrywkach 1995 osiągnął tytuł wicemistrzowski. Sukcesy te zaowocowały przejściem do najmocniejszego wówczas zespołu w kraju – Club Sporting Cristal, z którym zdobył kolejne mistrzostwo Peru i w 1997 roku doszedł aż do finału Copa Libertadores. Tam Sporting Cristal okazał się jednak gorszy w dwumeczu od brazylijskiego Cruzeiro EC.
Dzięki osiągnięciom odnoszonym w Ameryce Południowej Markarián podpisał umowę z grecką drużyną Ionikos FC, którą trenował w sezonie 1998/1999. Zajął wówczas z Ionikosem wysokie, piąte miejsce w lidze, awansując do rozgrywek Pucharu UEFA, jednak niedługo potem przyjął ofertę pracy na stanowisku selekcjonera reprezentacji Paragwaju. W 2001 roku wziął z nią udział na turnieju Copa América, gdzie po dwóch remisach i porażce jego piłkarze zajęli ostatnie miejsce w grupie. Z paragwajską kadrą narodową zdołał zakwalifikować się na Mistrzostwa Świata 2002 w Korei i Japonii, lecz zaraz po tym sukcesie został zwolniony z powodu słabej postawy reprezentacji w dwóch ostatnich meczach eliminacyjnych (porażki 1:3 z Wenezuelą i 0:4 z Kolumbią). Zastąpił go Włoch Cesare Maldini, który poprowadził Paragwaj na światowym czempionacie, dochodząc do 1/8 finału. Za kadencji Markariána paragwajska kadra znajdowała się regularnie w pierwszej dziesiątce rankingu FIFA.
Na początku 2002 roku Markarián powrócił do Grecji, w połowie sezonu 2001/2002 zostając szkoleniowcem jednego z najbardziej utytułowanych klubów w kraju – Panathinaikos AO. W swoich pierwszych rozgrywkach doszedł z Panathinaikosem do ćwierćfinału Ligi Mistrzów, gdzie odpadł po przegranym dwumeczu z FC Barcelona; zdołał również zająć trzecie miejsce w lidze, premiowane awansem do Pucharu UEFA. W maju 2002 mimo dobrych wyników zrezygnował ze stanowiska trenera, tłumacząc swoją decyzję chęcią odpoczynku od futbolu, jednak już po pięciu miesiącach ponownie został zatrudniony przez Panathinaikos. W sezonie 2002/2003 dotarł z ekipą z Aten do ćwierćfinału Pucharu UEFA – tam, mimo zwycięstwa w wyjazdowym spotkaniu po bramce Emmanuela Olisadebe, odpadł po dogrywce w meczu rewanżowym z prowadzonym przez José Mourinho zespołem FC Porto, który okazał się później triumfatorem rozgrywek. Wywalczył także wicemistrzostwo Grecji – jego piłkarze uzbierali tyle samo punktów co Olympiakos SFP, lecz z powodu gorszego bilansu bramkowego zajęli dopiero drugie miejsce w ligowej tabeli. Jego podopiecznymi w Panathinakosie było pięciu zawodników, którzy w 2004 roku wraz z reprezentacją Grecji zwyciężyli w Mistrzostwach Europy w Portugalii – Jurkas Seitaridis, Angelos Basinas, Konstandinos Chalkias, Janis Gumas oraz Dimitris Papadopulos.
W rozgrywkach 2004/2005 Markarián trenował trzeci już w karierze grecki klub – Iraklis FC, z którym zdołał utrzymać się w Superleague Ellada. W 2005 roku podpisał umowę z paragwajskim Club Libertad, którego szkoleniowcem był także 22 lata wcześniej. Podczas drugiego już pobytu w Libertadzie dwa razy z rzędu zdobywał mistrzostwo kraju – w sezonach 2006 i 2007. W późniejszym czasie odszedł do meksykańskiego stołecznego zespołu Cruz Azul, gdzie podczas fazy Apertura 2007 osiągnął tytuł wicemistrzowski, przegrywając z dwumeczu finałowym z Santos Laguną. W tym samym roku triumfował również w towarzyskim turnieju Copa Panamericana, wygrywając w finale z Boca Juniors. Po roku pracy w Meksyku otrzymał propozycję nowego kontraktu z Cruz Azul, jednak zdecydował się odejść ze stanowiska po różnicy zdań z zarządem odnośnie do polityki transferowej. Mimo oferty z reprezentacji Kostaryki objął ekipę Universidadu de Chile, z którym w wiosennych rozgrywkach Apertura 2008 wywalczył mistrzostwo kraju. Zaraz po tym sukcesie rozwiązał umowę z Universidadem, podobnie jak w Cruz Azul z powodu konfliktu z włodarzami klubu. W 2010 roku powrócił do ojczyzny, po raz trzeci w karierze zostając trenerem Danubio, gdzie pracował bez sukcesów przez dwa miesiące.
W lipcu 2010 Markarián objął stanowisko selekcjonera reprezentacji Peru, która za kadencji jego poprzednika José del Solara zajęła dopiero ostatnie miejsce w eliminacjach do Mistrzostw Świata 2010, nie kwalifikując się na światowy czempionat. W 2011 poprowadził ją do zwycięstwa w towarzyskich rozgrywkach Kirin Cup, kiedy to Peruwiańczycy podobnie jak ich rywale zanotowali dwa bezbramkowe remisy. Kilka tygodni później wziął udział w turnieju Copa América – tam prowadzona przez niego kadra wyszła z grupy i odpadła dopiero w półfinale, po raz pierwszy od 28 lat zajmując trzecie miejsce, natomiast napastnik Peru José Paolo Guerrero został królem strzelców tej edycji południowoamerykańskiej imprezy. Ze stanowiska selekcjonera zrezygnował wraz z końcem eliminacji do Mistrzostw Świata 2014, podczas których prowadzona przez niego kadra zajęła siódmą lokatę, nie kwalifikując się na mundial. Ogółem poprowadził peruwiańską reprezentację w 45 spotkaniach, notując 17 zwycięstw, 14 remisów i 14 porażek.
W lutym 2015 Markarián po dziesięciu latach powrócił do Europy, zostając następcą Claudio Ranieriego w roli selekcjonera reprezentacji Grecji, która fatalnie spisywała się w trwających eliminacjach do Mistrzostw Europy 2016.

</doc>
<doc id="2624336" url="https://pl.wikipedia.org/wiki?curid=2624336" title="Sergio Markarian">
Sergio Markarian



</doc>
<doc id="2624338" url="https://pl.wikipedia.org/wiki?curid=2624338" title="Reprezentacja Argentyny na Mistrzostwach Świata w Narciarstwie Alpejskim 2011">
Reprezentacja Argentyny na Mistrzostwach Świata w Narciarstwie Alpejskim 2011

Argentyna na Mistrzostwach Świata w Narciarstwie Alpejskim 2011 w Garmisch-Partenkirchen reprezentowało sześciu sportowców (2 mężczyzn, 4 kobiety). Nie zdobyli oni żadnego medalu.
Reprezentanci.
Mężczyźni
Cristian Javier Simari Birkner
Sebastiano Gastaldi
Kobiety
Salome Bancora
Macarena Simari Birkner
María Belén Simari Birkner
Julietta Quiroga

</doc>
<doc id="2624339" url="https://pl.wikipedia.org/wiki?curid=2624339" title="Adán Balbín">
Adán Balbín

Adán Adolfo Balbín Silva (ur. 13 października 1986 w Huaral, Peru) – peruwiański piłkarz, grający na pozycjach obrońcy i pomocnika.
Kariera klubowa.
Karierę sportową Balbín rozpoczął w 2005 roku jako piłkarz Unión Huaral. W tym klubie rozegrał 50 spotkań i strzelił 3 gole. 2 lata później Balbín podpisał kontrakt z Coronelem Bolognesi, grającym również w lidze peruwiańskiej. Wraz z klubem zdobył wicemistrzostwo kraju w 2007. W sumie w barwach tego klubu Balbín rozegrał 70 spotkań i strzelił 3 gole.
Od 2009 Balbín jest piłkarzem Universidad San Martín Lima, z którym rok później zdobył mistrzostwo kraju.
Kariera reprezentacyjna.
W reprezentacji Peru Balbín zadebiutował 17 listopada 2010 roku w meczu z Kolumbią. W reprezentacji Balbín rozegrał 9 spotkań i nie strzelił gola. Uczestniczył w turnieju Copa América 2011, gdzie wystąpił w 5 spotkaniach i zdobył z reprezentacją Peru brązowy medal.

</doc>
<doc id="2624340" url="https://pl.wikipedia.org/wiki?curid=2624340" title="Adan Balbin">
Adan Balbin



</doc>
<doc id="2624341" url="https://pl.wikipedia.org/wiki?curid=2624341" title="Neco Martínez">
Neco Martínez



</doc>
<doc id="2624342" url="https://pl.wikipedia.org/wiki?curid=2624342" title="Nelson Haedo Valdez">
Nelson Haedo Valdez



</doc>
<doc id="2624344" url="https://pl.wikipedia.org/wiki?curid=2624344" title="Édgar Barreto">
Édgar Barreto



</doc>
<doc id="2624345" url="https://pl.wikipedia.org/wiki?curid=2624345" title="Dorney Lake">
Dorney Lake

Dorney Lake, znane też jako Eton College Rowing Centre – sztuczny zbiornik wodny w hrabstwie Buckinghamshire w Anglii, zbudowany w latach 1996-2006 specjalnie z myślą o uprawianiu na nim wioślarstwa i będący własnością elitarnej szkoły średniej Eton College. Najbliższą miejscowością od obiektu jest wieś Dorney, od której czerpie on swą nazwę.
Obiekt ma 2200 metrów długości, zaś jego szerokość pozwala na wydzielenie ośmiu torów wyścigowych oraz osobnego, oddzielonego toru dla osad powracających z mety na linię startu. W roku 2006 odbyły się na nim mistrzostwa świata w wioślarstwie. W czasie igrzysk olimpijskich w 2012 roku zostały na nim rozegrane wszystkie konkurencje wioślarskie, a także sprint kajakarski. Wioślarze rywalizowali również podczas igrzysk paraolimpijskich.

</doc>
<doc id="2624347" url="https://pl.wikipedia.org/wiki?curid=2624347" title="Carlos Alberto Sánchez Moreno">
Carlos Alberto Sánchez Moreno



</doc>
<doc id="2624348" url="https://pl.wikipedia.org/wiki?curid=2624348" title="Álvaro Rafael González">
Álvaro Rafael González



</doc>
<doc id="2624349" url="https://pl.wikipedia.org/wiki?curid=2624349" title="Gustavo Adrian Ramos">
Gustavo Adrian Ramos



</doc>
<doc id="2624351" url="https://pl.wikipedia.org/wiki?curid=2624351" title="Juan Guillermo Cuadrado">
Juan Guillermo Cuadrado



</doc>
<doc id="2624352" url="https://pl.wikipedia.org/wiki?curid=2624352" title="Kapitan (Piłka nożna)">
Kapitan (Piłka nożna)



</doc>
<doc id="2624354" url="https://pl.wikipedia.org/wiki?curid=2624354" title="Ganso (piłkarz)">
Ganso (piłkarz)



</doc>
<doc id="2624355" url="https://pl.wikipedia.org/wiki?curid=2624355" title="Thiago Emiliano da Silva">
Thiago Emiliano da Silva



</doc>
<doc id="2624356" url="https://pl.wikipedia.org/wiki?curid=2624356" title="Paulo Henrique Ganso">
Paulo Henrique Ganso



</doc>
<doc id="2624357" url="https://pl.wikipedia.org/wiki?curid=2624357" title="Maicon Douglas Sisenando">
Maicon Douglas Sisenando



</doc>
<doc id="2624358" url="https://pl.wikipedia.org/wiki?curid=2624358" title="Równanie zwierciadła">
Równanie zwierciadła



</doc>
<doc id="2624359" url="https://pl.wikipedia.org/wiki?curid=2624359" title="Taszkencki Uniwersytet Państwowy">
Taszkencki Uniwersytet Państwowy



</doc>
<doc id="2624360" url="https://pl.wikipedia.org/wiki?curid=2624360" title="Júlio César Soares Espíndola">
Júlio César Soares Espíndola



</doc>
<doc id="2624361" url="https://pl.wikipedia.org/wiki?curid=2624361" title="Nestor Araújo">
Nestor Araújo



</doc>
<doc id="2624362" url="https://pl.wikipedia.org/wiki?curid=2624362" title="Mar Izaak">
Mar Izaak



</doc>
<doc id="2624365" url="https://pl.wikipedia.org/wiki?curid=2624365" title="Alberto Junior Rodríguez Valdelomar">
Alberto Junior Rodríguez Valdelomar



</doc>
<doc id="2624366" url="https://pl.wikipedia.org/wiki?curid=2624366" title="Marian Wallek-Walewski">
Marian Wallek-Walewski

 
Marian Wallek-Walewski (ur. 17 marca 1934 w Krakowie, zm. 12 marca 1988 w Katowicach) – polski dyrygent, krytyk muzyczny i teoretyk muzyki.
Był dyrektorem Wielkiej Orkiestry Symfonicznej Polskiego Radia w Katowicach oraz wykładowcą na krakowskiej i katowickiej Akademii Muzycznej.
Uchodził za krytyka bezkompromisowego, wymagającego, Jerzy Waldorff nazwał go żartobliwie „żmiją brodatą”. 
Otrzymał w roku 1977 nagrodę Sekcji Krytyków SPAM.
W Katowicach grono jego wychowanków organizuje coroczne koncerty połączone ze wspomnieniami o zmarłym.
Był bratankiem Bolesława Wallek-Walewskiego, dyrygenta, kompozytora i pedagoga. 

</doc>
<doc id="2624367" url="https://pl.wikipedia.org/wiki?curid=2624367" title="Paulo Cruzado">
Paulo Cruzado



</doc>
<doc id="2624369" url="https://pl.wikipedia.org/wiki?curid=2624369" title="Mar Qajuma">
Mar Qajuma



</doc>
<doc id="2624372" url="https://pl.wikipedia.org/wiki?curid=2624372" title="Gabriela Jyż">
Gabriela Jyż

Gabriela Anna Jyż (ur. 1958 w Koszęcinie) – polska filolog, prawnik, specjalizująca się w podstawach prawnych informacji naukowo-technicznej i informatyki, prawie administracyjnym, prawie autorskim i patentowym, prawie własności intelektualnej; nauczyciel akademicki związana z uczelniami w Katowicach, Opolu i Bytomiu.
Życiorys.
Urodziła się w 1958 roku w Koszęcinie, w powiecie lublinieckim, w rodzinie inteligenckiej. Po ukończeniu szkoły średniej i pomyślnie zdanym egzaminie maturalnym w 1977 roku rozpoczęła studia na Wydziale Filologicznym Uniwersytetu Śląskiego w Katowicach na kierunku bibliotekoznawstwo i informacja naukowa, które ukończyła magisterium w 1981 roku. Następnie podjęła drugi kierunek - prawo na swojej macierzystej uczelni, który ukończyła w 1987 roku, uzyskując tytuł magistra prawa. Jednocześnie od 1981 do 1983 roku pracowała jako asystent w zakładzie Bibliotekoznawstwa i Informacji Naukowej na Wydziale Filologicznym Uniwersytetu Śląskiego w Katowicach, a następnie jako asystent, adiunkt, a potem starszy wykładowca do 2006 roku w Zakładzie Komputeryzacji Zarządzania na Wydziale Informatyki i Nauki o Materiałach UŚ. W 1990 roku uzyskała stopień naukowy doktora nauk prawnych w zakresie prawa – prawa administracyjnego na podstawie pracy pt. "Działalność informacyjna bibliotek w świetle prawa polskiego", napisanej pod kierunkiem prof. Andrzeja Szewca. W 2005 roku Rada Wydziale Prawa, Administracji i Ekonomii Uniwersytetu Wrocławskiego nadała jej stopień naukowy doktora habilitowanego nauk prawnych w zakresie prawa o specjalności prawo cywilne, na podstawie rozprawy nt. "Prawo do wynagradzania za projekty wynalazcze".
Wykładała także w Wyższej Szkole Ekonomii i Administracji w Bytomiu w latach 1995-2007. Od 2006 roku pracuje na Politechnice Opolskiej na etacie profesora nadzwyczajnego i kierując Katedrą Własności Intelektualnej, Prawa Administracyjnego i Europejskiego. W 2010 roku została wybrana na prodziekana do spraw nauki Wydział Ekonomii i Zarządzania PO.
Jej zainteresowania naukowe obejmują zagadnienia ochrony prawnej własności intelektualnej oraz szeroko rozumianego prawa administracyjnego (materialnego, procesowego i ustrojowego). Jest autorką kilkudziesięciu prac naukowych z tych dziedzin prawa. Za swoją pracę naukową i dydaktyczną wielokrotnie uzyskiwała nagrody rektora Uniwersytetu Śląskiego i Politechniki Opolskiej. Za pracę habilitacyjną w 2006 roku otrzymała nagrodę Ministra Edukacji i Nauki.
Poza działalnością uczelnianą zasiadała w latach 1995-2007 w Samorządowym Kolegium Odwoławczego w Katowicach. Od 1 kwietnia 2007 roku pełni funkcję sędziego w Wojewódzkim Sądzie Administracyjnym w Gliwicach.

</doc>
<doc id="2624373" url="https://pl.wikipedia.org/wiki?curid=2624373" title="Eugeniusz (Bażenow)">
Eugeniusz (Bażenow)

Eugeniusz, imię świeckie Aleksandr Bażenow (ur. 1784 w Zagłuchinie, zm. 6 lipca 1862) - rosyjski biskup prawosławny.
Ukończył seminarium duchowne w Tule, a następnie Akademię Słowiańsko-Grecko-Łacińską w Moskwie (1811). Po uzyskaniu jej dyplomu został zatrudniony jako wykładowca w seminarium, którego był absolwentem. W 1818 przeszedł do pracy w seminarium w Kazaniu na analogicznym stanowisku. Wieczyste śluby mnisze złożył 16 lutego 1819, trzy dni później został wyświęcony na hierodiakona, zaś 22 lutego - na hieromnicha. 6 kwietnia tego samego roku otrzymał godność igumena i objął obowiązki przełożonego Pustelni Siedmiojezierskiej, jednak już w lipcu został przeniesiony do monasteru Opieki Matki Bożej w Symbirsku, także jako przełożony, z godnością archimandryty. Po niecałym miesiącu (14 sierpnia 1819) powierzono mu stanowisko rektora seminarium duchownego w Tobolsku, łączone z godnością przełożonego monasteru Ikony Matki Bożej "Znak" w Tobolsku. Po pięciu latach przeniesiony do seminarium duchownego w Kostromie (także jako rektor), gdzie był również przełożonym monasteru Objawienia Pańskiego.
11 czerwca 1829 wyświęcony na biskupa tambowskiego. Po trzech latach przeniesiony na katedrę mińską i grodzieńską. W 1834 otrzymał godność arcybiskupią i został egzarchą Gruzji, co łączyło się ze stałym członkostwem w Świątobliwym Synodzie Rządzącym. Od 1844 do 1856 był arcybiskupem astrachańskim, zaś od 1856 do śmierci - pskowskim i porchowskim.

</doc>
<doc id="2624375" url="https://pl.wikipedia.org/wiki?curid=2624375" title="Juan Cilley">
Juan Cilley

Juan Germán Cilley (ur. 22 lutego 1898 - zm. 25 lutego 1954) – argentyński piłkarz, grający podczas kariery na pozycji pomocnika.
Kariera klubowa.
Juan Cilley podczas piłkarskiej kariery występował w stołecznych klubach Estudiantes i San Isidro.
Kariera reprezentacyjna.
W 1919 Cilley był w kadrze na Mistrzostwa Ameryki Południowej, na których był rezerwowym. Nigdy nie zdołał zadebiutować w reprezentacji Argentyny.

</doc>
<doc id="2624377" url="https://pl.wikipedia.org/wiki?curid=2624377" title="V Gundam">
V Gundam



</doc>
<doc id="2624378" url="https://pl.wikipedia.org/wiki?curid=2624378" title="Sofo Chalwaszi">
Sofo Chalwaszi



</doc>
<doc id="2624382" url="https://pl.wikipedia.org/wiki?curid=2624382" title="Ernesto Scoffano">
Ernesto Scoffano

Ernesto Scoffano (ur. ? – zm. ?) – argentyński piłkarz, grający podczas kariery na pozycji pomocnika.
Kariera klubowa.
Ernesto Scoffano podczas piłkarskiej kariery występował w Eurece Buenos Aires, Lanús i Boca Alumni Buenos Aires.
Kariera reprezentacyjna.
Jedyny raz w reprezentacji Argentyny Scoffano wystąpił 18 lipca 1920 w przegranym 0-2 meczu z Urugwajem, którego stawką było Gran Premio de Honor Uruguayo. Rok wcześniej był w kadrze podczas Mistrzostw Ameryki Południowej.

</doc>
<doc id="2624384" url="https://pl.wikipedia.org/wiki?curid=2624384" title="Pomnik Armii Krajowej i Polskiego Państwa Podziemnego w Warszawie">
Pomnik Armii Krajowej i Polskiego Państwa Podziemnego w Warszawie

Pomnik Armii Krajowej i Polskiego Państwa Podziemnego w Warszawie – monument zaprojektowany przez Jerzego Staniszkisa znajdujący się przy ulicy Wiejskiej róg ul. Jana Matejki, naprzeciw kompleksu budynków Sejmu Rzeczypospolitej Polskiej, .
Historia.
Kolejne inicjatywy upamiętnienia roli Armii Krajowej i Polskiego Państwa Podziemnego nigdy nie doczekały się w czasach PRL realizacji satysfakcjonującej środowiska niepodległościowe i niezależną opinię publiczną. Pomysł wybudowania godnego pomnika AK w Warszawie powstał już w 1989 roku. Po wieloletnich staraniach o jego lokalizację, gromadzeniu funduszy i kilku konkursach na projekt, ostatecznie wybrano projekt Jerzego Staniszkisa.
Projekt pomnika powstał w efekcie dwóch konkursów ogłoszonych przez Stowarzyszenie Architektów Polskich w latach 1993 i 1997 na zlecenie Komitetu Budowy Pomnika Mauzoleum Armii Krajowej, który powołano w 1990 roku.
Kamień węgielny wmurowano 2 sierpnia 1994 roku, a odsłonięcie nastąpiło 10 czerwca 1999 roku. Uroczystego odsłonięcia dokonał marszałek Sejmu Maciej Płażyński. Uroczystość została poprzedzona mszą świętą celebrowaną przez Prymasa Polski Kardynała Józefa Glempa, a 11 czerwca tego roku pomnik poświęcił papież Jan Paweł II.
Pomnik jest miejscem obchodów rocznic wybuchu powstania warszawskiego i odzyskania niepodległości.
Opis.
Abstrakcyjna konstrukcja przestrzenno-architektoniczna ma postać obelisku o wysokości 32 metrów, który jest obłożony płytami włoskiego granitu w kolorze jasnoszarym. Memoriał jest wykonany z granitu strzegomskiego. Umieszczone są na nim nazwy wszystkich instytucji i przywódców Polski Podziemnej.
Interpretacja.
Pomnik będący hołdem dla wszystkich kombatantów AK jest swoistym darem narodu polskiego, który ma przypominać o etosie i bohaterstwie ludzi, tworzących struktury Podziemnego Państwa Polskiego oraz o konieczności ponoszenia największych ofiar dla dobra Ojczyzny. „Pomnik Polskiego Państwa Podziemnego to symbol polskiej państwowości, symbol polskiego państwa z czasów, gdy wydawało się, że polskiego państwa już nie było” – mówił ówczesny marszałek Sejmu Grzegorz Schetyna w czasie uroczystości z okazji 66. rocznicy wybuchu powstania warszawskiego.
Lokalizacja w pobliżu Sejmu ma symbolizować ciągłość państwa polskiego, którego najważniejsze instytucje, mimo okupacji, ani na jeden dzień nie przerwały swojej działalności. Wyraża on także ciągłość ideałów, o które walczyła AK.
Z racji tego, że konstrukcja pomnika jest abstrakcyjna, jego interpretacja może być różna – skrzydło ptaka, które odwiecznie symbolizuje upragnioną wolność, lub bastion twierdzy. Forma pomnika została „wywiedziona z klasycznego obelisku, a dzięki opływowej linii architektura w tym konkretnym przypadku staje się tradycyjną formą rzeźbiarską”.

</doc>
<doc id="2624385" url="https://pl.wikipedia.org/wiki?curid=2624385" title="El Arbi Hillel Soudani">
El Arbi Hillel Soudani

El Arbi Hillel Soudani (arab. العربي هلال سوداني, "Al-ʿArabī Hilāl Sūdānī"; ur. 25 listopada 1987 w Szalifie) – algierski piłkarz grający na pozycji napastnika w greckim klubie Olympiakos SFP. W reprezentacji Algierii zadebiutował w 2011 roku.

</doc>
<doc id="2624390" url="https://pl.wikipedia.org/wiki?curid=2624390" title="Claude Rault">
Claude Rault

Claude Jean Narcisse Rault M. Afr. (ur. 28 listopada 1940 w Poilly) – francuski duchowny katolicki, biskup Al-Aghwat w Algierii w latach 2004-2017.
Życiorys.
Święcenia kapłańskie przyjął 29 czerwca 1968 w Zgromadzeniu Misjonarzy Afryki. Po dwuletniej pracy w nowicjacie zakonnym oraz rocznym przygotowaniu w Rzymie wyjechał do Algierii i rozpoczął pracę w diecezji Al-Aghwat. W latach 1987-1999 był jej wikariuszem generalnym. W 1999 objął urząd prowincjała rejonu algiersko-tunezyjskiego.
26 października 2004 został mianowany biskupem Al-Aghwat. Sakry biskupiej udzielił mu 16 grudnia 2004 ówczesny przewodniczący Papieskiej Rady ds. Dialogu Międzyreligijnego – abp Michael Fitzgerald.
16 marca 2017 przeszedł na emeryturę.

</doc>
<doc id="2624393" url="https://pl.wikipedia.org/wiki?curid=2624393" title="Must Get Out">
Must Get Out

Must Get Out – singel amerykańskiej pop-rockowej grupy Maroon 5. Wydany został 5 kwietnia 2005 roku przez wytwórnię A&amp;M/Octone Records jako piąty, a zarazem ostatni singel z ich debiutanckiego albumu "Songs About Jane". Utwór został całkowicie stworzony przez zespół. Singel zadebiutował na 39. miejscu na liście UK Singles Chart.

</doc>
<doc id="2624398" url="https://pl.wikipedia.org/wiki?curid=2624398" title="Podkowa (herb szlachecki)">
Podkowa (herb szlachecki)

Podkowa – polski herb szlachecki.
Opis herbu.
Opis z wykorzystaniem klasycznych zasad blazonowania:
"W polu błękitnym podkowa srebrna. Klejnot: nad hełmem, w koronie trzy pióra strusie. Labry błękitne, podbite srebrem."
Najwcześniejsze wzmianki.
Najwcześniej wzmiankowany w pierwszej połowie XVIII wieku jako herb Tatarskiego rodu szlacheckiego Rudnickich. Herbem tym pieczętował się między innymi Czymbaj Murza Rudnicki - pierwszy w Rzeczypospolitej Tatar w stopniu generała.
Herb ten pojawił się następnie także na dyplomie legitymacyjnym z 1841 Obfidowiczów w Galicji oraz na dyplomie z 1864 Dargużewiczów w guberni kowieńskiej. Za dyplomami tymi herb przytoczył Ostrowski ("Księga herbowa rodów polskich").
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego" Tadeusza Gajla. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Występowanie na liście nazwiska nie musi oznaczać, że konkretna rodzina pieczętowała się herbem Podkowa. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Tadeusz Gajl przytacza następujące nazwiska herbownych:
Bahryński, Banialewicz, Banielewicz, Bohatyrewicz, Bohatyrowicz, Burdynowski, Charski, Cichowski, Darguż, Dargużewicz, Dawidowski, Ejdym, Girżod, Górski, Guszcza, Huszcza, Jesman, Jurjewicz, Kamieński, Kamiński, Kochlewski, Kochlowski, Kosko, Kozłowski, Lejko, Lysowski, Ławroń, Meszczer, Miecznikowski, Naborowski, Niewiarowski, Obfidowicz (ppłk dr Bronisław Obfidowicz), Ostrowski, Pluchniewicz, Pontus, Pontusowicz, Regi, Regis, Rodziewicz, Rudnicki, Seytekowicz, Skepiewski, Sondomowicz, Songajłowicz, Sowiński, Szejdełałowicz, Szetejkowicz, Szołtmir, Toftycz, Tomaszewski, Walentynowicz, Winogrodzki, Wodoradzki, Wojdat, Zielonacki.

</doc>
<doc id="2624400" url="https://pl.wikipedia.org/wiki?curid=2624400" title="Adam Trent">
Adam Trent

Adam Trent (ur. 20 czerwca 1985) - to amerykański iluzjonista najlepiej znany z połączenia iluzji tańczenia i śpiewania w oryginalnym stylu. Trent sławę zdobył w magicznej społeczności, stając się najmłodszym i jedynym czarodziejem, który kiedykolwiek wygrał medale w PCAM - jednym z najbardziej prestiżowych konkursów magicznych na świecie. Adam Trent został nazwany jednym z 10 młodych ludzi w kraju przez US News i przez Magazyn Światowego Raportu, którzy są najbardziej wpływowych. Występuje na arenie międzynarodowej jako najlepszy aktu znamionowej na Cruise Lines i w ośrodkach akademickich. W 2008 roku Adam Trent wykonywał support dla zwycięzcy ostatniego NBC - Alonza Boddena. W 2010 r. Adam Trent wykonał ponad 250 koncertów w 19 różnych krajach. Wystąpił gościnnie w 2011roku w Taniec rządzi w odcinku Auction It Up, przy okazji nagrał singiel dla tego serialu o nazwie Moves Like Magic.
Linki zewnętrzne.
oficjalna strona Adama Trenta

</doc>
<doc id="2624404" url="https://pl.wikipedia.org/wiki?curid=2624404" title="Alphonse Georger">
Alphonse Georger

Alphonse Émile Georger (ur. 25 maja 1936 w Sarreguemines) – francuski duchowny katolicki, biskup Oranu w Algierii w latach 1998-2012.
Życiorys.
Święcenia kapłańskie przyjął 29 czerwca 1965.
Episkopat.
10 lipca 1998 papież Jan Paweł II mianował go biskupem Oranu. Sakry biskupiej udzielił mu 16 sierpnia 1998 – abp Joseph Duval. 1 grudnia 2012 papież przyjął jego rezygnację z urzędu, złożóną ze względu na wiek, a jego następcą mianował Jean-Paul Vesco.

</doc>
<doc id="2624406" url="https://pl.wikipedia.org/wiki?curid=2624406" title="Emilio Sande">
Emilio Sande

Emilio A. Sande (ur. ?, zm. ?) – argentyński piłkarz, grający podczas kariery na pozycji pomocnika.
Kariera klubowa.
Emilio Sande podczas kariery piłkarskiej występował w Independiente Avellaneda i Porteño Buenos Aires.
Kariera reprezentacyjna.
W reprezentacji Argentyny Sande występował w latach 1912–1916. W reprezentacji zadebiutował 22 września 1912 w przegranym 0-1 meczu z Urugwajem, którego stawką było Gran Premio de Honor Uruguayo. 
Ostatni raz w reprezentacji Sande wystąpił 29 października 1916 w przegranym 1-3 meczu z Urugwajem, którego stawką było Trofeo Circular.
W 1919 był w kadrze na Mistrzostwa Ameryki Południowej. Ogółem w barwach "albicelestes" wystąpił w 6 meczach.

</doc>
<doc id="2624410" url="https://pl.wikipedia.org/wiki?curid=2624410" title="FC Zooveti Tbilisi">
FC Zooveti Tbilisi



</doc>
<doc id="2624412" url="https://pl.wikipedia.org/wiki?curid=2624412" title="Pirveli Liga">
Pirveli Liga



</doc>
<doc id="2624414" url="https://pl.wikipedia.org/wiki?curid=2624414" title="Edward Trzemeski">
Edward Trzemeski

Edward Ignacy Trzemeski (ur. 1843 w Grazu, zm. 3 stycznia 1905 we Lwowie) – polski fotograf, działający głównie we Lwowie.
Wychowywał się we Lwowie, gdzie ukończył szkołę realną. Fotografii uczył się ok. 1865 r. w atelier Sebastianetti w Trieście, gdzie wcześniej odbywał służbę wojskową. We Lwowie pracował w zakładzie Józefa Edera, a od 1869 prowadził własną firmę (przy ul. Szerokiej – obecnie Kopernika). W latach 1877-1887 atelier mieściło się w Hotelu Europejskim; działała wówczas także filia w Krynicy. Od 1887 zakład miał swoją siedzibę przy ul. 3 Maja. Wspólnikiem Trzemeskiego w tym okresie był Leon Błachowski. W prowadzeniu atelier Trzemeskiemu pomagała również jego córka, Zofia. Od 1905 r. zakład miał filię przy ul. Łyczakowskiej 9.
Edward Trzemeski był przede wszystkim autorem zdjęć portretowych. Wykonał również fotografie przedstawiające Aleksandra Fredrę na łożu śmierci i jego pogrzeb. Dokumentował m.in. I Zlot Sokolników w 1892 i Wystawę Krajową (zdjęcia te zostały wydane w albumie "Wystawa Krajowa we Lwowie" i na pocztówkach w 1894 r. przez firmę Seyfarth &amp; Dydyński). Uwieczniał widoki Lwowa. Brał udział w Wystawie Rolniczo-Przemysłowej w 1877 r., wystawach w Londynie (1871) i Wiedniu (1873). Był współorganizatorem Powszechnej Wystawy Krajowej w 1894 r. Prowadził fotodrukarnię, w której wydał m.in. ilustracje do "Trylogii" Sienkiewicza. Opublikował także albumy: "Kredka i paleta" Grottgera, "Panorama Racławicka" i inne. 
Po śmierci Trzemeskiego jego działalność kontynuowali córka Zofia i zięć Rudolf Huber, prowadząc firmę „Edward Trzemeski we Lwowie”; w późniejszym okresie (po śmierci Zofii) Rudolfowi Huberowi pomagała ich córka, również Zofia. W 1935 r. zakład został przeniesiony do lokalu przy ul. Romanowicza 11, a w 1938 – do lokalu przy ul. Akademickiej 28, gdzie działał do 1942.

</doc>
<doc id="2624416" url="https://pl.wikipedia.org/wiki?curid=2624416" title="Nicolás Rofrano">
Nicolás Rofrano

Nicolás Rofrano (ur. ?, zm. ?) – argentyński piłkarz, grający podczas kariery na pozycji pomocnika.
Kariera klubowa.
Nicolás Rofrano podczas piłkarskiej kariery występował w River Plate, z krótką przerwą na grę w CA Alvear w 1922.
Kariera reprezentacyjna.
W reprezentacji Argentyny Rofrano występował w latach 1917-1922. W reprezentacji zadebiutował 15 sierpnia 1917 w wygranym 1-0 meczu z Urugwajem, którego stawką było Copa Lipton. 
W 1919 był w kadrze na Mistrzostwa Ameryki Południowej. 
W 1922 po raz drugi uczestniczył w Mistrzostwach Ameryki Południowej. Na turnieju w Rio de Janeiro wystąpił w meczu z Urugwajem, który był zarazem jego ostatnim meczem w reprezentacji. Ogółem w barwach "albicelestes" wystąpił w 6 meczach.

</doc>
<doc id="2624419" url="https://pl.wikipedia.org/wiki?curid=2624419" title="Maksim Cwietkow">
Maksim Cwietkow

Maksim Siergiejewicz Cwietkow (rus. Максим Сергеевич Цветков; ur. 2 stycznia 1992 w Babajewie) – rosyjski biathlonista, brązowy medalista olimpijski, mistrz świata, pięciokrotny mistrz świata juniorów w biathlonie, ośmiokrotny medalista mistrzostw Europy
Kariera.
Pierwsze sukcesy w karierze osiągnął w 2011 roku, kiedy podczas mistrzostw świata juniorów w Novym Měscie zdobył złote medale w sprincie, biegu pościgowym i sztafecie. Na rozgrywanych rok później mistrzostwach świata juniorów w Kontiolahti zwyciężył w sprincie i biegu pościgowym, a w sztafecie był tym razem trzeci. Ponadto na mistrzostwach świata juniorów w Obertilliach w 2013 roku zajął drugie miejsce w biegu pościgowym oraz trzecie w sprincie i sztafecie.
W Pucharze Świata zadebiutował 28 lutego 2013 roku w Oslo, kiedy zajął ósme miejsce w sprincie. Tym samym już w debiucie zdobył pierwsze punkty. Na podium indywidualnych zawodów tego cyklu pierwszy raz stanął 22 stycznia 2016 roku w Anterselvie, kończąc rywalizację w sprincie na drugiej pozycji. W zawodach tych rozdzielił Niemca Simona Schemppa i Tarjei Bø z Norwegii. Najlepsze wyniki osiągnął w sezonie 2016/2017, kiedy zajął 19. miejsce w klasyfikacji generalnej.
Na mistrzostwach świata w Hochfilzen w 2017 roku wspólnie z Aleksiejem Wołkowem, Antonem Babikowem i Antonem Szypulinem zdobył złoty medal w sztafecie. W konkurencjach indywidualnych plasował się na 69. pozycji w sprincie i 26. w biegu masowym. Podczas rozgrywanych rok wcześniej mistrzostw świata w Oslo zajął 42. miejsce w sprincie, 43. w biegu pościgowym i szóste miejsce w sztafecie.

</doc>
<doc id="2624420" url="https://pl.wikipedia.org/wiki?curid=2624420" title="Plutoidy">
Plutoidy



</doc>
<doc id="2624426" url="https://pl.wikipedia.org/wiki?curid=2624426" title="Maksim Cwetkow">
Maksim Cwetkow



</doc>
<doc id="2624429" url="https://pl.wikipedia.org/wiki?curid=2624429" title="Mistrzostwa Świata w Hokeju na Lodzie 2012 (I Dywizja)">
Mistrzostwa Świata w Hokeju na Lodzie 2012 (I Dywizja)

Mistrzostwa Świata w Hokeju na Lodzie Mężczyzn I dywizji 2012 odbywają się w dwóch państwach: w Słowenii (Lublana) oraz w Polsce (Krynica-Zdrój). Zawody rozgrywane są w dniach 15 - 21 kwietnia. Jest to pierwszy turniej I dywizji po reformie przeprowadzonej przez IIHF.
W mistrzostwach drugiej dywizji uczestniczyło 12 zespołów, które zostały podzielone na dwie grupy po 6 zespołów. Rozgrywają one mecze systemem każdy z każdym. Pierwsza oraz druga drużyna turnieju grupy A awansują do mistrzostw świata elity w 2013 roku, ostatni zespół grupy A w 2013 roku zagra w grupie B, zastępując zwycięzcę turnieju grupy B. Najsłabsza drużyna grupy B spadnie do drugiej dywizji.
Hale, w których odbywają się zawody to:
Grupa A.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów",     = awans do elity     = pozostanie w I dywizji, grupy A     = spadek do I dywizji, grupy B
Punktacja kanadyjska
Źródło: IIHF.com
Dyrektoriat turnieju wybrał trójkę najlepszych zawodników, po jednej na każdej pozycji:
Drużyna gwiazd wybrana przez dziennikarzy:
Grupa B.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów",     = awans do I dywizji, grupy A     = pozostanie w I dywizji, grupy B     = spadek do II dywizji, grupy A
Punktacja kanadyjska
Źródło: IIHF.com
Dyrektoriat turnieju wybrał trójkę najlepszych zawodników, po jednej na każdej pozycji:
Drużyna gwiazd wybrana przez dziennikarzy:
Nagroda fair play: Holandia

</doc>
<doc id="2624430" url="https://pl.wikipedia.org/wiki?curid=2624430" title="Olga Zubowa">
Olga Zubowa

Olga Zubowa (ur. 9 grudnia 1993 w Gaju) – rosyjska sztangistka, mistrzyni świata i Europy, złota medalistka igrzysk olimpijskich młodzieży.
Podczas mistrzostw świata kadetów w Chiang Mai (2009) zdobyła złoty medal w kategorii do 69 kilogramów. W kategorii do 75 kilogramów zdobyła złoty medal mistrzostw Europy w Antalyi (2012).
22 kwietnia 2014 odebrano jej złoty medal mistrzostw świata (2013) za stosowanie dopingu i automatycznie została zawieszona do 25 października 2015 roku.

</doc>
<doc id="2624431" url="https://pl.wikipedia.org/wiki?curid=2624431" title="Monte-Carlo Rolex Masters 2012">
Monte-Carlo Rolex Masters 2012

Monte-Carlo Rolex Masters 2012 – tenisowy turniej ATP rangi ATP World Tour Masters 1000 z cyklu Monte-Carlo Rolex Masters rozgrywany w dniach 15–22 kwietnia 2012 roku w Monte Carlo na kortach ziemnych o puli nagród 2 427 975 euro.

</doc>
<doc id="2624436" url="https://pl.wikipedia.org/wiki?curid=2624436" title="Taszkiencki Uniwersytet Państwowy">
Taszkiencki Uniwersytet Państwowy



</doc>
<doc id="2624440" url="https://pl.wikipedia.org/wiki?curid=2624440" title="Colander">
Colander



</doc>
<doc id="2624441" url="https://pl.wikipedia.org/wiki?curid=2624441" title="Galabin Boewski">
Galabin Boewski



</doc>
<doc id="2624443" url="https://pl.wikipedia.org/wiki?curid=2624443" title="Fred Stoller">
Fred Stoller

Fred Stoller (ur. 19 marca 1965 w Chicago) – amerykański aktor, komik, scenarzysta i aktor dubbingowy. Najbardziej jest znany z sitcomu: „Wszyscy kochają Raymonda”, gdzie grał regularną rolę Gerarda. Napisał scenariusz do dwóch odcinków serialu Kroniki Seinfelda.

</doc>
<doc id="2624444" url="https://pl.wikipedia.org/wiki?curid=2624444" title="Waldemar Jerzy Godlewski">
Waldemar Jerzy Godlewski

Waldemar Jerzy Godlewski (ur. 22 sierpnia 1959 w Żeleźni) – burmistrz miasta i gminy Glinojeck w latach 1993-2017, a wcześniej (1990-1993) wójt gminy Glinojeck.
Życiorys.
Uczęszczał do Liceum Ogólnokształcącego w Ciechanowie, gdzie zdał maturę. Studia wyższe odbył w Akademii Rolniczo-Technicznej w Olsztynie, uzyskując tytuł magistra inżyniera geodety w 1984 roku oraz Podyplomowego Studium Pedagogicznego w Instytucie Pedagogiki tejże akademii. Ukończył również Podyplomowe Studium Samorządu Terytorialnego i Rozwoju Lokalnego oraz Podyplomowe Studium Zarządzania i Marketingu na Uniwersytecie Warszawskim. 
Bezpośrednio po studiach rozpoczął pracę w Wojewódzkim Zarządzie Geodezji w Ciechanowie. W 1990 roku objął urząd wójta gminy Glinojeck, zaś po uzyskaniu praw miejskich przez Glinojeck (w 1993 roku) - urząd burmistrza.
Obecnie należy do partii Polskie Stronnictwo Ludowe. W 1995 został odznaczony Srebrnym Krzyżem Zasługi za zasługi dla rozwoju swojego środowiska.
Z dniem 1 marca 2017 roku zrezygnował z pełnienia funkcji Burmistrza Miasta i Gminy Glinojeck.
Życie prywatne.
Jest synem Edwarda Godlewskiego. Żonaty od 1983 r. z Anną Godlewską. Ma dwie córki. Mieszka w Glinojecku.

</doc>
<doc id="2624445" url="https://pl.wikipedia.org/wiki?curid=2624445" title="Drugi raz">
Drugi raz

Drugi raz – drugi solowy album studyjny Kasi Wilk, wydany 25 listopada 2011 roku przez wydawnictwo muzyczne Universal Music Polska. Album zawiera 14 premierowych kompozycji, a pierwszym singlem promującym płytę został utwór „Być może”. 
Kasia Wilk jest współkompozytorką muzyki i autorką wszystkich tekstów na płycie.
Lista utworów.
Opracowano na podstawie materiału źródłowego.

</doc>
<doc id="2624446" url="https://pl.wikipedia.org/wiki?curid=2624446" title="Szereg spektrochemiczny">
Szereg spektrochemiczny

Szereg spektrochemiczny – w chemii koordynacyjnej, sekwencja ligandów lub metali ułożonych w według rosnącej wartości Δ. Szeregi te są konsekwencją teorii pola krystalicznego i teorii pola ligandów. Powstały one jednak przed powstaniem TPK, dzięki badaniom widm Vis kompleksów metali przejściowych.
Szereg spektrochemiczny ligandów.
Szereg dla ligandów, został oparty na rosnącej wartości rozszczepienia orbitalu d 10 Dq. Przedstawia się on następująco:
I− &lt; Br− 2− &lt; SCN− &lt; Cl− NO3− &lt; N3− &lt; F− &lt; OH− &lt; C2O42− ≈ H2O &lt; NCS− &lt; py ≈ NH3 &lt; en ≈ EDTA &lt; bpy &lt; phen &lt; NO2− « PPh3 &lt; CN− ≈ CO
Na podstawie powyższego szeregu stwierdzono, że ligandy z lewej strony wykazują najsłabsze pole, co powoduje niewielkie rozszczepienie orbitalu d atomu centralnego, a w konsekwencji konfigurację wysokospinową (często paramagnetyki). Ligandy z prawej strony szeregu wywierają najsilniejsze pole, więc orbital d jest mocno rozszczepiony, a konfiguracja jest niskospinowa (często diamagnetyki).
Szereg spektrochemiczny metali.
Analogiczny szereg powstał dla metali przejściowych, gdzie Δ rośnie wraz ze zwiększaniem ładunku oraz w kierunku od góry do dołu w układzie okresowym. Przedstawia się następująco:
Mn2+ &lt; Ni2+ &lt; Co2+ &lt; Fe2+ &lt; V2+ &lt; Fe3+ &lt; Cr3+ &lt; V3+ &lt; Co3+ &lt; Mn4+ &lt; Rh4+ &lt; Pd4+ &lt; Ir4+ &lt; Pt4+

</doc>
<doc id="2624447" url="https://pl.wikipedia.org/wiki?curid=2624447" title="José Laiolo">
José Laiolo

José Laiolo (ur. ? – zm. ?) - argentyński piłkarz, grający podczas kariery na pozycji pomocnika.
Kariera klubowa.
José Laiolo podczas piłkarskiej kariery występował w Rosario Central, River Plate i Atlancie Buenos Aires. Z Rosario dwukrotnie wygrał lokalną Liga Rosarina de Fútbol w 1915 i 1916.
Kariera reprezentacyjna.
W reprezentacji Argentyny José Laiolo występował w latach 1916-1919. W reprezentacji zadebiutował 15 sierpnia 1916 w wygranym 2-1 meczu z Urugwajem, którego stawką było Copa Lipton. Był to udany debiut, gdyż Laiolo w 80 min. ustalił wynik meczu.
W 1919 był w kadrze na Mistrzostwa Ameryki Południowej. Na turnieju w Rio de Janeiro wystąpił w meczu z Urugwajem. Ostatni raz w reprezentacji Laiolo wystąpił 1 czerwca 1919 w zremisowanym 3-3 meczu z Brazylią, którego stawką było Copa Roberto Cherry. Było udane pożegnanie, gdyż Laiolo w 84 min. ustalił wynik meczu. Ogółem w barwach "albicelestes" wystąpił w 5 meczach, w których zdobył 2 bramki.

</doc>
<doc id="2624449" url="https://pl.wikipedia.org/wiki?curid=2624449" title="Stany Zjednoczone na Letnich Igrzyskach Olimpijskich Młodzieży 2010">
Stany Zjednoczone na Letnich Igrzyskach Olimpijskich Młodzieży 2010

Stany Zjednoczone na Letnich Igrzyskach Olimpijskich Młodzieży 2010 w Singapurze reprezentowało 82 sportowców w 19 dyscyplinach.
Skład kadry.
Koszykówka.
Drużyna chłopców - 4. miejsce
Drużyna dziewcząt - 3. miejsce brązowy medal
Lekkoatletyka.
Chłopcy
Dziewczęta
Pływanie.
Chłopcy
Dziewczęta
Składy mieszane
Siatkówka.
Drużyna dziewcząt - 2. miejsce srebrny medal
Taekwondo.
Chłopcy
Dziwczęta
Triathlon.
Chłopcy
Dziwczęta
Zapasy.
Styl dowolny
Styl klasyczny

</doc>
<doc id="2624450" url="https://pl.wikipedia.org/wiki?curid=2624450" title="Krakovo">
Krakovo

Krakovo (Krakovsko predmestje tł. "krakowskie przedmieście") – część dzielnicy Trnovo, należąca do największych atrakcji turystycznych Lublany i najstarszych części miasta, posiadająca zabytki z czasów rzymskich.
Historia.
Na terenie Krakova znajduje się rzymski mur graniczny (Rimski Zid), pozostałości rzymskich mozaik i złożonego systemu grzewczego, który wyróżnia się jako jedna z atrakcji tego miejsca, a także świadczy o starożytnej, przedsłowiańskiej historii tego terenu (Lublana powstała na miejscu rzymskiej Emony zburzonej przez Hunów). Nazwa Krakovo ma pochodzić od słoweńskiego słowa "kraka" (odnoga rzeki – współczesne słoweńskie "krak" to "ramię, ręka", chorwackie "kraka" "ramię, gałąź", serbskie i bułgarskie "крак"/"krak" – "noga" – od ps. postaci "*krokъ"/"*korkъ" – "noga" (&gt; stąpnięcie &gt; krok) – stąd polskie: krok, krocze, okrakiem, krokiew, "coś co jest między czymś, wchodzi między coś rozdwojonego, rozwidlonego, rozdzielonego; miejsce między odnogami rozwidlenia" i/lub "*kr̥k" – "rozwidlenie (stałe, naturalne), przedmiot rozwidlony" – według Jerzego Nalepy nazwa Kraków ma identyczną etymologię) i dowodzić rybackiego pochodzenia wsi o tej nazwie, nazwa pojawia się w 1450 r. "de Krakaw". Najstarsze zachowane dokumenty dotyczące Krakova pochodzą z lat 1271, 1277 i 1280 roku, kiedy Krzyżacy zakupili 6 gospodarstw obok rzeki. Wtedy Krakovo było osadą służebną zaopatrującą w świeżą rybę Lublanę. Zgodnie z przywilejem tylko oni mieli prawo do połowu ryb w Lublanicy i dostarczania ich do włodarzy miasta. W 1490 r. urzędowo podzielono Krakovo na górne i dolne (obecna ulica Klazdena). Obecnie głównie dolna część nadal prezentuje swoje oryginalne walory i charakter. Pierwsze dokumenty podające liczbę domostw i mieszkańców pochodzą z 1788 r.: było tam 81 budynków i 617 mieszkańców (całe miasto Lublana liczyło 938 budynków i 10047 mieszkańców) Przed oblężeniem tureckim w 1472 r. zburzonych zostało większość domów leżących poza murami miasta, w tym Krakova, tak by Turcy nie mogli z nich korzystać, o czym świadczy dokument z 1471 roku, przechowywany w Archiwum Historycznym w Lublanie, w którym cesarz Fryderyk III Habsburg nakazuje burzenie podmiejskich domostw.
Atrakcje.
Zewnętrzny wygląd Krakova niewiele zmienił się od stuleci, uwagę turystów przyciągają m.in. liczne ogrody i ogródki działkowe często pochodzące jeszcze ze średniowiecza, na szczególne polecenie zasługuje "ogród Jakopiča" (Jakopičev vrt) należący niegdyś do Riharda Jakopiča (1869-1943) najsłynniejszego słoweńskiego impresjonisty.
Do atrakcji tego miejsca należą m.in.:

</doc>
<doc id="2624451" url="https://pl.wikipedia.org/wiki?curid=2624451" title="Operacja Przywrócić Nadzieję">
Operacja Przywrócić Nadzieję

Operacja Przywrócić Nadzieję () – nazwa operacji humanitarnej, prowadzonej od 9 grudnia 1992 roku do maja 1993 roku w Mogadiszu. Głównym celem operacji było zabezpieczenie dostaw humanitarnych i ich dystrybucja wśród mieszkańców Somalii.
Przyczyny i przygotowania do operacji.
W wyniku kradzieży żywności przez milicję Mohameda Farraha Aidida zmarło około 500 tys. Somalijczyków. Pomysł na operację wojskową, zabezpieczającą rozdział żywności powstał w ONZ. Prezydent Stanów Zjednoczonych George H.W. Bush wahał się z przyjęciem propozycji i przeprowadzeniem misji. Działanie militarne wydawało się wówczas jedynym rozwiązaniem, które mogło zabezpieczyć organizację pomocy humanitarnej. 3 grudnia 1992 roku uchwalono Rezolucję Rady Bezpieczeństwa nr 794, która upoważniła państwa członkowskie do podjęcia wszelkich działań w celu stworzenia odpowiednich i bezpiecznych warunków dla operacji humanitarnej w Somalii.
Przebieg.
Operacja pod kryptonimem Przywrócić Nadzieję, z mandatem Rady Bezpieczeństwa ONZ, rozpoczęła się 9 grudnia 1992 roku lądowaniem na plażach niedaleko Mogadiszu jednostek amerykańskiej piechoty morskiej. Misję podzielono na dwa etapy. W pierwszym etapie wojsko miało przejąć kontrolę nad lotniskami, portami i drogami w celu dokonania bezpiecznego rozładunku i dystrybucji pomocy humanitarnej. W drugiej części misji armia ONZ miała przywrócić funkcjonowanie państwa i doprowadzić do pogodzenia skłóconych frakcji politycznych, aby powstał rząd jedności narodowej.
Do przeprowadzonych zadań powołano siły UNITAF, w skład których weszło ok. 37 tys. żołnierzy spośród 24 państw. W operacji wzięli udział żołnierze z Arabii Saudyjskiej, Australii, Belgii, Botswany, Egiptu, Francji, Grecji, Indii, Kanady, Kuwejtu, Maroko, Niemiec, Norwegii, Nowej Zelandii, Pakistanu, Stanów Zjednoczonych, Szwecji, Tunezji, Turcji, Wielkiej Brytanii, Włoch, Zimbabwe i Zjednoczonych Emiratów Arabskich. Większość żołnierzy pochodziła ze Stanów Zjednoczonych. Żołnierzy rozmieszczono w środkowej i południowej Somalii, obejmując w ten sposób około 40% powierzchni państwa.
W grudniu 1992 roku powołano wojskowe centrum operacyjne CMOC ("Civil-Military Operations Center"). Głównym zadaniem CMOC stała się koordynacja wojsk i organizacji humanitarnych w celu sprawnego i bezpieczeństwa przekazania pomocy humanitarnej dla Somalijczyków.
3 marca 1993 roku Sekretarz Generalny ONZ przedstawił sprawozdanie zalecające przekształcenie UNITAF do UNOSOM II. Operacja zakończyła się 4 maja 1993 roku.
Ocena operacji.
Różnie ocenia się wynik operacji.
Niektórzy uważają wynik operacji za sukces, ponieważ żywność trafiła do potrzebujących. Siły pokojowe przywróciły do funkcjonowania 107 posterunków policji oraz przeszkoliły i powołały do służby 6737 policjantów. Siły ONZ przyczyniły się do powołania sądów w ośmiu regionach i 26 dystryktach. Przeszkolono również 311 pracowników sądów oraz około 700 pracowników więziennych.
Z drugiej strony interwencję uważa się za porażkę, gdyż w wyniku złej koordynacji działań oraz zbyt dużej pewności siebie amerykańskich dowódców zginęło wielu żołnierzy (głównie amerykańskich). Podczas operacji zginęło 43 wojskowych z USA. Siły pokojowe nie pokonały wszystkich frakcji w Somalii, nie namówiły skłóconych ugrupowań politycznych do współpracy oraz nie doprowadziły do zaprowadzenia porządku i bezpieczeństwa, przez co druga część operacji zakończyła się niepowodzeniem. Amerykańska opinia publiczna zniechęciła się do angażowania się w tego rodzaju działania. Decyzję o wycofaniu wojsk podjął nowy prezydent USA, Bill Clinton.
„Bieg po kawałek chleba”.
Jednym z symboli operacji Przywrócić Nadzieję stało się zdjęcie zrobione przez francuskiego fotoreportera Joël Robine’a. „Bieg po kawałek chleba” przedstawia małego chłopca biegnącego z chlebem oraz francuskiego legionistę pilnującego konwoju z pomocą humanitarną. Zdjęcie uhonorowano nagrodą World Press Photo of the Year w kategorii „Children’s Award” (tłum. nagroda dzieci) za 1992 rok.

</doc>
<doc id="2624452" url="https://pl.wikipedia.org/wiki?curid=2624452" title="Operacja Restore Hope">
Operacja Restore Hope



</doc>
<doc id="2624453" url="https://pl.wikipedia.org/wiki?curid=2624453" title="Kiejkuty">
Kiejkuty



</doc>
<doc id="2624454" url="https://pl.wikipedia.org/wiki?curid=2624454" title="Operacja Podtrzymać Nadzieję">
Operacja Podtrzymać Nadzieję



</doc>
<doc id="2624455" url="https://pl.wikipedia.org/wiki?curid=2624455" title="Operacja Continue Hope">
Operacja Continue Hope



</doc>
<doc id="2624458" url="https://pl.wikipedia.org/wiki?curid=2624458" title="Wiecie, jak jest...">
Wiecie, jak jest...

Wiecie, jak jest... (ang. "It's Like, You Know", 1999-2000) – amerykański serial komediowy stworzony przez Petera Mehlmana.
Światowa premiera serialu odbyła się 24 marca 1999 roku na antenie ABC. Na kanale miało zostać wyemitowane 26 odcinków, ale zostało wyemitowanych 19 odcinków. Ostatni odcinek został wyemitowany 5 stycznia 2000 roku. W Polsce serial nadawany był na kanale TVN 7.
Opis fabuły.
Serial opowiada o nowojorskim dziennikarzu – Arthura Garmenta, który przyjeżdża z Nowego Jorku do Los Angeles w poszukiwaniu materiału do swojej nowej książki.
Obsada.
i inni

</doc>
<doc id="2624460" url="https://pl.wikipedia.org/wiki?curid=2624460" title="Młodzieżowe mistrzostwa NACAC w lekkoatletyce">
Młodzieżowe mistrzostwa NACAC w lekkoatletyce

Młodzieżowe mistrzostwa NACAC w lekkoatletyce – zawody lekkoatletyczne organizowane co dwa lata dla zawodników do lat 23 pod auspicjami North America, Central America and Caribbean Athletic Association począwszy od roku 2000.
W dwóch pierwszych edycjach mistrzostw startowali zawodnicy do lat 25. Począwszy od zawodów w Sherbrooke w roku 2004 w mistrzostwach biorą udział tylko młodzieżowcy (zawodnicy w wieku od 20 do 22 lat). 

</doc>
<doc id="2624465" url="https://pl.wikipedia.org/wiki?curid=2624465" title="Aerofłot-Nord">
Aerofłot-Nord



</doc>
<doc id="2624467" url="https://pl.wikipedia.org/wiki?curid=2624467" title="Noémie Lenoir">
Noémie Lenoir

Noémie Lenoir (ur. 19 września 1979 roku) – francuska modelka.
Noémie na wybiegu zadebiutowała w 1997 roku we Francji. Podpisała kontrakt z paryskim oddziałem agencji Elite. Na początku swej kariery chodziła na wybiegach u: Copperwheat Blundel, Ralpha Laurena, Susan Lazar, Very Wang. Wkrótce jej potencjał został zauważony przez międzynarodowe oddziały agencji Elite. Podpisała kontrakty w: Barcelonie, Mediolanie, Nowym Jorku, Los Angeles i Kapsztadzie, a niedługo potem z agencjami w Londynie, Wiedniu, Zurychu i Hamburgu. Z początkiem roku 1999 zaczęła prezentować kolekcje najlepszych projektantów i domów mody na świecie, jak: Emanuel Ungaro, Yves Saint Laurent, Sonia Rykiel, Óscar de la Renta. Później grono to poszerzyło się o dom mody Christian Dior oraz innych projektantów: Jean-Paul Gaultier, Vivienne Westwood, Elie Saab. Noémie wielokrotnie ozdabiała okładki renomowanych magazynów mody, m.in.: francuskie wydania Cosmopolitan i Vogue oraz tureckie wydanie Madame Figaro. 
Grała też w filmie .

</doc>
<doc id="2624473" url="https://pl.wikipedia.org/wiki?curid=2624473" title="Zemsta tygrysa z Shaolin">
Zemsta tygrysa z Shaolin

Zemsta tygrysa z Shaolin (oryg. tytuł Shao Lin mu ren xiang) – hongkoński film akcji z elementami sztuk walk z 1976 roku w reżyserii Chi-Hwa Chen.
Film zarobił 476 951 dolarów hongkońskich w Hongkongu.
Fabuła.
Młody chłopak jest świadkiem zabójstwa ojca dokonanego przez reprezentującego nieznany styl walki zabójcy. Chłopak przyłączył się do Klasztoru Szaolin, gdzie zdobywa umiejętności i poznaje techniki walki. Na koniec odbywa test podczas którego ma pokonać drewnianych przeciwników. Po czym dowieduje się, że zbuntowany uczeń klasztoru zaatakuje mnichów.
Obsada.
Źródło: Filmweb

</doc>
<doc id="2624474" url="https://pl.wikipedia.org/wiki?curid=2624474" title="Kłosy Ukraińskie">
Kłosy Ukraińskie

Kłosy Ukraińskie – dwutygodnik ilustrowany. Polskie czasopismo polityczne i literackie pod kierownictwem J. Ursyna, wydawany w Kijowie od roku 1913 do 1917.

</doc>
<doc id="2624475" url="https://pl.wikipedia.org/wiki?curid=2624475" title="Shao Lin mu ren xiang">
Shao Lin mu ren xiang



</doc>
<doc id="2624480" url="https://pl.wikipedia.org/wiki?curid=2624480" title="Wczoraj jak dziś">
Wczoraj jak dziś

Wczoraj jak dziś (ang. "Do Over", 2002) – amerykański serial komediowy stworzony przez Kenny'ego Schwartza i Ricka Wienera. Wyprodukowany przez 3 Hounds Productions, Littlefield Company, MHS Productions i Paramount Network Television Productions.
Jego światowa premiera odbyła się 19 września 2002 roku na antenie The WB. Na kanale miało zostać wyemitowane 15 odcinków, jednakże zostało wyemitowanych 11 odcinków. Emisja zakończyła się 5 grudnia 2002 roku. W dniu 17 września 2008 roku na brytyjskim kanale Channel 4 zostały pokazane cztery dotąd niewyemitowane odcinki serialu. W Polsce serial nadawany był na kanale TVN 7.

</doc>
<doc id="2624482" url="https://pl.wikipedia.org/wiki?curid=2624482" title="Krakowo (obwód samarski)">
Krakowo (obwód samarski)

Krakowo (ros. Краково) - wieś w Rosji, w obwodzie samarskim, w rejonie krasnojarskim.

</doc>
<doc id="2624484" url="https://pl.wikipedia.org/wiki?curid=2624484" title="Środkowoazjatycki Uniwersytet Państwowy">
Środkowoazjatycki Uniwersytet Państwowy



</doc>
<doc id="2624485" url="https://pl.wikipedia.org/wiki?curid=2624485" title="Gretha Cavazzoni">
Gretha Cavazzoni

Gretha Cavazzoni (ur. w 1974 roku w Modenie) – włoska modelka.
Gretha w 1987 roku wzięła udział w konkursie modelek "Look Of The Year" organizowanym przez agencję Elite. Po tym konkursie szybko uznano, że twarz Grethy jest bardzo podobna do twarzy innej supermodelki - Lindy Evangelisty, przez co nadano jej przydomek "Baby Linda". Dzięki temu początki Grethy w zawodzie modelki nie należały do trudnych. Bardzo szybko przebiła się na rynek międzynarodowy, podpisała kontrakty z agencjami modelek w: Mediolanie, Nowym Jorku i Paryżu. Nim skończyła osiemnaście lat pojawiła się na okładkach najbardziej prestiżowych magazynów mody, jak choćby: Cosmopolitan i GQ. Ozdabiała pokazy mody najwybitniejszych projektantów i domów mody na świecie: Christian Dior, Emanuel Ungaro, Givenchy, Chloé, Gai Mattiolo, Gres, Hervé Leger, Jacques Fath, John Galliano, Jerome L'Huillier, Laura Biagiotti, René Lang, Vivienne Westwood. Wzięła udział w kampaniach reklamowych takich firm jak: Watters and Watters, Covergirl, Sephora i Shiseido.

</doc>
<doc id="2624486" url="https://pl.wikipedia.org/wiki?curid=2624486" title="M-1 Global">
M-1 Global

M-1 Global (dawniej M-1 Mixfight Championship) − rosyjska organizacja mieszanych sztuk walki (MMA) założona w 1998 roku z siedzibami w Amsterdamie oraz Petersburgu. Prezesem organizacji jest Wadim Finkelsztejn, a współwłaścicielem Fiodor Jemieljanienko.
Historia.
Początkowo M-1 organizowało gale na terenie Petersburga. Głównym formatem rozgrywek były turnieje cztero- lub ośmioosobowe, z których byli wyłaniani mistrzowie. Do 2004 walki odbywały się w ośmiokątnej klatce. W 2008 roku została po raz pierwszy zorganizowana gala poza granicą Rosji (Holandia). Kolejne lata to ekspansja rosyjskiej organizacji na świat m.in. Hiszpanię, Japonię, Koreę Południową, Niemcy, USA, Brazylię czy Chiny stając się rozpoznawalną marką na świecie.
Od 2007 M-1 kilkukrotnie współpracowało przy organizacji dużych gal m.in. ze Strikeforce czy DREAM.
W M-1 Global swoje kariery rozpoczynali m.in. Andrej Arłouski, Aleksiej Olejnik, Gilbert Yvel, Andriej Siemionow, Amar Sułojew czy Ibragim Magomiedow.
Na rosyjskich galach toczyło walki wielu Polaków m.in. byli mistrzowie tejże organizacji Rafał Moks i Damian Grabowski, zwycięzca turnieju M-1 Grand Prix 2013 oraz mistrz wagi ciężkiej Marcin Tybura, pretendenci do pasów mistrzowskich Marcin Zontek i Tomasz Narkun oraz wieloletni zawodnik KSW Łukasz Jurkowski.
Aktualnie walki toczone są w ringu bokserskim lub jego ośmiokątnej wersji. Gale są transmitowane w internecie na oficjalnej stronie organizacji po uprzednim opłaceniu miesięcznej subskrypcji.
M-1 Selection.
Gale typu "Selection" były cyklem mniejszych gal i turniejów organizowanych w latach 2010-2011 które miały za zadanie wyłaniać nowe gwiazdy mieszanych sztuk walki oraz mistrzów M-1. Zorganizowano serie gal podzielonych na strefy: wschodnioeuropejską, zachodnioeuropejską i amerykańską z których wyłoniono po szeregu eliminacji pretendentów do inauguracyjnych pasów mistrzowskich w poszczególnych kategoriach wagowych.
M-1 Challenge.
Cykl większych gal na których początkowo rywalizowały ze sobą drużyny z różnych krajów (pięciu zawodników w każdej drużynie). W pierwszym sezonie wystartowało dziewięć drużyn podzielone na dwie grupy:
W drugim sezonie wystartowało szesnaście drużyn podzielonych na cztery grupy:
Drużyny z poszczególnych grup z najlepszym bilansem zwycięstw drużynowych oraz indywidualnych spotykały się w finale (sezon pierwszy) lub wcześniej w półfinale i na koniec w finale (sezon drugi).
Tryumfatorzy.
W 2010 roku format "Challenge" został zmieniony z rywalizacji drużynowych na standardowe pojedyncze pojedynki na których były toczone do 2011 finały turniejów z cyklu "Selection" oraz aktualnie pojedynki mistrzowskie w poszczególnych kategoriach wagowych przez co stał się głównym cyklem organizacji.
M-1 Fighter.
M-1 Global współprodukcje wraz z rosyjskim kanałem telewizyjnym Bojec (Боец) reality show pt. „M-1 Fighter”. Program ten ma za zadanie wyłonić z szeregu eliminacyjnych turniejów najlepszych zawodników z poszczególnych kategorii wagowych. Nagrodą główną za wygranie programu jest kontrakt z organizacją M-1 Global.
M-1 Medieval.
Jest to cykl turniejów walk rycerskich w formule full-contact które odbywają się na galach M-1 między pojedynkami MMA. Zawodnicy są ubrani w zbroje rycerskie, uzbrojeni w nienaostrzone miecze, oraz tarcze. Poza ciosami mieczem oraz tarczą, zawodnicy-rycerze mogą używać m.in. kopnięć, podcięć, rzutów i obaleń. Walki nie są reżyserowane. Tak jak w MMA prowadzone są również oficjalne rankingi i rekordy zawodników.
M-1 Grand Prix.
Od 2013, okazjonalnie organizowane są turnieje w poszczególnych kategoriach wagowych, zwane "Grand Prix". Startują w nich głównie utytułowani zawodnicy oraz mistrzowie M-1.

</doc>
<doc id="2624488" url="https://pl.wikipedia.org/wiki?curid=2624488" title="Ceba">
Ceba

Częstochowskie Zakłady Przemysłu Bawełnianego „Ceba” w Częstochowie – byłe przedsiębiorstwo przemysłowe w Częstochowie. Produkowało przędzę i tkaniny z bawełny. Przed I wojną światową największa fabryka w mieście i jedna z największych w Królestwie Kongresowym. Obecnie w zakładach „Ceby” działa firma „Polontex”. Fabryka znajduje się w dzielnicy Ostatni Grosz.
Historia.
Początek zakładom dała inicjatywa budowy fabryki włókienniczej przez Władysława Kronenberga w 1882 roku. Po sprzedaniu jej austriackiej firmie „Hielle i Dietrich” została uruchomiona w 1885 roku pod nazwą „Błeszno” i produkowała przędzę jutową i worki. W 1900 roku stała się własnością francuskiej spółki akcyjnej „Societe Textille „La Czenstochovienne” (Towarzystwo Przędzalnicze „Częstochowianka”) z siedzibą w Roubaix. Spółka rozbudowała fabrykę, rozszerzając wydatnie asortyment jej wyrobów. W 1902 roku rozbudowano fabrykę i uruchomiono zakłady bawełniane. W 1928 roku wstrzymano na pewien czas produkcję z powodu braku zbytu. W okresie okupacji niemieckiej (1939-1945) znajdowała się pod zarządem powierniczym. Po usunięciu zniszczeń wojennych przedsiębiorstwo przeszło pod zarząd państwowy, a po upaństwowieniu przyjęło kolejną nazwę: Zakłady Przemysłu Bawełnianego w Częstochowie. W końcu lat 40. XX wieku zakłady miały swe oddziały w Kamienicy Polskiej i Zawierciu. W okresie modernizacji zlikwidowano tkalnię jutową, a zakłady przemianowano na Częstochowskie Zakłady Przemysłu Bawełnianego w Częstochowie, którym w 1957 roku nadano imię Zygmunta Modzelewskiego. W latach 1966–1967 sprowadzono do „Ceby” maszyny zakupione w ZSRR. Cz.Z.P.B. „Ceba” produkowały przędzę bawełnianą oraz tkaniny bawełniane: surowe i gotowe. W latach 1991–1994 zostały zlikwidowane.
W XXI wieku w murach fabryki działa firma włókiennicza Polontex S.A. z Poraja, producent firan i obrusów.
Klub sportowy Częstochowianka.
Przy fabryce powstała drużyna piłkarska, która od 1906 r. rozgrywała regularne spotkania. W 1909 roku zawiązał się pierwszy częstochowski klub piłkarski pod nazwą Towarzystwo Footballowe Częstochowianka. W latach 1910-1911 do klubu trafili byli zawodowi zawodnicy angielskich klubów Notthingham Forest i Manchesteru City. Bramkarz Manchesteru City Frank Smalay został trenerem zespołu. W 1911 r. drużyna wygrała z zespołem złożonym z pracowników fabryki Peltzer et Fils. Tego samego roku zespół przegrał 3ː1 w Radomsku z drużyną piotrkowskiej Manufaktury. Kilka tygodni później wygrał w Piotrkowie 5ː1 z Hutą Szkła Hortensja. W 1914 roku piłkarze Częstochowianki zdobyli mistrzostwo Częstochowy, po czym 7 lipca 1914 r. przegrali 2ː0 z Towarzystwem Sportowym Union z Sosnowca. 30 maja 1915 r. drużyna zwyciężyła 3ː1 z zespołem Korona złożonym z uczniów byłego rosyjskiego rządowego Gimnazjum w Częstochowie.
W 1936 r. pracownicy fabryki założyli koło sportowe składające się z sekcji kolarskiej, piłki nożnej, bokserskiej i lekkoatletycznej. W 1937 r. klub włączył do siebie K. S. „Dąbianka” oraz jej piłkarzy co pozwoliło w latach 1937 – 1939 walczyć w klasie C, B oraz o wejście do klasy A. W 1959 roku juniorki sekcji żeńskiej piłki siatkowej „Częstochowianki” zdobyły tytuł Mistrzyń Śląska oraz wywalczyły srebrny medal Mistrzostw Polski. W latach 60. XX w. drużyna siatkarska kobiet występowała w I lidze.

</doc>
<doc id="2624490" url="https://pl.wikipedia.org/wiki?curid=2624490" title="Nieustraszona hiena">
Nieustraszona hiena

Nieustraszona hiena lub Zemsta smoka (oryg. tytuł Xiao quan guai zhao) – hongkoński-południowokoreański film akcji z 1979 roku w reżyserii Jackiego Chana i Kennetha Tsanga.
Film zarobił 5 445 536 dolarów hongkońskich w Hongkongu.
Fabuła.
Shing Lung (Jackie Chan) żyje z dziadkiem (James Tien), który uczy go kung-fu. Ojciec ostrzegł go by nie pokazywał swoich umiejętności, Lung nie słuchał go jednak dlatego często wdaje się w bijatyki. Dziadek zostaje zamordowany a Lung będzie chciał dokonać zemsty.
Obsada.
Źródło: Filmweb

</doc>
<doc id="2624491" url="https://pl.wikipedia.org/wiki?curid=2624491" title="Zemsta smoka">
Zemsta smoka



</doc>
<doc id="2624493" url="https://pl.wikipedia.org/wiki?curid=2624493" title="Xiao quan guai zhao">
Xiao quan guai zhao



</doc>
<doc id="2624497" url="https://pl.wikipedia.org/wiki?curid=2624497" title="SM48">
SM48



</doc>
<doc id="2624500" url="https://pl.wikipedia.org/wiki?curid=2624500" title="Graniczna (dopływ Skotawy)">
Graniczna (dopływ Skotawy)

Graniczna (niem. "Grenzbach" lub "Grenz Bach") – struga w Polsce, w województwie pomorskim, w powiecie słupskim, w gminie Dębnica Kaszubska, na Wysoczyźnie Polanowskiej, w otulinie Parku Krajobrazowego „Dolina Słupi”, o długości 10,7 km, będąca prawostronnym dopływem Skotawy. W latach 2008-2009 stwierdzono w nim obecność pstrąga potokowego, szczupaka pospolitego, okonia pospolitego i ciernika.
Polska nazwa "Graniczna" została nadana 1 października 1948 zgodnie z Rozporządzeniem Ministrów Administracji Publicznej i Ziem Odzyskanych z dnia 1 października 1948 r. o przywróceniu i ustaleniu urzędowych nazw miejscowości, zastępując niemieckie "Grenzbach" lub "Grenz Bach".
Położenie.
Struga przepływa przez obszar gminy Dębnica Kaszubska. Początek bierze ok. 1 km na północ od północnych zabudowań wsi Borzęcino, na wysokości ok. 78 m n.p.m. Zgodnie z ewidencją gruntów i budynków odcinek źródłowy położony jest w obrębie ewidencyjnym Brzeziniec, dalej na znacznej swej długości stanowi granicę pomiędzy obrębami: Brzeziniec i Łabiszewo, Łabiszewo i Dobieszewo, Dobieszewo i Podole Małe, Podole Małe i Żarkowo, Żarkowo i Dobra, Dobra i Dębnica Kaszubska Leśnictwo oraz Dębnica Kaszubska Leśnictwo i Gogolewo. Uchodzi prawobrzeżnie do Skotawy, ok. 2 km na południowy wschód od zabudowań Żarkowa, na wysokości 61,2 m n.p.m.
W podziale kraju na regiony fizycznogeograficzne ciek jest położony na obszarze mezoregionu Wysoczyzna Polanowska, będącego częścią makroregionu Pojezierze Zachodniopomorskie. Mezoregion ten zaliczany jest do typu wysoczyzn młodoglacjalnych w większości o charakterze gliniastym, falistym lub płaskim.
Leży w granicach otuliny Parku Krajobrazowego „Dolina Słupi”.
Hydrologia.
Struga ma długość ok. 10,7 km. W środkowym biegu ma ok. 1,5 m szerokości i średnią głębokość 0,3 m. W podziale na jednolite części wód powierzchniowych zlewnia cieku wchodzi w skład większej jednostki o nr RW20002347266.
Ichtiofauna.
W strudze w latach 2008-2009 stwierdzono występowanie pstrąga potokowego ("Salmo trutta" m. "fario"), szczupaka pospolitego ("Esox lucius"), okonia pospolitego ("Perca fluviatis") i ciernika ("Gasterosteus aculeatus"), którego populacja znacząco się zmniejszyła od 1998. W latach 1998-1999 wyłowiono 96 ryb tego gatunku, natomiast w latach 2008-2009 już tylko 15. Wzrosła jednak liczba odłowionych pstrągów potokowych – z 3 do 11. Zupełnie zniknął cierniczek północny ("Pungitius pungitius"), którego w latach 2003-2004 zaobserwowano 12 sztuk. Struga objęta jest bezwzględnym zakazem wędkowania. W okresie od 1 października do 31 grudnia stanowi obręb ochronny.
Gospodarka.
Graniczna poprzez rów melioracyjny jest odbiornikiem oczyszczonych ścieków z oczyszczalni w Borzęcinie, wykorzystującej mechaniczno-biologiczny sposób usuwania nieczystości. Woda spływająca do cieku w 2008 charakteryzowała się chemicznym zapotrzebowaniem tlenu rzędu 56,0 mg/l oraz pięciodobowym biochemicznym zapotrzebowaniem tlenu wynoszącym 29,5 mg/l. Zawiesina ogólna stanowiła 33,0 mg/l.
Ciek wymieniony jest w Rozporządzeniu Rady Ministrów z dnia 17 grudnia 2002 r. w sprawie śródlądowych wód powierzchniowych lub części stanowiących własność publiczną jako istotny dla regulacji stosunków wodnych na potrzeby rolnictwa.
Dolina strugi, obok doliny Skotawy, jest miejscem najszybszego rozprzestrzeniania się torfów w gminie Dębnica Kaszubska. Wzdłuż cieku położone są łąki wilgotne, stanowiące jeden z największych tego typu zbiorowisk roślinnych na obszarze gminy.

</doc>
<doc id="2624501" url="https://pl.wikipedia.org/wiki?curid=2624501" title="Turner Network Television">
Turner Network Television



</doc>
<doc id="2624502" url="https://pl.wikipedia.org/wiki?curid=2624502" title="Szereg nefeloauksetyczny">
Szereg nefeloauksetyczny

Szereg nefeloauksetyczny – sekwencja metali lub ligandów ułożonych według malejącej wartości parametru Racah (B). Termin pochodzi od greckich "aukse" – powiększanie i "nephele" – chmura. Szereg jest konsekwencją efektu nefeloauksetycznego, czyli osłabienia odpychania międzyelektronowego w kompleksach. Związana jest z tym delokalizacja elektronów d metalu na ligandy i częściowa kowalencyjność wiązań. Stosunek nefeloauksetyczny wyraża się wzorem:
gdzie:
Szeregi.
Wyznaczony eksperymentalnie szereg nefeloauksetyczny dla ligandów (w kolejności malejącej):
F− &gt; H2O &gt; en &gt; NCS− &gt; Cl− ≈ CN− &gt; Br− &gt; S2− ≈ I−
Warto zauważyć, że ligandy leżą w przybliżeniu zgodnie z malejącą elektroujemnością atomu donorowego. Ponadto można stwierdzić, że po lewej stronie szeregu znajdują się twarde zasady Lewisa, a po prawej – miękkie. Szereg nefeloauksetyczny dla metali, według malejącego parametru Racah w stosunku do wolnego jonu, przedstawia się następująco:
Mn2+ ≈ V2+ &gt; Ni2+ ≈ Co2+ &gt; Mo3+ &gt; Cr3+ &gt; Fe3+ &gt; Rh3+ ≈ Ir3+ &gt; Co3+ &gt; Mn4+ &gt; Pt4+ &gt; Pt6+

</doc>
<doc id="2624504" url="https://pl.wikipedia.org/wiki?curid=2624504" title="Pomnik Bartolomea Colleoniego w Warszawie">
Pomnik Bartolomea Colleoniego w Warszawie

Pomnik Bartolomea Colleoniego – konny posąg włoskiego kondotiera w służbie Republiki Weneckiej Bartolomea Colleoniego znajdujący się w Warszawie na dziedzińcu Pałacu Czapskich przy ul. Krakowskie Przedmieście 5.
Monument jest odlewem szczecińskiej kopii pomnika Bartolomea Colleoniego z 1475 roku znajdującego się w Wenecji.
Historia.
Historia warszawskiego monumentu ściśle wiąże się z kopią weneckiego pomnika wykonanego dla utworzonego w 1913 roku Muzeum Miejskiego w Szczecinie. Posąg był centralnym punktem zbioru kopii najsłynniejszych dzieł antycznych i renesansowych znajdujących się w sali kopułowej (obecnie siedziba Teatru Współczesnego). Posąg Colleoniego, jeden z najpiękniejszych pomników konnych okresu renesansu, był jednym z najcenniejszych eksponatów szczecińskiego muzeum.
Monument nie został zniszczony w czasie II wojny światowej. W czerwcu 1947 roku Zachodnio-Pomorski Komitet Odbudowy Warszawy w Szczecinie podarował posąg zrujnowanej stolicy. Podczas tworzenia nowego polskiego muzeum w Szczecinie uznano, że powinny się w nim znaleźć eksponaty związane ze sztuką polską, co było zgodne z ówczesną polityką historyczną władz Polski Ludowej mówiącą o prasłowiańskiej przeszłości Pomorza Zachodniego. Do stolicy, w zamian za pozyskane dzieła sztuki polskiej, przekazano posąg Colleoniego oraz kolekcję kopii rzeźb antycznych.
W 1948 roku, po pocięciu na fragmenty, monument został przewieziony do Warszawy. Pierwotnie znalazł się w zbiorach warszawskiego Muzeum Narodowego, pewien okres przeleżał także w magazynie Muzeum Wojska Polskiego. Pojawił się problem miejsca ustawienia obiektu, gdyż Bartolomeo Colleoni nie był związany z Warszawą. Wśród rozpatrywanych lokalizacji znalazły się m.in. skarpa warszawska na tyłach Muzeum Wojska Polskiego, plac przed gmachem Muzeum Narodowego oraz park na Powiślu.
W lipcu 1948 roku Komisja Pomnikowa funkcjonująca przy Wydziale Kultury i Sztuki Zarządu m.st. Warszawy podjęła decyzję, że pomnik należy postawić przed Akademią Sztuk Pięknych. Wcześniej, w 1946 roku, zapadła decyzja o przekazaniu ASP zniszczonego Pałacu Czapskich, którego odbudowa rozpoczęła się w 1948 i trwała do 1959 roku.
Wiosną 1950 roku monument, po złożeniu z części przez przedsiębiorstwo „Bracia Łopieńscy”, został ustawiony w rogu dziedzińca Pałacu Czapskich, przed jego głównym korpusem, od strony ul. Traugutta. Stanął na niskim betonowym cokole – inaczej niż oryginał w Wenecji, gdyż wielkość pałacowego dziedzińca nie pozwoliła na wyniesienie go na podobną wysokość. Kopia dzieła Verrocchia miała służyć studentom jako model.
Przez całą dalszą historię powojennej Warszawy pomnik był traktowany jako integralny element Akademii, wrastając w tradycje uczelni.
5 czerwca 1989 roku pomnik wpisano do rejestru zabytków.
Pierwsze próby odzyskania kolekcji, w skład której wchodził pomnik, podjęli członkowie NSZZ „Solidarność” Muzeum Narodowego w Szczecinie w 1981 roku. Od początku 1992 roku władze Szczecina kontynuowały te działania. W 2001 roku prezydent Szczecina wystąpił do prezydenta Warszawy o pomoc w odzyskaniu posągu (wymienione po wojnie między miastami dzieła sztuki powróciły do nich już wcześniej).
We wrześniu 2001 roku władze Warszawy i Szczecina podpisały umowę dotyczącą warunków zwrotu pomnika. Ustalono, że Akademia zwróci rzeźbę w zamian za ufundowanie jej odlewu. W celu pokrycia kosztów wykonania kopii (300 tys. zł), w Szczecinie rozpoczęto zbiórkę pieniędzy na ten cel.
W 2002 roku pomnik Colleoniego został ustawiony na szczecińskim placu Lotników, a w Warszawie w tym samym miejscu, gdzie wcześniej stała szczecińska kopia, ustawiono jej kopię. Kopia szczecińska jest galwanoplastyczna, a kopia warszawska – brązowa.
W 2004 roku Narodowy Bank Polski umieścił wizerunek warszawskiego posągu na rewersie monety dwustuzłotowej wybitej z okazji 100-lecia Akademii Sztuk Pięknych w Warszawie.

</doc>
<doc id="2624506" url="https://pl.wikipedia.org/wiki?curid=2624506" title="Appalachia">
Appalachia

Appalachia – hipotetyczny kontynent istniejący w późnej kredzie, od około 90 do 70 mln lat temu. Obejmował tereny stanowiące obecnie wschód Ameryki Północnej. Od Laramidii – odpowiadającej dzisiejszemu zachodowi Ameryki Północnej – oddzielało ją epikontynentalne Morze Środkowego Zachodu. Zajmowała powierzchnię około pięciokrotnie mniejszą od współczesnego kontynentu północnoamerykańskiego.

</doc>
<doc id="2624507" url="https://pl.wikipedia.org/wiki?curid=2624507" title="Love Letter (album Gackta)">
Love Letter (album Gackta)

Love Letter – piąty album studyjny japońskiego artysty Gackta, wydany 14 lutego 2005 roku w Japonii. Album został także wydany w koreańskiej wersji językowej pt. "Love Letter ~for Korean Dears~" 16 czerwca tego samego roku. Album "Love Letter" osiągnął 5 pozycję w rankingu Oricon i pozostał na listach przebojów przez 13 tygodni. Sprzedano egzemplarzy. 
Lista utworów.
Wszystkie utwory zostały skomponowane i napisane przez Gackt C.

</doc>
<doc id="2624508" url="https://pl.wikipedia.org/wiki?curid=2624508" title="Pomnik Bartolomea Colleoniego">
Pomnik Bartolomea Colleoniego



</doc>
<doc id="2624510" url="https://pl.wikipedia.org/wiki?curid=2624510" title="Love Letter">
Love Letter



</doc>
<doc id="2624513" url="https://pl.wikipedia.org/wiki?curid=2624513" title="Zwyczaj językowy">
Zwyczaj językowy



</doc>
<doc id="2624517" url="https://pl.wikipedia.org/wiki?curid=2624517" title="Uniwersytet w Halle">
Uniwersytet w Halle



</doc>
<doc id="2624521" url="https://pl.wikipedia.org/wiki?curid=2624521" title="Edward Kańczucki">
Edward Kańczucki

Edward Kańczucki (ur. 13 października 1882 w Czerniowcach, zm. wiosną 1940 w Charkowie) – pułkownik piechoty Wojska Polskiego, ofiara zbrodni katyńskiej.
Życiorys.
Urodził się 13 października 1882 w Czerniowcach, w ówczesnym Księstwie Bukowiny, w rodzinie Alojzego i Heleny ze Streckenbachów. W 1897 ukończył naukę w Szkole Realnej w Krakowie. Pełnił zawodową służbę wojskową w cesarskiej i królewskiej armii. Od 1901 pełnił służbę w Czeskim pułku piechoty nr 11 w Pradze. W 1910 został przeniesiony do Galicyjskiego pułku piechoty nr 15 we Lwowie. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. W 1917 jego oddziałem macierzystym był nadal pułk piechoty nr 15. W czasie służby w c. i k. armii awansował na kolejne stopnie w korpusie oficerów piechoty: kadeta (1 września 1901), podporucznika (1 listopada 1902), porucznika (1 maja 1909) i kapitana (1 sierpnia 1914).
W Wojsku Polskim dowodził 2 pułkiem Strzelców Podhalańskich. W 1920 pełnił służbę w Dowództwie Okręgu Generalnego „Kraków” w Krakowie. Na tym stanowisku 11 czerwca 1920 został zatwierdzony w stopniu podpułkownika piechoty ze starszeństwem z dniem 1 kwietnia 1920, w grupie „byłej armii austro-węgierskiej”. 12 grudnia 1920 przemawiał podczas uroczystego powitania 2 psp w Sanoku. W 1921 objął dowództwo 39 pułku piechoty Strzelców Lwowskich w Jarosławiu. 3 maja 1922 został zweryfikowany w stopniu pułkownika ze starszeństwem z dniem 1 czerwca 1919 i 110. lokatą w korpusie oficerów piechoty. 31 marca 1927 został zwolniony ze stanowiska dowódcy pułku i przeniesiony do Powiatowej Komendy Uzupełnień Kalisz „celem odbycia praktyki poborowej”. Jesienią 1927 został wyznaczony na stanowisko komendanta Powiatowej Komendy Uzupełnień Konin. W marcu 1929 został inspektorem poborowym w Dowództwie Okręgu Korpusu Nr II w Lublinie. Z dniem 31 października 1930 został przeniesiony w stan spoczynku. W 1934 pozostawał na ewidencji Powiatowej Komendy Uzupełnień Żywiec. Posiadał przydział mobilizacyjny do Oficerskiej Kadry Okręgowej Nr V. Był wówczas „przewidziany do użycia w czasie wojny”.
W czasie kampanii wrześniowej 1939 walczył w obronie Lwowa, dowodząc wschodnim odcinkiem obrony miasta. Po kapitulacji Lwowa przed Armią Czerwoną dostał się do niewoli sowieckiej. Przebywał w obozie w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
Postanowieniem nr 112-48-07 Prezydenta RP Lecha Kaczyńskiego z dnia 5 października 2007 roku został awansowany pośmiertnie do stopnia generała brygady. Awans został ogłoszony w dniu 9 listopada 2007 roku w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Upamiętnienie.
W ramach akcji „Katyń... pamiętamy” / „Katyń... Ocalić od zapomnienia”, Edward Kańczucki został uhonorowany poprzez zasadzenie Dęba Pamięci przy Szkole Podstawowej w Starych Komaszycach.

</doc>
<doc id="2624523" url="https://pl.wikipedia.org/wiki?curid=2624523" title="Nelson Ramos">
Nelson Ramos

Nelson Fernando Ramos Betancourt (ur. 23 listopada 1981 w Popayán) – kolumbijski piłkarz występujący na pozycji bramkarza, obecnie zawodnik Millonarios.
Kariera klubowa.
Ramos, znany z częstego zdobywania bramek z rzutów karnych, jest wychowankiem zespołu Deportivo Cali, jednak nigdy nie zdołał przebić się do pierwszej drużyny i profesjonalną karierę piłkarską rozpoczynał w Deportivo Pasto. Już w swoim debiutanckim sezonie – Apertura 2006 – wywalczył z Pasto pierwszy w historii klubu tytuł mistrza Kolumbii. Dzięki temu w 2007 roku mógł wziąć udział w Copa Libertadores, gdzie rozegrał dwa mecze, natomiast jego drużyna odpadła już w fazie grupowej. Szybko został podstawowym graczem ekipy i latem 2009 przeszedł do stołecznego zespołu La Equidad. Tam w roli pierwszego golkipera osiągnął wicemistrzostwo kraju w rozgrywkach Apertura 2010, co zaowocowało transferem do bardziej utytułowanej Amériki Cali, w której spędził sześć miesięcy.
Wiosną 2011 Ramos podpisał umowę z drużyną Millonarios FC. W tym samym sezonie wygrał z nią rozgrywki krajowego pucharu – Copa Colombia.
Kariera reprezentacyjna.
W 2011 roku Ramos został powołany przez selekcjonera Hernána Darío Gómeza do seniorskiej reprezentacji Kolumbii na rozgrywany w Argentynie turniej Copa América, awaryjnie zastępując kontuzjowanego w ostatniej chwili Davida Ospinę. Nie wystąpił wówczas w żadnym meczu kadry, pozostając trzecim bramkarzem ekipy po Neco Martínezie i Bréinerze Castillo, natomiast Kolumbijczycy odpadli w ćwierćfinale.

</doc>
<doc id="2624524" url="https://pl.wikipedia.org/wiki?curid=2624524" title="Nelson Fernando Ramos">
Nelson Fernando Ramos



</doc>
<doc id="2624525" url="https://pl.wikipedia.org/wiki?curid=2624525" title="Europejski Park Rzeźby">
Europejski Park Rzeźby

Europejski Park Rzeźby – park rzeźby w Pabianicach. 
Historia Parku.
Park został otwarty 5 czerwca 2011 roku i jest miejscem gdzie wystawa rzeźb artystów pochodzących z różnych stron świata sąsiaduje z polem golfowym. Przez Park przepływa rzeka Dobrzynka. Park jest dostępny dla zwiedzających bezpłatnie.
W 2011 roku w chwili otwarcia Parku znajdywało się w nim 10 rzeźb. Kolejne dzieła sztuki powstają podczas cyklicznych, corocznych plenerów rzeźbiarskich. Pierwszy plener – otwierający Park w 2011 roku – gościł rzeźbiarzy z Mołdawii, Szwecji, Meksyku, Włoch i Polski. Można w nim było zobaczyć dzieła: Hugo Arquimedesa, Alfonso Narvaeza, Iona Zderciuca, Elżbiety Olszewskiej, Georgija Labunina, Iwony Kulągowskiej, Zdzisława Liszewskiego oraz Bastiana Dextera.
W 2012 roku można było obejrzeć w Parku dwie prace Magdaleny Abakanowicz – grupę "Mutantów" oraz monumentalną "Głowę". W dniach 21 maja–2 czerwca 2012 w Europejskim Parku Rzeźby A&amp;A odbył się II Międzynarodowy Plener Rzeźbiarski zatytułowany "Drugie spotkania ze sztuką". Plener ten został objęty patronatem Marszałka województwa łódzkiego. Wzięło w nim udział czterech artystów: Miguel Angel Velit z Peru, Joni Younkins-Herzog z USA, Craig Usher z USA oraz Tomasz Koclęga z Polski. Cztery nowe rzeźby w Parku zostały uroczyście odsłonięte 3 czerwca 2012 roku. 22 maja 2012 w Parku odbył się I Plener Rzeźbiarski dla dzieci uczących się w pabianickich szkołach podstawowych. Jego głównym punktem były warsztaty rzeźbienia z gliny. W kolejnych latach w parku powstały cztery nowe rzeźby Jurija Makowlewa z Ukrainy, Jimmy'ego Dahlberga ze Szwecji, Gennadija - Pisareva i Kaji Kurowskiej z Ukrainy oraz Nicoli Losego z Włoch. Od 15 czerwca 2019 roku w ramach wystawy czasowej można podziwiać "Refleksję" - rzeźbę Tomasza Koclęgi przedstawiającą stylizowaną głowę, zatopioną do połowy w wodzie.
Rzeźby w Parku.
W Parku znajduje się 18 rzeźb:

</doc>
<doc id="2624526" url="https://pl.wikipedia.org/wiki?curid=2624526" title="Neza Nezahualcóyotl">
Neza Nezahualcóyotl



</doc>
<doc id="2624530" url="https://pl.wikipedia.org/wiki?curid=2624530" title="Starszy sierżant sztabowy">
Starszy sierżant sztabowy

Starszy sierżant sztabowy (st.sierż. szt.) – stopień wojskowy w Wojskach Lądowych, Siłach Powietrznych, Wojskach Specjalnych, także stopień służbowy w Służbie Więziennej, gdzie nadal występuje.
W Wojsku Polskim wprowadzony w 1967 roku. Odpowiadał starszemu bosmanowi sztabowemu w Marynarce Wojennej. W czasie II wojny światowej istniał tylko stopień starszy sierżant.
W 2004 stopień został zniesiony. Taki stopień natomiast istnieje jako stopień służbowy w Służbie Więziennej.
W Siłach Zbrojnych PRL należał do grupy podoficerów starszych.
Podoficerowie zawodowi, żołnierze rezerwy oraz osoby niepodlegające obowiązkowi służby wojskowej posiadający stopień wojskowy starszy sierżant sztabowy (starszy bosman sztabowy) zostali mianowani z dniem 1 stycznia 2014 roku na stopień młodszy chorąży (młodszy chorąży marynarki).
Oznaczenia.
Oznaczenie stopnia w Wojsku Polskim to dwie srebrne krokiewki i pasek na naramiennikach i otoku czapki; naramienniki obszyte matowosrebrną taśmą.
Zgodnie z przepisami ubiorczymi żołnierzy Wojska Polskiego z 1972 roku starszy sierżant sztabowy nosił na przodzie otoku czapki garnizonowej haftowaną bajorkiem oznakę w kształcie litery "V" skierowaną kątem w dół, o ramionach długości 3,3 cm i szerokości 5 mm, oraz drugi znak w kształcie litery "V", umieszczony wewnątrz w odstępie 2 mm. Na dole pasek długości 2,5 cm i szerokości 5 mm, bezpośrednio umieszczony poziomo pod znakiem litery "V",
Naramiennik obszyty wokół taśmą szerokości 8 mm z wyjątkiem wszycia przy rękawie; na naramiennikach wewnątrz obszycia – znak w kształcie litery "V" (krokiewka). Rozwarcie ramion krokiewki w kierunku guzika naramiennika – pod kątem 60 st; odległość od wszycia rękawa do wierzchołka krokiewki 2 cm. Drugi znak w kształcie litery "V", umieszczony wewnątrz w odstępie 4 mm, oraz bezpośrednio pod oznaką pasek poprzeczny, równoległy do wszycia rękawa .

</doc>
<doc id="2624532" url="https://pl.wikipedia.org/wiki?curid=2624532" title="Hipolit Wyżewski">
Hipolit Wyżewski

Hipolit Wyżewski (ur. w 1766 roku – zm. w 1813 roku) – wydawca Korrespondenta Warszawskiego Donoszącego Wiadomości Kraiowe y Zagraniczne w 1792 i 1793 roku, szambelan Stanisława Augusta Poniatowskiego, złożył akces do insurekcji kościuszkowskiej, członek wolnomularstwa.

</doc>
<doc id="2624534" url="https://pl.wikipedia.org/wiki?curid=2624534" title="Amy Davidson">
Amy Davidson

Amy Davidson (ur. 15 września 1979) – amerykańska aktorka.
Życiorys.
Wychowała się w środowisku akademickim. Jej ojciec był dyrektorem szkoły podstawowej Mirage, a matka była nauczycielką angielskiego. Jej rodzice zapisali ją na lekcje tańca i stała się członkiem Ruchu Tańca. Potem zaczęła pojawiać się w reklamach. Po pojawieniu się w filmie telewizyjnym "Prawda o Jane" i jednym z odcinków serialu "Potyczki Amy" zagrała wraz z Mary-Kate i Ashley Olsen w serii "Jak dwie krople wody" potem wystąpiła w komedii "Zwariowany świat Malcolma".
Życie osobiste.
Wzięła ślub z Kacy'm Lockwoodem w 2010 roku.

</doc>
<doc id="2624537" url="https://pl.wikipedia.org/wiki?curid=2624537" title="Schlierbach">
Schlierbach



</doc>
<doc id="2624538" url="https://pl.wikipedia.org/wiki?curid=2624538" title="Pomnik Bolesława Prusa w Warszawie">
Pomnik Bolesława Prusa w Warszawie

Pomnik Bolesława Prusa w Warszawie – pomnik Bolesława Prusa znajdujący się przy ul. Krakowskie Przedmieście w Warszawie.
Opis.
Pomysł wystawienia pomnika pisarzowi pojawił się w 1916 na łamach „Tygodnika Ilustrowanego”. Powrócono do niego w latach 60. w popularnej audycji radiowej "Matysiakowie". Pieniądze na ten cel zebrali warszawscy rzemieślnicy.
Konkurs na pomnik rozstrzygnięty został w kwietniu 1962 roku. Nagrody otrzymały cztery zespoły artystów: Dobiesław Cegielski i Stanisław Słonina, Anna Kamieńska-Łapińska, Zygmunt Jasionowski i Andrzej Łapiński, Wincenty Kasprzycki i Romuald Opalski oraz Bronisław Kubica, Józef Szczypka i Romuald Grodzki. Ponadto przyznano wyróżnienia dwóm projektom Józefa Gosławskiego (opracowanie urbanistyki – Wanda Gosławska) oraz projektowi Józefa Stasińskiego współpracującego z Jerzym Buszkiewiczem.
Wyniki konkursu nie zostały uwzględnione, a do realizacji ostatecznie wybrano zupełnie inny projekt. Pomnik został odsłonięty 15 stycznia 1977 roku.
Pomnik stoi w pobliżu skrzyżowania Krakowskiego Przedmieścia i ulicy Karowej, na skwerze im. ks. Jana Twardowskiego, między klasztorem Wizytek i hotelem Bristol. Przed wojną w tym miejscu stała XVIII-wieczna kamienica, gdzie mieściła się redakcja oraz drukarnia „Kuriera Warszawskiego”. Bolesław Prus był jednym z jego redaktorów.
Postać pisarza o wysokości 3,6 m wykonana jest z brązu i stoi na granitowej płycie. Bolesław Prus został przedstawiony jako starszy człowiek, trzymający laskę w założonych za plecami rękach, stoi w charakterystycznej, „zamyślonej” pozie. Pomnik ma symbolizować częste spacery pisarza ulicami miasta.
W lutym 2012 roku członkowie Komitetu Budowy Pomnika Ofiar Tragedii Narodowej pod Smoleńskiem zaproponowali – z inicjatywy prof. Krzysztofa Pawłowskiego – usunięcie pomnika Bolesława Prusa i wystawienie w tym miejscu pomnika ofiar katastrofy smoleńskiej. Prof. Pawłowski powiedział o tym miejscu: „To smutna, tymczasowa przestrzeń z plenerową wystawą przypominającą gazetkę ścienną i biednym pomnikiem Bolesława Prusa, który stoi tam przypadkowo”.

</doc>
<doc id="2624539" url="https://pl.wikipedia.org/wiki?curid=2624539" title="Cham (film 1931)">
Cham (film 1931)

Cham – polski film z 1931 roku, będący bardzo swobodną adaptacją powieści Elizy Orzeszkowej o tym samym tytule.
Treść.
Franka, warszawska prostytutka, zostaje zraniona nożem. Opiekujący się nią lekarz, chcący pomóc jej w zerwaniu z przeszłością, proponuje pracę służącej na wsi. Tam poznaje młodego rybaka, Pawła, który nie bacząc na jej przeszłość, zakochuje się w niej, a następnie żeni się z nią. Po kilku miesiącach dziewczyna jednak ucieka z innym, by potem powrócić z dzieckiem. Paweł przebacza jej zdradę i przyjmuje na powrót, a dziecko uznaje za swoje. Jednak ona znów go zdradza, a nawet próbuje otruć. Zostaje aresztowana, ale Paweł jej ponownie wybacza. Jednak Franka, nie mogąc znieść poczucia winy popełnia samobójstwo.

</doc>
<doc id="2624542" url="https://pl.wikipedia.org/wiki?curid=2624542" title="Alternatywa Socjalistyczna (Holandia)">
Alternatywa Socjalistyczna (Holandia)

Alternatywa Socjalistyczna (niderl. "Socialistisch Alternatief") – holenderska organizacja o profilu trockistowskim. Jest sekcją Komitetu na rzecz Międzynarodówki Robotniczej.
Została założona w 1977 pod nazwą "Voorwaarts" ("Naprzód"). Od początku lat 80 do 2010 stosowała nazwę "Offensief". Od września 2010 roku grupa zmieniła się na nazwę na obecną, aby "odzwierciedlać potrzebę socjalistycznej alternatywy, co jest potrzebne w czasach kryzysu kapitalistycznego".
Pierwotnie działa w holenderskiej Partii Pracy (PvdA). W 1998 roku, Alternatywa Socjalistyczna (wtedy jeszcze nazywany Offensive) opuściła PvdA i przeniosła się do Partii Socjalistycznej, gdzie działała w ramach entryzmu. Jej członkowie zostali wykluczeni z SP w lutym 2009 roku, ze względu na bycie "partią w partii".

</doc>
<doc id="2624543" url="https://pl.wikipedia.org/wiki?curid=2624543" title="Kolej Dakar-Niger">
Kolej Dakar-Niger

Kolej Dakar-Niger – linia kolejowa łącząca Dakar (Senegal) z Koulikoro (Mali). Nazwa nawiązuje do rzeki Niger, nie zaś do państwa Niger. Obsługuje wiele miast Senegalu (Thiès) i Mali (Kayes, Kita, Kati, Bamako). Linia ma długość 1287 km, z czego 641 km leży na terenie Mali.
Historia.
Prace przy konstrukcji linii zaczęły się u schyłku XIX wieku za czasów generała Josepha Gallieniego, zarządcy Sudanu Francuskiego. Odcinek Kayes-Koulikoro został ukończony w 1904, ale całą linię udało się oddać do użytku dopiero w 1924.
Transrail.
Braki w utrzymaniu i niewłaściwe zarządzanie doprowadziły do degradacji linii i licznych opóźnień. W wielu miejscach obowiązują ograniczenia prędkości do 20 km/godz. z powodu złego stanu technicznego niektórych odcinków.
W październiku 2003 władze Mali i Senegalu zdecydowały się powierzyć utrzymanie linii kanadyjsko-francuskiemu konsorcjum Transrail. 
Pomimo zobligowania się konsorcjum do utrzymania komunikacji pasażerskiej, skoncentrowano się przede wszystkim na transporcie towarowym. Zamknięto niektóre stacje, a wiele połączeń zostało zawieszonych, powodując trudności w przemieszczaniu dla społeczności żyjących z dala od głównych centrów gospodarczych. Obecnie pomiędzy Kayes i Thiès nie kursuje żaden skład pasażerski.
W 2007 konsorcjum Transrail zostało nabyte przez belgijską firmę Vecturis.
W grudniu 2015 roku rządy obu krajów zdecydowały o zakończeniu koncesji Transrail. Zarządzanie linią powierzono nowo powstałej firmie Dakar Bamako Ferroviaire.
Rozbudowa linii.
Wiosną 2007 roku prezydent Senegalu Abdoulaye Wade ogłosił serię projektów na dużą skalę mających na celu dalszy rozwój kraju, z których część dotyczy również linii kolejowej Dakar-Niger:
Na początku stycznia 2012 roku prezydent Wade zapowiedział, że trasa zostanie również zelektryfikowana. 
W latach 2015-16 rządy Senegalu i Mali podpisały kontrakt z chińską China Railway Construction Corporation na rozbudowę linii.
W grudniu 2016 roku rozpoczęto budowę nowego odgałęzienia linii o standardowym rozstawie, prowadzącego z centrum Dakaru do nowego portu lotniczego Dakar-Diass, oddalonego o 55 kilometrów. Otwarcie było zaplanowano na koniec 2018 roku. Pierwszy 36-kilometrowy etap budowy od stacji Dakar do Diamniadio został oficjalnie otwarty 14 stycznia 2019 roku przez prezydenta Macky Salla. Drugi etap budowy lotniska powinien zakończyć się w 2020 roku.

</doc>
<doc id="2624544" url="https://pl.wikipedia.org/wiki?curid=2624544" title="Podkowa II">
Podkowa II

Podkowa II (Podkowa b) – polski herb szlachecki z nobilitacji.
Opis herbu.
Opis z wykorzystaniem klasycznych zasad blazonowania:
"W polu czerwonym podkowa barkiem do góry srebrna; nad nią gwiazda ośmiopromienna, złota; między ocelami miecz srebrny z rękojeścią złotą. Klejnot: nad hełmem, w koronie pięć piór strusich, przeszytych mieczem, ostrzem w lewo. Labry błękitne, podbite srebrem."
Najwcześniejsze wzmianki.
Nadany w 1790 Marcinowi Prandtke, kapitanowi w I regimencie wojska koronnego, potwierdzony 14 lutego 1792, według Chrząńskiego nadany także w 1790 Wojciechowi Greffenowi.
Herbowni.
Dwa rody herbownych:
Greffen, Prandtke.

</doc>
<doc id="2624545" url="https://pl.wikipedia.org/wiki?curid=2624545" title="Edward Colman">
Edward Colman

Edward Colman (ur. 17 maja 1636 w Brent Eleigh, zm. 3 grudnia 1678 w Tyburn) – brytyjski błogosławiony Kościoła katolickiego.
Życiorys.
Urodził się w Brent Eleigh, a jego kuzynem był Richard Colman. Uczęszczał do kolegium Trinity College na Uniwersytecie Cambridge, gdzie otrzymał tytuł magistra w 1659 roku. Nawrócił się na katolicyzm w 1660 roku. Został mianowany sekretarzem Marii z Modeny. 23 listopada 1678 roku został fałszywie oskarżony o zdradę stanu. Proces rozpoczął się 27 listopada. Uznano go za winnego zdrady stanu i 3 grudnia 1678 roku został stracony.
Został beatyfikowany przez papieża Piusa XI w 1929 roku.

</doc>
<doc id="2624546" url="https://pl.wikipedia.org/wiki?curid=2624546" title="Kolcosznicowate">
Kolcosznicowate

Kolcosznicowate (Platacanthomyidae) – rodzina ssaków z nadrodziny myszowych (Muroidea) w rzędzie gryzonii (Rodentia). 
Zasięg występowania.
Rodzina obejmuje gatunki występujące w południowej części Azji: południowe prowincje Chin i północno-zachodni Wietnam ("Typhlomys cinereus") oraz indyjski stan Kerala ("Platacanthomys lasiurus"). 
Systematyka.
Takson był pierwotnie lokowany przez Edwarda Alstona, w rodzinie myszowatych. Później zoolodzy sytuowali go w popielicowatych (Thomas 1896), w nadrodzinie myszowe (Muroidea (Miller i Gidley 1918)), w nadrodzinie Gliroidea (Simpson 1945), rodzinie chomikowatych (Chaline et al. 1977), ponownie w nadrodzinie Muroidea (Musser and Carleton 2005), a ostatecznie po badaniach filogenetycznych przeprowadzonych przez zespół Jansa, Giarla i Lim (2009) został uznany za odrębną rodzinę rzędu gryzoni.
Podział systematyczny.
Rodzina Platacanthomyidae obejmuje dwa występujące współcześnie rodzaje:
Opisano również rodzaj wymarły:
Etymologia.
Nazwa „Platacanthomyidae” wywodzi się z greki – od słów: ("plate") znaczącego „spłaszczona” i ("akantha") – „szczecina” oraz ("mys"), znaczącego „mysz” i jest aluzją do sierści, która w części grzbietowej tych gryzoni przetykana jest długim włosem.
Kopalne ślady występowanie Platacanthomyidae.
Kopalne ślady "Typhlomys" – "T. primitivus" i "T. hipparionium" – datowane na późny miocen zostały odnalezione w chińskiej prowincji Junnan. Pochodzące z późnego pliocenu szczątki "T. macrourus" i "T. hipparionium" odkryto w prowincjach Syczuan i Kuejczou. Mimo iż współcześni przedstawiciele "Platacanthomys" znani są jedynie z półwyspu Indyjskiego, to kopalne ślady ich przodków ("P. dianensis") odkryto w chińskiej prowincji Junnan.

</doc>
<doc id="2624548" url="https://pl.wikipedia.org/wiki?curid=2624548" title="Cham (film 1980)">
Cham (film 1980)

Cham – polski film telewizyjny, który swoją premierę miał w 1980 roku. Film jest adaptacją powieści Elizy Orzeszkowej o tym samym tytule.

</doc>
<doc id="2624550" url="https://pl.wikipedia.org/wiki?curid=2624550" title="Podkowa III">
Podkowa III

Podkowa III – polski herb szlachecki z nobilitacji.
Opis herbu.
Opis z wykorzystaniem klasycznych zasad blazonowania:
"W polu srebrnym podkowa barkiem do góry srebrna; nad nią gwiazda złota; między ocelami miecz srebrny z rękojeścią złotą. Klejnot: nad hełmem, w koronie pięć piór strusich, przeszytych mieczem, ostrzem w prawo. Labry barwy nieznanej."
Najwcześniejsze wzmianki.
Nadany w 1790 Janowi Mokienowi, towarzyszowi kawalerii narodowej Wielkiego Księstwa Litewskiego, potwierdzony 4 stycznia 1792. Ten sam herb otrzymał w 1790 Paweł Grochalski.
Herbowni.
Dwa rody herbownych:
Grochalski, Mokien (Mokin).

</doc>
<doc id="2624552" url="https://pl.wikipedia.org/wiki?curid=2624552" title="Ignacio Hierro">
Ignacio Hierro

Ignacio Hierro González (ur. 22 czerwca 1978 w mieście Meksyk) – meksykański piłkarz występujący na pozycji środkowego obrońcy, menedżer sportowy.
Kariera klubowa.
Hierro pochodzi ze stołecznego miasta Meksyk i jest wychowankiem tamtejszego zespołu Club América. W meksykańskiej Primera División zadebiutował za kadencji trenera Jorge Raúla Solariego, 8 lutego 1997 w wygranym 2:0 spotkaniu z Pueblą, natomiast premierowego i jedynego gola w najwyższej klasie rozgrywkowej strzelił 1 kwietnia 1998 w zremisowanym 1:1 spotkaniu z Santos Laguną. Nie potrafił sobie jednak wywalczyć miejsca w wyjściowym składzie Amériki i latem 1999 został bohaterem kontrowersyjnego transferu, bezpośrednio przechodząc do odwiecznego rywala klubu – Chivas de Guadalajara. Tam spędził rok, również nie zawsze wybiegając na ligowe boiska w pierwszym składzie.
W 2000 roku Hierro podpisał umowę ze stołeczną ekipą Atlante FC. Tutaj szybko został podstawowym graczem, jednak początkowo nie osiągał z nią większych sukcesów. Jesienny sezon Apertura 2002 spędził w CF Pachuca, z którym zwyciężył w rozgrywkach Pucharu Mistrzów CONCACAF, za to podczas wiosennej fazy Clausura 2003 reprezentował barwy CF Monterrey, gdzie po raz pierwszy wywalczył tytuł mistrza Meksyku. Przez rok występował również w Puebla FC, a także w drugoligowym Club León, po czym powrócił do Atlante. W sezonie Apertura 2007 zdobył z nim kolejne mistrzostwo kraju, lecz nie zanotował wówczas ani jednego ligowego meczu. W 2009 roku kolejny raz triumfował w Lidze Mistrzów CONCACAF. W wieku zaledwie 31 lat zdecydował się zakończyć karierę piłkarską z powodu licznych kontuzji.
Kariera reprezentacyjna.
W 1997 roku Hierro znalazł się w składzie reprezentacji Meksyku U–20 na Młodzieżowe Mistrzostwa Świata w Malezji. Podopieczni José Luisa Reala odpadli ostatecznie w 1/8 finału, natomiast sam zawodnik był podstawowym graczem kadry, rozgrywając wszystkie możliwe cztery spotkania od pierwszej do ostatniej minuty.
W seniorskiej reprezentacji Meksyku Hierro zadebiutował 20 października 1999 w zremisowanym 0:0 meczu towarzyskim z Kolumbią. Rok później został powołany przez selekcjonera Manuela Lapuente na Złoty Puchar CONCACAF, gdzie wystąpił trzykrotnie, natomiast jego kadra narodowa doszła do ćwierćfinału. W 2001 roku wziął udział w turnieju Copa América – tam z kolei rozegrał tylko jeden mecz, za to Meksykanie doszli aż do finału, przegrywając w nim z Kolumbią. Ostatnią międzynarodową imprezą, w której brał udział Hierro, był Złoty Puchar CONCACAF 2002, na którym pojawił się na boisku w dwóch konfrontacjach, za to ekipa prowadzona tym razem przez Javiera Aguirre ponownie zakończyła swój udział w rozgrywkach na ćwierćfinale. Ogółem swój bilans reprezentacyjny zamknął na dwunastu rozegranych spotkaniach, bez zdobytej bramki.

</doc>
<doc id="2624554" url="https://pl.wikipedia.org/wiki?curid=2624554" title="Podkowa IV">
Podkowa IV

Podkowa IV (Podkowa) – polski herb szlachecki.
Opis herbu.
Opis z wykorzystaniem klasycznych zasad blazonowania:
"W polu czerwonym podkowa barkiem do góry srebrna; po bokach oraz między ocelami po takimż gwoździu. Klejnotu brak. Labry powinny być czerwone, podbite srebrem."
Najwcześniejsze wzmianki.
Herb przytaczany jako "Podkowa" tylko przez Teodora Chrząńskiego ("Tablice odmian herbowych").
Herbowni.
Nieznane są nazwiska szlachty używającej tego herbu.

</doc>
<doc id="2624555" url="https://pl.wikipedia.org/wiki?curid=2624555" title="Północnokoreański program kosmiczny">
Północnokoreański program kosmiczny

Koreańska Republika-Ludowo-Demokratyczna zapoczątkowała swój program kosmiczny w latach 80. XX wieku. Został wówczas utworzony program Kwangmyŏngsŏng, który ma na celu prace nad rakietami nośnymi i docelowo umieszczanie na orbicie sztucznych satelitów Ziemi. Program ten prowadzi Północnokoreańska Agencja Kosmiczna.
W latach 90. Korea Północna prawdopodobnie dysponowała już odpowiednimi technologiami rakietowymi. Decyzję o wystrzeleniu własnego satelity podjęto w 1992 roku, gdy Korea Południowa umieściła własnego satelitę za pomocą europejskiej rakiety Ariane 4. Decyzja ta została ogłoszona podczas posiedzenia Komitetu Centralnego Partii Pracy Korei. Od 1998 roku przeprowadzono trzy lub cztery nieudane próby umieszczenia na orbicie wokółziemskiej północnokoreańskiego satelity za pomocą własnej rakiety nośnej. Na bazie pocisków balistycznych skonstruowano rakiety nośne Paektusan-1, Unha-2 i Unha-3. Miały one wynieść satelity nazwane odpowiednio Kwangmyŏngsŏng-1, Kwangmyŏngsŏng-2 i Kwangmyŏngsŏng-3. 
Dopiero piąta (lub czwarta) próba przeprowadzona 12 grudnia 2012 roku zakończyła się umieszczeniem na okołoziemskiej orbicie satelity Kwangmyŏngsŏng-3 Unit 2 przez rakietę Unha-3. Kolejny start – Kwangmyŏngsŏng-4 – został przeprowadzony 7 lutego 2016 roku.
Rakiety nośne.
Paektusan-1.
Była to rakieta nośna stanowiąca cywilną wersję pocisku balistycznego średniego zasięgu Taep’o-dong 1, z dodatkowym trzecim stopniem umożliwiającym umieszczenie obiektu na orbicie.
Unha-2.
Rakieta ta stanowi z kolei cywilną wersję pocisku dalekiego zasięgu Taepodong-2. Była to rakieta trójstopniowa o następującej konfiguracji:
Unha-3.
Rakieta Unha-3 stanowi zmodyfikowaną wersję rakiety Unha-2. Została wyposażona w nowy 3. stopień.
Próby umieszczenia na orbicie sztucznego satelity.
Kwangmyŏngsŏng-1.
Pierwszą próbę umieszczenia na orbicie sztucznego satelity Ziemi Korea Północna przeprowadziła 31 sierpnia 1998 roku Pierwszy satelita północnokoreański miał kulisty kształt, na który składało się 72 powierzchni trapezów. Jego masa nie jest znana, przypuszcza się, że mieściła się ona w zakresie pomiędzy 6 a 170 kg. Na skutek awarii 3. stopnia rakiety nośnej satelita nie osiągnął orbity, jednak władze i media północnokoreańskie utrzymywały, że start został przeprowadzony pomyślnie. Satelita nie został jednak namierzony przez żadne radary śledzące sztuczne obiekty na orbicie, zatem poza Koreą Północną uważa się start za nieudany.
Druga próba.
O drugiej próbie wystrzelenia północnokoreańskiego satelity, która prawdopodobnie odbyła się 4 lipca 2006 roku, wiadomo najmniej. Nie wiadomo nic na temat ładunku, jaki miał być wyniesiony, ani nawet nie ma pewności jaka rakieta miała do tego celu służyć (prawdopodobnie była to Unha-1 oparta na pocisku Taepodong-2).
Kwangmyŏngsŏng-2.
Drugi planowany północnokoreański satelita miał być znacznie bardziej zaawansowany technologicznie – miał być eksperymentalnym satelitą łącznościowym. Podobnie jak przy pierwszej próbie media północnokoreańskie utrzymywały, że start był udany, a satelita transmitował na Ziemię pieśni patriotyczne.
Kwangmyŏngsŏng-3.
Miał to być satelita badawczy, dokonujący pomiarów meteorologicznych oraz zasobów naturalnych Korei Północnej. Trzecia próba wyniesienia satelity również się nie powiodła. Tym razem awaria zdarzyła się podczas separacji 1. i 2. stopnia rakiety nośnej.
Kwangmyŏngsŏng-3 Unit 2.
Kolejna, prawdopodobnie już piąta próba umieszczenia na orbicie północnokoreańskiego satelity została podjęta 12 grudnia 2012 roku Rakieta oraz satelita były bardzo podobne do tych z poprzedniej próby z kwietnia 2012 roku. Start zakończył się sukcesem.
Kwangmyŏngsŏng-4.
7 lutego 2016 roku został przeprowadzony kolejny start, podczas którego został umieszczony na orbicie prawdopodobnie prosty satelita obserwacji Ziemi, jednak obserwacje wskazują, że na skutek niekontrolowanego ruchu obrotowego nie był w stanie wykonywać swoich zadań.
Kosmodromy.
Pierwsze próby startów rakiet orbitalnych przeprowadzano z kosmodromu Musudan-ri, który obecnie jest znany jako Tonghae (lokalizacja: 40,85°N 129,67°E, położonego w północnej części kraju w prowincji Hamgyŏng Północny nad Morzem Japońskim (w Północnej Korei zwanym Wschodniokoreańskim). Od lat 80. stanowi on miejsce startów północnokoreańskich pocisków bojowych. Od 1998 roku kosmodrom stał się również miejscem nieudanych prób ze startami rakiet orbitalnych.
Kosmodrom Sohae, położony po drugiej stronie Półwyspu Koreańskiego (lokalizacja: 39,66°N 124,71°E), znajduje się w prowincji P'yŏngan Północny, nad brzegiem Morza Żółtego (w Korei zwanego Morzem Zachodnim). Budowa kosmodromu rozpoczęła się w latach 90., jednak nabrała przyspieszenia około 2008 roku, a została ukończona w 2011 roku Kosmodrom jest wykorzystywany przede wszystkim do startów orbitalnych rakiet typu Unha.
Ośrodek kontroli lotów.
Ośrodek kontroli lotów północnokoreańskich misji kosmicznych, nazwany Głównym Ośrodkiem Kontroli Satelitów, znajduje się w Ryongsŏng – jednej z dzielnic stolicy Korei Północnej, Pjongjangu. Ośrodek umieszczony w białym, dwupiętrowym budynku, 
podlega pod Koreański Komitet Technologii Kosmicznych będący rządową agencją kosmiczną. Po raz pierwszy został pokazany w audycji Koreańskiej Centralnej Telewizji w 2009 roku przed próbą startu rakiety Unha-2.

</doc>
<doc id="2624556" url="https://pl.wikipedia.org/wiki?curid=2624556" title="Orest Fedorońko">
Orest Fedorońko

Orest Fedorońko, ukr. Орест Федоронько, ps. "Fort" (ur. 24 maja 1922 r. w Warszawie, zm. 1 sierpnia 1944 tamże) – żołnierz Związku Walki Zbrojnej – Armii Krajowej, powstaniec warszawski.
Życiorys.
Był najmłodszym synem księdza ppłk. Szymona (Semena) Fedorońko, naczelnego kapelana wyznania prawosławnego Wojska Polskiego, który zginął wiosną 1940 r. w Katyniu. Ukończył gimnazjum im. Władysława IV w Warszawie. Podczas okupacji niemieckiej należał do Związku Walki Zbrojnej (ZWZ), a następnie Armii Krajowej (AK). Przyjął pseudonim "Fort". Służył w konspiracyjnym Batalionie Saperów Praskich, a następnie Oddziale Dyspozycyjnym "B" Kedywu Okręgu Warszawskiego AK. Miał stopień kaprala podchorążego. 
Po wybuchu powstania warszawskiego 1 sierpnia 1944 r., został przydzielony do 1 plutonu oddziału ochronnego Kwatery Głównej sztabu Okręgu Warszawskiego AK. Zginął jeszcze tego samego dnia podczas walki z Niemcami na placu Dąbrowskiego. Pochowano go na podwórku jednego z budynków przy ulicy Jasnej. Symboliczny grób rodziny Fedorońko znajduje się na cmentarzu prawosławnym na Woli w Warszawie. Na początku listopada 2008 r. przy Soborze Metropolitarnym Marii Magdaleny na warszawskiej Pradze został przez prezydenta Lecha Kaczyńskiego odsłonięty obelisk poświęcony rodzinie Fedorońko.

</doc>
<doc id="2624560" url="https://pl.wikipedia.org/wiki?curid=2624560" title="Eva Riccobono">
Eva Riccobono

Eva Riccobono (ur. 7 lutego 1983 w Palermo) – włoska modelka.
Życiorys.
Eva pierwsze kroki w zawodzie modelki stawiała w 2000 roku, mając siedemnaście lat. Początkowo podpisała kontrakt z mediolańskim oddziałem agencji Women Management, który wysłał ją do Nowego Jorku w celu przygotowała portfolio. Wkrótce dostała pierwsze zlecenie w Paryżu, którym był udział w pokazie Stephana Jansona. Dzięki temu udało jej się w 2001 roku podpisać kolejne międzynarodowe kontrakty, z agencjami w: Londynie, Barcelonie i Miami.
Zaczęła pracować dla najlepszych w branży projektantów, takich jak: Alberta Ferretti, Alexander McQueen, Balenciaga, Balmain, Blumarine, Bottega Veneta, Burberry Prorsum, Calvin Klein, Celine, Cerruti, Chanel, Chloé, Christian Dior, Christian Lacroix, Costume National, Dolce &amp; Gabbana, Donna Karen, Dsquared2, Dries van Noten, Elie Saab, Emanuel Ungaro, Emilio Pucci, Etro, Fendi, Gianfranco Ferré, Giorgio Armani, Givenchy, Gucci, Hermès, Hugo Boss, Iceberg, Jean-Paul Gaultier, John Galliano, Jil Sander, Karl Lagerfeld, Kenzo, Lanvin, Loewe, Louis Vuitton, Missoni, Miu Miu, Moschino, Óscar de la Renta, Prada, Ralph Lauren, Roberto Cavalli, Salvatore Ferragamo, Sonia Rykiel, Trussardi, Valentino, Versace, Viktor &amp; Rolf, Vivienne Westwood, Yōji Yamamoto, Yves Saint Laurent i Zac Posen.
Brała również udział w wielu kampaniach reklamowych, dla takich marek jak: Chanel, Hermès, Christian Dior, Giorgio Armani, Gianfranco Ferré, Dolce &amp; Gabbana, Sonia Rykiel, Roberto Cavalli, Trussardi, Celine, L’Oréal, Alberta Ferretti, Valentino.
Odbywała sesje zdjęciowe dla niemieckiego i włoskiego czasopisma „Elle”, japońskiego i portugalskiego „Vogue’a”, włoskiej edycji „GQ” i amerykańskiej edycji „Cosmopolitana”.

</doc>
<doc id="2624561" url="https://pl.wikipedia.org/wiki?curid=2624561" title="Pomnik Stefana Wyszyńskiego w Warszawie">
Pomnik Stefana Wyszyńskiego w Warszawie

Pomnik Stefana Wyszyńskiego – posąg Stefana kardynała Wyszyńskiego znajdujący się przy ul. Krakowskie Przedmieście w Warszawie.
Lokalizacja pomnika.
Pomnik stoi przy Krakowskim Przedmieściu na przedłużeniu ulicy Królewskiej na placyku przed kościołem Wizytek. Na placu tym w czasie stanu wojennego gromadzili się warszawiacy, układali tu – w proteście przeciw systemowi i manifeście przywiązania do Kościoła – symboliczny krzyż z kwiatów i zniczy. Krzyż ten był systematycznie niszczony i usuwany przez milicję i Służbę Bezpieczeństwa.
Postać "Prymasa Tysiąclecia" została zaprojektowana przez Andrzeja Renesa. Została odlana z brązu w Gliwickich Zakładach Urządzeń Technicznych i umieszczona na prostym, granitowym cokole. Pomnik przedstawia postać zamyślonego prymasa w uroczystym stroju liturgicznym siedzącą na arcybiskupim tronie, u stóp którego znajduje się obszerna płyta, na lub wokół której warszawiacy często składają kwiaty i ustawiają znicze.
Pomnik został odsłonięty 27 maja 1987 roku.

</doc>
<doc id="2624564" url="https://pl.wikipedia.org/wiki?curid=2624564" title="Wiaczesław Fedorońko">
Wiaczesław Fedorońko

Wiaczesław Fedorońko, ukr. Вячеслав Федоронько, ps. "Sławek" (ur. 20 lutego 1920 w Warszawie, zm. 18 sierpnia 1944 tamże) – żołnierz Związku Walki Zbrojnej – Armii Krajowej, powstaniec warszawski. 
Był synem księdza ppłk. Szymona (Semena) Fedorońko, naczelnego kapelana wyznania prawosławnego Wojska Polskiego, który zginął wiosną 1940 r. w Katyniu. Ukończył gimnazjum im. Władysława IV w Warszawie. Podczas okupacji niemieckiej należał do Związku Walki Zbrojnej (ZWZ), a następnie Armii Krajowej (AK). Przyjął pseudonim "Sławek". Miał stopień kaprala podchorążego. Po wybuchu powstania warszawskiego 1 sierpnia 1944 r., został przydzielony do 153 plutonu 1 kompanii IV Zgrupowania "Gurt" AK. Pełnił funkcję zastępcy dowódcy plutonu. Zginął 18 sierpnia podczas ataku na restaurację "Żywiec" przy zbiegu Alei Jerozolimskich i ulicy Marszałkowskiej. Symboliczny grób rodziny Fedorońko znajduje się na cmentarzu prawosławnym na Woli w Warszawie. Na pocz. listopada 2008 r. przy Soborze Metropolitarnym Marii Magdaleny na warszawskiej Pradze został przez prezydenta Lecha Kaczyńskiego odsłonięty obelisk poświęcony rodzinie Fedorońko.

</doc>
<doc id="2624567" url="https://pl.wikipedia.org/wiki?curid=2624567" title="Cham (powieść)">
Cham (powieść)

Cham – powieść Elizy Orzeszkowej z 1888.
Treść.
"Cham" jest powieścią psychologiczno-obyczajową osadzoną w realiach i krajobrazie XIX-wiecznej wsi nadniemeńskiej. Głównym bohaterem jest prawy i wielkoduszny rybak – Paweł, nazywany przez żonę Frankę „chamem”. Pragnie on wydobyć Frankę z upadku moralnego, którego przyczyną, jego zdaniem, jest deprawujący wpływ miasta i patologiczne cechy własnej osobowości. Autorka, ukazując głębię uczuć „chama”, daje wnikliwe studium psychiki chłopskiego bohatera. 
Wydania.
Powieść ukazała się po raz pierwszy w 1888 w Warszawie, na łamach "Gazety Polskiej" (numery 109-132, 134, 136-143, 145-158, od 16 maja do 16 lipca). Równocześnie "Chama" drukowała krakowska "Nowa Reforma" (od czerwca do sierpnia). Pierwsze wydanie książkowe ujrzało światło dzienne w 1889 i stanowiło 44 tom "Taniego zbiorowego wydania Pism Elizy Orzeszkowej" w serii "Powieści wiejskiej" (wydawcą był Franciszek Salezy Lewental). W 1899 dzieło wydał Hipolit Wawelberg w ramach IV tomu "Pism" autorki. W 1912 ukazało się wydanie trzecie, nakładem Gebethnera i Wolffa. W 1932 obaj wydawcy wznowili utwór. Wszystkie te wydania były dość wierne pierwodrukowi. W 1937, pod egidą Polskiej Akademii Literatury, wydano "Pisma" Elizy Orzeszkowej, w tym "Chama". Podczas redagowania (m.in. Ludwik Bruno Świderski) brano pod uwagę tekst pierwodruku z "Gazety Polskiej", autograf z Biblioteki Ordynacji Krasińskich (spalony podczas II wojny światowej) i niedokończoną kopię z Archiwum Elizy Orzeszkowej (potem Instytut Badań Literackich PAN). Po wojnie "Cham" ukazał się w 1954 i był wznowiony w 1957 (w skład komitetu redakcyjnego wchodzili: Julian Krzyżanowski, Jan Zygmunt Jakubowski i Maria Żmigrodzka). W 1967 wydano utwór w Czytelniku na podstawie pierwodruku z 1888 (z małymi różnicami).

</doc>
<doc id="2624571" url="https://pl.wikipedia.org/wiki?curid=2624571" title="Eva Padberg">
Eva Padberg

Eva Padberg (ur. 27 stycznia 1980) – niemiecka modelka.
Życiorys.
Jako modelka zadebiutowała w 1995 roku w Monachium. Po ukończeniu szkoły średniej w 1998 roku rozpoczęła międzynarodową karierę. Najpierw w Paryżu i Tokio, a następnie w Mediolanie, Londynie i Nowym Jorku. Pierwszym poważnym pokazem, w którym wzięła udział był nowojorski pokaz Calvina Kleina w 1998 roku. To otworzyło Evie drzwi do kolejnych projektantów. Wkrótce zaczęła się pojawiać u takich projektantów jak: Nicole Miller, Randolph Duke, Rebecca Taylor, Catherine Malandrino, Custo Barcelona, Diane von Furstenberg, Diesel StyleLab, Etro, Gaspard Yurkevich, Laura Biagiotti, Lloyd Klein, Ruffo Research, Ter et Bantine i David Rodriguez. Wzięła udział w licznych kampaniach reklamowych, jak: André, Astor, Betty Barclay, Brendel, Casio, Coccinelle, Daks, Eres, Ferre Studio, Karstadt, KönigPilsener lemon, Lussile, Marc O'Polo "Pure Morning" fragrance, Mercedes-Benz fashion Week Berlin, MCM, Schwarzkopf i Walter Leder. Odbywała sesje zdjęciowe do magazynów mody, m.in. dla francuskiego wydania Madame Figaro.

</doc>
<doc id="2624572" url="https://pl.wikipedia.org/wiki?curid=2624572" title="Nizina Kambodżańska">
Nizina Kambodżańska

Nizina Kambodżańska (Równina Kambodżańska) – rozległa nizina w południowej części Półwyspu Indochińskiego, w Kambodży, Laosie i Wietnamie. Zajmuje powierzchnię ok. 200 000 km² i nie wznosi się powyżej 200 m n.p.m. Od zachodu ograniczona jest Górami Kardamonowymi, od wschodu zaś Górami Annamskimi. Obejmuje płaskie, częściowo zabagnione, pokryte osadami aluwialnymi i jeziornymi tereny dolnego biegu rzeki Mekong wraz z jej obszarem deltowym oraz rejon jeziora Tonle Sap. Krajobraz na nizinie został silnie przekształcony przez człowieka. Naturalne lasy podrównikowe zostały zastąpione przez pola i pastwiska. Występują liczne kanały irygacyjne. W regionie prowadzi się uprawy ryżu, kauczukowca oraz palmy kokosowej.

</doc>
<doc id="2624573" url="https://pl.wikipedia.org/wiki?curid=2624573" title="Równina Kambodżańska">
Równina Kambodżańska



</doc>
<doc id="2624574" url="https://pl.wikipedia.org/wiki?curid=2624574" title="Ingeborg Hallstein">
Ingeborg Hallstein

Ingeborg Hallstein (ur. 23 maja 1936 w Monachium) – niemiecka operowa sopranistka koloraturowa, a także pedagog muzyczna.
Życiorys.
Naukę śpiewu rozpoczęła u swojej matki, śpiewaczki i pedagoga, Elisabeth Hallstein, a na scenie zadebiutowała w Stadttheater w Pasawie w 1957 jako Musetta w "Cyganerii" Pucciniego.
Po kontraktach w teatrze w Bazylei oraz Staatstheater am Gärtnerplatz w Monachium zadebiutowała na Festiwalu w Salzburgu w 1960 jako Rozyna w mozartowskiej operze "La finta semplice". Tego samego roku dołączyła do Bawarskiej Opery Państwowej w Monachium, pozostając w jej zespole do 1973.
Kariera międzynarodowa.
W następnych latach gościnne występy wprowadziły ją do niemal każdej ważniejszej opery na świecie m.in. Deutsche Oper w Berlinie, Hamburskiej Opery Państwowej, weneckiego teatru La Fenice oraz Teatro Colón w Buenos Aires. Śpiewała także w londyńskim Royal Opera House pod Ottonem Klempererem i stworzyła jedną ze swoich popisowych ról na otwarcie Theater an der Wien pod Herbertem von Karajanem: Królową Nocy w "Czarodziejskim flecie" Mozarta.
W repertuarze ról operowych miała zarówno role dramatyczne, jak i liryczne. Wykonywała takie partie koloraturowe, jak: Zerbinetta w straussowskiej "Ariadnie na Naxos", Violetta w "Traviacie" Verdiego, Zaida w mozartowskiej "Zaidzie" i Królowej Nocy w Czarodziejskim flecie.
Oprócz repertuaru operowego, wykonywała również pieśni niemieckie, dając recitale w Niemczech i za granicą.
Nauczanie.
W 1979 została mianowana profesor w Konserwatorium Muzycznym w Würzburgu gdzie, po wycofaniu się ze sceny, uczyła aż do 2006. Obecnie prowadzi kursy mistrzowskie w Niemczech i za granicą oraz zasiada w jury międzynarodowych konkursów wokalnych.
Nagrania, filmy i telewizja.
Wyłączny kontrakt z niemiecką firmą nagraniową Deutsche Grammophon zaowocował licznymi nagraniami oper, operetek i pieśni.
Oprócz pomyślnej kariery scenicznej, zdobyła wielką popularność w latach 1960–1970, gdy pojawiała się w wielu operetkowych produkcjach operetkowych nadawanych w niemieckiej telewizji niemieckiej.

</doc>
<doc id="2624575" url="https://pl.wikipedia.org/wiki?curid=2624575" title="Mistrzostwa NACAC w Lekkoatletyce 2007">
Mistrzostwa NACAC w Lekkoatletyce 2007

1. Mistrzostwa NACAC w Lekkoatletyce – zawody lekkoatletyczne zorganizowane pod egidą North America, Central America and Caribbean Athletic Association w San Salvador między 13 i 15 lipca 2007 roku.
Zawody dla wielu sportowców były próbą generalną przed igrzyskami panamerykańskimi, które pod koniec lipca odbyły się w Rio de Janeiro. W mistrzostwach nie uczestniczyli zawodnicy z Kanady i Kuby.
Była to inauguracyjna i jak dotychczas jedyna odsłona mistrzostw NACAC.

</doc>
<doc id="2624577" url="https://pl.wikipedia.org/wiki?curid=2624577" title="Pieśń o generale Kim Ir Senie">
Pieśń o generale Kim Ir Senie

Pieśń o generale Kim Ir Senie (kor. 김일성장군의 노래) – marszowa pieśń północnokoreańska napisana przez Ri Chana i skomponowana przez Kim Won-gyuna w 1946. Gloryfikuje Kim Ir Sena, zmarłego w 1994 „wiecznego prezydenta” Koreańskiej Republiki Ludowo-Demokratycznej, sławiąc go jako największego bohatera narodowego. Zapoczątkowała ona kult jednostki tego polityka. 
Pieśń ta jest wykonywana podczas masowych uroczystości, na przykład festiwal Arirang, a także jest sygnałem radiowym i telewizyjnym w KRLD. Według północnokoreańskich źródeł satelita Kwangmyŏngsŏng-2, który miał zostać wyniesiony na orbitę 5 kwietnia 2009, emituje tę pieśń.

</doc>
<doc id="2624578" url="https://pl.wikipedia.org/wiki?curid=2624578" title="Lily Collins">
Lily Collins

Lily Jane Collins (ur. 18 marca 1989 w Guildford) – angielsko-amerykańska aktorka filmowa i telewizyjna, nominowana do Złotych Globów za role w filmie "Zasady nie obowiązują" i serialu "Emily w Paryżu".
Życiorys.
Córka angielskiego piosenkarza Philla Collinsa i jego drugiej żony Jill Tavelman, która jest Amerykanką i byłą przewodniczącą "Beverly Hills’ Women’s Club". Jej przyrodnie rodzeństwo to aktorka Joely Collins i muzyk Simon Collins, którzy są dziećmi Phila Collinsa z pierwszego małżeństwa, oraz jego dwaj młodsi synowie z trzeciego małżeństwa.
Zadebiutowała na ekranie jako dwuletnie dziecko w serialu BBC "Growing Pains". Przeprowadziła się z Anglii do Los Angeles w wieku siedmiu lat po rozwodzie rodziców. Ukończyła Harvard-Westlake School oraz dziennikarstwo radiowo-telewizyjne i multimedialne na Uniwersytecie Południowej Kalifornii. Jako nastolatka pisywała drobne artykuły dla uznanych magazynów modowych oraz dla dziennika "Los Angeles Times"; relacjonowała też wybory prezydenckie 2008 dla dziecięco-młodzieżowego kanału Nickelodeon.
Stopniowo zyskiwała coraz większą rozpoznawalność, a za swoją rolę w komediodramacie "Zasady nie obowiązują" (2016) otrzymała m.in. nominację do Złotego Globu. Z uznaniem spotkała się też jej rola w dramacie "Aż do kości" (2017). Od października 2020 występuje w tytułowej roli w serialu "Emily w Paryżu", który w styczniu 2022 został przedłużony do czwartego sezonu

</doc>
<doc id="2624581" url="https://pl.wikipedia.org/wiki?curid=2624581" title="Nizina Mekongu">
Nizina Mekongu



</doc>
<doc id="2624582" url="https://pl.wikipedia.org/wiki?curid=2624582" title="Nieustraszona hiena 2">
Nieustraszona hiena 2

Nieustraszona hiena 2, Zemsta smoka 2 lub Zemsta smoka II (oryg. tytuł Long teng hu yue) – hongkoński film akcji z elementami sztuk walki z 1983 roku w reżyserii Lo Wei, Chuana Chena i Jackiego Chana. Kontynuacja "Nieustraszonej hieny" z 1979 roku.
Film zarobił 1 993 793 dolarów hongkońskich w Hongkongu.
Fabuła.
Stary Chan (James Tien) wraz ze swym synem Lungiem (Jackie Chan) zmuszony jest do ucieczki ze swego domu kiedy to stowarzyszenie Niebo i Ziemia wypowiada wojnę klanowi Yin Yang. Główni bohaterowie poszukują wuja Lunga Chana Chi-Pei (Hui Lou Chen), który przynależy do klanu, i rozpoczynają rygorystyczne szkolenie mające przygotować ich do nieuniknionej walki z siłami Nieba i Ziemi.
Obsada.
Źródło: Filmweb

</doc>
<doc id="2624583" url="https://pl.wikipedia.org/wiki?curid=2624583" title="Zemsta smoka 2">
Zemsta smoka 2



</doc>
<doc id="2624584" url="https://pl.wikipedia.org/wiki?curid=2624584" title="Long teng hu yue">
Long teng hu yue



</doc>
<doc id="2624585" url="https://pl.wikipedia.org/wiki?curid=2624585" title="Aleksander Fedorońko">
Aleksander Fedorońko

Aleksander Fedorońko (ur. 21 stycznia 1918 w Żytomierzu, zm. 25 kwietnia 1944 w rejonie Mannheim) – porucznik pilot Polskich Sił Powietrznych w Wielkiej Brytanii podczas II wojny światowej
Życiorys.
Był najstarszym synem księdza dziekana Szymona (Semena) Fedorońko, szefa Głównego Urzędu Duszpasterstwa Wyznania Prawosławnego Wojska Polskiego, który wiosną 1940 został zamordowany w Katyniu. Jego braćmi byli: Wiaczesław (1920–1944) i Orest (1922–1944).
W latach 1932-1934 uczył się w Państwowym Gimnazjum im. Stanisława Staszica w Lublinie. Po przeniesieniu się jego rodziny do Warszawy ukończył gimnazjum im. Władysława IV. Pod koniec lat 30. uczył się w Szkole Podchorążych Lotnictwa – Grupa Techniczna w Warszawie (IV promocja).
Podczas kampanii wrześniowej 1939 służył w stopniu podporucznika w Brześciu nad Bugiem. Nie wykonał żadnego lotu bojowego. Pod koniec września 1939 przez Rumunię przedostał się do Francji, gdzie też nie uczestniczył w walkach z Niemcami. 
Latem 1940 ewakuował się do Wielkiej Brytanii, gdzie przydzielono go do jednego z bombowych oddziałów lotniczych RAF. Następnie w stopniu porucznika przeszedł do 300 dywizjonu bombowego im. Ziemi Mazowieckiej. Zginął 25 kwietnia 1944 podczas lotu bojowego nad Karlsruhe, kiedy jego bombowiec Avro Lancaster nr LL 855 został zestrzelony przez niemiecki myśliwiec. 
Pośmiertnie odznaczono go Krzyżem Walecznych. Symboliczny grób rodziny Fedorońko znajduje się na cmentarzu prawosławnym na Woli w Warszawie. Na początku listopada 2008 przy Soborze Metropolitarnym Marii Magdaleny na warszawskiej Pradze został przez prezydenta Lecha Kaczyńskiego odsłonięty obelisk poświęcony rodzinie Fedorońko.

</doc>
<doc id="2624586" url="https://pl.wikipedia.org/wiki?curid=2624586" title="Socjalistyczna Partia Pracy Chorwacji">
Socjalistyczna Partia Pracy Chorwacji

Socjalistyczna Partia Pracy Chorwacji (chorw. "Socijalistička radnička partija Hrvatske", SRP) – chorwacka skrajnie lewicowa partia polityczna. Często uznawana za najbardziej lewicową zarejestrowaną partię kraju.
Ideologia.
Teoretycznie partia reprezentuje spektrum wszystkich lewicowych ideologii.
Partia podkreśla znaczenie ruchu związkowego, samorządności i demokracji bezpośredniej, ugrupowanie wspiera nowe ruchy społeczne. Partia aktywnie broni jugosłowiańskiego ruchu oporu podczas II wojny światowej. Partia określa wojnę w latach 90. mianem wojny domowej w przeciwieństwie pozostałych ugrupowań uznających ją za "Wojnę Ojczyźnianą".
Sekcją młodzieżową SRP jest ugrupowanie Młodzi Socjaliści ("Mladi Socijalisti Hrvatske").
Publikacje.
Organem prasowym ugrupowania jest "Socijalizam danas" (Socjalizm dzisiaj). Organizacja partyjna w Splicie wydaje własną gazetę Gariful ("goździk").
Historia.
Partia została założona w 1997 przez grupę lewicowych działaczy skupionych wokół czasopisma zatytułowanego Hrvatska ljevica i jego redaktora naczelnego Šuvar Stipe.
Pierwszymi wyborami w których wystartowała były wybory parlamentarne w 2000 roku. Partia zdobyła 18,863 głosów (0,66%).
Po wyborach, grupa z członków Młodzieży Socjalistycznej, młodzieżówki partii, utworzyła nowe ugrupowanie pod nazwą Zielona Lewica Chorwacji.
W wyborach lokalnych w 2001 SRP udało się zdobyć kilka miejsc w okręgach Daruvar i Donji Lapac i Vrhovine.
Partia wystartowała w następnych wyborach parlamentarnych w 2003, zdobywając 15,515 głosów (0,59%).
W 2004 Stipe Šuvar zrezygnował z funkcji przewodniczącego partii i został zastąpiony przez Iwana Plješa. Wkrótce po tym w partii nastąpił rozłam.
W wyborach samorządowych w 2005 SRP wystartowała wspólnie z innymi lewicowymi partiami.
W wyborach parlamentarnych w 2007 partia była jednym z członków koalicji wyborczej która uzyskała 9 884 głosów (0,4%).

</doc>
<doc id="2624590" url="https://pl.wikipedia.org/wiki?curid=2624590" title="Pomnik Józefa Piłsudskiego w Warszawie (Belweder)">
Pomnik Józefa Piłsudskiego w Warszawie (Belweder)

Pomnik Józefa Piłsudskiego – posąg Józefa Piłsudskiego znajdujący się przy Belwederze w Warszawie.
Historia.
Pomysłodawcą budowy pomnika był Jerzy Waldorff, który w 1997 roku zainicjował zbiórkę pieniędzy na ten cel, przekazując sumę 5 tysięcy zł, otrzymaną w plebiscycie czytelników „Expressu Wieczornego”, słuchaczy radia WAWA oraz widzów Warszawskiego Ośrodka Telewizyjnego. Zaproponował, aby pomnik Piłsudskiego został wzniesiony przy Belwederze w Alejach Ujazdowskich.
Radni Gminy Warszawa Centrum podjęli 26 lutego 1998 roku uchwałę, zgodnie z którą zaprojektowaniem monumentu i jego realizacją miało zająć się stowarzyszenie „Społeczny Komitet Budowy Pomnika Marszałka Józefa Piłsudskiego” utworzone przez Jerzego Waldorffa, a za wykonanie uchwały odpowiedzialny będzie prezydent stolicy Marcin Święcicki.
Autorem rzeźby był Stanisław Kazimierz Ostrowski. Pomnik został uroczyście odsłonięty przez Marcina Święcickiego, Jerzego Waldorffa i córkę marszałka Jadwigę Piłsudską-Jaraczewską 8 listopada 1998 roku.
Opis pomnika.
Monument znajduje się przy bocznym wejściu do Belwederu, przy placyku, z którego jest jedno z wejść do Łazienek Królewskich, u zbiegu Alej Ujazdowskich, ul. Belwederskiej i ul. Bagatela.
Rzeźba przedstawia stojącego Józefa Piłsudskiego opierającego się oburącz o szablę w pochwie. Stanisław Ostrowski wykonał marmurowy pomnik marszałka jeszcze przed II wojną światową. Przechowany w Starej Pomarańczarni w Łazienkach Królewskich, stał się podstawą do wykonania odlewu. Rzeźba została odlana ze spiżu, dzięki inicjatywie Ministerstwa Obrony Narodowej, które przekazało na ten cel dużą ilość łusek armatnich.
Na niskim cokole umieszczono napisy:

</doc>
<doc id="2624592" url="https://pl.wikipedia.org/wiki?curid=2624592" title="Erma-Gene Evans">
Erma-Gene Evans

Erma-Gene Evans (ur. 25 stycznia 1984) – pochodząca z Saint Lucia lekkoatletka specjalizująca się w rzucie oszczepem.
W 2002 roku zdobyła srebrny medal CARIFTA Games. Rok później została mistrzynią panamerykańska w gronie juniorek, a w 2004 wywalczyła brązowy medal młodzieżowych mistrzostw NACAC (U23). W sezonie 2006 była finalistką igrzysk Ameryki Środkowej i Karaibów. Zdobyła brązowy medal mistrzostw NACAC w 2007, a kilkanaście dni później była szósta na igrzyskach panamerykańskich w Rio de Janeiro. Startowała na igrzyskach olimpijskich w 2008 roku jednak odpadła w eliminacjach zajmując w nich odległe miejsce. 
Kilkukrotna rekordzistka Saint Lucia w rzucie oszczepem oraz medalistka mistrzostw National Collegiate Athletic Association. 
Rekord życiowy: 57,22 (29 marca 2008, El Paso) – rezultat ten jest aktualnym rekordem Saint Lucia.

</doc>
<doc id="2624594" url="https://pl.wikipedia.org/wiki?curid=2624594" title="Roberto Felices">
Roberto Felices

Roberto Felices (ur. ? – zm. ?) - argentyński piłkarz, grający podczas kariery na pozycji pomocnika, jak również obrońcy i napastnika. 
Kariera klubowa.
Roberto Felices piłkarską karierę rozpoczął w drugoligowym klubie Honor y Patria Buenos Aires. W latach 1915-1925 występował w Gimnasii La Plata. W 1926 był zawodnikiem beniaminka ligi argentyńskiej Sportivo Balcarce Buenos Aires.
Kariera reprezentacyjna.
Jedyny raz w reprezentacji Argentyny Felices wystąpił 22 maja 1919 w wygranym 4-1 meczu z Chile podczas Mistrzostw Ameryki Południowej.

</doc>
<doc id="2624596" url="https://pl.wikipedia.org/wiki?curid=2624596" title="Tan’yū Kanō">
Tan’yū Kanō

 – japoński malarz i jeden z najwybitniejszych przedstawicieli szkoły Kanō, oficjalny artysta ("goyō eshi") na dworze siogunatu Tokugawa.
Życiorys.
Najstarszy syn Takanobu Kanō, wnuk Eitoku Kanō, wywodził się z rodu profesjonalnych artystów tworzących szkołę Kanō. Początkowo uczył się w Kioto u Kōiego Kanō, jednakże około 1617 roku został wezwany na dwór sioguna Hidetady Tokugawy w Edo, gdzie objął stanowisko oficjalnego nadwornego artysty ("goyō eshi"), a następnie nadwornego malarza najwyższej rangi ("oku eshi"). W 1636 roku z rozkazu sioguna został mnichem i zmienił imię z „Morinobu” na „Tan’yū”.
Tan’yu Kanō tworzył w klasycznym stylu szkoły Kanō, przyczynił się do jego odnowienia i wprowadzenia do nadwornej szkoły malarstwa ("edokoro"). Tworzył także w stylu "Tosa-ha" i "yamato-e". Obdarzony zarówno talentem malarskim jak i politycznym, w toku swej kariery zdołał zapewnić dla siebie wykonanie niemal wszystkich ważnych malarskich zamówień siogunatu.

</doc>
<doc id="2624599" url="https://pl.wikipedia.org/wiki?curid=2624599" title="WebRTC">
WebRTC

WebRTC (Web Real-Time Communication) – wolny i otwartoźródłowy projekt, część standardu HTML5 zapewniająca przeglądarkom internetowym oraz aplikacjom mobilnym możliwość komunikacji w czasie rzeczywistym poprzez zestaw prostych interfejsów programowania (API). Podstawowym celem projektu jest umożliwienie komunikacji audio/video na stronach internetowych poprzez bezpośrednią komunikację typu peer-to-peer, eliminując w ten sposób potrzebę instalacji wtyczek czy ściągania natywnych aplikacji. Projekt jest wspierany przez takie firmy jak Apple, Google, Microsoft, Mozilla i Opera. Specyfikacja techniczna została opublikowana przez World Wide Web Consortium (W3C) i Internet Engineering Task Force (IETF)
Według strony webrtc.org celem tego projektu jest „umożliwienie stworzenia bogatych, wysoko-jakościowych aplikacji RTC dla przeglądarek, platform mobilnych, i urządzeń internetu rzeczy i pozwolenie im na komunikację wspólnym zestawem protokołów”.
Historia.
W maju 2010 roku Google zakupiło przedsiębiorstwo Global IP Solutions (GISP), które specjalizowało się w technologiach Wideokonferencyjnych i VoIP, a które stworzyło wiele komponentów wymaganych do komunikacji w czasie rzeczywistym (RTC), takich jak kodeki, czy techniki eliminacji echa. Następnie przeniesiono posiadane technologie GISP do domeny otwarto-źródłowej i rozpoczęto proces współpracy z organami standaryzującymi takimi jak IETF, czy W3C by zapewnić nowemu standardowi wsparcie branży. W maju 2011 Google wypuściło otwarto źródłowy projekt dla przeglądarek internetowych znany wtedy już pod nazwą WebRTC, jednak dalszym ciągu kontynuowane prace nad protokołami w IETF i API przeglądarki w W3C.
W styczniu 2011 Ericsson Labs zbudowało pierwszą implementację WebRTC wykorzystując do tego bibliotekę WebKit. W Październiku 2011, W3C opublikowało pierwszą roboczą specyfikacji projektu, by już dwa lata później (Luty 2013) wykonać pierwszą rozmowę i przesył danych z wykorzystaniem przeglądarki. Od Czerwca 2014 Google Hangouts już do pewnego stopnia również wykorzystał WebRTC do przesyłu danych.
Projekt API W3C został oparty na wstępnych pracach wykonanych w WHATWG. API otrzymało nazwę ConnectionPeer, a pierwsze implementacja (poprzedzająca jeszcze standaryzację) została stworzona w Ericsson Labs. Grupa Robocza WebRTC oczekuje, że ta specyfikacja będzie znacząco ewoluować w oparciu o:
W listopadzie 2017 r. specyfikacja WebRTC 1.0 przeszła z poziomu Working Draft do Candidate Recommendation.
W styczniu 2021 r. specyfikacja WebRTC 1.0 przeszła z poziomu Candidate Recommendation do Recommendation.
Opis.
Projekt.
Główne komponenty WebRTC opierają się. o kilka JavaScript’owych API:
WebRTC API zawiera również funkcję statystyk:
Standard wymaga implementacji minimum PCMA/PCMU (), DTMF () oraz kodeka audio Opus (). Opcjonalne kodeki audio to m.in.: iLBC, iSAC, G.711, G.722, natomiast video to: H.264, VP8, VP9. Interfejsy API przeglądarki PeerConnection, kanału danych i przechwytywania mediów są szczegółowo opisane w W3C.
Przykłady.
Chociaż początkowo WebRTC zostało opracowane dla przeglądarek internetowych, jest on z powodzeniem wykorzystywany poza nimi, np. w platformach mobilnych, czy internetu rzeczy. Przykłady obejmują także telefonię VoIP opartą na przeglądarkach, zwaną telefonami w chmurze lub telefonami internetowymi, które umożliwiają wykonywanie i odbieranie połączeń z poziomu przeglądarki internetowej, zastępując wymóg pobierania i instalowania telefonu programowego. O uniwersalności WebRTC świadczyć może to, że za jego pomocą został zaimplementowany klient protokołu BitTorrent dostępny w przeglądarce.
Wsparcie.
WebRTC jest wspierane przez następujące przeglądarki
GStreamer bezpośrednio udostępnia darmową implementację WebRTC.
Wsparcie kodeków w różnych przeglądarkach.
Obsługa poszczególnych kodeków nie jest jednolita. WebRTC ustanawia standardowy zestaw kodeków, które muszą wdrożyć wszystkie zgodne przeglądarki. Niektóre przeglądarki mogą zezwalać również na kodeki spoza bazowej specyfikacji.
Kontrowersje.
W styczniu 2015 r. TorrentFreak zgłosił poważną lukę w zabezpieczeniach przeglądarek obsługujących WebRTC, mówiąc, że naruszył bezpieczeństwo tuneli VPN, ujawniając prawdziwy adres IP użytkownika. Żądania odczytu adresu IP nie są widoczne w konsoli programisty przeglądarki i nie są blokowane przez większość wtyczek zarządzającymi prywatnością, umożliwiając śledzenie online przez reklamodawców i inne podmioty pomimo środków ostrożności (jednak wtyczka uBlock Origin może rozwiązać ten problem).

</doc>
<doc id="2624600" url="https://pl.wikipedia.org/wiki?curid=2624600" title="Użytkowanie górnicze">
Użytkowanie górnicze

Użytkowanie górnicze - prawo podmiotowe uprawniające do korzystania z przestrzeni w górotworze. Może być ustanowione przez Skarb Państwa, któremu przysługuje na zasadzie wyłączności własność górnicza, tj. własność złóż kopalin strategicznych, wód leczniczych, wód termalnych, solanek, a także własność części górotworu leżących poza granicami nieruchomości gruntowych. Teoretycznie można dopuścić ustanowienie użytkowania górniczego także do przestrzeni w nieruchomości gruntowej, np. do złoża piasku.
W doktrynie nie rozstrzygnięto sporu, czy użytkowanie górnicze jest prawem rzeczowym.
Treść użytkowania górniczego normują przepisy Prawa geologicznego i górniczego oraz umowa zawarta pomiędzy stronami. W części nieunormowanej przepisami, do użytkowania górniczego mają zastosowanie przepisy kodeksu cywilnego o dzierżawie.
Ustanawiane jest w celu uprawnienia przedsiębiorcy górniczego do eksploatacji złóż kopalin.

</doc>
<doc id="2624602" url="https://pl.wikipedia.org/wiki?curid=2624602" title="Christopher Bailey">
Christopher Bailey

Christopher Bailey (ur. 11 maja 1971 w West Yorkshire, w Wielkiej Brytanii) – brytyjski projektant mody, dyrektor założonego w 1856 ekskluzywnego brytyjskiego domu mody Burberry. Jako dyrektor Burberry, Bailey jest odpowiedzialny za ogólny wizerunek, w tym wszelkie reklamy, projekty sklepów, a także projekt wszystkich kolekcji i linii produktów firmy. W 2012 roku stworzył dla marki nowatorską strategię, którą nazwał "See now, buy now".
Życiorys.
Christopher, syn stolarza, ukończył Royal College of Art, gdzie dyplom ukończenia studiów otrzymał w 1994 roku. Od 1994 do 1996 roku był projektantem odzieży damskiej w Donna Karan, oraz starszym projektantem odzieży damskiej u Gucciego w Mediolanie od 1996 do 2001 roku. Podczas pobytu w Mediolanie poznał Geert Cloet, projektanta marki Miu Miu, który został jego partnerem. W 2004 u Cloet zdiagnozowano nowotwór mózgu. On i Bailey przenieśli się do Yorkshire w pobliże rodziny Baileya. Cloet zmarł rok później. Bailey wstąpił do Burberry w maju 2001 roku jako dyrektor kreatywny i został szefem w listopadzie 2009 roku. Baileyowi przypisuje się wielkie zmiany w przedsiębiorstwie.
W 2008 roku Bailey razem z dyrektorem generalnym Angela Ahrendts założyli Fundację Burberry zobowiązującą się do przeznaczania zysków na pomoc młodym ludziom w realizacji marzeń i w wykorzystaniu swojego potencjału. Fundacja Burberry wspiera młodych ludzi w regionach gdzie pracownicy firmy mieszkają i pracują, i gdzie są w stanie uczestniczyć w roli wolontariuszy we wspieraniu młodzieży.
Życie prywatne.
Od 2009 roku jest w związku z brytyjskim aktorem Simonem Woodsem.

</doc>
<doc id="2624603" url="https://pl.wikipedia.org/wiki?curid=2624603" title="Alasdair Gray">
Alasdair Gray

Alasdair Gray (ur. 28 grudnia 1934 w Glasgow, zm. 29 grudnia 2019 tamże) – szkocki powieściopisarz, którego dzieła łączą w sobie elementy science-fiction, fantastyki i realizmu. Często sam wykonuje ilustracje do swoich dzieł, nadając im wyjątkowy charakter poprzez oryginalną szatę graficzną.
Urodził się w rodzinie robotniczej. W czasie II wojny światowej został ewakuowany wraz z matką i siostrą na farmę w Perthshire, a stamtąd do miasteczka w w hrabstwie Lanark. Doświadczenia z dzieciństwa znalazły swój wyraz w pierwszym dziele pisarza – "Lanark". Po zakończeniu wojny cała rodzina ponownie zamieszkała w Glasgow. W 1952, kiedy matka Graya umarła, pisarz dostał się do Glasgow School of Art, a dwa lata później rozpoczął pracę nad powieścią "Lanark" (wydaną dopiero w 1981). Ucząc się w szkole plastycznej, Gray pracował nad pierwszym spośród swoich malowideł ściennych zatytułowanym "Horrors of War (Okrucieństwa Wojny)" i wykonanym dla Scottish-U.S.R.R. Friendsip Society (Towarzystwa Przyjaźni Szkocko-Radzieckiej), organizacji, która istnieje w Glasgow po dziś dzień. Długie lata po ukończeniu szkoły plastycznej zarabiał na życie jako nauczyciel; malował także pejzaże i malowidła ścienne, pisał słuchowiska radiowe oraz scenariusze telewizyjne do filmów dokumentalnych. W tym czasie rozwijał również własną twórczość literacką, a po wydaniu powieści "Lanark" mógł całkowicie poświęcić się pisaniu, projektowaniu i ilustrowaniu książek – przeważnie swoich własnych.
Twórczość Graya, przywiązanego do tradycji Szkota, jest zabarwiona ciętym humorem, precyzyjna, momentami ponura i realistyczna, ponieważ (według autora) realizm musi być odczuwalny, a prawda nie może być idealizowana. Jego powieści często nie kończą się szczęśliwie, chociaż pisarz ukazuje atmosferę oczyszczenia i spokoju. Autor pisze o kwestiach społecznych i politycznych, a szczególnie dobrze radzi sobie w kreowaniu wyrazistych postaci kobiet. Książka "Biedne istoty" (1992) zdobyła nagrody literackie Whitbread Prize oraz .
Główne dzieła.
Powieści:
Opowiadania:
Poezje:

</doc>
<doc id="2624604" url="https://pl.wikipedia.org/wiki?curid=2624604" title="Tetiana Kozłowa">
Tetiana Kozłowa

Tetiana Kozłowa (ur. 25 września 1984 w Perwomajsku) – ukraińska siatkarka, reprezentantka kraju, grająca na pozycji przyjmującej. 
Sukcesy klubowe.
Puchar Ukrainy:
Mistrzostwo Ukrainy:
Puchar Francji:
Liga Mistrzyń:
Mistrzostwo Francji:

</doc>
<doc id="2624606" url="https://pl.wikipedia.org/wiki?curid=2624606" title="Agnieszka Podsiadlik">
Agnieszka Podsiadlik

Agnieszka Podsiadlik (ur. 1981 w Sosnowcu) – polska aktorka teatralna i filmowa.
Życiorys.
Absolwentka PWST w Krakowie. Zadebiutowała na deskach Teatru Śląskiego rolą w spektaklu "Czekając na Godota" w reżyserii Jerzego Zegalskiego. W sezonie 2003/2004 Grzegorz Jarzyna zaprosił ją do spektaklu "Zaryzykuj wszystko" granego na Dworcu Centralnym w ramach  projektu "Teren Warszawa," po czym do stałego zespołu Teatru Rozmaitości, w którym aktorka jest do dzisiaj. Współpracowała m.in. z Janem Klatą, Michałem Borczuchem, Rene Polleschem. W 2007 roku została podwójnie nominowana do nagrody "Feliksa Warszawskiego" za rolę pierwszoplanową w spektaklu Przemysława Wojcieszka "Cokolwiek się zdarzy, kocham cię" i za drugoplanową rolę w spektaklu "Helena S" w reżyserii Aleksandry Koniecznej.  W 2012 roku zagrała główną rolę w spektaklu wyreżyserowanym przez Wojciecha Klemma "Wizyta Starszej Pani," którego premiera odbyła się w szwajcarskim Luzerner Theater. W 2013 roku na 53. Kaliskich Spotkaniach Teatralnych otrzymała nagrodę "Grand Prix Festiwalu" za najlepszą kreację aktorską w spektaklu "Nietoperz" Kornela Mundruczó. W 2017 roku przyznano jej nagrodę aktorską za rolę Lipskiej w spektaklu telewizyjnym "Traktat o miłości" reż. Agaty Piszcz na Festiwalu Polskiego Radia i Teatru Telewizji „Dwa Teatry” w Sopocie.
Na ekranie Agnieszka Podsiadlik zadebiutowała rolą Klary w spektaklu telewizyjnym "Śluby panieńskie" wyreżyserowanym przez Krystynę Jandę. W 2010 roku za role w filmach "Maraton tańca" Magdaleny Łazarkiewicz i "Lincz" Krzysztofa Łukaszewicza otrzymała nominację do "Złotej Kaczki" - nagrody miesięcznika Film. Ma na koncie ważne role w docenianych na międzynarodowych festiwalach filmach m.in. "Z daleka widok jest piękny Anny i" Wilhelma Sasnali wyprodukowanym przez Anton Kern Gallery w Nowym Jorku, "Sekret" i "Jak całkowicie zniknąć" Przemysława Wojcieszka. W uhonorowanym na Berlinale Nagrodą Grand Prix Jury filmie "Twarz" Małgorzaty Szumowskiej, stworzyła z Mateuszem Kościukiewiczem wzruszającą, wielowymiarową relację siostry z bratem, zgodnie ocenioną przez recenzentów jako najważniejszą w filmie. „To jej twarz i jej spojrzenia oddają temat tego filmu, którym nie jest małomiasteczkowość czy pusty katolicyzm, tylko tęsknota” – pisała o roli Podsiadlik Agata Passent.
Osobnym zawodowym rozdziałem jest współpraca z Kubą Czekajem, z którym aktorka spotkała się w dwóch filmach już na etapie powstawania scenariuszy, z czego powstał dyptyk na temat dojrzewania dziecka i jego matki. Pierwszy z filmów "Baby Bump" miał swoją premierę w 2014 roku na MFF w Wenecji, gdzie zdobył Wyróżnienie Specjalne "Queer Lion Award", drugi zaś "Królewicz Olch" rozpoczął tournée po światowych festiwalach w 2015 roku na Berlinale w sekcji „Generation 14plus”.
Podsiadlik zagrała w popularnych produkcjach telewizyjnych takich, jak "Ekipa" Agnieszki Holland, "Głęboka woda" Kasi Adamik i "Pakt" Leszka Dawida. 
Teatr.
Teatr Rozmaitości w Warszawie
Role gościnne:
Teatr Śląski im. Stanisława Wyspiańskiego w Katowicach
"Czekając na Godota," reż. Jerzy Zegalski
Wrocławski Teatr Współczesny im. Tadeusza Wiercińskiego
"Pasażerka," reż. Natalia Korczakowska
Muzeum Powstania Warszawskiego w Warszawie
"Zawiadamiamy Was, że żyjemy. Dubbing 44," reż. Marcin Liber

</doc>
<doc id="2624607" url="https://pl.wikipedia.org/wiki?curid=2624607" title="Piotr Malinowski (taternik)">
Piotr Malinowski (taternik)

Piotr Malinowski (ur. 31 marca 1944 w Pińczowie, zm. 26 maja 1995 w Krakowie) – ratownik tatrzański, taternik, alpinista.
Wspinał się w Andach, Himalajach, Kaukazie, Pamirze, Hindukuszu, Norwegii i w dawnej Jugosławii. Autor kilku pierwszych wejść, m.in. zimowego przejścia drogą Harlina w zachodniej ścianie Petit Dru w Alpach (z Marianem Piekutowskim, Zbigniewem Wachem i Janem Wolfem). W 1978 r. wraz z Józefem Olszewskim i Krzysztofem Żurkiem dokonał zimowego przejścia grani głównej Tatr w 10 dni. Ratownik tatrzański, specjalista od trudnych zjazdów wysokogórskich, m.in. z Mylnej Przełęczy przez Komin Drewnowskiego do Czarnego Stawu.
Od 1963 r. był członkiem Polskiego Związku Alpinizmu, w 1968 r. został ratownikiem tatrzańskim. W latach 1984–87 był kierownikiem Centralnego Ośrodka Szkolenia Polskiego Związku Alpinizmu na Hali Gąsienicowej. W latach 1987–1991 naczelnik Grupy Tatrzańskiej GOPR, a od 1991 do 1995 r. naczelnik TOPR. Zmarł w 1995 r. wskutek komplikacji po pozornie niegroźnej operacji łękotki; jego prochy zostały rozrzucone na Polanie Jaworowej w Tatrach. Na Starym Cmentarzu (na Pęksowym Brzyzku) znajduje się symboliczna mogiła.
Od 1997 r. w Zakopanem organizowane są zawody w narciarstwie wysokogórskim pod nazwą "Memoriał Piotra Malinowskiego"; 24 kwietnia 2012 r. odbyła się jego XV edycja.&lt;br&gt;
23 kwietnia 2017 roku w Zakopanem odbyła się premiera filmu dokumentalnego o Piotrze Malinowskim pt: „Piotr Malinowski. 33 zgłoś się...”, w reżyserii Roberta Żurakowskiego i Bartosza Szwasta.

</doc>
<doc id="2624608" url="https://pl.wikipedia.org/wiki?curid=2624608" title="Paleokontynent">
Paleokontynent

Paleokontynent – każdy z kontynentów i superkontynentów, który istniał od początku powstania Ziemi, oprócz siedmiu kontynentów współczesnych. Powstawanie bądź rozpad kontynentów i superkontynentów w historii Ziemi wynikało z ruchów, jakim podlegają płyty litosfery, zgodnie z teorią tektoniki płyt.
Teoria tektoniki płyt opisuje, jak masy kontynentalne skupiają się w jeden superkontynent, by później znowu się rozpaść tworząc kontynenty. Zapis geologiczny wskazuje, że takie cykle trwają około 250 milionów lat. Naukowcy są zgodni co do istnienia superkontynentów Gondwany i Rodinii oraz podejrzewają, że istniało ich jeszcze kilka, m.in. Pannocja, Kenorland czy Walbara. Problemem jest odległość czasowa – układ kontynentów w archaiku i proterozoiku jest bardzo trudny do odtworzenia.
Geolodzy prowadzą debatę, w jaki sposób formują się ponownie superkontynenty: czy dryf kontynentalny sprawia, że łączą się ponownie po przewędrowaniu dookoła planety, czy też oddalają się od siebie, by później znów się zbliżać. Naukowcy twierdzą, że prawdopodobnie w historii Ziemi zdarzały się oba te zjawiska i zdarzać się będą w przyszłości.

</doc>
<doc id="2624610" url="https://pl.wikipedia.org/wiki?curid=2624610" title="Carlos Izaguirre">
Carlos Izaguirre

Carlos Fernando Izaguirre (ur. 20 maja 1895 - zm. 8 maja 1975) – argentyński piłkarz, grający podczas kariery na pozycji napastnika.
Kariera klubowa.
Carlos Izaguirre piłkarską karierę rozpoczął w Porteño Buenos Aires w 1914. Z Porteño zdobył mistrzostwo Argentyny w 1914. W latach 1926–1927 występował w CS Palermo.
Kariera reprezentacyjna.
W reprezentacji Argentyny Izaguirre występował w latach 1914–1923. W reprezentacji zadebiutował 13 września 1914 w wygranym 2-1 meczu z Urugwajem, którego stawką było Gran Premio de Honor Argentino. W 1919 wystąpił w Mistrzostwach Ameryki Południowej. Na turnieju w Rio de Janeiro wystąpił we wszystkich trzech meczach z Urugwajem, Brazylią i Chile. Izaguirre w każdym z tych meczach strzelił bramkę. Ostatni raz w reprezentacji wystąpił 22 lipca 1923 w zremisowanym 2-2 meczu z Urugwajem, którego stawką było Gran Premio de Honor Uruguayo. Ogółem w barwach "albicelestes" wystąpił w 14 meczach, w których strzelił 7 bramek.

</doc>
<doc id="2624612" url="https://pl.wikipedia.org/wiki?curid=2624612" title="Stefan Tyszkiewicz">
Stefan Tyszkiewicz

Stefan Eugeniusz Tyszkiewicz, właśc. Stefan Eugeniusz Maria Tyszkiewicz-Łohojski z Landwarowa, h. Leliwa (ur. 24 listopada 1894 w Warszawie, zm. 6 lutego 1976 w Londynie) – polski hrabia, inżynier i wynalazca. Uczestnik obu wojen światowych oraz wojny polsko-bolszewickiej. Członek Rady Narodowej RP w Londynie.
Dzieciństwo i młodość.
Urodził się jako drugie dziecko, z czworga Władysława i Krystyny Marii z ks. Lubomirskich. Ukończył gimnazjum gen. Pawła Chrzanowskiego w Warszawie i szkołę samochodową w Mediolanie. Już w dzieciństwie wykazywał zdolności techniczne. W wieku 14 lat (1906) uzyskał w Mediolanie zawodowe prawo jazdy. W 1911 opatentował dwa wynalazki dotyczące ogrzewania samochodów i aparatów latających. W 1913 rozpoczął studia na Uniwersytecie Oksfordzkim.
I wojna światowa.
W momencie wybuchu I wojny światowej przebywał na wakacjach w kraju. Zgłosił się jako ochotnik do rosyjskiego Czerwonego Krzyża. Został odznaczony Orderem Świętego Jerzego IV stopnia za uratowanie siedmiu ciężko rannych żołnierzy pod obstrzałem. W 1915 został zmobilizowany. Ukończył Szkołę Oficerską Korpusu Paziów w Sankt-Petersburgu i od końca 1916 pełnił funkcję adiutanta głównodowodzącego frontu kaukaskiego – wielkiego księcia Mikołaja Mikołajewicza Romanowa. 18 lipca 1917 w Jałcie ożenił się z Heleną, pasierbicą księcia Mikołaja, córką księżnej Anastazji i Jerzego Maksymilianowicza, szóstego księcia Leuchtenbergu, siostrzenicą królowej Włoch Heleny.
Po wybuchu rewolucji październikowej przebywał na Krymie. Ułatwił w tym czasie powrót do kraju wielu Polakom. Odpłynął z Krymu na pokładzie brytyjskiego okrętu wojennego.
Dwudziestolecie międzywojenne.
Po krótkim pobycie we Włoszech wrócił w 1919 roku do odrodzonej Polski. W latach 1919–1921 ochotniczo służył w Wojsku Polskim. Wziął udział w wojnie polsko-bolszewickiej jako ochotnik w oddziale kawalerii na Wileńszczyźnie. W 1921, jako przedstawiciel II Oddziału Sztabu Generalnego Wojska Polskiego, uczestniczył w obradach Komisji Ligi Narodów wytyczającej granicę polsko-litewską.
W 18 stycznia 1921 w Warszawie przyszła na świat córka Heleny i Stefana – Natalia Tyszkiewicz. Natalia zmarła w Genewie w 2003. W latach 1921–1923 podjął studia na paryskiej uczelni École des Sciences Politiques. Równolegle kształcił się w dziedzinie konstrukcji samochodów jako wolny słuchacz na paryskich uczelniach technicznych.
Ralf-Stetysz.
W 1924 rozpoczął pracę nad konstrukcją samochodu własnego pomysłu. Założył w Boulogne pod Paryżem spółkę "Automobiles Ralf Stetysz" (skrót od "Rolniczo Automobilowo-Lotnicza Fabryka Stefana Tyszkiewicza"). Samochód wykorzystywał amerykański silnik firmy Continental. Miał to być pojazd osobowy przystosowany do eksploatacji w ciężkich warunkach drogowych (pojazd powstał z myślą o propagowaniu motoryzacji w Polsce, gdzie infrastruktura drogowa w tym czasie była słabo rozwinięta), łatwy w obsłudze i naprawie. W 1925 powstał udany pojazd, produkowany w dwóch wersjach:
Samochód zaprezentowano w 1926 i 1927 na Międzynarodowym Salonie Samochodowym w Paryżu, gdzie zyskał opinię dobrej klasy pojazdu „kolonialnego”. Odnosił również sukcesy w polskich imprezach sportowych i turystycznych, jak również brał udział w VIII Rajdzie Monte Carlo w 1929 gdzie zdobył nagrodzę za wygodę i przystosowanie do podróży.
W 1928 produkcja została przeniesiona do Warszawy, do fabryki „K. Rudzki i S-ka”. Nadwozia wytwarzała fabryka lotnicza Plage i Laśkiewicz w Lublinie. Przenosząc produkcję do kraju, Tyszkiewicz musiał zaangażować cały majątek rodzinny jakim dysponował. Jego żona sprzedała w tym celu broszkę z 86-karatowym szmaragdem należącą wcześniej do carycy Katarzyny Wielkiej.
11 lutego 1929 fabrykę w Warszawie zniszczył pożar. Zniszczeniu uległo również 27 prawie ukończonych pojazdów oraz 6 gotowych. Zdołano uratować samochód uczestniczący później w Rajdzie Monte Carlo. Tyszkiewicz chciał podjąć na nowo produkcję w rodzinnym Landwarowie (woj. wileńskie), ale nie zdołał przekonać akcjonariuszy "Towarzystwa Akcyjnego Rolniczo-Automobilowa Fabryka hr. Stefana Tyszkiewicza".
Łącznie powstało około 200 samochodów Ralf Stetysz. Po pożarze hrabia Tyszkiewicz brał udział we wprowadzaniu do Polski samochodów marki Mercedes i Fiat. Działał również na rzecz rozwoju motoryzacji w Polsce. Był inicjatorem powstania ‘Ligi Drogowej’, a od 1933 jej prezesem. Publikował na temat motoryzacji w Polsce. 5 lipca 1939 został mu nadany Złoty Krzyż Zasługi.
II wojna światowa.
We wrześniu 1939 znalazł się wraz z rodziną na terytorium Litwy kowieńskiej, gdzie zajmował się przerabianiem silników benzynowych na gazowe (wobec braku benzyny). Utrzymując dobre kontakty z poselstwem włoskim w Republice Litewskiej, ułatwiał wyjazdy Polakom.
Po aneksji Litwy przez ZSRR w czerwcu 1940 został aresztowany i przewieziony do Moskwy. Odrzucił ofertę współpracy z NKWD w zamian za wyjazd do Włoch.
Zwolniony z więzienia w październiku 1941 został szefem służby samochodowej w Polskich Siłach Zbrojnych w ZSRR (Armia gen. Andersa). W 1944 był oficerem łącznikowym II Korpusu Polskiego, jako Rotmistrz Ułanów Krechowieckich, m.in. oficer do zleceń dowódcy PSZ (Polskie Siły Zbrojne) na Bliskim Wschodzie, i przy oddziałach włoskich walczących po stronie aliantów. Organizował Polski Czerwony Krzyż we Włoszech. W maju 1944, w okresie bitwy o Monte Cassino, wynalazł i skonstruował urządzenie pozwalające wykrywać i niszczyć niemagnetyczne (drewniane) miny przeciwpiechotne.
Okres powojenny.
Po wojnie (w 1949) wydawał w Londynie wraz ze Stanisławem Mackiewiczem tygodnik „Lwów i Wilno” (numery 110-124). Następnie pracował w Turynie dla firmy Fiat, jednak niedługo potem zajął się głównie elektroniką. Uzyskał kilka patentów, m.in. na urządzenie "Stenovox". Był to jeden z pierwszych systemów dyktowania i odtwarzania na odległość, wyposażony w zabezpieczenia kodowe i w wysokim stopniu zautomatyzowane. Udoskonaloną wersją urządzenia był "Stetyphone". Za oba wynalazki Tyszkiewicz otrzymał grand prix na wystawie Expo w Brukseli w 1958 roku. Pracował również nad urządzeniami do automatycznego sterowania.
Tyszkiewicz konstruował też wózki inwalidzkie i do przewozu bagażu, które (dzięki zastosowaniu automatycznej zmiany długości podstaw tylnych kół) mogły poruszać się także po schodach (w tym ruchomych). Za wózki te uzyskał złote medale na wystawach wynalazków w Genewie (1972) i Nowym Jorku (1973). Opracowane przez Tyszkiewicza urządzenie służące do oszczędzania paliwa w silnikach o zapłonie iskrowym i wysokoprężnych ("Stetair") został wyróżniony w 1974 na Salonie Samochodowym w Genewie. Zaprojektowany przez niego zszywacz wyróżniono w 1965 w Brukseli i w 1972 w Genewie.
Tyszkiewicz współpracował z międzynarodową organizacją ELDO, która zajmowała się konstruowaniem rakiet nośnych (połączona później z ESRO w Europejską Agencję Kosmiczną (ESA)).
Był członkiem trzeciej Rady Narodowej Rzeczypospolitej Polskiej w Londynie.
Od 3 września 1944 należał do Zakonu Kawalerów Maltańskich i trzykrotnie był wybierany członkiem jego Wielkiej Rady, Kawaler Honoru i Dewocji, a od 22 czerwca 1960 Baliw Krzyża Wielkiego Honoru i Dewocji. Odznaczony Orderem Odrodzenia Polski i królewskim Orderem Domowym Czarnogórskim.
Zmarł 6 lutego 1976 roku w Londynie. Został pochowany na Cmentarzu Brompton w Londynie.

</doc>
<doc id="2624613" url="https://pl.wikipedia.org/wiki?curid=2624613" title="A&amp;M/Octone Records">
A&amp;M/Octone Records

A&amp;M/Octone Records – amerykańska wytwórnia płytowa założona w 2007 roku przez Jamesa Dienera. Jest wspólnym przedsięwzięciem Universal Music Group i Octone Records, znanej także pod nazwą OctoScope Music. Wytwórnia stanowi połączenie dwóch wytwórni A&amp;M i Octone Records. Od lutego 2007 roku Interscope-Geffen-A&amp;M współpracuje z Octone Records. 
Artyści.
Opracowano na podstawie źródła.

</doc>
<doc id="2624618" url="https://pl.wikipedia.org/wiki?curid=2624618" title="Zakazane zabawy">
Zakazane zabawy

Zakazane zabawy (fr. "Jeux interdits") – francuski dramat wojenny z 1952 roku w reżyserii René Clémenta. Mimo początkowego braku sukcesu kasowego w rodzimej Francji, film okazał się przebojem kinowym za granicą. Film został wielokrotnie wyróżniany na najważniejszych festiwalach filmowych m.in. w Berlinie oraz Nowym Jorku.
Fabuła.
Akcja filmu rozgrywa się w czerwcu 1940 roku podczas kampanii francuskiej w trakcie II wojny światowej. Pięcioletnia Paulette, ewakuowana z Paryża samochodem przez rodziców, zostaje w wyniku nalotu bombowego całkowitą sierotą (matka i ojciec giną w wyniku ostrzelania cywilnych uchodźców przez niemieckie samoloty Luftwaffe). Dziewczynka, znaleziona przez jedenastoletniego Michela, trafia do wiejskiego gospodarstwa, gdzie zajmuje się nią jego rodzina. Dzieci, w tajemnicy przed dorosłymi, zaprowadzają osobliwy rytuał, polegający na grzebaniu zwierząt oraz wieńczeniu mogił kradzionymi krzyżami. Inspiracją tych zachowań była rozmowa wieśniaków, którzy dyskutując na temat nalotu twierdzili, że ofiar było tak dużo, że „grzebane były jak psy”.
Problem zaczyna się, gdy o tej dziecięcej grze dowiadują się dorośli, a we wsi wybucha skandal (po kradzieży 14 krzyży z miejscowego cmentarza).
Nagrody.
Ponadto film został wyróżniony przez stowarzyszenie nowojorskich krytyków filmowych. Z danych statystycznych wynika, że film w całej Francji obejrzało widzów przez cały okres jego wyświetlania.

</doc>
<doc id="2624622" url="https://pl.wikipedia.org/wiki?curid=2624622" title="Bogusław Burnat">
Bogusław Burnat

Bogusław Burnat (ur. 15 kwietnia 1931 w Krakowie, zm. 11 lutego 2010 r. we Wrocławiu) – polski naukowiec, inżynier górnictwa, ratownik górniczy, wynalazca, inspektor górniczy, redaktor i nauczyciel akademicki.
Kariera naukowa.
Absolwent Wydziału Mechanizacji Górnictwa i Hutnictwa Akademii Górniczo-Hutniczej (1955), gdzie się doktoryzował (1972).
Był jednym z dwóch pierwszych wykładowców nowo utworzonego Wydziału Górniczego Politechniki Wrocławskiej (1965–1967). Był członkiem Sekcji Mechanizacji Górnictwa Komitetu Górnictwa Polskiej Akademii Nauk (1976–1984). Uczestniczył w konferencjach naukowo-technicznych polskich i zagranicznych.
Jest autorem ponad 80 publikacji polskich i zagranicznych, a także współautorem (wraz z J.I.Korzeniowskim) podręczników: „Prowadzenie ruchu odkrywkowych zakładów górniczych kopalin pospolitych” (1998 r.) oraz „Kopaliny pospolite – prowadzenie ruchu odkrywkowych zakładów górniczych kopalin pospolitych” (2003 r.).
W ramach działalności eksperckiej pełnił przez kilka kadencji funkcję biegłego sądowego Sądów Okręgowych we Wrocławiu oraz Jeleniej Górze.
Praca w górnictwie.
Pracownik średniego i wyższego dozoru kopalń węgla kamiennego (od 1955), w tym jako ratownik górniczy (1955–1960).
Był zastępcą dyrektora Okręgowego Urzędu Górniczego we Wrocławiu (1967–1979), a także naczelnym inżynierem inwestycji KGHM (do 1984 r.). Na Węgrzech piastował stanowisko zastępcy dyrektora Zespołu Budów Górniczych (1984–1989).
Projekty wynalazcze.
Opracował kilkanaście wynalazków dotyczących górnictwa, które uzyskały ochronę patentową. Do najważniejszych zalicza się:
Działalność szkoleniowa i publicystyczna.
Był szkoleniowcem kadr górniczych i inżynierskich jako kierownik Ośrodka Szkolenia Górniczego przy Zarządzie Wrocławskiego Oddziału Stowarzyszenia Inżynierów i Techników Górnictwa (1995-2000). Był także redaktorem naczelnym czasopism górniczych:
Odznaczenia i nagrody.
W uhonorowaniu zasług dla branży górniczej, był wielokrotnie odznaczany, otrzymał m.in.: odznakę tytułu honorowego „Zasłużony Górnik PRL”, Order Sztandaru Pracy II kl, Złoty i Srebrny Krzyż Zasługi, Złoty i Srebrny Medal „Za zasługi dla pożarnictwa”, Złotą Odznakę „Budowniczy LGOM”, Odznakę „Zasłużony dla Województwa Legnickiego”.
Był także laureatem wielu nagród: Ministra Nauki, Szkolnictwa Wyższego i Techniki (1972, 1977) oraz Ministra Przemysłu Ciężkiego (1975).
Nagroda im. dr. inż. Bogusława Burnata.
Stowarzyszenie Kopalń Odkrywkowych z Wrocławia przyznaje od 2011 r. nagrodę imienia Bogusława Burnata za zasługi na polu likwidowania barier dla rozwoju górnictwa odkrywkowego.

</doc>
<doc id="2624624" url="https://pl.wikipedia.org/wiki?curid=2624624" title="Tetjana Kozłowa">
Tetjana Kozłowa



</doc>
<doc id="2624626" url="https://pl.wikipedia.org/wiki?curid=2624626" title="Manassas (Wirginia)">
Manassas (Wirginia)

Manassas – miasto wydzielone, położone w hrabstwie Prince William na styku z miastem Manassas Park w stanie Wirginia. W roku 2010 liczyło 37 821 mieszkańców. Manassas stanowi siedzibę władz hrabstwa Prince William, przy czym zajmowany przez te władze obszar (150 000 m²) nie należy do miasta. W Manassas lub w jego pobliżu mieści się kilka ważnych historycznie miejsc nawiązujących do lat pięćdziesiątych i sześćdziesiątych XIX wieku.
Historia.
W lipcu 1861 roku miała tu miejsce I bitwa pod Manassas – znana również jako I bitwa nad Bull Run – pierwsza większa bitwa wojny secesyjnej. W dniach 21-24 lipca 2011 roku Manassas obchodziło 150 rocznicę tego starcia.
II bitwa pod Manassas (lub też II bitwa nad Bull Run) stoczona została w pobliżu w dniach 28–30 sierpnia 1862 roku.
W owym czasie Manassas było jedynie węzłem kolejowym ("Manassas Junction"), aczkolwiek o strategicznym znaczeniu, z liniami łączącymi Richmond i Waszyngton z doliną Shenandoah. Mimo tych dwóch zwycięstw Konfederatów Manassas Junction prawie przez całą wojnę znajdowało się w rękach Unionistów.
Po wojnie Manassas rozrosło się, a w roku 1873 otrzymało prawa miejskie. 1892 roku stało się siedzibą władz hrabstwa Prince William, które przeniosły się tu z Brentsville. Od 1975 roku Manassas jest miastem wydzielonym.
W czasach najnowszych Manassas stało się dalekim przedmieściem Waszyngtonu, co wiąże się z natężeniem ruchu drogowego i żywiołowym rozwojem budownictwa mieszkaniowego.
Głośne procesy małżeństwa Johna i Loreny Bobbitów (Johna sądzono za gwałt, Lorenę za zranienie) odbywały się w miejscowym sądzie.
9 października 2002 roku na granicy miasta miał miejsce jedenasty atak snajperski Johna Allena Muhammada, w wyniku czego postrzelony został 53-letni Dean Harold pobierający paliwo na stacji benzynowej przy Sudley Road w pobliżu Interstate 66.
Dane demograficzne.
Według spisu powszechnego z roku 2010 miasto zamieszkiwało 37 821 osób, z czego:
Manassas należy do 10 Okręgu Wyborczego Wirginii, reprezentowanego przez Republikanina Franka Wolfa, wybranego w 1980 roku.
Najstarszym przedstawicielem stanu w Senacie Stanów Zjednoczonych jest Demokrata Jim Webb, wybrany w roku 2006, a najmłodszym Demokrata Mark Warner, wybrany w 2008. Gubernatorem Wirginii jest Republikanin Bob McDonnell, wybrany w 2009 roku.
Na czele władz miejskich stoi burmistrz Harry J. Parrish II.

</doc>
<doc id="2624628" url="https://pl.wikipedia.org/wiki?curid=2624628" title="Stetysz">
Stetysz



</doc>
<doc id="2624631" url="https://pl.wikipedia.org/wiki?curid=2624631" title="Tropico 4">
Tropico 4

Tropico 4 – gra komputerowa należąca do gatunku strategii czasu rzeczywistego o charakterze ekonomiczno-politycznym, będąca kontynuacją gry "Tropico 3". Gra wyprodukowana została przez studio Haemimont Games i wydana 23 sierpnia 2011 przez przedsiębiorstwo Kalypso Media.
Rozgrywka.
Opis ogólny.
"Tropico 4", podobnie jak wcześniejsze gry z serii – "Tropico" i "Tropico 3", pozwala graczowi na wcielenie się w rolę przywódcy niewielkiej wyspiarskiej republiki bananowej (tytułowego Tropico), nazywanego w grze mianem "El Presidente". Celem gracza jest zapewnienie mieszkańcom dobrobytu, stworzenie rozwiniętej gospodarki a jednocześnie utrzymanie się przy władzy i wypełnienie prywatnego konta w szwajcarskim banku. Do dyspozycji gracza oddana została licząca 20 misji kampania, tryb gry swobodnej oraz wyzwania.
Gra stanowi rozwinięcie poprzedniej części, zawierając praktycznie wszystkie jej elementy. Do głównych zmian należą: nowa, bardziej sfabularyzowana kampania, szereg nowych budynków (m.in. centrum handlowe, aquapark czy ministerstwo), katastrofy naturalne (np. tornada i susze) oraz możliwość prowadzenia handlu zagranicznego.
Rozgrywka rozpoczyna się od utworzenia awatara, reprezentującego postać "El Presidente". Gracz określa wygląd postaci oraz jej cechy, mające pewien wpływ na późniejszy przebieg gry. Po stworzeniu postaci rozpoczyna się właściwa część gry.
Ekonomia.
W momencie objęcia przez gracza władzy na wyspie znajduje się zazwyczaj wyłącznie pałac prezydencki, kilka farm, niskiej jakości budynki mieszkalne a także budynki kluczowe dla funkcjonowania kraju – port, przez który prowadzony jest eksport towarów produkowanych na Tropico oraz biura transportowe i budowlane. Mieszkańcy wyspy mają określone potrzeby, jak wiara, rozrywka, satysfakcjonująca praca czy poczucie bezpieczeństwa, których państwo w początkowej fazie nie jest w stanie zapewnić.
Podstawowym narzędziem, jakim dysponuje gracz jest możliwość wznoszenia nowych budynków, jak kościoły, kina czy szpitale. Każdy z nich ma określaną jakość świadczonej usługi, przekładającą się na zadowolenie korzystającego z budynku mieszkańca. Przykładowo luksusowe posiadłości charakteryzują się lepszą jakością zakwaterowania niż bloki mieszkalne, a ogród zoologiczny stanowi większą atrakcję niż pub. Gracz może zarządzać istniejącymi obiektami, ustalając płace, czynsz czy koszty wstępu. Dodatkowo istnieje możliwość wydawania dekretów, takich jak wprowadzenie opieki społecznej lub zorganizowanie wizyty papieża.
Rozwój wyspy nie jest jednak możliwy bez silnej gospodarki. Ta może się opierać na rolnictwie, górnictwie czy rybołówstwie, a także na bardziej zaawansowanych i dochodowych gałęziach – przemyśle i turystyce. Dochodowość tych pierwszych jest w dużej mierze uzależniona od czynników takich jak żyzność gleb czy obecność surowców naturalnych. Przemysł opiera się głównie na przetwórstwie towarów wyprodukowanych przez te sektory gospodarki, choć gracz może także importować surowce z zagranicy. Na dochody z turystyki duży wpływ ma natomiast atrakcyjność wyspy, zarówno pod względem piękna jak i jakości hoteli oraz dostępnych atrakcji. 
Dla sprawnego funkcjonowania kraju potrzebna jest także rozwinięta infrastruktura oraz sfera rządowa. W grze istnieje możliwość budowania dróg oraz garaży, umożliwiających sprawne przemieszczanie się ludzi i towarów po wyspie. Działanie bardziej zaawansowanych budynków uzależnione jest od zasilania w energię elektryczną, a także dostępu do wykwalifikowanej siły roboczej, zapewnianej przez system szkolnictwa. Do utrzymania pełnej kontroli nad wyspą niezbędne jest również utrzymywanie wojska, a także określonych instytucji, jak urząd imigracyjny, pozwalający na kontrolę nad migrantami, ministerstwo, umożliwiające wydawanie dekretów czy giełda papierów wartościowych pozwalająca na wpuszczenie na Tropico sektora prywatnego.
Polityka.
Istotnym elementem gry jest walka o utrzymanie władzy. Mieszkańcy wyspy przynależą do ośmiu frakcji politycznych, z których każda ma wobec przywódcy określone żądania, przykładowo komuniści oczekują dobrej opieki zdrowotnej i niskiego bezrobocia, intelektualiści wybudowania uniwersytetu i obecności mediów a nacjonaliści zamknięcia granic. W razie niespełniania tych żądań mieszkańcy przynależący do danej frakcji chętniej zagłosują w wyborach przeciw panującemu "El Presidente". W skrajnym przypadku niezadowolenie może przerodzić się w sytuację kryzysową jak protesty studenckie czy nałożenie na gracza anatemy. Szczególnym ugrupowaniem jest frakcja lojalistów – jej członkowie są bardziej skłonni popierać obecnego przywódcę, a niespełnianie ich oczekiwań powoduje kurczenie się szeregów frakcji. Gracz ma przy tym szereg możliwości powiększenia liczby lojalistów, np. poprzez wydanie manifestu ideologicznego.
Szczególnie niezadowoleni mieszkańcy mogą przyłączyć się do działających na wyspie rebeliantów, by w przyszłości atakować rozmaite cele na wyspie, a w ostateczności – pałac prezydencki. Sposobem na zażegnanie niebezpieczeństwa ze strony rebeliantów jest utrzymywanie silnej armii. Ta w przypadku niezadowolenia może jednak dokonać zamachu stanu. Ogólnonarodowe niezadowolenie może z kolei zakończyć się powstaniem, w którym po stronie gracza staną jedynie lojaliści. W przypadku udanego przebiegu któregokolwiek z tych zdarzeń, gracz zostaje obalony a gra kończy się przegraną.
Poza polityką wewnętrzną do zadań gracza należy prowadzenie polityki zagranicznej. W grze występują dwa supermocarstwa – Stany Zjednoczone oraz ZSRR, które również wysuwają wobec gracza pewne żądania, w tym utrzymania odpowiednich relacji z działającymi na wyspie frakcjami, odpowiednio kapitalistów lub komunistów. Spełnianie ich oczekiwań skutkuje m.in. otrzymywaniem pomocy finansowej czy możliwością zawarcia sojuszu, w ramach którego mocarstwo wznosi na wyspie bazę wojskową. Wynikiem długotrwale utrzymujących się chłodnych stosunków pomiędzy Tropico a jednym z supermocarstw mogą być akcje wywrotowe dokonywane przez obcy wywiad lub inwazja na wyspę, kończąca się upadkiem "El Presidente". Poza supermocarstwami istnieją trzy pomniejsze mocarstwa – Europa, kraje arabskie i Chiny. Relacje dyplomatyczne z nimi ograniczają się głównie do handlu.
Dodatki.
29 marca 2012 roku wydany został dodatek "Czasy Współczesne" ("Modern Times"). Dodanych zostało w nim 26 budynków oraz 10 dekretów a także nowa kampania. Nowe elementy pozwalają na modernizację kraju do XXI-wiecznych standardów. Pojawiły się m.in. sektor usługowy, przemysł wysokich technologii, nowoczesne budynki mieszkalne, metro czy kosmodrom. Nowe budynki stają się dostępne z biegiem lat, uzupełniając lub zastępując wcześniejsze. Gracz ma możliwość śledzenia nadchodzących zmian za pomocą osi czasu, na której przedstawione są lata pojawienia się nowych budynków a także wystąpienia przyszłych wydarzeń na świecie, zarówno historycznych (np. kryzysu kubańskiego) jak i generowanych losowo, mających wpływ na grę (np. ceny eksportu określonych towarów).
Do gry wydanych zostało także dziesięć dodatków w formie DLC, z których każdy dodaje jedną misję, nowy budynek oraz jedną cechę charakteru i element ubioru dla awatara, a niektóre dodatki także kilka obiektów dekoracyjnych:
Odbiór gry.
"Tropico 4" spotkało się z pozytywnym odbiorem recenzentów, uzyskując według agregatora Metacritic średnią ocen wynoszącą 78% dla wersji na PC oraz 77% dla wersji na Xbox 360. Bardzo dobrze ocenione zostały złożoność świata gry oraz mnogość udostępnionych graczowi sposobów na rozwijanie wyspy, przy jednoczesnej prostocie obsługi.
Pozytywnie przyjęta została oprawa graficzna oraz udźwiękowienie, a w szczególności muzyka. Innymi aspektami, które spotkały się z uznaniem licznych krytyków były elementy fabularne oraz humorystyczny charakter gry.
Podstawowym zarzutem wobec "Tropico 4" było znaczne podobieństwo do poprzedniej części gry. Same zmiany względem poprzednika przyjęte zostały raczej pozytywnie, choć krytykowano też fakt, że nie dotknęły one stosunkowo najsłabiej dopracowanych elementów gry, jak transport.

</doc>
<doc id="2624635" url="https://pl.wikipedia.org/wiki?curid=2624635" title="Idealizm transcendentalny">
Idealizm transcendentalny

Idealizm transcendentalny – obok terminu „filozofia krytyczna” najważniejszy z terminów, którymi Immanuel Kant określał swoje poglądy filozoficzne. W szczególności określał on tym terminem przedstawioną przez siebie formę idealizmu teoriopoznawczego, przy czym używał tu także terminów „idealizm formalny” i – późniejszego, ale wypierającego uprzednie – „idealizm krytyczny”, przeciwstawiając tu swoją filozofię realizmowi teoriopoznawczemu i dawniejszym formom idealizmu teoriopoznawczego. Filozofię Kanta określać należy jako idealistyczną przede wszystkim z tego względu, że odmawia nam ona możliwości poznania rzeczy samych w sobie, przez co nasze poznanie (niem. "Erkenntnis") przedmiotów zdeterminowane jest przez nasze własne władze poznawcze: przedmioty doświadczenia nigdy nie są dane w sobie, ale zawsze istnieją w doświadczeniu; mimo że współwarunkowane są przez nasze podmiotowe władze poznawcze, nie mają charakteru iluzji, ale istnieją realnie, jako współkonstytuowane przez podmiot. Później termin ten stał się także określeniem poglądów kontynuatorów myśli Kanta, w szczególności idealistów klasycznych.
Wstępnie w "Krytyce czystego rozumu" Kant następująco przedstawia ideę, która doprowadziła go do ustanowienia doktryny idealizmu transcendentalnego: „Dotychczas przyjmowano, że wszelkie nasze poznanie musi się dostosowywać do przedmiotów. Lecz wszelkie próby by o nich przy pomocy pojęć orzec coś, co by rozszerzyło poznanie nasze, obracały się przy tym założeniu wniwecz. Spróbujmyż więc raz, czy nam się lepiej nie powiedzie przy rozwiązywaniu zadań metafizyki, jeżeli przyjmiemy, że to przedmioty muszą się dostosowywać do naszego poznania”.
Sformułowanie doktryny idealizmu transcendentalnego.
Doktrynę idealizmu transcendentalnego sformułował Kant w estetyce transcendentalnej, jednym z początkowych działów krytyki czystego rozumu, gdzie przedstawiona jest ona w odniesieniu do czasu i przestrzeni; idealizm transcendentalny stanowi podstawę znacznej części dalszych badań krytycznych. W formie zarysowej obecna jest ona także już w Wykładzie Inauguracyjnym z 1770. W "Estetyce transcendentalnej" wyłożony został w odniesieniu do czasu i przestrzeni – nie poznajemy rzeczy samych w sobie, ale zjawiska, które jawią się nam w czasie i przestrzeni jako formach zmysłowości (poznania zmysłowego). Czas i przestrzeń nie stanowią więc rodzaju osobnych, zewnętrznych przedmiotów (jak utrzymywali newtoniści), ani rodzaju relacji między przedmiotami (jak to w zarysie przedstawia się w myśli Leibnitza), ale elementy umysłu, w których konstruowane są przedmioty doświadczenia.
W "Estetyce transcendentalnej" doktryna idealizmu transcendentalnego sformułowana jest jako odnosząca się do czasu i przestrzeni, ma ona jednak charakter konstytucyjny także dla następujących działów krytyki czystego rozumu. W analityce transcendentalnej omówione zostały inne niż czas i przestrzeń 
Idealizm transcendentalny a idealizm empiryczny. Idealizm transcendentalny a realizm.
Kant odróżnia ściśle swoją (słabszą) wersję idealizmu od innych (mocniejszych) wersji idealizmu, które uznaje za nie do utrzymania. Sam idealizm odróżnia natomiast od realizmu: rozróżnienie idealizmu i realizmu teoriopoznawczego zyskało następnie znaczną popularność w historiografii filozofii i myśli filozoficznej. Swoją wersję idealizmu konstruuje zaś w opozycji do dawniejszego idealizmu, przeciwstawiając idealizm transcendentalny idealizmowi empirycznemu (materialnemu), za którego typowych i wyróżnionych przedstawicieli uznaje Kartezjusza i Berkeleya. W odróżnieniu od dawniejszych form idealizmu, idealizm formalny nie podaje w wątpliwość istnienia realnego (w przestrzeni i czasie) przedmiotów. Tymczasem według idealizmu problematycznego jako formy idealizmu empirycznego przypisywanej przez Kanta Kartezjuszowi w istnienie realne przedmiotów można powątpiewać, zaś według idealizmu dogmatycznego jako formy idealizmu przypisywanej przez Kanta Berkeleyowi istnienie realne przedmiotów należy odrzucić.
Idealizm transcendentalny nie jest sprzeczny według Kanta ze (słabszą) wersją realizmu, którą nazywa realizmem empirycznym, ale komplementarny.
Idealizm transcendentalny a idealizm klasyczny.
Jak zauważono, termin „idealizm transcendentalny” stał się nazwą zespołu poglądów kontynuatorów Kanta. W szczególności dotyczy to idealistów klasycznych, którzy przede wszystkim pod wpływem tego terminu i jego znaczenia samookreślali się jako „idealiści”. Idealizm transcendentalny wywarł rozległy wpływ na całą pokantowską generację filozofów niemieckich, do których należeli przede wszystkim Fichte, Schelling i Hegel. Ich idealizm nie zachowywał jednak kantowskiego w jego oryginalnej formie, ale stanowił jego radykalizację. Sam Kant miał okazję obserwować wczesny etap rozwoju idealizmu klasycznego i – mimo że początkowo wspierał Fichtego – odnosił się do niego niezwykle krytycznie. Niezadowolenie wobec rozwoju idealizmu niemieckiego wyrażał wprost, uznając, że w rzeczywistości stanowi on powrót do przedtranscendentalnych form idealizmu, które uważał za już zwalczone i obalone przez siebie. Kant podkreślał zawsze rolę danych dostarczanych w doświadczeniu zmysłowym dla doktryny idealizmu transcendentalnego, uznawał więc, że lekceważenie wyrażane dla nich przez nowe pokolenie idealistów przy jednoczesnym podkreślaniu roli twórczego podmiotu stanowią regresję idealizmu do form kartezjańsko-berkeleyowskich. Rzeczywiście dalszy rozwój idealizmu transcendentalnego stanowią przede wszystkim analizy czystego myślenia, w których kantowskie analizy zmysłowości i elementy empiryczne jego filozofii nie zostają zachowane.

</doc>
<doc id="2624643" url="https://pl.wikipedia.org/wiki?curid=2624643" title="Strzałka (geometria)">
Strzałka (geometria)



</doc>
<doc id="2624647" url="https://pl.wikipedia.org/wiki?curid=2624647" title="Walientina Stienina">
Walientina Stienina



</doc>
<doc id="2624649" url="https://pl.wikipedia.org/wiki?curid=2624649" title="Galina Stepanskaja">
Galina Stepanskaja



</doc>
<doc id="2624652" url="https://pl.wikipedia.org/wiki?curid=2624652" title="Boris Sziłkow">
Boris Sziłkow



</doc>
<doc id="2624654" url="https://pl.wikipedia.org/wiki?curid=2624654" title="Frank Albert Cotton">
Frank Albert Cotton

Frank Albert Cotton (ur. 9 kwietnia 1930 w Filadelfii, zm. 20 lutego 2007 w College Station) – amerykański chemik, profesor Texas A&amp;M University. Autor ponad 330 publikacji z dziedziny chemii metaloorganicznej. Specjalista w dziedzinie chemii metali przejściowych.
Życiorys.
Uczęszczał do szkół publicznych, a następnie ukończył Drexel University i Temple University, gdzie w 1951 roku uzyskał tytuł BA. Następnie współpracował z sir Geoffreyem Wilkinsonem na Harvard University, gdzie uzyskał tytuł Ph.D. w 1955 roku. Wkrótce potem rozpoczął pracę naukową na Massachusetts Institute of Technology. Jego badania głównie skupiały się na halogenkach renu i dzięki temu odkrył poczwórne wiązania w jonie Re2Cl82-. W 1972 roku przeniósł się na Texas A&amp;M University. Pełnił na nim funkcję dyrektora Laboratory for Molecular Structure and Bonding. Był członkiem National Academy of Sciences i American Chemical Society.
Zmarł w wyniku komplikacji po urazie głowy jakiego doznał w październiku 2006.

</doc>
<doc id="2624656" url="https://pl.wikipedia.org/wiki?curid=2624656" title="Natalia Pietrusiewa">
Natalia Pietrusiewa



</doc>
<doc id="2624663" url="https://pl.wikipedia.org/wiki?curid=2624663" title="Władysław Kuik">
Władysław Kuik

Władysław Kuik (ur. 21 czerwca 1915 w Konarzewie, zm. 18 września 1939 nad Bzurą) – kapral pilot Wojska Polskiego, walczył w 132 eskadrze myśliwskiej przydzielonej w 1939 do Armii „Poznań”.
Życiorys.
Absolwent Szkoły Podoficerskiej Lotnictwa dla Małoletnich w Bydgoszczy.
W 1938 odbył kurs w Lotniczej Szkole Strzelania i Bombardowania w Grudziądzu. Skierowany do 3. pułku lotniczego w Poznaniu. Przydzielony do 132 eskadry myśliwskiej.
Podczas walk we wrześniu 1939 roku zestrzelił jeden samolot niemiecki (brak potwierdzenia), ale utracił własny. Wraz z personelem naziemnym przedzierał się w kierunku Warszawy. Zginął 18 września 1939 podczas przeprawy przez Bzurę w rejonie wsi Iłów.
Ekshumowany w czerwcu 1940 roku i pochowany na cmentarzu w Kiernozi, sektor 5(E), mogiła E 64.
Zwycięstwa powietrzne.
Na liście Bajana zajmuje 264. pozycję z wynikiem 1 zestrzelenie pewne.

</doc>
<doc id="2624664" url="https://pl.wikipedia.org/wiki?curid=2624664" title="Beverly Hills Film Festival">
Beverly Hills Film Festival

Beverly Hills Film Festival (BHFF) - festiwal filmowy w Stanach Zjednoczonych założony przez niezależnego filmowca Nino Simone. Festiwal ten jest międzynarodowym konkursem poświęconym przedstawianiu sztuki filmowej i talentu twórców pochodzących z różnych stron świata. Co roku BHFF trwa pięć dni i bierze w nim udział ponad dwadzieścia tysięcy uczestników. 

</doc>
<doc id="2624665" url="https://pl.wikipedia.org/wiki?curid=2624665" title="Yūta Shitara">
Yūta Shitara

 – japoński lekkoatleta specjalizujący się w biegach długich.
Dwukrotny medalista (złoto w drużynie i srebro indywidualnie) akademickich mistrzostw świata w biegach przełajowych z 2012 roku. 
Rekordy życiowe: bieg na 10 000 metrów – 27:54,82 (11 maja 2013, Nobeoka); półmaraton – 61:48 (18 marca 2012, Nowy Jork). 

</doc>
<doc id="2624666" url="https://pl.wikipedia.org/wiki?curid=2624666" title="Rudolf Anton Haunschmied">
Rudolf Anton Haunschmied

Rudolf Anton Haunschmied (ur. 1966) – austriacki pisarz i badacz historii regionalnej.
Życiorys.
Rudolf A. Haunschmied spędził dzieciństwo i młodość w St. Georgen an der Gusen (Górna Austria), obecnie mieszka w Traun. Jeszcze jako uczeń technikum mechanicznego zaczął badać historię obozu koncentracyjnego Gusen, należącego do systemu obozów Mauthausen, wciągając do tej działalności swoją nauczycielkę ze szkoły podstawowej, Marthę Gammer.
Jest współzałożycielem utworzonego w 1986 roku miejscowego kółka historii regionalnej ("Arbeitskreis für Heimat-, Denkmal- und Geschichtspflege St. Georgen - AHDG") oraz wyłonionego później z tej grupy "Komitetu Pamięci Gusen (Gusen Memorial Committee - GMC)".
Na życzenie gminy St. Georgen w 1989 roku po raz pierwszy opublikował swoje badania historii obozu koncentracyjnego Gusen. Haunschmied oprowadza wycieczki po śladach byłych obozów koncentracyjnych "Gusen I", "Gusen II" i "Gusen III", od wielu lat kieruje kołami studyjno-badawczymi w ramach kształcenia dorosłych, wygłasza odczyty i służy radą i pomocą przyjeżdżającym z całego świata badaczom, studentom i rodzinom ofiar obozu.
Wspólnie z Pierre'em Serge'em Choumoff'em (ówczesnym przewodniczącym organizacji "Amicale Française de Mauthausen" z siedzibą w Paryżu) i innymi osobami zorganizował w 1995 roku w ramach platformy, do której należy kilka okolicznych gmin, pierwszą międzynarodową uroczystość upamiętniającą wyzwolenie Gusen i stworzył międzynarodowe forum wymiany informacji w Internecie ("KZ Mauthausen-Gusen Info-Pages – www.gusen.org").
W 1996 i 1997 roku był inicjatorem dwóch partnerstw – między miastami St. Georgen an der Gusen a Empoli (Toskania) oraz między Langenstein a Sesto San Giovanni (aglomeracja Mediolanu). W roku 2000 na zaproszenie austriackiego ministerstwa spraw wewnętrznych dołączył do inicjatywy na rzecz reformy muzeum w Mauthausen, dzięki której w 2004 r. otwarto nowe Centrum dla Zwiedzających nieopodal Miejsca Pamięci na terenie byłego obozu koncentracyjnego Gusen.
W latach 2005-2007 brał udział w realizacji projektu artystycznego "Audioweg Gusen" (Audioprzewodnik po Gusen), będąc jedną z osób, które przejęły patronat nad tym przedsięwzięciem.
Jest autorem i współautorem licznych publikacji i dokumentacji, częściowo powstałych na potrzeby radia i telewizji. Od wielu lat angażuje się na rzecz ochrony obozu koncentracyjnego Gusen oraz na rzecz udostępnienia części byłej podziemnej fabryki samolotów B8 Bergkristall, w której pracowali więźniowie obozu koncentracyjnego Gusen II. 

</doc>
<doc id="2624667" url="https://pl.wikipedia.org/wiki?curid=2624667" title="Apodemus tauricus">
Apodemus tauricus



</doc>
<doc id="2624668" url="https://pl.wikipedia.org/wiki?curid=2624668" title="Kościół Matki Bożej Wspomożycielki w Radoszycach">
Kościół Matki Bożej Wspomożycielki w Radoszycach



</doc>
<doc id="2624670" url="https://pl.wikipedia.org/wiki?curid=2624670" title="Joseph Sargent">
Joseph Sargent

Joseph Sargent, właśc. Giuseppe Danielle Sorgente (ur. 22 lipca 1925 w Jersey City, zm. 22 grudnia 2014 w Malibu) – amerykański reżyser oraz producent filmowy i telewizyjny; pojawiał się także na ekranie w niewielkich rolach jako aktor. Najbardziej znany jako twórca uznanego thrillera pt. "Długi postój na Park Avenue" (1974). Trzykrotny laureat nagrody Emmy.
Zmarł 22 grudnia 2014 roku w swoim domu w Malibu na przewlekłą obturacyjną chorobę płuc.

</doc>
<doc id="2624672" url="https://pl.wikipedia.org/wiki?curid=2624672" title="NGC 6852">
NGC 6852

NGC 6852 (również PK 42-14.1) – mgławica planetarna położona w gwiazdozbiorze Orła. Została odkryta 25 czerwca 1863 roku przez Alberta Martha.

</doc>
<doc id="2624673" url="https://pl.wikipedia.org/wiki?curid=2624673" title="Henryk Bibrowicz">
Henryk Bibrowicz

Henryk Bolesław Bibrowicz (ur. 12 stycznia 1915 w Poznaniu, zm. 24 marca 1986 w Welland) – kapitan pilot Wojska Polskiego, (ang. "Flight Lieutnant") Królewskich Sił Powietrznych.
Życiorys.
Syn Jana i Zofii. W 1934 roku zdał egzamin maturalny w Gimnazjum im. K. Marcinkowskiego w Poznaniu. Już jako uczeń odbył przeszkolenie szybowcowe i samolotowe w Aeroklubie Poznańskim. Po kursie unitarnym w 67. pułku piechoty wstąpił w 1935 roku do Szkoły Podchorążych Lotnictwa w Dęblinie. Absolwent X promocji. Na stopień podporucznika został mianowany ze starszeństwem z dniem 1 października 1937 roku z 18. lokatą w korpusie oficerów lotnictwa, grupa liniowa. Otrzymał przydział do Eskadry Treningowej 3 pułku lotniczego. W styczniu 1938 roku został wyznaczony na instruktora i d-cę plutonu szkolnego w pułkowej Szkole Pilotażu – Śnieciska k. Środy Wlkp. W marcu 1939 był oficerem technicznym eskadry treningowej.
W 1939 roku był zastępcą dowódcy 132 eskadrze myśliwskiej. We wrześniu 1939 strącił dwa samoloty Do 17.
Podczas przekraczania granicy sowiecko-węgierskiej trafił do niewoli radzieckiej w październiku 1939 roku, skąd został zwolniony we wrześniu 1941. Wraz z armią Andersa przedostał się do Anglii (service number P2143). Walczył w 315 dywizjonie (od sierpnia 1944 do sierpnia 1945) w stopniu kapitana. W czasie służby w dywizjonie ożenił się z ppor. Eugenią Henoch.
Pozostał na emigracji, osiadł w Welland, Ontario w Kanadzie, gdzie zmarł.
Zwycięstwa powietrzne.
Na liście Bajana zajmuje 177. pozycję z wynikiem 2 zestrzeleń pewnych.
Zestrzelił również jedną bombę latającą V-1.

</doc>
<doc id="2624677" url="https://pl.wikipedia.org/wiki?curid=2624677" title="Lucas Alamán">
Lucas Alamán

Lucas Alamán y Escalada (ur. 18 października 1792 w Guanajuato, zm. 2 czerwca 1853 w Ciudad de México) – meksykański polityk i historyk.
Był jednym z czołowych polityków konserwatywnych. W polityce zagranicznej wspierał ścisły sojusz z mocarstwami europejskimi (Anglia, Hiszpania), wrogo odnosił się natomiast do USA. Zwolennik monarchii i uprzywilejowanej pozycji Kościoła katolickiego.
Był autorem 5-tomowej historii Meksyku ("Historia de México") oraz 3-tomowych rozpraw o historii Meksyku ("Disertaciones sobre la Historia de la República Mexicana").

</doc>
<doc id="2624678" url="https://pl.wikipedia.org/wiki?curid=2624678" title="Uliczny wojownik (film 1974)">
Uliczny wojownik (film 1974)

 – film kung-fu wyprodukowany przez Toei Company Ltd w 1974 roku. W Stanach Zjednoczonych był dystrybuowany przez New Line Cinema. Był to jeden z pierwszych komercyjnych sukcesów tej firmy. Film jako pierwszy otrzymał rating X w USA ze względu na wyjątkową brutalność niektórych scen.
Powstały dwie kontynuacje – "Return of The Street Fighter" i "The Street Fighter's Last Revenge". Główną rolę, płatnego zabójcy Takuma Tsurugi, gra w nim Sonny Chiba.
W 1993 roku film przeżył renesans swojej popularności ze względu na scenę z filmu "Prawdziwy romans" w reżyserii Tony'ego Scotta ze scenariuszem Quentina Tarantino. Para głównych bohaterów ogląda maraton filmów z Sonnym Chibą.
Zdjęcia.
Zdjęcia realizowane były na terenie Chin (Hongkong) i Japonii (Tokio).

</doc>
<doc id="2624679" url="https://pl.wikipedia.org/wiki?curid=2624679" title="Yuta Shitara">
Yuta Shitara



</doc>
<doc id="2624681" url="https://pl.wikipedia.org/wiki?curid=2624681" title="Porozumienie dżentelmeńskie">
Porozumienie dżentelmeńskie

Porozumienie dżentelmeńskie (ang. "gentlemen's agreement") – szczególny typ umowy. 
Prawo międzynarodowe.
Strony zawierające umowę międzynarodową decydują o jej formie – ustnej lub pisemnej. Jednak zgodnie z art. 3 Konwencji wiedeńskiej o prawie traktatów jej postanowienia nie znajdują zastosowania do „porozumień międzynarodowych zawartej w formie innej niż pisemna”, jednakże forma nie wpływa na moc prawną tego typu porozumień.
Według niektórych anglosaskich autorów porozumienia dżentelmeńskie nie wywierają żadnych skutków prawnych, a zobowiązania zawarte w nich są jedynie honorowymi zobowiązaniami osób, które je zawarły.
Zwyczaj.
Porozumienie dżentelmeńskie to również ustna, nieformalna umowa oparta na wzajemnym zaufaniu stron.

</doc>
<doc id="2624682" url="https://pl.wikipedia.org/wiki?curid=2624682" title="Archidiecezja Sant’Angelo dei Lombardi-Conza-Nusco-Bisaccia">
Archidiecezja Sant’Angelo dei Lombardi-Conza-Nusco-Bisaccia

Archidiecezja Sant’Angelo dei Lombardi-Conza-Nusco-Bisaccia (łac. "Archidioecesis Sancti Angeli de Lombardis-Compsana-Nuscana-Bisaciensis"; ital. "Arcidiocesi di Sant’Angelo dei Lombardi-Conza-Nusco-Bisaccia") – archidiecezja Kościoła rzymskokatolickiego we Włoszech, z siedzibą w Sant’Angelo dei Lombardi. Została erygowana w 30 września 1986 jako sufragania metropolii Benevento. 
Terytorium.
Archidiecezja położona jest na obszarze krainy historycznej Irpinia na terenie dzisiejszej prowincji Avellino w Kampanii. Główną siedzibą arcybiskupa jest Sant’Angelo dei Lombardi, ale konkatedry znajdują się także w Conza della Campania (pw. Wniebowzięcia NMP), Nusco (pw. św. Stefana) i w Bisaccia (pw. Narodzenia NMP). Ponadto na terenie archidiecezji znajduje się bazylika mniejsza pw. św. Wniebowzięcia NMP ("Materdomini") w Caposele, gdzie znajduje się również ośrodek kultu św. Gerarda Majelli.

</doc>
<doc id="2624683" url="https://pl.wikipedia.org/wiki?curid=2624683" title="Gentlemen's agreement">
Gentlemen's agreement



</doc>
<doc id="2624685" url="https://pl.wikipedia.org/wiki?curid=2624685" title="Józef Czachowski">
Józef Czachowski

Józef Czachowski (ur. 2 czerwca 1916 w Hamburgu, zm. 24 lipca 1941) – porucznik pilot Polskich Sił Powietrznych w Wielkiej Brytanii.
Życiorys.
Na stopień podporucznika został mianowany ze starszeństwem z 1 stycznia 1938 i 53. lokatą w korpusie oficerów rezerwy lotnictwa. W sierpniu 1939 został zmobilizowany i przydzielony do 132 eskadry myśliwskiej. Po zakończeniu kampanii wrześniowej przedostał się do Anglii. Walczył w 315 dywizjonie.
24 lipca 1941 na Supermarine "Spitfire" Mk IA nr P 7835 wykonywał lot bojowy nad Francję w osłonie bombowców. Zaatakowany przez zgrupowanie Messerschmittów Me-109, prawdopodobnie został zestrzelony i zginął. Miejsce pochówku nie jest znane.

</doc>
<doc id="2624691" url="https://pl.wikipedia.org/wiki?curid=2624691" title="Franciszek Czajkowski">
Franciszek Czajkowski

Franciszek Czajkowski (ur. 20 września 1916 w Dzierżnie, zm. 25 października 1942 w Torquay) – porucznik pilot Wojska Polskiego, porucznik (ang. "Flying Officer") Królewskich Sił Powietrznych.
Absolwent Szkoły Podchorążych Lotnictwa w Dęblinie (XII promocja, 24 lokata). 
W wojnie obronnej 1939 roku służył w 141 eskadry myśliwskiej w składzie lotnictwa armii „Pomorze”. Przez Rumunię i Francję przedostał się do Anglii. Wstąpił do RAF, otrzymał numer służbowy 76692. Od lipca 1940 do lutego 1941 roku walczył w 151 dywizjonie myśliwskim RAF w Drem, od lutego do marca w 43 dywizjonie myśliwskim RAF. Ranny podczas walki, skierowany do szpitala wojskowego w Torquay gdzie amputowano mu nogę. 25 września 1942 zginął podczas bombardowania. Pochowany na cmentarzu w Exeter, grób nr ZR 90.
Zestrzelił na pewno jeden samolot nieprzyjaciela oraz dwa prawdopodobnie. Na liście Bajana został sklasyfikowany na 221. pozycji).

</doc>
<doc id="2624693" url="https://pl.wikipedia.org/wiki?curid=2624693" title="6S33S">
6S33S

6S33S (ros. 6С33С) – lampa elektronowa, trioda pośrednio żarzona produkcji radzieckiej. Skonstruowana w latach 50. XX w. w zakładach "Svetlana" w Leningradzie, pierwotnym jej przeznaczeniem były szeregowe stabilizatory napięcia. Obecnie często stosowana jako lampa końcowa (mocy) w amatorskich wzmacniaczach audio.
Dane techniczne.
Żarzenie:

</doc>
<doc id="2624694" url="https://pl.wikipedia.org/wiki?curid=2624694" title="Old Tjikko">
Old Tjikko

Old Tjikko − genet świerka pospolitego rosnący w Parku Narodowym Fulufjället w Szwecji. Nazwę nadał jego odkrywca, Leif Kullman, upamiętniając swojego psa. Drzewo ma 5 m wysokości. W sąsiedztwie stwierdzono pozostałości genetycznie identycznych pędów należących do tego samego osobnika znajdujące się w różnym stadium rozkładu. Najstarsze fragmenty pochodzą sprzed 9550 lat. Sukcesywnie zamierające pędy nadziemne zastępowane są u tego osobnika kolejnymi odroślami. Ocenia się, że współczesny, drzewiasty pokrój rośliny jest wynikiem ocieplenia klimatu trwającego od początków XX wieku, bowiem dawniej świerk ten rósł w formie krzewiastej zwanej "krummholz" (niem. „wygięte drzewo”).

</doc>
<doc id="2624695" url="https://pl.wikipedia.org/wiki?curid=2624695" title="YLE TV1">
YLE TV1



</doc>
<doc id="2624697" url="https://pl.wikipedia.org/wiki?curid=2624697" title="She’s My Man">
She’s My Man

"She's My Man" – trzeci singel z drugiego albumu amerykańskiej grupy pop dance Scissor Sisters zatytułowanego "Ta-Dah". Utwór został wydany w Wielkiej Brytanii 5 marca 2007 roku. Piosenka posiada pewne podobieństwa do struktury rytmicznej utworu Eltona Johna "I'm Still Standing", choć w wolniejszym rytmie i niższej tonacji.
Teledysk do utworu został wyreżyserowany przez nieżyjącego już Nagi Nodę i nakręcony w Tokio. W wideo wykorzystano technikę kuroko, gdzie członkowie zespołu odgrywają scenę przy okrągłym stole na czarnym tle.

</doc>
<doc id="2624701" url="https://pl.wikipedia.org/wiki?curid=2624701" title="Metropolia Benewentu">
Metropolia Benewentu

Metropolia benewentyńska – metropolia Kościoła rzymskokatolickiego we Włoszech, położona w północno-wschodniej Kampanii (świeckie prowincje Benewent i Avellino). 
Metropolia benewentyńska powstała w 969. Obecna metropolia Benevento obejmuje następujące administratury kościelne: 
Metropolia Benevento znajduje się w regionie kościelnym Kampania ("regione ecclesiastica Campania"), który tworzy wraz z metropoliami Neapolu i Salerno.
Od 18 lutego 2016 urząd metropolity sprawuje abp Felice Accrocca. 

</doc>
<doc id="2624704" url="https://pl.wikipedia.org/wiki?curid=2624704" title="ChZTM TE1">
ChZTM TE1

TE1 (ros. ТЭ1) – lokomotywa spalinowa z przekładnią elektryczną produkcji radzieckiej produkowana w latach 1947–1950 przez ChZTM w Charkowie; zmodyfikowana kopia amerykańskiej ALCO RSD-1. Początkowo oznaczone jako TE1-20. Powstało ich ogółem 298 sztuk, z czego 16 przebudowano na napęd gazogeneratorowy pod oznaczeniem TE1G.
Historia.
Geneza projektu.
Przed II wojną światową trakcja spalinowa w ZSRR była słabo rozwinięta – eksploatowano jedynie niewielką liczbę lokomotyw spalinowych przeznaczonych do służby liniowej, które były już w latach 40. mało nowoczesne i miały niedostatki konstrukcyjne. Pod koniec wojny, w 1945 roku ZSRR otrzymał jednak w ramach pomocy wojskowej lend-lease 68 amerykańskich nowoczesnych lokomotyw ALCO RSD-1, oznaczonych w ZSRR jako seria DA (pierwotnie DA20, ros. ДA20). Lokomotywa została uznana za udaną i 7 sierpnia 1945 na posiedzeniu u Stalina, w Dzień Kolejarza, podjęto decyzję rządową o skopiowaniu jej konstrukcji. Zdecydowano umieścić produkcję lokomotyw w byłej Charkowskiej Fabryce Parowozów (ChPZ), przemianowanej na Charkowski Zakład Budowy Maszyn Transportowych (ChZTM). W zakładach tych zgromadzono odpowiednią kadrę specjalistów z zakresu budowy spalinowozów i dostarczono też na wzór lokomotywę DA20-52. Głównym konstruktorem był M. Szczukin.
Konstrukcję lokomotywy dostosowano do radzieckich norm i systemu metrycznego. Średnicę kół zmieniono z 1016 mm (40 cali) na 1014 mm, a od lokomotywy numer 122, na 1050 mm (według innych źródeł, od numeru 124). Zastosowano radziecki system hamulców z rozdzielaczem systemu Matrosowa zamiast Westinghouse’a i baterię akumulatorów o większej pojemności (550 Ah zamiast 360 Ah). Nieco podniesiono prędkości obrotów silnika na środkowych pozycjach (od 2. do 6.) ośmiopołożeniowego kontrolera. O prawie 3 tony wzrosła masa lokomotywy, ze 121 do 123,9 ton. Rozwojem i początkowo produkcją silników trakcyjnych zajmował się moskiewski zakład Dynamo, a prądnicy – Charkowska Fabryka Elektromaszyn (Charkowskij Elektromaszynostritielnyj Zawod). Od 1949 roku produkcję całości osprzętu elektrycznego przejął Charkowski Zakład Elektroosprzętu Spalinowozowego (Charkowskij Zawod Tiepłowoznogo Elektrooborudowanija).
Produkcja.
Pierwszą lokomotywę wyprodukowano w marcu 1947. Początkowo oznaczono je jako seria TE1-20 (ros. ТЭ1-20, T – "tiepłowoz" – spalinowóz, E – z przekładnią elektryczną, typ pierwszy, 20 – nacisk na oś w tonach). Do zakończenia produkcji w 1950 roku wyprodukowano lokomotywy o numerach od TE1-20-001 do 300, jednakże faktycznie powstało 298 sztuk serii TE1, gdyż lokomotywy o numerach 31 i 32 wykonano jako seria TE5 (według niektórych informacji, było ich pięć).
Eksploatacja.
Lokomotywy TE1 pierwotnie weszły do służby liniowej na kolejach w południowych rejonach ZSRR: Kolei Ordżonikidzewskiej (lokomotywownia Gudermes), Aszchabadzkiej (lokomotywownia Aszchabad), a także Riazanio-Uralskiej, a później na innych liniach. Od 1948 służyły m.in. do obsługi ruchu pasażerskiego na linii kolejowej moskiewsko-kurskiej. Większość służyła do lat 80.
Odmiany i konstrukcje pochodne.
TE5.
Odmianą lokomotywy serii TE1 była seria TE5, której dwa egzemplarze o numerach 31 i 32 powstały w 1948 roku w ramach serii TE1 (według niektórych informacji, powstało ich 5). Odróżniały się one przedłużoną kabiną wagonową na większości długości lokomotywy, obejmującą także silnik i agregat prądotwórczy, w celu jego lepszej izolacji termicznej, dla eksploatacji w zimnych rejonach.
TE1G.
Bazując na wcześniejszych pracach w tej tematyce, Wszechzwiązkowy Instytut Naukowo-Badawczy Transportu Kolejowego zaprojektował modyfikację spalinowozu TE1 z generatorem gazu, do pracy na mieszanym paliwie (olej napędowy i antracyt). Lokomotywa otrzymała oznaczenie TE1G (ТЭ1Г); według innych źródeł: TEG (ТЭГ). W 1950 roku przebudowano w ten sposób lokomotywę nr 187. Oprócz modyfikacji silnika, otrzymała ona czteroosiowy tender (na dwóch wózkach), w którym umieszczono generator gazu. Długość tendra wynosiła 12 100 mm, średnica kół 950 mm; ciężar służbowy lokomotywy z tendrem 194 t. Pod koniec 1951 lokomotywę skierowano do eksploatacji doświadczalnej na Kolej Nadwołżańską. W 1952 w zakładach naprawczych w Ułan Ude przebudowano w ten sposób 5 lokomotyw (114, 146, 176, 209, 210), a w 1954 jeszcze 10 (m.in. numery 90 – 96). Pracowały one w lokomotywowni Wierchnij Baskunczak na Kolei Nadwołżańskiej. Zużycie oleju wynosiło w toku eksploatacji 35–40% zużycia zwykłych TE1. Lokomotywy te jednak okazały się nie całkowicie udane, a obecność pyłu węglowego w gazie powodowała przyspieszoną korozję przewodów i zużycie silników. Dlatego pod koniec lat 50. większość odstawiono lub przebudowano na jedynie olej napędowy. W 1959 roku dwie lokomotywy TE1G przechodziły testy na kolejach chińskich, a jedna z nich została następnie zakupiona. Program rozwoju spalinowozów z generatorami gazu nie był dalej rozwijany z powodu zwiększenia dostępności paliw płynnych w ZSRR.
Konstrukcje pochodne.
Główne podzespoły TE1, przede wszystkim silnik D50 i oprzyrządowanie elektryczne, w tym silniki trakcyjne, wykorzystano do skonstruowania w ChZTM dwuczłonowej lokomotywy TE2 o układzie osi Bo’Bo'+Bo’Bo’ (w latach 1948–1955 wyprodukowano ich 528).
Zbliżonym konstrukcyjnie następcą TE1, w takim samym układzie, była lokomotywa manewrowa TEM1 zakładów BMZ w Briańsku.
Konstrukcja.
Lokomotywa serii TE1, tak samo jak serii DA, zbudowana została w układzie jednokabinowym, z centralną kabiną umieszczoną niesymetrycznie, z długim przedziałem maszynowym z przodu i krótkim przedziałem akumulatorów z tyłu. Kabina wystawała ponad przedziałami przednim i tylnym i miała okna w ścianach szczytowych; jej ściany boczne były pionowe, a dach zaokrąglony po bokach. Przedziały: maszynowy i akumulatorów były węższe od kabiny, z drzwiczkami inspekcyjnymi po bokach, normalnie niedostępne w czasie jazdy. Wokół przedziałów były pomosty z barierkami dla obsługi, na które wejścia znajdowały się w narożnikach lokomotywy, po schodkach. Drzwi do kabiny prowadziły tylko z pomostów: w lewej ścianie przedniej i prawej tylnej. W kabinie było okrągłe siedzenie maszynisty z oparciem po prawej stronie i siedzenie pomocnika na skrzynce narzędziowej; kabina była wyposażona w grzejnik. W przedniej części przedziału silnikowego były umieszczone chłodnice, z wentylatorem u góry, napędzanym od silnika, i żaluzjami w bocznych ścianach.
Ostoja była spawana z dwóch podłużnic w formie profilowanych kształtowników walcowanych, połączonych poprzeczkami, postumentem pod zespół prądotwórczy i czołownicami na końcach. Ostoja opierała się na dwóch wózkach skrętnych. Ramy wózków składały się z dwóch podłużnic, połączonych czterema poprzeczkami. Odsprężynowanie stanowiły sprężyny śrubowe na końcach wózków i resory piórowe pomiędzy kołami. Rozstaw osi w trzyosiowych wózkach był niesymetryczny (wewnętrznych 1905 mm, a zewnętrznych 1525 mm); odległość między czopami wózków wynosiła 9450 mm.
Lokomotywa posiadała przekładnię elektryczną. Sześciocylindrowy czterosuwowy silnik wysokoprężny z turbosprężarką typu D50, o mocy 1000 KM, umieszczony był w ok. 1/3 długości lokomotywy. Średnica cylindrów wynosiła 318 mm, skok tłoka 330 mm (wartości te w oryginalnym amerykańskim silniku wynosiły 317,5 na 330,2 mm). Pojemność skokowa silnika wynosiła 157,2 l. Silnik rozwijał od 270 do 740 obr./min, przy odpowiednio od 1. i 8. pozycji kontrolera. Na wale silnika umieszczona była główna prądnica typu MPT-84/39 (МПТ-84/39), o mocy 620 kW (napięcie maks. 900 V, natężenie prądu 1150 A). Prądnica znajdowała się pośrodku długości lokomotywy i miała masę 4500 kg. Główna prądnica służyła także jako rozrusznik. Lokomotywa wyposażona była ponadto w agregat pomocniczy ze wzbudnicą MWT-25/9 (moc 3,6 kW, napięcie 55 V, 65 A) i pomocniczą prądnicą MWG-25/11 (moc 5 kW, 75 V), służącą do zasilania instalacji lokomotywy. Bateria 32 akumulatorów o oznaczeniu 32TN-550 miała napięcie 64 V i pojemność 550 Ah.
Sześć silników trakcyjnych DK-304B (ДК-304Б) miało moc po 98 kW (napięcie 157 V, natężenie 725 A, 270 obr./min). Przy jeździe z małą prędkością silniki były połączone szeregowo, przy prędkości 9–11 km/h następowało automatyczne przełączenie na tryb szeregowo-równoległy (w grupach po trzy silniki), a przy 20–25 km/h uruchamiało się osłabianie pola. Podobnie, jak w amerykańskim pierwowzorze, pełną moc prądnica główna osiągała przy prędkościach do 20–25 km/h, a na skutek ogranicznika wzbudzania, przy prędkości 60 km/h można było osiągać tylko ok. 55% mocy (charakterystyki te były odpowiednie raczej dla pracy manewrowej).
Prędkość maksymalna była określona na 90 km/h dla lokomotyw z kołami średnicy 1014 mm i 93 km/h z kołami średnicy 1050 mm (od numeru 122). Masa paliwa wynosiła 5150 kg, oleju 320 kg i piasku do piasecznicy 1200 kg. Zapas paliwa wystarczał na 1200 km.

</doc>
<doc id="2624707" url="https://pl.wikipedia.org/wiki?curid=2624707" title="Kościół św. Onufrego w Wisłoku Wielkim">
Kościół św. Onufrego w Wisłoku Wielkim



</doc>
<doc id="2624708" url="https://pl.wikipedia.org/wiki?curid=2624708" title="Leon Zygarlicki">
Leon Zygarlicki

Leon Zygarlicki (ur. 1919 w Bełżcu, zm. 17 czerwca 1944 w Saint-Martin-de-Fontenay, Francja) – sierżant pilot z 303 dywizjonu myśliwskiego im. Tadeusza Kościuszki w Wielkiej Brytanii. Mieszkaniec Bełżca, województwo lubelskie.
Życiorys.
Po zakończeniu kampanii wrześniowej przedostał się do Wielkiej Brytanii gdzie wstąpił do Polskich Sił Powietrznych. Otrzymał numer służbowy RAF 783220. Od listopada 1943 r. służył w dywizjonie 303. Poległ za sterami Spitfire'a VB RF-Z (BM407) nad przyczółkiem we Francji, miejscowość Saint-Martin-de-Fontenay na południe od Caen. W czasie inwazji alianckiej w Normandii D-Day - Dzień "D" plus 11 dni, 17 czerwca 1944 r. będąc na patrolu lotniczym z partnerami, zaatakował kolumnę wojskowych pojazdów niemieckich. Ostrzelany z dział przeciwlotniczych, poległ na miejscu. Pochowany na Brytyjskim Cmentarzu Wojennym w Bayeux we Francji.
Ordery i odznaczenia.
Za swą służbę został odznaczony:

</doc>
<doc id="2624709" url="https://pl.wikipedia.org/wiki?curid=2624709" title="Jalaquduq">
Jalaquduq

Jalaquduq (uzb. cyr. Жалақудуқ; ros. Джалакудук, "Dżałakuduk") – miasto we wschodnim Uzbekistanie, w wilajecie andiżańskim, siedziba administracyjna tumanu Jalaquduq. W 1989 roku liczyło ok. 11 tys. mieszkańców. Ośrodek przemysłu bawełnianego i materiałów budowlanych.
Pierwotnie miejscowość nosiła nazwę Soʻfiqishloq (Sufikiszłak). W 1975 roku, wraz z nadaniem praw miejskich, otrzymała nazwę Oxunboboyev (Achunbabajew) na cześć uzbeckiego działacza komunistycznego Yoʻldosha Oxunboboyeva. W 2015 roku została przemianowana na Jalaquduq.

</doc>
<doc id="2624711" url="https://pl.wikipedia.org/wiki?curid=2624711" title="Efekt Jahna-Tellera">
Efekt Jahna-Tellera

Efekt Jahna-Tellera (czyt. "efekt Jaana-Telera") – zjawisko spontanicznego łamania symetrii występujące w układach cząsteczkowych jak i ciałach stałych, mające swoje konsekwencje w chemii koordynacyjnej, krystalografii, spektroskopii, stereochemii, fizyce ciała stałego i molekularnej, a także w badaniu materiałów funkcjonalnych. Po raz pierwszy zostało ono zaproponowane i wyjaśnione na gruncie teoretycznym przez Hermanna Arthura Jahna i Edwarda Tellera w roku 1937, od których nazwisk pochodzi nazwa zjawiska.
Twierdzenie.
Twierdzenie zaproponowane przez Jahna i Tellera (zwane także teorematem Jahna-Tellera), ma dwie alternatywne formy. Pierwsza mówi o tym, że cząsteczka o geometrii nieliniowej nie będzie stabilna w przypadku występowania degeneracji orbitalnej elektronowego stanu podstawowego. Alternatywnie, stabilność i degeneracja poziomów energetycznych nie mogą występować jednocześnie w cząsteczce, chyba, że jest to cząsteczka o symetrii liniowej. Zatem cząsteczka o symetrii nieliniowej, lecz pozwalającej na degenerację jej elektronowych poziomów energetycznych (orbitali), nie będzie stabilna względem deformacji położenia atomów obniżającej jej symetrię, prowadząc tym samym do zniesienia tej degeneracji. Jedynym wyjątkiem przewidzianym przez Jahna i Tellera, jest degeneracja ze względu na spin.
Dowody przedstawione przez Jahna i Tellera opierają się na zastosowaniu teorii grup w obliczeniach wpływu deformacji geometrii układu na jego poziomy energetyczne. Nie zawierają one szczegółów opisujących strukturę elektronową rozważanych układów. Autorzy zasugerowali natomiast, że zjawisko to może zależeć od korelacji potencjalnie zdegenerowanych poziomów energetycznych z wiązaniami chemicznymi obecnymi w układzie. Znalazło to potwierdzenie w rzeczywistości – efekt Jahna-Tellera w szczególności występuje w kompleksach oktaedrycznych gdzie dochodzi do zniesienia degeneracji elektronów walencyjnych atomu centralnego, natomiast będzie on znikomy w przypadku zniesienia degeneracji elektronów należących do rdzenia atomowego.
Kompleksy metali przejściowych.
Efekt Jahna-Tellera jest najczęściej spotykany w cząsteczkach i związkach kompleksowych metali przejściowych o geometrii oktaedrycznej, tj. gdzie ligandy zajmują wierzchołki oktaedru, a atom centralny jest umieszczony na środku płaszczyzny ekwatorialnej (podstawy jednego z ostrosłupów czworokątnych). Zgodnie z teorią pola krystalicznego, zdegenerowane orbitale podpowłoki d atomu centralnego w takim kompleksie ulegają rozszczepieniu na poziomy o symetrii eg oraz t2g. Efekt Jahna-Tellera pojawia się, gdy atom centralny posiada liczbę elektronów d powodującą nierównomiernie obsadzenie poziomów zdegenerowanych eg lub t2g. Zgodnie z twierdzeniem taka konfiguracja jest niestabilna, co powoduje, że oktaedryczny kompleks ulega deformacji, tj. wydłużeniu lub skróceniu wzdłuż osi czterokrotnej S4. Ze względu na liczebność orbitali eg lub t2g efekt Jahna-Tellera nie pojawia się w przypadku 3, 5 (konfiguracja wysokospinowa), 6 (niskospinowa), 8 i 10 elektronów d atomu centralnego.
W przypadku kompleksu o konfiguracji d9, np. heksakwamiedzi(II), pojawiają się trzy elektrony na poziomie energetycznym eg. Zgodnie z twierdzeniem Jahna-Tellera dochodzi do rozszczepienia orbitali o symetrii eg i deformacji kompleksu. Zazwyczaj deformacja w tym kompleksie zachodzi w stronę oktaedru wydłużonego wzdłuż osi S4, orbitalem o niższej energii staje się orbital a1g (tworzony przez orbital atomowy dz2) który zostaje podwójnie obsadzony, kosztem jednego elektronu obsadzającego poziom b1g o wyższej energii. Efektywnie energia układu zostaje obniżona, ponieważ rozszczepienie energetyczne obydwu poziomów a1g i b1g zachodzi w tym samym stopniu, a podwójnie obsadzony zostaje orbital o energii niższej. Takie odkształcenie, wbrew pozorom, prowadzi do obniżenia energii elektronowej i stanowi dodatkową stabilizację kompleksu. W skrajnym przypadku kompleks może przyjąć nawet symetrię płaską kwadratową. Dzieje się tak, gdy ligandy związane wzdłuż osi S4 zostają odsunięte na nieskończenie dużą odległość od atomu centralnego.

</doc>
<doc id="2624714" url="https://pl.wikipedia.org/wiki?curid=2624714" title="Region kościelny">
Region kościelny

Region kościelny (łac. "regio ecclesiastica") – terytorium obejmujące kilka prowincji kościelnych (metropolii) połączonych przez papieża na prośbę episkopatu, zwłaszcza w krajach o dużej liczbie diecezji. Regiony kościelne tworzy się, by rozwijać współpracę pomiędzy sąsiednimi metropoliami. Zebrania biskupów regionu nie mają jednak uprawnień konferencji episkopatu.
"Jeśli się to okaże pożyteczne, zwłaszcza w krajach posiadających większą liczbę Kościołów partykularnych, Stolica Święta może, na wniosek Konferencji Episkopatu, łączyć sąsiednie prowincje kościelne w regiony kościelne."
Kodeks prawa kanonicznego, kan. .
Regiony kościelne we Włoszech.
Od 8 grudnia 1976 r. we Włoszech jest 16 regionów kościelnych:

</doc>
<doc id="2624715" url="https://pl.wikipedia.org/wiki?curid=2624715" title="Życzenie">
Życzenie

Życzenie – stan świadomości, odczuwany gdy przyszły, potencjalny stan rzeczy postrzegamy jako bardziej korzystny (dla realizacji jakiegoś celu) niż stan obecny lub korzystne wydaje nam się przedłużenie stanu obecnego, jednocześnie wierząc lub będąc pewnym, że mamy wystarczający wpływ na przyszły stan rzeczy. Przy braku choć minimum wiary życzenie staje się nierealnym marzeniem.
Życzenie nie jest czystą potrzebą, ale skutkiem konfrontacji potrzeb z subiektywnym prawdopodobieństwem ich zaspokojenia w danej perspektywie czasowej, także bardzo odległej. Realizacja życzenia może powodować czasowe pogorszenie się stanu rzeczy, ale godzimy się na to, gdyż ten pogorszony stan bardziej przybliży nas do celu niż stan obecny. Przykładem jest życzenie ukończenia studiów, które pochłaniają część zarobków, czas i wysiłek, ale docelowo zwiększają szanse na uzyskanie lepiej płatnej pracy.
Przykładem przedłużenia stanu obecnego jest sytuacja pracownika o wysokiej pensji, który nie chce utracić stanowiska, nie wierząc w dalszy awans. W podobnej sytuacji jest złodziej, który nie chce się dać złapać na kradzieży, ale nie zamierza przestać kraść. Pozytywny stan obecny może zostać zdefiniowany również jako taki, który gwarantuje pewne minimum np. zarobków. Wówczas przedłużenie korzystnego stanu może oznaczać nawet pogorszenie się zarobków, które i tak będą wystarczająco wysokie, żeby dawać poczucie sukcesu.
Werbalizacja życzenia.
Stan rzeczy jako przedmiot życzenia może być jedynie wyobrażeniem np. w trakcie marzeń lub u dzieci poniżej pewnego wieku, czy u bardziej inteligentnych zwierząt. Na ogół jednak towarzyszy mu myślowy komunikat językowy, który da się sprowadzić do zdania logicznego, opisującego stan rzeczy po spełnieniu się życzenia. Np. jeśli życzenie brzmi: "Niech (niebo) się rozchmurzy", to można je sprowadzić do zdania opisującego przyszły stan rzeczy: "Niebo jest bezchmurne". Dopóki nie da się przypisać temu zdaniu prawdy (w sensie wartości logicznej), dopóty życzenie pozostaje niespełnione.
Werbalizacja życzeń odgrywa też ważną rolę społeczną - umożliwia precyzyjne informowanie o swoich życzeniach innych członków grupy.
Weryfikacja spełnienia się życzenia.
Niezależnie od tego, czy życzenie zostało zwerbalizowane, czy też nie - przychodzi moment na jego konfrontację z rzeczywistością (z wyjątkiem życzeń o nieokreślonej perspektywie czasowej np. "Kiedyś wygram fortunę w Lotto").
Weryfikacja spełnienia się życzenia polega na porównaniu nowego stanu rzeczy z jego wyobrażeniem, co można osiągnąć za pomocą własnych zmysłów lub uzyskując informację z wiarygodnego źródła. Często mamy do czynienia z weryfikacją częściową - np. wszystko wskazuje na to, że zdaliśmy pisemny egzamin, ale pewności jednak nie mamy. Wówczas - do czasu ostatecznej weryfikacji - odczuwamy nadzieję. Czasem weryfikacja jest bardzo trudna i subiektywna np. kiedy kupujemy dywan i w sklepie wydaje się nam, że będzie pasował do mebli w naszym pokoju. W domu - po rozłożeniu dywanu - jednoznaczna ocena może być problematyczna. O ostatecznym wyniku decyduje nasza subiektywna interpretacja, a ta zależy od wielu czynników, m.in. od mechanizmów obronnych, np. racjonalizacji.
Życzenie a nadzieja.
Życzenie jest nieodłącznym składnikiem nadziei, lecz nie oznacza to, że każdemu życzeniu towarzyszy związana z nim nadzieja - czasem zastępuje ją pewność. Na przykład można mieć życzenie obejrzenia jakiegoś widoku z niewielkiej góry i mieć pewność, że się na nią wejdzie.

</doc>
<doc id="2624717" url="https://pl.wikipedia.org/wiki?curid=2624717" title="Życzenie (ujednoznacznienie)">
Życzenie (ujednoznacznienie)



</doc>
<doc id="2624718" url="https://pl.wikipedia.org/wiki?curid=2624718" title="Peter Elliott (lekkoatleta)">
Peter Elliott (lekkoatleta)

Peter Elliott (ur. 9 października 1962 w Rawmarsh w hrabstwie South Yorkshire) – angielski lekkoatleta średniodystansowiec, wicemistrz olimpijski z 1988 i wicemistrz świata.
Kariera Elliotta przypadła na okres lat 80., kiedy w Wielkiej Brytanii startowali tacy biegacze średniodystansowi, jak Sebastian Coe, Steve Ovett, Steve Cram czy Tom McKean. Dlatego Elliott nie zawsze mógł występować w zawodach najwyższej rangi.
Elliott zajął 4. miejsce w biegu na 800 metrów na mistrzostwach Europy juniorów w 1981 w Utrechcie. 30 sierpnia 1982 w Londynie ustanowił wraz z kolegami (Garry Cook, Steve Cram i Sebastian Coe) rekord świata w sztafecie 4 × 800 metrów wynikiem 7:03,89, który przetrwał do 2006 i jest aktualnym (styczeń 2021) rekordem Europy. Na halowych mistrzostwach Europy w 1983 w Budapeszcie zdobył srebrny medal w biegu na 800 metrów za Hiszpanem Colománem Trabado. Zajął 3. miejsce na tym dystansie w finale A Pucharu Europy w 1983 w Londynie. Na pierwszych mistrzostwach świata w 1983 w Helsinkach był czwarty na 800 metrów.
Na igrzyskach olimpijskich w 1984 w Los Angeles Elliott startował w biegu na 800 metrów, ponieważ selekcjonerzy reprezentacji brytyjskiej zdecydowali, że w biegu na 1500 metrów wystąpią Coe, Cram i Ovett. Awansował do półfinału, lecz w nim nie wystąpił wskutek kontuzji. Startując w reprezentacji Anglii zdobył brązowy medal na 800 metrów na igrzyskach Wspólnoty Narodów w 1986 w Edynburgu.
Zdobył srebrny medal w biegu na 800 metrów na mistrzostwach świata w 1987 w Rzymie, przegrywając jedynie z Billym Konchellahem z Kenii.
Na igrzyskach olimpijskich w 1988 w Seuli Elliott zdobył srebrny medal w biegu na 1500 metrów (za Kenijczykiem Peterem Rono), a w finale biegu na 800 metrów zajął 4. miejsce. 24 lutego 1990 w Sewilli ustanowił halowy rekord świata na 1500 m wynikiem 3:34,20. Zwyciężył w biegu na 1500 m na igrzyskach Wspólnoty Narodów w 1990 w Auckland. Na mistrzostwach Europy w 1990 w Splicie zajął 4. miejsce na tym dystansie. Zwyciężył na 1500 m w finale A Pucharu Europy w 1991 we Frankfurcie nad Menem. W 1992 zakończył karierę lekkoatletyczną.
Elliott był mistrzem Wielkiej Brytanii (AAA) w biegu na 800 m w 1982 i 1987 oraz wicemistrzem w 1983 i 1986; na 1500 m zwyciężył w 1984 i 1988.
Rekordy życiowe Elliotta:

</doc>
<doc id="2624720" url="https://pl.wikipedia.org/wiki?curid=2624720" title="Samodzielna Brygada Kozacka">
Samodzielna Brygada Kozacka

Samodzielna Brygada Kozacka (ros. Отдельная Казачья бригада) – kozacka jednostka wojskowa podczas wojny polsko-bolszewickiej.
Wiosną 1920 r. do Warszawy przyjechał z Demokratycznej Republiki Gruzji kozacki esauł Wadim S. Jakowlew. Zaproponował on Naczelnemu Dowództwu Wojska Polskiego sformowanie samodzielnych kozackich oddziałów wojskowych. Przekonywał, że pojawienie się na froncie takich oddziałów przyniesie efekt propagandowy w postaci przechodzenia na stronę polską Kozaków z wojsk bolszewickich. W rezultacie Polacy pod koniec czerwca tego roku postanowili utworzyć trzy kozackie pułki konne: Doński, Kubański i Terski. Później pomysł ten zmieniono na sformowanie dwóch brygad kozackich: Dońskiej i Kubańskiej. Każda brygada miała mieć dwa pułki konne i dywizjon artylerii. W poł. lipca Naczelnik Państwa wyraził zgodę na zorganizowanie kozackich oddziałów wojskowych w składzie Wojska Polskiego i sojuszniczej Armii Ukraińskiej Republiki Ludowej. W ich skład mieli wejść Kozacy pochodzący z wojsk Białych gen. Nikołaja E. Bredowa, internowanych w Polsce, dezerterzy z wojsk bolszewickich i ochotnicy spośród jeńców wojennych wziętych do niewoli polskiej, a także Kozacy służący dotychczas w wojskach ukraińskich. W rejonie Kalisza została sformowana Brygada Konna, której dowództwo objął esauł W. S. Jakowlew. Jako pierwsza w poł. sierpnia pojawiła się na froncie. Liczyła ok. 750 żołnierzy zgrupowanych w dwa pułki konne: 1 Terski i 2 Mieszany Doński z 20 karabinami maszynowymi. Byli oni ubrani w mundury koloru czarnego. Podporządkowano ją początkowo 6 Armii gen. Władysława Jędrzejewskiego, walczącej na Ukrainie. Polacy liczyli, że wspólnie z ich kawalerią okaże się równorzędnym przeciwnikiem dla 1 Armii Konnej. Jednakże, kiedy okazało się, że wielu Kozaków jest w złym stanie fizycznym, niedostatecznie uzbrojonych i starych mundurach, Brygada została początkowo skierowana na tyły. Nowy dowódca 6 Armii gen. Robert Lamezan-Salins, w wyniku pogarszającej się sytuacji wojennej, pod koniec sierpnia z powrotem odesłał Brygadę na front. 27 sierpnia weszła ona w skład zgrupowania gen. Stanisława Hallera, które miało zlikwidować przerwanie linii frontu w rejonie Zamościa przez 1 Armię Konną. Chrzest bojowy Kozacy esauła W. S. Jakowlewa przeszli 30-31 sierpnia podczas bitwy pod Komarowem. Działając w awangardzie zgrupowania gen. S. Hallera, pod Tyszowcami natknęli się na główne siły bolszewickiej 4 Dywizji Konnej Siemiona K. Timoszenko. Ponosząc duże straty, doprowadzili jednocześnie do przejścia na polską stronę pewnej liczby Kozaków S. M. Budionnego. Następnie osłabiona Brygada odeszła na Zamość. Według źródeł sowieckich miała ona dokonać pogromu żydowskich mieszkańców Komarowa. Do końca działań wojennych na jesieni 1920 r. Brygada nie uczestniczyła już w walce, przebywając na tyłach. Jej liczebność wzrosła do ok. 1,7 tys. żołnierzy. Pod koniec września delegacja Kozaków terskich z Brygady udała się do przedstawiciela francuskiej misji wojskowej w celu uzyskania zgody na przyłączenie ich do 3 Samodzielnej Brygady Dońskiej esauła Aleksandra I. Salnikowa. Była to odpowiedź na jego działania zgromadzenia pod swoim dowództwem wszystkich samodzielnych kozackich oddziałów kozackich walczących po stronie polskiej. Naczelne Dowództwo WP nie zgodziło się na to. Podjęto natomiast decyzję, aby Brygadę esauła W. S. Jakowlewa podporządkować formowanej w rejonie Kalisza 3 Armii Rosyjskiej. Sam dowódca operacyjnie podporządkował ją Armii URL. Swoją jednostkę wojskową zaczął nazywać Wolną Dywizją Kozacką. Przedstawiciel gen. Piotra N. Wrangla w Polsce, gen. Piotr S. Marchow, niezadowolony z samowoli esauła W. S. Jakowlewa, mianował nowym dowódcą Brygady esauła Peczerskiego, który dowodził 1 Pułkiem Terskim. Zmiana ta nie została jednak wykonana ze względu na brak zgody Polaków. Po ogłoszeniu rozejmu polsko-bolszewickiego w poł. października 1920 r., Brygada wzięła udział wraz z wojskami ukraińskimi w nieudanej wyprawie wojennej na Bracław, po czym pod koniec listopada tego roku powróciła na terytorium Polski. W tej sytuacji została internowana w obozie w Zduńskiej Woli i Toruniu. Liczyła wtedy ok. 1,8 tys. żołnierzy, 4 działa i 38 karabinów maszynowych.

</doc>
<doc id="2624721" url="https://pl.wikipedia.org/wiki?curid=2624721" title="Andrés Díaz">
Andrés Díaz

Imię i nazwisko Andrés Díaz nosiły lub noszą m.in. następujące osoby:

</doc>
<doc id="2624722" url="https://pl.wikipedia.org/wiki?curid=2624722" title="McLaren M2A">
McLaren M2A



</doc>
<doc id="2624723" url="https://pl.wikipedia.org/wiki?curid=2624723" title="Aleksandr Salnikow">
Aleksandr Salnikow

Aleksandr Iwanowicz Salnikow, ros. Александр Иванович Сальников (ur. w 1892 w chutorze Salnikowskij w obwodzie dońskim, zm. 17 lipca 1977 w Rouen) – rosyjski, a następnie radziecki wojskowy (esauł), dowódca Samodzielnej Dońskiej Brygady Kozackiej podczas wojny polsko-bolszewickiej 1920 r., emigracyjny działacz społeczno-kulturalny.
Służył w armii rosyjskiej, dochodząc do stopnia starsziny wojskowego. Brał udział w I wojnie światowej w szeregach Dońskiego Pułku Kozackiego, a od 1918 r. wojnie domowej z bolszewikami. Służył w wojskach Białych gen. Antona I. Denikina. W marcu 1920 r., po ewakuacji Białych z Noworosyjska na Krym, jego oddział pozostał w mieście i został wzięty do niewoli przez bolszewików. Z Kozaków sformowano 4 Dywizję Konną w składzie 1 Armii Konnej. Na froncie polskim w rejonie Białej Cerkwi część dywizji pod koniec maja 1920 r. na czele z esaułem Salnikowem zdezerterowała, przedostając się do Polaków. W czerwcu tego roku sformował on Samodzielną Dońską Brygadę Kozacką, walczącą z wojskami bolszewickimi do rozejmu jesienią 1920 r. Następnie wzięła udział w nieudanej wyprawie wojennej wojsk ukraińskich na Bracław, po czym została internowana w Polsce. Esauł A. I. Salnikow wyjechał do Francji, gdzie zamieszkał w Caen. W 1930 r. został dyrektorem i jednocześnie nauczycielem rosyjskiej szkoły podstawowej w Colombelles. Działał w Związku Kozackim. Od 1934 r. stał na czele stanicy wszechkozackiej im. atamana Kaledina w Colombelles. Był też członkiem kręgu dramatycznego, występując czasami amatorsko w spektaklach teatralnych.
Linki zewnętrzne.
Biografia Aleksandra I. Salnikowa 

</doc>
<doc id="2624724" url="https://pl.wikipedia.org/wiki?curid=2624724" title="Reprezentacja Australii na Mistrzostwach Świata w Narciarstwie Alpejskim 2011">
Reprezentacja Australii na Mistrzostwach Świata w Narciarstwie Alpejskim 2011

Australia na Mistrzostwach Świata w Narciarstwie Alpejskim 2011 w Garmisch-Partenkirchen reprezentowało czterech sportowców (2 mężczyzn, 2 kobiety). Nie zdobyli oni żadnego medalu.
Reprezentanci.
Mężczyźni
Mike Rishwoth
Hugh Stevens
Kobiety
Lavinia Chrystal
Elizabeth Pilat

</doc>
<doc id="2624726" url="https://pl.wikipedia.org/wiki?curid=2624726" title="Alan Tomasz Brzyski">
Alan Tomasz Brzyski

Alan Tomasz Brzyski OFM (ur. 27 lutego 1977 w Głubczycach) − polski zakonnik, doktor teologii dogmatycznej, kapłan franciszkanin, minister prowincjalny Prowincji św. Jadwigi Zakonu Braci Mniejszych we Wrocławiu (2012-2022), duszpasterz, rekolekcjonista.
Do Prowincji św. Jadwigi Zakonu Braci Mniejszych wstąpił w 1997, profesję wieczystą złożył 9 lutego 2003, studia filozoficzno-teologiczne odbył w Wyższym Seminarium Duchownym Franciszkanów we Wrocławiu, a święcenia prezbiteratu przyjął 22 maja 2004 w Nysie.
Po święceniach został wysłany do Franciszkańskiego Duszpasterstwa Młodzieży i Powołań w Górze Św. Anny, gdzie pracował jako prowincjalny asystent Rodziny Młodzieży Franciszkańskiej i animator powołań. Od 2009 pełnił posługę magistra nowicjatu w Borkach Wielkich.
W 2009 obronił na Uniwersytecie Opolskim w Opolu pracę doktorską z teologii dogmatycznej: "Teandryczny charakter powołania do wspólnoty. Studium teologiczno-antropologiczne na podstawie Pism św. Franciszka z Asyżu".
Wybrany na ministra prowincjalnego 12 kwietnia 2012 w Górze Św. Anny, podczas 37. Kapituły Prowincjalnej, był wówczas najmłodszym ministrem prowincjalnym w zakonie (na rok 2012). Na lata 2014-17 został wybrany prezesem Konferencji Północnosłowiańskiej Zakonu Braci Mniejszych oraz członkiem Rady Stałej franciszkańskich prowincjałów w Europie (UFME).
Po zakończeniu kadencji prowincjała w 2022 roku wyjechał do Kazachstanu, gdzie pełni posługę w klasztorze w Ałmacie.

</doc>
<doc id="2624727" url="https://pl.wikipedia.org/wiki?curid=2624727" title="Spór (prawo międzynarodowe)">
Spór (prawo międzynarodowe)

Spór – w prawie międzynarodowym jest to sytuacja, w której istnieją sprzeczne stanowiska między osobami (podmiotami tego prawa). Według orzeczenia Stałego Międzynarodowego Trybunału Sprawiedliwości Międzynarodowej z 1924 
"spór jest to niezgoda co do prawa lub faktu, sprzeczność stanowisk prawnych lub interesów między dwoma osobami". W opinii doradczej Międzynarodowy Trybunał Sprawiedliwości z 1950 r. uznał, że spór ("dispute") oznacza sytuację, w której punkty widzenia dwóch stron są wyraźnie przeciwstawne.
Podstawy prawne.
Konwencje haskie z 1899 i 1907 powołały Stały Trybunał Arbitrażowy. Art. 1 ich obu brzmi "Celem zapobieżenia w granicach możliwości, uciekania się do siły w stosunkach pomiędzy Państwami, Mocarstwa Umawiające się zgadzają się używać wszelkich wysiłków celem zapewnienia pokojowego rozstrzygania sporów międzynarodowych".
Pakt Ligi Narodów w art. 12 zobowiązał członków "że gdyby między nimi powstał spór mogący spowodować zerwanie stosunków, skierują go już to na drogę postępowania rozjemczego lub sądowego, już to do rozpatrzenia Rady".
Zawarty w ramach Ligi "Akt Generalny w sprawie pokojowego załatwiania sporów międzynarodowych" podpisany w Genewie 26 września 1928, zrewidowany 28 kwietnia 1949 w rozdziale I ("Koncyliacja") w art. l postanawia, że "wszelkiego rodzaju spory pomiędzy dwoma lub więcej Stronami niniejszego Aktu Generalnego, których nie udało się załatwić na drodze dyplomatycznej, będą poddawane postępowaniu pojednawczemu na warunkach ustalonych w niniejszym rozdziale, przy uwzględnieniu zastrzeżeń, jakie mogą być zgłoszone na podstawie art. 39" (art ten dozwala zgłaszanie zastrzeżeń do traktatu). W rozdziale II ("Rozstrzyganie sądowe") art. 17 ustanawia, że "wszystkie spory, w których Strony znajdują się w konflikcie co do swoich praw z zastrzeżeniem art. 39 będą przedkładane do rozstrzygnięcia Międzynarodowemu Trybunałowi Sprawiedliwości, chyba że Strony uzgodnią, w sposób opisany zwrócić się do Sądu rozjemczego". W rozdziale III ("Arbitraż"), art. 21 i 22 głoszą, że jeśli koncyliacja okaże się niemożliwa spór zostanie rozpatrzony przez sąd rozjemczy złożony z pięciu członków z różnych krajów (po jednym z obywateli stron sporu, pozostałych trzech - w tym przewodniczącego - wybranych obopólnie spośród obywateli państw trzecich). W rozdziale IV ("Postanowienia Ogólne"), art. 29 pkt. 1, głosi "spory, dla których zatwierdzenia przewidziano specjalne postępowanie w innych konwencjach obowiązujących między Stronami sporu, rozwiązywane będą zgodnie z postanowieniami tych konwencji".
Pakt Brianda-Kellogga w art. 2 " Wysokie Strony Umawiające się uznają, że załatwianie i rozstrzyganie wszystkich sporów i konfliktów bez względu na ich naturę lub pochodzenie, które mogłyby powstać między niemi, winno być osiągane zawsze tylko za pomocą środków pokojowych."
Karta Narodów Zjednoczonych (w art. 2 ust. 3) formułuje obowiązek pokojowego rozwiązywania sporów.
Klasyfikacja sporów.
Wyróżnia się klasyfikacje sporów w zależności od różnych cech:
Rozstrzyganie sporów.
Karta Narodów Zjednoczonych w art. 33 ust. 1 wymienia jako sposoby załatwiania sporów: rokowania, badania, pośrednictwo, koncyliację, arbitraż międzynarodowy, rozstrzygnięcie sądowe i rozstrzygnięcie przez organ lub układ regionalny. Katalog ten nie jest zamknięty.
Prawo międzynarodowe nie formułuje zasad wybierania sposobu załatwiania sporów, tak więc wybór zależy od woli stron. Mogą one zobowiązać się wcześniej, w jaki sposób załatwią spór związany z daną sprawą. I tak np. strony konwencji o dochodzeniu roszczeń alimentacyjnych za granicą zgodziły się (w art. 16) na przekazywanie Międzynarodowemu Trybunałowi Sprawiedliwości sporów wynikłych z interpretacji czy zastosowania konwencji.

</doc>
<doc id="2624728" url="https://pl.wikipedia.org/wiki?curid=2624728" title="Reprezentacja Austrii na Mistrzostwach Świata w Narciarstwie Alpejskim 2011">
Reprezentacja Austrii na Mistrzostwach Świata w Narciarstwie Alpejskim 2011

Austria na Mistrzostwach Świata w Narciarstwie Alpejskim 2011 w Garmisch-Partenkirchen reprezentowało dwudziestu czterech sportowców (kobieta, mężczyzna). Zdobyli oni łącznie osiem medali (4 złote, 3 srebrne, 1 brązowy), co dało im pierwsze miejsce w klasyfikacji generalnej.
Wyniki.
Mężczyźni
Romed Baumann
Christoph Dreier
Stephan Görgl
Mattias Hargin
Reinfried Herbst
Wolfgang Hörl
Klaus Kröll
Mario Matt
Manfred Pranger
Joachim Puchner
Benjamin Raich
Hannes Reichelt
Philipp Schörghofer
Björn Sieber
Michael Walhchofer
Kobiety
Anna Fenninger
Andrea Fischbacher
Elisabeth Görgl
Nicole Hosp
Michaela Kirchgasser
Regina Mader
Marlies Schild
Kathrin Zettel
Rywalizacja drużynowa
W rywalizacji drużynowej Austria startowała w składzie: Anna Fenninger, Michaela Kirchgasser, Marlies Schild, Romed Baumann, Benjamin Raich oraz Philipp Schörghofer. Dzięki pierwszemu miejscu w rankingu FIS, nie musieli oni startować w kwalifikacjach (przywilej ten miało jeszcze pięć innych zespołów). W ćwierćfinałach zmierzyli się z reprezentacją Chorwacji, która pokonała w kwalifikacjach Kanadę. Pojedynek zakończył się wynikiem 2-2, ale dzięki lepszym czasom dwójki najszybszych zawodników, do półfinału awansowała drużyna Austrii. Kolejnym przeciwnikiem liderów rankingu FIS były Włochy, ostatecznie rozgromione 4-0. W finale Austria zmierzyła się z drużyną Francji, remisując z nią 2-2, ale ostatecznie przegrywając na czas.

</doc>
<doc id="2624730" url="https://pl.wikipedia.org/wiki?curid=2624730" title="Reprezentacja Belgii na Mistrzostwach Świata w Narciarstwie Alpejskim 2011">
Reprezentacja Belgii na Mistrzostwach Świata w Narciarstwie Alpejskim 2011

Belgia na Mistrzostwach Świata w Narciarstwie Alpejskim 2011 w Garmisch-Partenkirchen reprezentowało czterech sportowców (dwie kobiety, dwóch mężczyzn). Nie zdobyli oni żadnego medalu.
Reprezentanci.
Mężczyźni
Kai Alaerts
Jeroen van den Bogaert
Kobiety
Isabel van Buynder
Karen Persyn

</doc>
<doc id="2624731" url="https://pl.wikipedia.org/wiki?curid=2624731" title="Andrés Manuel Díaz">
Andrés Manuel Díaz

Andrés Manuel Díaz (ur. 12 lipca 1969 w A Coruña) – hiszpański lekkoatleta średniodystansowiec, medalista halowych mistrzostw świata i halowy rekordzista Europy.
Początkowo specjalizował się w biegu na 800 metrów. Odpadł w półfinale tej konkurencji na halowych mistrzostwach świata w 1995 w Barcelonie. Na mistrzostwach świata w 1995 w Göteborgu odpadł w przedbiegu na 800 metrów. Zdobył srebrny medal w tej konkurencji na letniej uniwersjadzie w 1995 w Fukuoce, przegrywając jedynie z Hezekiélem Sepengiem z RPA. Na halowych mistrzostwach Europy w 1996 w Sztokholmie Díaz został zdyskwalifikowany w biegu finałowym na 800 metrów (przybiegł na metę jako czwarty). Odpadł w eliminacjach na 800 metrów na igrzyskach olimpijskich w 1996 w Atlancie.
Od 1997 Díaz startował głównie w biegu na 1500 metrów. Na halowych mistrzostwach świata w 1997 w Paryżu zajął 5. miejsce na tym dystansie. Zajął 4 miejsce w finale tej konkurencji na halowych mistrzostwach Europy w 1998 w Walencji. Na mistrzostwach Europy w 1998 w Budapeszcie zajął 11. miejsce w finale biegu na 1500 metrów.
24 lutego 1999 na mitingu w Pireusie Andrés Díaz ustanowił halowy rekord Europy w biegu na 1500 metrów wynikiem 3:33,32, poprawiając poprzedni rekord Petera Elliotta o blisko sekundę. Rekord ten przetrwał do 9 lutego 2021. Na halowych mistrzostwach świata w 1999 w Maebashi Díaz zdobył brązowy medal w tej konkurencji. Był piąty w finale 1500 m na mistrzostwach świata w 1999 w Sewilli. Na igrzyskach olimpijskich w 2000 w Sydney zajął 7. miejsce na tym dystansie.
Zajął 2. miejsce w biegu na 3000 metrów w Superlidze Pucharu Europy w 2001 w Bremie. Na mistrzostwach świata w 2001 w Edmonton nie ukończył biegu eliminacyjnego na 1500 m. Zakończył karierę w 2002.
Andrés Manuel Díaz był mistrzem Hiszpanii w biegu na 1500 m w 1999, a także halowym mistrzem na 800 metrów w 1992 i 1997 oraz na 3000 metrów w 2000.
Rekordy życiowe Díaza:

</doc>
<doc id="2624733" url="https://pl.wikipedia.org/wiki?curid=2624733" title="Andrés Diaz">
Andrés Diaz



</doc>
<doc id="2624734" url="https://pl.wikipedia.org/wiki?curid=2624734" title="Samodzielna Dońska Brygada Kozacka">
Samodzielna Dońska Brygada Kozacka

Samodzielna Dońska Brygada Kozacka (ros. Отдельная Донская казачья бригада) – kozacka jednostka wojskowa w służbie polskiej podczas wojny polsko-bolszewickiej 1920 r.
Brygada rekrutowała się spośród Kozaków z bolszewickiej 4 Dywizji Konnej 1 Armii Konnej, którzy pod koniec maja 1920 r. w rejonie Białej Cerkwi na czele z esaułem Aleksandrem I. Salnikowem zdezerterowali i przedostali się na stronę Polaków. Esauł A. I. Salnikow zgłosił Naczelnemu Dowództwu Armii Polskiej gotowość walki z bolszewikami o „Wolny Don”. W odpowiedzi na pocz. czerwca tego roku została sformowana Samodzielna Dońska Brygada Kozacka. Liczyła ona ok. 800-900 żołnierzy. Składała się z Pułku Dońskiego starsziny wojskowego D. A. Popowa i baterii artylerii esauła I. I. Goworuchina. Dowództwo Brygady objął esauł A. I. Salnikow, zaś szefem sztabu został sotnik I. I. Protopopow. Otrzymała ona zadanie obrony linii kolejowej do Malina. Po przerwaniu frontu przez 1 Armię Konną Kozacy zabezpieczali odwrót wojsk polskich, ponosząc duże straty. W tej sytuacji skierowano ją do Równego w celu reorganizacji i uzupełnienia strat. Miała wtedy jedynie ok. 500 żołnierzy. Wobec rozwijania się bolszewickiej ofensywy powróciła na front w rejon Sarn, skąd koleją przerzucono ją do Brześcia Litewskiego. Ostatecznie na pocz. lipca trafiła do Hrubieszowa, przechodząc kolejną reorganizację. Brygadą zainteresowało się wówczas dowództwo Armii Ukraińskiej Republiki Ludowej. Prośba ministra wojny Ukraińskiej Republiki Ludowej płk. Wołodymyra Salskyja o włączenie Kozaków do wojsk ukraińskich została poparta przez Naczelne Dowództwo WP. Brygada otrzymała rozkaz przeniesienia do Płoskirowa, ale esauł A. I. Salnikow zaprotestował przeciwko tej decyzji. W rezultacie Kozacy pozostali w Hrubieszowie, otrzymując uzupełnienie w postaci ok. 350 ludzi spośród jeńców wojennych z wojsk bolszewickich. W poł. sierpnia Brygadę podporządkowano 3 Armii gen. Władysława Sikorskiego. We wrześniu weszła w skład grupy operacyjnej gen. Franciszka Krajowskiego. Do końca września straciła zaledwie 2 zabitych i 18 rannych. Brygada była rozmieszczona w Chełmie. W tym czasie esauł A. I. Salnikow postanowiło dołączyć do swojej Brygady Doński Pułk Kozacki płk. Duchopielnikowa, który 18 sierpnia w rejonie Międzyrzecza przeszedł na stronę Polaków. Jednakże Naczelne Dowództwo WP zdecydowało przyłączyć Pułk do wojsk gen. Stanisława Bułak-Bałachowicza. Natomiast Brygada podjęła współpracę z formowaną 3 Armią Rosyjską. Wraz z oddziałami rosyjskimi ześrodkowano ją na północ od Szepetowki. Po zawarciu rozejmu polsko-bolszewickiego w październiku, Brygada wzięła udział w nieudanej wyprawie wojennej wojsk ukraińskich na Bracław. Po powrocie na terytorium Polski została internowana w obozie w Ostrowiu Łomżyńskim.
Struktura i obsada personalna.
Dowództwo

</doc>
<doc id="2624736" url="https://pl.wikipedia.org/wiki?curid=2624736" title="Dawid Bedżanian">
Dawid Bedżanian

Dawid Isakowicz Bedżanian, ros. Давид Исакович Беджанян (ur. 6 września 1988 w Bolszoj Kamieniu) – rosyjski sztangista pochodzenia ormiańskiego, mistrz Europy.
Startuje w kategorii wagowej do 105 kg. Jest złotym medalistą Mistrzostw Europy z Antalyi (2012) i Mistrzostw Europy z Tirany (2013)

</doc>
<doc id="2624737" url="https://pl.wikipedia.org/wiki?curid=2624737" title="Maksim Szejko">
Maksim Szejko

Maksim Szejko, ros. Максим Шейко (ur. 14 kwietnia 1988) – rosyjski sztangista, wicemistrz Europy.
Startuje w kategorii wagowej do 105 kg. Jest srebrnym medalistą mistrzostw Europy z Antalyi (2012). 

</doc>
<doc id="2624740" url="https://pl.wikipedia.org/wiki?curid=2624740" title="Wolna sobota (etiuda filmowa)">
Wolna sobota (etiuda filmowa)

Wolna sobota – polska etiuda filmowa z 1977 roku w reżyserii Juliusza Machulskiego. Dyplom operatorski Janusza Gauera.

</doc>
<doc id="2624744" url="https://pl.wikipedia.org/wiki?curid=2624744" title="Michaił Audziejeu">
Michaił Audziejeu

Michaił Alaksandrawicz Audziejeu, białorus. Міхаіл Аляксандравіч Аўдзееў, ros. Михаил Александрович Авдеев (ur. 2 lutego 1982) – białoruski sztangista.
Startuje w kategorii wagowej do 105 kg. Uczestnik igrzysk olimpijskich w 2004 roku Atenach, gdzie zajął 9. miejsce. W 2012 roku zdobył brązowy medal mistrzostw Europy, jednak w czasie tych zawodów w jego organizmie wykryto niedozwolone środki dopingujące, w wyniku czego stracił medal i otrzymał dwuletnią dyskwalifikację (kończącą się 14 kwietnia 2016 roku). 

</doc>
<doc id="2624746" url="https://pl.wikipedia.org/wiki?curid=2624746" title="Straż (1920)">
Straż (1920)

"Straż" (ros. "Страж") – rosyjski okręt wojenny Floty Czarnomorskiej Białych podczas wojny domowej w Rosji
Budowa okrętu rozpoczęła się pod koniec kwietnia 1918 r. w stoczni w Mariupolu na zamówienie oddziału elektro-technicznego Głównego Zarządu Inżynieryjnego. Miał on pełnić rolę transportowca minowego. Wiosną 1920 r. Biali przenieśli go do portu w Sewastopolu, gdzie uzbroili w 2 działa 152 mm i 2 działa 75 mm. Okręt otrzymał nazwę "Straż". Początkowo otrzymał status bazy pływającej, a następnie stał się kanonierką. Dowództwo objął kpt. 2 rangi Borys R. Nowikow, a następnie kpt. 2 rangi Dmitrij W. von Den. Okręt operował po Morzu Azowskim. W kwietniu 1920 r. w składzie 2 Dywizjonu Morskiego uczestniczył w zajęciu Mierzei Arabackiej i zabezpieczał desant wojsk Białych pod Gieniczewskiem, pod koniec maja desant pod Kiryłowką, zaś na pocz. sierpnia desant w rejonie stanicy Primorsko-Achtarskaja. W poł. listopada tego roku w składzie Eskadry Rosyjskiej ewakuował się do Konstantynopola, a stamtąd do Bizerty, gdzie przybył 26 grudnia. Ostatnim dowódcą był kpt. 2 rangi Konstantin G. Liubi. W 1924 r. "Straż" został sprzedany Włochom.

</doc>
<doc id="2624758" url="https://pl.wikipedia.org/wiki?curid=2624758" title="Michał Przywara (duchowny)">
Michał Przywara (duchowny)

Michał Przywara (ur. 29 września 1867 w Polskiej Nowej Wsi, zm. 31 października 1906 we Wrocławiu) – polski ksiądz katolicki, językoznawca, dialektolog, publicysta i folklorysta działający na Górnym Śląsku.
Życiorys.
Pochodził z ubogiej rodziny chłopskiej gospodarującej na Górnym Śląsku. W latach 1890–1894 studiował teologię na Uniwersytecie Wrocławskim, gdzie w 1892 roku wraz z Karolem Myśliwcem był współzałożycielem Towarzystwa Nauk Akademików Górnoślązaków (niem. "Wissenschaftlicher Verein Oberschlesischer Studenten"). Był kapelanem w Mikołowie, Pszowie oraz proboszczem we Fyrlądzie (niem. "Friedland", obecnie Korfantów), Zębowicach, Prądach, Tułowicach (niem. "Tillowitz") oraz Książęcej Nowej Wsi. Jest pochowany na przykościelnym cmentarzu w Nowej Wsi Książęcej.
Działalność pisarska.
Oprócz działalności duszpasterskiej zajmował się zbieraniem legend, ludowych podań, bajek oraz pieśni mieszkańców Śląska Opolskiego. Był znawcą regionalnych gwar śląskich Górnego Śląska. Twórca naukowej dialektologii polskiej prof. Kazimierz Nitsch bardzo wysoko oceniał kompetencje oraz pracę Michała Przywary, który według niego „bezwzględnie górował nad wszystkimi mniej lub bardziej domorosłymi dialektologami, jakich poznałem w swych podróżach po całym zaborze pruskim”. Część jego prac została opublikowana (oryginały znajdują się w Bibliotece Śląskiej w Katowicach). Dorobek pisarski autora został rozproszony w czasie II wojny światowej. Jako polski duchowny ks. Michał Przywara w swoich pismach ostro występował także przeciw niemieckiej polityce Kulturkampfu i germanizowaniu polskich szkół na Śląsku. Szczególnie potępiał niemieckie praktyki germanizowania nauki religii i zmuszania śląskich duchownych do uczestniczenia w tym procederze. Swe przemyślenia na ten temat wyłożył w tekście "Pogląd na wywody broszury X. Skowrońskiego" Rękopis zachował się w Bibliotece Śląskiej.

</doc>
<doc id="2624760" url="https://pl.wikipedia.org/wiki?curid=2624760" title="Niedźwiedź księżycowy">
Niedźwiedź księżycowy



</doc>
<doc id="2624761" url="https://pl.wikipedia.org/wiki?curid=2624761" title="Sojuz 19">
Sojuz 19



</doc>
<doc id="2624762" url="https://pl.wikipedia.org/wiki?curid=2624762" title="Fabian Poniatowski">
Fabian Poniatowski

Fabian Poniatowski – sekretarz królewski, złożył akces do insurekcji kościuszkowskiej.

</doc>
<doc id="2624764" url="https://pl.wikipedia.org/wiki?curid=2624764" title="Wiktor Jerzmanowski">
Wiktor Jerzmanowski

Wiktor Jerzmanowski herbu Dołęga – szambelan Stanisława Augusta Poniatowskiego, złożył akces do insurekcji kościuszkowskiej.

</doc>
<doc id="2624766" url="https://pl.wikipedia.org/wiki?curid=2624766" title="Gerald Kron">
Gerald Kron

Gerald Kron (ur. 6 kwietnia 1913, zm. 9 kwietnia 2012) – amerykański astronom, jeden z pionierów fotometrii fotoelektrycznej.
Życiorys.
Urodził się w Milwaukee, gdzie także uczęszczał do szkoły średniej. W 1934 otrzymał tytuł Master of Science w dziedzinie inżynierii mechanicznej w University of Wisconsin-Madison. Po ukończeniu studiów pracował w University of California w Berkeley w Mount Wilson Observatory, gdzie w 1938 otrzymał doktorat z astronomii i rozpoczął pracę w Obserwatorium Licka.
W latach 1940-1945 brał udział w pracach nad rozwojem radaru w Massachusetts Institute of Technology, pracował także w Naval Air Weapons Station China Lake, gdzie zajmował się badaniami dotyczącymi paliwa stałego do napędu rakiet.
Po wojnie powrócił do Obserwatorium Licka. W 1946 poślubił astronomkę Katherine Carson Gordon. Pracując w Obserwatorium Licka był jednym z projektantów i współtwórców Teleskopu C. Donalda Shane’a.
W późniejszym okresie pracował także w United States Naval Observatory i Obserwatorium Mount Stromlo w Australii.
Opublikował około 130 prac naukowych, wiele z nich opisywało metody dokładnego pomiaru światła gwiazd i gromad kulistych. Był pionierem używanie fotopowielaczy przy pomiarze promieniowania podczerwonego zimnych gwiazd. To między innymi dzięki jego dokładnym pomiarom gromad kulistych w Wielkim Obłoku Magellana zrewidowano wcześniejsze poglądy na wielkość Drogi Mlecznej.
Miał pięcioro dzieci i pięcioro wnuków.

</doc>
<doc id="2624767" url="https://pl.wikipedia.org/wiki?curid=2624767" title="Z pierwszej strony">
Z pierwszej strony

Z pierwszej strony (ang. "Ink", 1996-1997) – amerykański serial komediowy.
Jego światowa premiera odbyła się 21 października 1996 roku na kanale CBS. Ostatni odcinek został wyemitowany 19 maja 1997 roku. W Polsce serial nadawany był na kanale TVN 7.

</doc>
<doc id="2624771" url="https://pl.wikipedia.org/wiki?curid=2624771" title="Czarny Potok Gąsienicowy">
Czarny Potok Gąsienicowy

Czarny Potok Gąsienicowy lub po prostu Czarny Potok – potok w polskich Tatrach Wysokich, dopływ Suchej Wody Gąsienicowej. Jest uznawany za górny bieg Cichej Wody (środkowym jest Sucha Woda).
Potok wypływa z Czarnego Stawu Gąsienicowego w Dolinie Czarnej Gąsienicowej na wysokości 1620 m n.p.m. Nawet w czasie suchych okresów woda płynie nim praktycznie bez przerwy, co odróżnia potok od Suchej Wody. Zazwyczaj też przepływ Czarnego Potoku jest o wiele większy niż Suchej Wody. Mimo dużych objętości wody charakter cieku jest wciąż okresowy – w czasie zimy woda zazwyczaj płynie pod powierzchnią ziemi.
Czarny Potok płynie na północ, mniej więcej równolegle do szlaku Czarny Staw – schronisko PTTK „Murowaniec”, ok. 200–300 m na wschód od niego. Od miejsca, w którym szlak odbija na północny zachód, Czarny Potok płynie dalej na północ przez Las Gąsienicowy. Wpada do Suchej Wody na wysokości ok. 1420 m jako jej prawy dopływ tuż poniżej rozwidlenia szlaków zielonego i żółtego.
Zlewnia Czarnego Potoku ma powierzchnię 3,15 km², długość potoku wynosi 1,44 km, a spadek 12,5% %.
Szlaki turystyczne.
Tuż powyżej ujścia potoku krzyżuje się on ze szlakami:
Niebieski szlak przekracza potok w miejscu jego wypływu z Czarnego Stawu:

</doc>
<doc id="2624774" url="https://pl.wikipedia.org/wiki?curid=2624774" title="Hrabstwo Boone (Missouri)">
Hrabstwo Boone (Missouri)

Hrabstwo Boone (ang. "Boone County") – hrabstwo w stanie Missouri w Stanach Zjednoczonych. Obszar całkowity hrabstwa obejmuje powierzchnię 691,31 mil2 (1 790 km2). Według danych z 2010 r. hrabstwo miało 162 642 mieszkańców. Hrabstwo powstało 16 listopada 1820 roku i nosi imię Daniela Boonea - amerykańskiego pioniera i osadnika, który wytyczył przejście do Kentucky przez Appalachy.

</doc>
<doc id="2624775" url="https://pl.wikipedia.org/wiki?curid=2624775" title="Stella Sylwia Ewa Maria">
Stella Sylwia Ewa Maria



</doc>
<doc id="2624777" url="https://pl.wikipedia.org/wiki?curid=2624777" title="Światowy Dzień Krótkofalowca">
Światowy Dzień Krótkofalowca

Światowy Dzień Krótkofalowca (Krótkofalarstwa), ang. "World Amateur Radio Day", "WARD" – święto obchodzone corocznie 18 kwietnia w rocznicę utworzenia w 1925 roku międzynarodowej organizacji ruchu krótkofalarskiego (ang. "International Amateur Radio Union", "IARU").
Celem święta ustanowionego przez IARU jest upamiętnienie dnia, w którym społeczności z różnych krajowych organizacji zrzeszyły się w Międzynarodowej Unii Radioamatorskiej dającej początek krótkofalarstwu bez granic.
Podczas obchodów odbywają się spotkania i imprezy radiooperatorskie mające przybliżyć problematykę amatorskiego radia. W większości krajów odbywają się okolicznościowe zawody krótkofalarskie.
Polski Związek Krótkofalowców i Magazyn Krótkofalowców QTC z tej okazji wydają okolicznościowy dyplom.
Święto jest również okazją do podziękowań i uznania pracy krótkofalowców podczas klęsk żywiołowych, którzy utrzymują łączność gdy zawodzą inne „profesjonalne” systemy.
Co roku obchody odbywają się pod innym hasłem.
Hasłem 2009 roku było: "Wykwalifikowana kadra operatorska w przypadku katastrof i klęsk żywiołowych". Patronat nad polskimi obchodami WARD-2009 sprawował Prezes PZK Piotr Skrzypczak.
Hasło 2012 roku "50 lat satelitów amatorskich w kosmosie" nawiązuje do wystrzelenia w kosmos pierwszych amatorskich sztucznych satelitów Ziemi: OSCAR 1 i OSCAR 2.

</doc>
<doc id="2624778" url="https://pl.wikipedia.org/wiki?curid=2624778" title="Pomnik Polegli Niepokonani w Warszawie">
Pomnik Polegli Niepokonani w Warszawie

Pomnik Polegli Niepokonani (funkcjonuje również nazwa „Polegli Niepokonani 1939-1945”) – pomnik wojownika z tarczą, według projektu Gustawa Zemły, znajdujący się w Warszawie.
Lokalizacja pomnika.
Pomnik usytuowany jest na terenie cmentarza Powstańców Warszawy i ludności cywilnej poległej i pomordowanej głównie w czasie powstania warszawskiego, wśród zieleni rozległego parku, w pobliżu skrzyżowania ulic Wolskiej i Józefa Sowińskiego. Cmentarz otoczony jest z dwóch stron przez cmentarz Wolski. Pomnik widoczny jest z ulicy Wolskiej.
Opis.
Pomnik jest usytuowany na szczycie kurhanu wyłożonego kostką brukową, jakiej używano niegdyś do brukowania ulic, i przedstawia dużą wyrwę w rozerwanej z szarych granitowych bloków barykadzie, którą zasłania półleżąca postać wojownika z tarczą odlaną w brązie. Konający mężczyzna własnym ciałem zasłania wyrwę w barykadzie, ma twarz skierowaną ku niebu, trzymana przez niego tarcza zasłania kierunek zachodni, co sugeruje atak ze strony Niemców. Symboliczne znaczenie ma również fakt, że mężczyzna nie ma miecza. Całość symbolizuje pełną poświęcenia walkę obronną ludności Warszawy.
Wokół pomnika ułożono bruk zebrany z wolskich ulic, na którym była rozlewana krew mieszkańców Warszawy. W tle pomnika umieszczony został też duży krzyż.
Pomnik został wykonany w Zakładach Mechanicznych im. Marcelego Nowotki.
Historia.
Cmentarz powstał w 1945 roku. Pierwszy projekt nekropolii i pomnika sporządzili Romuald Gutt i Alina Scholtz (zieleń) w 1946 roku na prośbę płk. Jana Mazurkiewicza ps. "Radosław". Elementem tego projektu był kurhan, na szczycie którego miała stanąć kaplica-mauzoleum, pełniąca jednocześnie funkcję ołtarza polowego. Centralną częścią ołtarza miał być sarkofag umieszczony pod baldachimem podpartym czterema kolumnami. Rozpoczęto prace nad realizacją tego projektu, lecz ostatecznie ich zaniechano, jako oficjalną przyczynę podając brak funduszy.
Usypany wtedy kurhan zaopatrzono w blaszaną tabliczkę z napisem: "„Tu spoczywają prochy tysięcy ofiar faszyzmu hitlerowskiego zamordowanych i spalonych w Warszawie 1944 r.”".
W 1973 roku, na fali kolejnej odwilży, na olbrzymim kurhanie, kryjącym 12 ton ludzkich prochów (szczątki 40-50 tysięcy osób), wystawiono rzeźbę Gustawa Zemły Polegli Niepokonani. Pomnik odsłonięto 20 września 1973 roku.
„Za plecami” pomnika ustawiono tablicę z napisem:
W 2001 roku, po latach starań, uzupełniono pomnik Polegli Niepokonani o powstańcze kotwice (umieszczone na barykadzie i tarczy bohatera), a także o krzyże. Przeróbka została wykonana przez autora na wniosek Światowego Związku Żołnierzy Armii Krajowej. Wtedy pojawiła się „korona” siedmiu różnej wielkości granitowych krzyży, które zostały ustawione na blokach powstańczej barykady, a do tarczy wojownika dodano jeszcze z brązu kotwicę Polski Walczącej, a drugą kamienną umieszczono na jednej z dwóch części barykady. Ponadto wymieniono stare tablice z inskrypcjami.
Krzyże były notorycznie niszczone, więc obecnie tylko skromne symbole Polski Walczącej przypominają o okolicznościach śmierci tysięcy warszawiaków.
W 60. rocznicę powstania warszawskiego, w 2004 roku obok kurhanu wykuta została tablica z treścią: 
Cmentarz i pomnik są miejscem obchodów rocznic wybuchu powstania warszawskiego.

</doc>
<doc id="2624790" url="https://pl.wikipedia.org/wiki?curid=2624790" title="Jan Nepomucen Gratkowski">
Jan Nepomucen Gratkowski

Jan Nepomucen Gratkowski – rewizor generalny Komisji Wodnej, nobilitowany w 1791 roku, złożył akces do insurekcji kościuszkowskiej, członek wolnomularstwa.
Był członkiem loży wolnomularskiej Świątynia Minerwy w 1821 roku, członkiem loży Rycerze Gwiazdy z Minerwy.

</doc>
<doc id="2624792" url="https://pl.wikipedia.org/wiki?curid=2624792" title="Stanisław Geppert">
Stanisław Geppert

Stanisław Geppert – sekretarz Ministerstwa Spraw Wewnętrznych Księstwa Warszawskiego, złożył akces do insurekcji kościuszkowskiej, członek wolnomularstwa.
Członek loży wolnomularskiej Świątynia Izis w 1811/1812 roku.

</doc>
<doc id="2624794" url="https://pl.wikipedia.org/wiki?curid=2624794" title="Aleksander Muradowicz">
Aleksander Muradowicz

Aleksander Muradowicz – członek Deputacji Indagacyjnej Wydziału Bezpieczeństwa Rady Najwyższej Narodowej, członek wolnomularstwa.

</doc>
<doc id="2624796" url="https://pl.wikipedia.org/wiki?curid=2624796" title="Antoni Poniatowski">
Antoni Poniatowski

Antoni Poniatowski – archiwista Departamentu Interesów Cudzoziemskich, złożył akces do insurekcji kościuszkowskiej, archiwista loży wolnomularskiej Świątynia Izis w 1785 roku.
Deszyfrant Gabinetu Jego Królewskiej Mości, pracownik gabinetu do Ekspedycji Zagranicznych Straży Praw. 

</doc>
<doc id="2624800" url="https://pl.wikipedia.org/wiki?curid=2624800" title="Edward Zajączek">
Edward Zajączek

Edward Jan Zajączek ps. "Wolf" (ur. 7 września 1901 w Lesie, zm. 27 lutego 1942 w Auschwitz) – działacz Narodowej Demokracji w okresie międzywojennym, działacz ruchu oporu podczas II wojny światowej, kapitan Wojska Polskiego.
Życiorys.
Urodził się w rodzinie Franciszka i Antoniny z Nyczów ze Ślemienia-Lasu na Żywiecczyźnie. Uczęszczał do gimnazjów w Wadowicach i Krakowie. Tam też ukończył seminarium nauczycielskie, został nauczycielem języka polskiego i historii. W okresie wojny polsko-bolszewickiej służył w 67 Pułku Piechoty, zdemobilizowany w stopniu porucznika. W latach 1920-1925 uczył w szkołach łódzkich.
W Łodzi został członkiem Związkiem Ludowo-Narodowym i z jej ramienia wyjechał w 1925 roku do Bielska, gdzie objął funkcję sekretarza zarządu okręgowego ZLN. Został tam również kierownikiem placówki społeczno-kulturalnej działającej pod nazwą Dom Polski. W 1927 został sekretarzem Obozu Wielkiej Polski na okręg podhalański. W 1929 został oboźnym Obozu Wielkiej Polski na powiaty: bielski, bialski, żywiecki, wadowicki i makowski. Po rozwiązaniu OWP, w styczniu 1933 stanął na czele Sekcji Młodych Stronnictwa Narodowego.
W celu rozszerzenia wpływów endecji na sferę robotniczą utworzył Narodowy Związek Robotniczy im. Stanisława Stojałowskiego, skupiający robotników polskich z Bielska i okolic do narodowej i ekonomicznej walki z niemieckimi i żydowskimi pracodawcami. Głosił: "Bez robotników ani przeciw robotnikom nie zbudujemy Wielkiej Polski".
W latach 1929-1939 był redaktorem i wydawcą miesięcznika "Młody Narodowiec", współredagował także czasopisma "Głos Robotniczy" i "Hasło Polki". 23 lipca 1935 do 13 października 1935 przebywał w obozie w Berezie Kartuskiej jako kara za działalność opozycyjną.
Podczas kampanii wrześniowej nie został zmobilizowany pomimo stopnia kapitana rezerwy. Pod okupacją niemiecką udzielał pomocy żydowskiemu adwokatowi dr. Danielowi Grossowi. Przystąpił też do tworzenia konspiracyjnej organizacji polityczno-wojskowej "Patria", która zrzeszała młodzież i przedwojennych członków ugrupowań narodowych. W grudniu 1939 weszła ona w skład Narodowej Organizacji Wojskowej. Pełnił funkcję prezesa Okręgu Cieszyńsko-Podhalańskiego Stronnictwa Narodowego. W lutym 1940, bez zgody władz centralnych SN, podporządkował się wraz z całą podległą mu strukturą NOW Związkowi Walki Zbrojnej. W ZWZ został inspektorem Obwodu Bielskiego Okręgu Śląskiego obejmującego powiaty: bialski, bielski, chrzanowski, oświęcimski, wadowicki, żywiecki i miasto Bielsko. Brał także udział w tworzeniu podziemnej administracji cywilnej, należał do tzw. Śląskiej Rady Wojewódzkiej, która później weszła w skład struktur Delegatury Rządu RP na Kraj, był członkiem poddelegatury terenowej dla zachodniego Podbeskidzia z siedzibą w Bielsku. Działał pod pseudonimem "Wolf".
Został aresztowany przez Gestapo 21 listopada 1940. Po śledztwie wywieziono go 18 grudnia 1941 do KL Auschwitz, gdzie zmarł w bunkrze głodowym bloku nr 11 w dniu 27 lutego 1942.
W 2001 uhonorowano go pośmiertnie tytułem zasłużonego dla Bielska-Białej.

</doc>
<doc id="2624802" url="https://pl.wikipedia.org/wiki?curid=2624802" title="Patriotyczny Front Lewicy Polskiej">
Patriotyczny Front Lewicy Polskiej

Patriotyczny Front Lewicy Polskiej – porozumienie konspiracyjnych ugrupowań lewicy niepodległościowej, utworzone 1 listopada 1942 roku przez Związek Syndykalistów Polskich, Stronnictwo Polskiej Demokracji i Socjalistów Ludowych "Wolność" (Socjalistyczno-Ludową Partię Polski "Wolność"). 
Jego cele to: 
"1) niepodległa, terenowo zabezpieczona POLSKA REPUBLIKA LUDOWA, 2) postępowa, na zasadach cywilizacyjnych oparta przebudowa ustroju, w myśl interesów mas robotniczo-chłopskich oraz inteligencji pracującej, 3) POLSKA ARMIA LUDOWA I MILICJE ROBOTNICZO-CHŁOPSKIE, stojące na straży interesów suwerenności narodowej oraz postępowej przebudowy ustroju gospodarczo-socjalnego i politycznego Polski".
W lutym 1944 roku PFLP wszedł w skład Centralizacji Stronnictw Demokratycznych, Socjalistycznych i Syndykalistycznych.

</doc>
<doc id="2624812" url="https://pl.wikipedia.org/wiki?curid=2624812" title="Bilans zasobów kopalin">
Bilans zasobów kopalin

Bilans zasobów kopalin – informacja o udokumentowanych złożach kopalin w Polsce, ich zasobności oraz jej zmianach na przestrzeni ostatniego roku. Zawiera również informacje o imporcie oraz eksporcie surowców mineralnych. Sporządzany jest corocznie, na podstawie dokumentacji geologicznej oraz ewidencji zasobów złóż kopalin, przez państwową służbę geologiczną, którą pełni Państwowy Instytut Geologiczny – Państwowy Instytut Badawczy. Bilans winien być sporządzony w terminie do 30 czerwca danego roku z aktualnością na 31 grudnia roku poprzedniego (art. 103 ust. 1 Prawa geologicznego i górniczego). Akceptuje go Minister Środowiska, działający poprzez Głównego Geologa Kraju.

</doc>
<doc id="2624818" url="https://pl.wikipedia.org/wiki?curid=2624818" title="Michaił Audzejeu">
Michaił Audzejeu



</doc>
<doc id="2624822" url="https://pl.wikipedia.org/wiki?curid=2624822" title="Boyanka Kostova">
Boyanka Kostova



</doc>
<doc id="2624823" url="https://pl.wikipedia.org/wiki?curid=2624823" title="Pomnik Jana Kilińskiego w Warszawie">
Pomnik Jana Kilińskiego w Warszawie

Pomnik Jana Kilińskiego – monument upamiętniający Jana Kilińskiego znajdujący się przy ul. Podwale w Warszawie.
Historia.
Pomnik powstał według projektu Stanisława Jackowskiego, a odlany został w 1935 w zakładzie Braci Łopieńskich. Składał się z rzeźby wykonanej z brązu o wysokości 4 metrów oraz granitowego cokołu o wysokości 3 metrów. Artysta przedstawił Jan Kilińskiego ruszającego do szturmu, w płaszczu, z wysoko podniesioną szablą i z pistoletem za pasem.
Na cokole umieszczono napis: „JANOWI KILIŃSKIEMU WODZOWI LUDU STOLICY ROKU 1794. RODACY R. 1934”. Cokół został wykonany przez firmę kamieniarską Jana Fedorowicza z granitu finlandzkiego pochodzącego z rozebranego soboru św. Aleksandra Newskiego na placu Saskim. Na frontonie cokołu umieszczono płytę-płaskorzeźbę autorstwa Walentego Smyczyńskiego "Kiliński prowadzący powstańców przez pl. Zamkowy".
Monument odsłonięto na placu Krasińskich w 30. rocznicę powołania Warszawskiej Izby Rzemieślniczej, 19 kwietnia 1936, w obecności Ignacego Mościckiego. Po zakończeniu uroczystości ulicami Warszawy przeszedł uroczysty pochód przedstawicieli wszystkich cechów warszawskich, z których każdy niósł symbol swego zawodu.
W marcu 1942 monument został zdemontowany na polecenie Niemców w odwecie za zdjęcie przez Aleksego Dawidowskiego 11 lutego 1942 niemieckojęzycznej tablicy z pomnika Mikołaja Kopernika. Pierwotnie pomnik miał zostać zniszczony, jednak dzięki staraniom Stanisława Lorentza udało się uzyskać u władz niemieckich zmianę tej decyzji. Pomnik złożono w magazynach Muzeum Narodowego, a na jego murze pojawił się namalowany przez Dawidowskiego napis": Jam tu ludu W-wy. – Kiliński Jan!". Pojawiły się też ogłoszenia „podpisane” przez samego Kopernika: "W odwecie za zniszczenie pomnika Kilińskiego zarządzam przedłużenie zimy o 6 tygodni". Jak się okazało, zima tego roku była wyjątkowo długa.
Posąg doczekał wyzwolenia Warszawy w styczniu 1945 w piwnicach Muzeum Narodowego. Był jednym z nielicznych warszawskich pomników, które nie zostały zniszczone w czasie II wojny światowej. Konieczne było jednak dorobienie brakującej szabli oraz naprawienie mniejszych uszkodzeń, m.in. stłuczenia powierzchni prawego kolana oraz obu dłoni Kilińskiego. Prace te wykonała w 1946 pracownia „Bracia Łopieńscy”.
Monument jako jeden z pierwszych warszawskich pomników stanął w alei 3 Maja naprzeciwko gmachu Muzeum Narodowego. 1 września 1946 został przeniesiony z powrotem na plac Krasińskich. 15 listopada 1959 pomnik po raz kolejny został przeniesiony i odsłonięty w nowym miejscu − przy ul. Podwale, w pobliżu wylotu ul. Piekarskiej. Nowy granitowy cokół ufundowali rzemieślnicy warszawscy, co upamiętnia napis wykuty na pomniku. Nie wmurowano jednak ponownie płyty Walentego Smyczyńskiego; została ona przekazana do Muzeum Historycznego m.st. Warszawy. Lokalizacja monumentu uzasadniona jest tym, że w jego pobliżu znajdowała się siedziba ambasadora rosyjskiego w czasie insurekcji kościuszkowskiej. Jan Kiliński dowodził szturmem mieszkańców Starego Miasta na tę rezydencję 17 kwietnia 1794.
W latach 1993–1994 monument został poddany gruntownej renowacji, dzięki której wzmocniono jego osłabiony fundament i wyprostowano cokół odchylony od pionu o 12 stopni.

</doc>
<doc id="2624824" url="https://pl.wikipedia.org/wiki?curid=2624824" title="Cessna 140">
Cessna 140



</doc>
<doc id="2624825" url="https://pl.wikipedia.org/wiki?curid=2624825" title="Gerda Krūmiņa">
Gerda Krūmiņa

Gerda Krūmiņa (ur. 26 listopada 1984 w Kiesiu) – łotewska biathlonistka, uczestniczka Igrzysk Olimpijskich w Turynie i Vancouver.
Pierwszymi zawodami Gerdy w Pucharze Świata w sezonie 2004/2005 był bieg sprinterski w Hochfilzen podczas Mistrzostwa Świata w którym zajęła 89. miejsce. Pierwsze punkty w Pucharze Świata zdobyła na Mistrzostwach Świata w Anterselvie, zajmując 38. miejsce w biegu indywidualnym.

</doc>
<doc id="2624831" url="https://pl.wikipedia.org/wiki?curid=2624831" title="Ponciano Arriaga">
Ponciano Arriaga

Ponciano Arriaga Leija (ur. 1811, zm. 1865) - meksykański polityk i prawnik.
Był działaczem stronnictwa liberalnego. Po objęciu w 1853 władzy przez wspartego przez konserwatystów Santa Annę został wygnany z kraju i osiadł w Nowym Orleanie. Wraz z kolejnymi sukcesami rewolucji ayutlańskiej przeniósł się do Teksasu, skąd udzielał wsparcia insurgentom. Już po powrocie do Meksyku przewodniczył Kongresowi Konstytucyjnemu, który w lutym 1857 przyjął nową ustawę zasadniczą. Jako deputowany prezentował poglądy radykalne, domagał się między innymi rozparcelowania wszystkich majątków na niewielkie działki.

</doc>
<doc id="2624832" url="https://pl.wikipedia.org/wiki?curid=2624832" title="Dawid Bedżanjan">
Dawid Bedżanjan



</doc>
<doc id="2624839" url="https://pl.wikipedia.org/wiki?curid=2624839" title="Signs (album)">
Signs (album)

Signs – siódmy solowy album studyjny Mieczysława Szcześniaka, wydany 11 listopada 2011 roku przez wydawnictwo muzyczne 4ever Music. Album zawiera 14 premierowych kompozycji wokalisty, a pierwszym singlem promującym płytę został tytułowy utwór „Signs”, do którego nakręcono teledysk w reżyserii Macieja Lisieckiego. Producentką płyty jest Wendy Waldman.
Na płycie znalazł się także singel „Rzeczy zmieniają się” wydany w styczniu 2010 roku. 
Album dotarł do 26. miejsca listy OLiS.
Lista utworów.
Opracowano na podstawie materiału źródłowego.

</doc>
<doc id="2624843" url="https://pl.wikipedia.org/wiki?curid=2624843" title="Jezioro Kompienga">
Jezioro Kompienga

Kompienga – zbiornik zaporowy w prowincji Kompienga, w południowo-wschodniej Burkinie Faso. Zapora Kompienga została wybudowana w latach 1985–1988.
Stworzenie zbiornika spowodowało masową imigrację do miejscowości położonych na brzegu jeziora. Głównym czynnikiem było uniezależnienie się społeczności rolniczych od ryzyka suszy.

</doc>
<doc id="2624851" url="https://pl.wikipedia.org/wiki?curid=2624851" title="Qoʻrgʻontepa">
Qoʻrgʻontepa

Qoʻrgʻontepa (uzb. cyr.: Қўрғонтепа; ros.: Кургантепа, "Kurgantiepa") – miasto we wschodnim Uzbekistanie, w wilajecie andiżańskim, siedziba administracyjna tumanu Qoʻrgʻontepa. W 1989 roku liczyło ok. 19,5 tys. mieszkańców. Ośrodek przemysłu metalowego, bawełnianego oraz włókienniczego.
Miejscowość otrzymała prawa miejskie w 1976 roku.

</doc>
<doc id="2624854" url="https://pl.wikipedia.org/wiki?curid=2624854" title="Domy studenckie Zbyszko i Jagienka w Poznaniu">
Domy studenckie Zbyszko i Jagienka w Poznaniu



</doc>
<doc id="2624856" url="https://pl.wikipedia.org/wiki?curid=2624856" title="Parafia Matki Bożej Częstochowskiej w Czerwiennym">
Parafia Matki Bożej Częstochowskiej w Czerwiennym



</doc>
<doc id="2624857" url="https://pl.wikipedia.org/wiki?curid=2624857" title="Dom studencki Zbyszko">
Dom studencki Zbyszko



</doc>
<doc id="2624858" url="https://pl.wikipedia.org/wiki?curid=2624858" title="Dom studencki Jagienka">
Dom studencki Jagienka



</doc>
<doc id="2624860" url="https://pl.wikipedia.org/wiki?curid=2624860" title="Zdzisław Radomski">
Zdzisław Radomski

Zdzisław Radomski (ur. 28 stycznia 1915 w Kruszwicy, zm. 21 stycznia 2000 w Oakville) – kapitan pilot Wojska Polskiego, kapitan (ang. "Flight Lieutnant") Królewskich Sił Powietrznych, kawaler Krzyża Srebrnego Orderu Wojennego Virtuti Militari.
Życiorys.
Urodził się w rodzinie robotniczej, jego ojciec Michał był blacharzem. Uczęszczał do szkoły powszechnej w Inowrocławiu, a do gimnazjum przy ul. Stanisława Staszica 8 w Poznaniu. Od młodych lat interesował się balonami, szybowcami i samolotami, a na poznańskim lotnisku Ławica pasjonował się lotniczymi pokazami. W 1935 po uzyskaniu matury zgłosił się na ochotnika do odbycia służby wojskowej w lotnictwie. Początkowo przeszedł dywizyjny kurs podchorążych rezerwy piechoty w Gnieźnie, a następnie został przeniesiony do Szkoły Podchorążych Rezerwy Lotnictwa w Dęblinie. W przeciągu roku ukończył podstawowy kurs pilotażu na samolotach RWD-8 i PWS-16. W 1936 rozpoczął studia w Wyższej Szkole Handlowej w Poznaniu, ale po roku porzucił szkołę. Ukończył kurs instruktorów lotniczych w Warszawie, a następnie został zatrudniony jako instruktor pilotażu w „Szkole Orląt” w Dęblinie. Przebywał tam do sierpnia 1939, a następnie po zmobilizowaniu został przydzielony do 3 pułku lotniczego w Poznaniu, w stopniu kaprala podchorążego.
Po wybuchu II wojny światowej 23 września 1939, wraz z personelem poznańskiej Bazy Lotniczej Nr 3, przekroczył granicę rumuńską i został internowany. Uciekł z obozu i przez Jugosławię oraz Włochy przedostał się do Francji. Początkowo przebywał w Paryżu, a następnie w polskiej bazie lotniczej w Lyon-Bron. W grudniu 1939 otrzymał awans na podporucznika. 2 marca 1940 roku został skierowany do szkoły lotniczej w Pau. Podczas kampanii francuskiej pełnił służbę w obronie tego miasta w ramach klucza myśliwskiego wyposażonego w samoloty Dewoitine D.500.
Po upadku Francji, przez Morze Śródziemne, przedostał się do Oranu w Afryce Północnej, a dalej pociągiem do Casablanki. Popłynął do Anglii i w drugiej połowie sierpnia dotarł do portu w Liverpoolu. Został skierowany do polskiej bazy lotniczej w Blackpool. 24 marca 1941 został skierowany na przeszkolenie myśliwskie w Old Sorum, po jego ukończeniu trafił do 55 Operational Trainning Unit (OTU) w Unsworth. W styczniu 1941 ukończył kurs myśliwski i został skierowany do latania bojowego, do 32 dywizjonu RAF bazującego w Angle w rejonie Bristolu. Latając w pułku osłaniał konwoje morskie. Łącznie wykonał 38 lotów w osłonie transportów morskich. Przeżyciem dla niego był przydział na przełomie lipca i sierpnia 1941 do 306 dywizjonu myśliwskiego „Toruńskiego”. 14 sierpnia 1941 podczas osłony bombowców przed myśliwcami wroga nad północną Francją podczas walki zestrzelił Messerschmitta Me-109. 16 sierpnia podczas lotu w ramach operacji Circus 74 nad miejscowością Hardelot Radomski zestrzelił kolejnego Me-109.
27 sierpnia podczas kolejnego lotu w zespole dywizjonu 306 nad Francję niedaleko Calais, samolot Radomskiego podczas walki został ostrzelany, a on otrzymał postrzał w lewą rękę. Zorientował się, że jego ręka jest zakrwawiona i zwisa bezwładnie w rękawie kombinezonu. Po wylądowaniu na polu w Anglii został wyciągnięty z samolotu, założono mu prowizoryczny opatrunek i przewieziono do szpitala, który znajdował się niedaleko miejsca lądowania. Transfuzja krwi i amputacja ręki powyżej łokcia uratowały Radomskiemu życie. Nie wrócił już do lotów bojowych.
Po tygodniu opuścił szpital i zameldował się w dywizjonie. Naczelny Wódz Polskich Sił Zbrojnych, gen. Władysław Sikorski 28 października 1941 odznaczył go Srebrnym Krzyżem Orderu Virtuti Militari. W marcu 1942 por. pil. Zdzisław Radomski zameldował się na lotnisku RAF w Grangemouth w Szkocji do polskiego szkolnego dywizjonu myśliwskiego w 58 OTU. Wkrótce ukończył kurs nawigatorów naprowadzania i został przydzielony na stanowisko dowodzenia myśliwcami w sektorze Kirton in Lindsey w środkowej Anglii, gdzie obsługiwał 307 dywizjon „Lwowskich Puchaczy”, a następnie 317 dywizjon „Wileński”. Po roku przeszedł do 11 Grupy Myśliwskiej w Uxbridge koło Londynu na stanowisko dowodzenia.
15 lutego 1944 został zwolniony z PSP w stopniu porucznika. Po otrzymaniu od władz miejskich Londynu zezwolenia urządził w rejonie Backer Street bar "Klub Orła Białego" dla polskich pilotów, w tym samym czasie zawarł związek małżeński z przedsiębiorczą Szwajcarką Judith Marie Morrison.
Po wojnie w 1946 państwo Radomscy zdecydowali się na powrót do Polski, powrócili na pokładzie na statku „Sobieski”. Zamieszkali w Poznaniu. Założył przedsiębiorstwo zajmujące się produkcją szali oraz kolejne, które produkowało kartonowe opakowania. Jego żona została aresztowana razem ze Stanisławem Skalskim 4 czerwca 1948 (przesiedziała w więzieniu 3 lata). Kilka dni później UB aresztowało również Radomskiego i osadziło w więzieniu mokotowskim.
Nie połączono go jednak ze sprawą Skalskiego, Śliwińskiego i jego żony, ale oskarżono o przestępstwa gospodarcze. Został skazany na karę roku więzienia, utracił cały posiadany majątek. Po wypuszczeniu na wolność znalazł zatrudnienie w Fabryce Wyrobów Cukierniczych Goplana jako księgowy. Po uwolnieniu żony z więzienia podjęli wspólnie decyzję o ucieczce na Zachód. Małżeństwo wzięło rozwód dzięki czemu Jufith odzyskał szwajcarskie obywatelstwo i wyjechała do Wielkiej Brytanii. Zdzisław Radomski, pod pretekstem leczenia starej rany, przeniósł się do Zakopanego skąd uciekł na Zachód.
Odnalazł swoją byłą żonę i ponownie zawarł związek małżeński. Udało się im otworzyć w Londynie lokalik "Coffe Inn". Następnie Radomski prowadził interesy w Europie, Ameryce Północnej, na Wyspach Bahama (m.in. próbował założyć linię lotniczą, budował hotele oraz jachty w swej stoczni, dostarczał samoloty najemnikom Jana Zumbacha). Ostatecznie Radomscy wyemigrowali do Kanady, gdzie Zdzisław Radomski był aktywnym członkiem kanadyjskiej Polonii.
Zmarł 20 stycznia 2000 roku w Oakville w Kanadzie.
Zwycięstwa powietrzne.
Na liście Bajana został sklasyfikowany na 293. pozycji. Zaliczono mu jeden samolot nieprzyjaciela zestrzelony na pewno.

</doc>
<doc id="2624862" url="https://pl.wikipedia.org/wiki?curid=2624862" title="Xoʻjaobod">
Xoʻjaobod

Xoʻjaobod (uzb. cyr.: Хўжаобод; ros.: Ходжаабад, "Chodżaabad"; Хужаабад,"Chużaabad") – miasto we wschodnim Uzbekistanie, w wilajecie andiżańskim, siedziba administracyjna tumanu Xoʻjaobod. W 1989 roku liczyło ok. 13 tys. mieszkańców. Ośrodek przemysłu włókienniczego i odzieżowego.
Miejscowość otrzymała prawa miejskie w 1981 roku.

</doc>
<doc id="2624863" url="https://pl.wikipedia.org/wiki?curid=2624863" title="Xo`jaobod">
Xo`jaobod



</doc>
<doc id="2624864" url="https://pl.wikipedia.org/wiki?curid=2624864" title="Federacja Klubów Szaradzistów">
Federacja Klubów Szaradzistów

Federacja Klubów Szaradzistów – stowarzyszenie skupiające polskie kluby szaradzistów, zarejestrowane w rejestrze stowarzyszeń i związków Urzędu Wojewódzkiego w Toruniu na podstawie wniosku z dnia 6 października 1981. 
FKS jest współorganizatorem biesiad szaradziarskich, turniejów kompozycji krzyżówki, turniejów szkół.
Historia.
Klubami założycielskimi były toruński klub "Labirynt" i "Orion", jasielski klub "Kalambur" oraz grudziądzki klub "Enigma". Pierwszy zjazd FKS odbył się w Gorzowie Wielkopolskim 21 listopada 1981 roku. Wzięło w nim udział 74 delegatów z 20 klubów. Wybrano pierwszy zarząd główny w liczbie 20 osób oraz ścisłe prezydium w liczbie 8 osób. Pierwszym prezesem został Jerzy Marchewka.

</doc>
<doc id="2624865" url="https://pl.wikipedia.org/wiki?curid=2624865" title="Mateusz Malinowski (siatkarz)">
Mateusz Malinowski (siatkarz)

Mateusz Malinowski (ur. 6 maja 1992 w Pile) – polski 
siatkarz, grający na pozycji atakującego. 
Sukcesy klubowe.
młodzieżowe.
Mistrzostwa Polski Juniorów:
seniorskie.
Klubowe Mistrzostwa Świata:
PlusLiga:
Liga Mistrzów:

</doc>
<doc id="2624866" url="https://pl.wikipedia.org/wiki?curid=2624866" title="Wybory parlamentarne w Irlandii w 1918 roku">
Wybory parlamentarne w Irlandii w 1918 roku

Wybory parlamentarne w Irlandii w 1918 roku – była to część wyborów powszechnych Zjednoczonego Królestwa, które miały miejsce w Irlandii. Wybory odbyły się 14 grudnia 1918 roku, w czasie których wybierano 105 członków parlamentu w 103 okręgach wyborczych na terenie całej wyspy.
Wybory te są postrzegane jako kluczowy moment w nowoczesnej historii Irlandii. Nacjonalistyczna Irlandzka Partia Parlamentarna (ang. "Irish Parliamentary Party"), która dominowała w irlandzkiej polityce od 1880, w wyborach tych odniosła zdecydowaną porażkę, zaś zwycięstwo przypadło radykalnej partii Sinn Féin, która nigdy wcześniej nie cieszyła się znaczącymi sukcesami wyborczymi. Tym samym Sinn Féin zdobyła poparcie 46,9% społeczeństwa w prawie całej Irlandii, wprowadzając do parlamentu 73 Teachta Dála. Wyjątkiem był Ulster, gdzie zwycięstwo przypadło Partii Unionistycznej (ang. "Irish Unionist Alliance"), która była drugą zwycięską partią pod względem liczby oddanych głosów i zajęła 22 miejsca w parlamencie.
Po wyborach, w styczniu 1919, wybrani członkowie Sinn Féin odmówili udziału w dotychczasowych zgromadzeniach w parlamencie w Westminsterze ("Parliament of the United Kingdom") i utworzyli w Dublinie własny rewolucyjny parlament Dáil Éireann (tłum. "Zgromadzenie Irlandii") – określany nazwą First Dáil (tłum. "Pierwsze Zgromadzenie"). Pierwsze zgromadzenie jednak odbyło się tylko przy udziale członków partii Sinn Féin i to tylko połowy z nich, ze względu na fakt, iż część parlamentarzystów nadal przebywała w więzieniach po powstaniu wielkanocnym. Jednak pomimo tak słabej reprezentacji, Dail utworzył rząd w nowej Republice Irlandzkiej.
Stanowisko szefa rządu nazwano prezydentem Dáil Éireann (ang. "President of Dáil Éireann"). Pierwszym szefem został wybrany minister obrony Cathal Brugha.
Pod rządami tego parlamentu, który rozpoczął międzynarodowe starania o uznanie i o pomoc w budowie nowego państwa jakim była Republika Irlandzka, została przeprowadzona również irlandzka wojna o niepodległość.

</doc>
<doc id="2624869" url="https://pl.wikipedia.org/wiki?curid=2624869" title="Tytila">
Tytila

Tytila (także Tyttla, Tytla, Tytilus lub Tydil, ur. w VI wieku; zm. ok. 600) – władca anglosaskiego królestwa Anglii Wschodniej na przełomie VI i VIII wieku.
Tytila był władcą na wpół legendarnym, podobnie jak jego przodkowie. Należał do dynastii Wuffingów, zapoczątkowanej przez jego ojca, Wuffę. Imię Tytila wymieniają stosunkowo liczne zachowane źródła pisane z tego okresu, choć nie podają żadnych informacji o jego rządach. Beda Czcigodny w swej "Historii kościelnej narodu angielskiego" wymienia Tytila jako ojca Raedwalda i syna Wuffy. Z kolei walijski kronikarz Nenniusz podaje również imię drugiego z jego synów, Eni. Potwierdzeniem historyczności Tylila jest również zachowana lista genealogiczna władców Anglii Wschodniej, która wymienia jego imię wśród przodków króla Elfwalda.
Przybliżone daty panowania Tytila określane są na podstawie zapisów Rogera z Wendover "Flores Historiarum". Jego panowanie rozpocząć się miało w 578 roku i trwać do około 600. Kolejnym władcą Anglii Wschodniej został Raedwald.

</doc>
<doc id="2624870" url="https://pl.wikipedia.org/wiki?curid=2624870" title="Richard Czarnecki">
Richard Czarnecki



</doc>
<doc id="2624871" url="https://pl.wikipedia.org/wiki?curid=2624871" title="Grób Jerzego Popiełuszki w Warszawie">
Grób Jerzego Popiełuszki w Warszawie

Grób Jerzego Popiełuszki w Warszawie – pomnik-nagrobek ks. Jerzego Popiełuszki, według projektu Jerzego Kaliny, znajdujący się w Warszawie. Początkowo miejscem spoczynku ks. Popiełuszki miał być cmentarz na Powązkach. Proboszcz parafii św. Stanisław Kostki, ks. Teofil Bogucki, wierni i liczni przyjaciele zamordowanego kapelana prosili jednak prymasa Józefa Glempa, by ksiądz mógł zostać pochowany przy kościele. Tak też się stało.
Opis.
Ksiądz Jerzy Popiełuszko, kapelan „Solidarności”, był rezydentem i wikariuszem w tej parafii i w tym kościele odprawiał "Msze za Ojczyznę" (w latach 1982–1984), w czasie których głosił przesłanie „Nie daj się zwyciężyć złu, ale zło dobrem zwyciężaj”. Został zamordowany przez Służbę Bezpieczeństwa 19 października 1984 roku.
Pomnik-grób duchownego znajduje się na terenie kościoła św. Stanisława Kostki przy ul. Stanisława Hozjusza 2 na warszawskim Żoliborzu. Grób zlokalizowany jest pod dużym drzewem, w okolicy wschodniego narożnika ogrodzonego terenu świątyni.
Grób ma kształt kurhanu z leżącą na nim płytą granitową w kształcie krzyża. W bezpośrednim sąsiedztwie grobu, na jednym z drzew umieszczony jest krucyfiks, którego autorem jest Gustaw Zemła. Grób otoczony jest różańcem utworzonym z polnych kamieni ułożonych w kształcie granic Polski. Łącznik ma kształt orła w koronie z Matką Bożą Częstochowską na piersi.
Historia.
3 listopada 1984 odbył się pogrzeb księdza Jerzego.
Pomnik-grób zaprojektowano w 1986 r. w miejscu, gdzie wcześniej znajdował się drewniany krzyż. Krzyż ten już wtedy był otoczony różańcem z polnych kamieni, ułożonych w kształcie granic Polski.
Od 1984 roku świątynia i miejsce pochówku księdza stały się miejscem pielgrzymkowym. 14 czerwca 1987 roku kościół nawiedził papież Jan Paweł II.
19 października 2004 roku w związku z 20. rocznicą śmierci księdza Jerzego Popiełuszki, w kościele św. Stanisława Kostki odbyła się uroczysta msza, w której uczestniczyło ponad 20 tysięcy wiernych. W tym samym czasie w podziemiach kościoła otworzono muzeum poświęcone osobie księdza Jerzego Popiełuszki.
Szacuje się, że w ciągu 10 lat po śmierci księdza Popiełuszki miejsce to odwiedziło ok. 18 mln ludzi.
Przy grobie modlili się m.in.:
W kwietniu 2010 dokonano ekshumacji i tzw. kanonicznego rozeznania relikwii ks. Jerzego (był to wymóg prawa kanonicznego). Dokonano wówczas renowacji grobu, a ciało męczennika złożono w tym samym miejscu w nowej trumnie.

</doc>
<doc id="2624874" url="https://pl.wikipedia.org/wiki?curid=2624874" title="Paxtaobod">
Paxtaobod

Paxtaobod (uzb. cyr.: Пахтаобод; ros.: Пахтаабад, "Pachtaabad") – miasto we wschodnim Uzbekistanie, w wilajecie andiżańskim, siedziba administracyjna tumanu Paxtaobod. W 1989 roku liczyło ok. 19 tys. mieszkańców. Ośrodek przemysłu włókienniczego.
Miejscowość otrzymała prawa miejskie w 1975 roku.

</doc>
<doc id="2624880" url="https://pl.wikipedia.org/wiki?curid=2624880" title="Poytugʻ">
Poytugʻ

Poytugʻ (uzb. cyr.: Пойтуғ; ros.: Пайтуг, "Pajtug") – miasto we wschodnim Uzbekistanie, w wilajecie andiżańskim, siedziba administracyjna tumanu Izboskan. W 1989 roku liczyło ok. 19,5 tys. mieszkańców. Ośrodek przemysłu włókienniczego.
Miejscowość otrzymała prawa miejskie w 1980 roku.

</doc>
<doc id="2624881" url="https://pl.wikipedia.org/wiki?curid=2624881" title="Poytug`">
Poytug`



</doc>
<doc id="2624884" url="https://pl.wikipedia.org/wiki?curid=2624884" title="Roger z Wendover">
Roger z Wendover

Roger z Wendover (ur. w XII wieku w Wendover; zm. 6 maja 1236 w St Albans) – średniowieczny angielski benedyktyński mnich i kronikarz, autor kroniki "Flores Historiarum".
Roger był mnichem w opactwie St Albans. Następnie został mianowany przeorem w klasztorze w Belvoir, podległym St Albans, ale utracił tę godność w pierwszych latach panowania króla Henryka III. Został wówczas obarczony odpowiedzialnością za nieprawidłowości w klasztorze. Po tych wydarzeniach powrócił do St Albans, gdzie mieszkał do śmierci 6 maja 1236 roku.
Od około 1204 roku tworzył dzieło swojego życia - kronikę Flores Historiarum, która miała opisywać wydarzenia od powstania Anglii do czasów mu współczesnych. Wykorzystał w swej pracy materiały zgromadzone przez Jana z Wallingford, który był opatem St Albans w latach 1195-1214.

</doc>
<doc id="2624885" url="https://pl.wikipedia.org/wiki?curid=2624885" title="This Life">
This Life

This Life (1996-1997) – brytyjski serial komediowy stworzony przez Amy Jenkins.
Jego światowa premiera odbyła się 18 marca 1996 roku na kanale BBC Two. Ostatni odcinek został wyemitowany 7 sierpnia 1997 roku. W Polsce serial nadawany był na kanale Tele 5.
Obsada.
i inni

</doc>
<doc id="2624889" url="https://pl.wikipedia.org/wiki?curid=2624889" title="David Zhu">
David Zhu

David Zhu (; ur. 17 sierpnia 1990) – chiński kierowca wyścigowy, startujący w Mistrzostwach Świata Formuły 2.
Kariera.
Zhu rozpoczął karierę wyścigową w 2007 roku od Azjatyckiej Formuły BMW, gdzie reprezentował zespół Meritus. Spisywał się nieco słabiej od kolegi zespołowego, Jazemana Jaafara, który zdobył tytuł mistrzowski. Chińczyk ukończył sezon na dziesiątym miejscu zdobywając dwa miejsca na podium. W następnym roku przeniósł się do Formuły Asia, gdzie trzykrotnie stawał na podium zajmując w klasyfikacji kierowców szóste miejsce natomiast Felix Rosenqvist, jego kolega zespołowy w Formule Asia zdobył tytuł mistrzowski. W 2007 i 2008 roku uczestniczył również w Azjatyckiej Formule Renault Challenge.
W sezonach 2009 i 2010 uczestniczył w Formule Japan Challenge, zdobywając odpowiednio trzynaste i szóste miejsce będąc również najlepszym kierowcą spoza Japonii. W 2011 roku wziął udział w pierwszych dwóch wyścigach w serii Formula Pilota China zdobywając jedno miejsce na podium. W klasyfikacji kierowca zajął ósme miejsce z 39 punktami. W sezonie 2012 Chińczyk przeniósł się do Formuły 2 będąc jednocześnie pierwszym Chińczykiem uczestniczącym w tej serii wyścigowej.

</doc>
<doc id="2624892" url="https://pl.wikipedia.org/wiki?curid=2624892" title="Marhamat">
Marhamat

Marhamat (uzb. cyr.: Марҳамат; ros.: Мархамат, "Marchamat") – miasto we wschodnim Uzbekistanie, w wilajecie andiżańskim, siedziba administracyjna tumanu Marhamat. W 1989 roku liczyło ok. 11 tys. mieszkańców. Ośrodek przemysłu elektrotechnicznego i włókienniczego.
Pierwotnie miejscowość nosiła nazwę Russkoje Sieło. W 1974 roku wraz z nadaniem praw miejskich otrzymała obecną nazwę.

</doc>
<doc id="2624893" url="https://pl.wikipedia.org/wiki?curid=2624893" title="Kobieta Współczesna">
Kobieta Współczesna

Kobieta Współczesna – czasopismo społeczno-polityczne przeznaczone dla kobiecej inteligencji ukazujące się w II Rzeczypospolitej. Tygodnik w języku polskim wydawany w Warszawie w latach 1927–1934.
Redaktorką naczelną „Kobiety Współczesnej” była Wanda Pełczyńska. Było to pismo promujące równouprawnienie kobiet i ich dokonania w życiu społecznym, politycznym, naukowym i artystycznym. W 1931 roku ukazał się w nim artykuł "Do czego dążymy", program ideowy kobiety nowoczesnej autorstwa Teodory Męczkowskiej. W redakcji „Kobiety Współczesnej” mieściła się siedziba Zarządu Głównego Polskiego Stowarzyszenia Kobiet z Wyższym Wykształceniem. Było to jedno z nielicznych czasopism, które zdecydowało się na zainicjowanie na swoich łamach debaty na temat świadomego macierzyństwa, oddając głos kobietom i organizacjom kobiecym (feministycznym i konserwatywnym).

</doc>
<doc id="2624895" url="https://pl.wikipedia.org/wiki?curid=2624895" title="Jeziora lobeliowe">
Jeziora lobeliowe



</doc>
<doc id="2624896" url="https://pl.wikipedia.org/wiki?curid=2624896" title="Estuaria">
Estuaria



</doc>
<doc id="2624897" url="https://pl.wikipedia.org/wiki?curid=2624897" title="Lilia Izquierdo">
Lilia Izquierdo

Lilia Izquierdo Aguirre (ur. 10 lutego 1967 w Hawanie) – kubańska siatkarka, reprezentantka kraju, atakująca.
Trzykrotna mistrzyni olimpijska (1992 – Barcelona, 1996 – Atlanta i 2000 – Sydney).
W 1998 r. zdobyła złoty medal mistrzostw Świata.

</doc>
<doc id="2624899" url="https://pl.wikipedia.org/wiki?curid=2624899" title="Obieg Ackereta-Kellera">
Obieg Ackereta-Kellera

Obieg Ackereta-Kellera – teoretyczny obieg z wielostopniowym rozprężaniem i sprężaniem oraz z pełną regeneracją ciepła. W miarę zwiększania liczby stopni sprężania oraz liczby stopni rozprężania, sprawność takiego obiegu dąży do sprawności obiegu Carnota.

</doc>
<doc id="2624901" url="https://pl.wikipedia.org/wiki?curid=2624901" title="HV 71 Jönköping">
HV 71 Jönköping



</doc>
<doc id="2624902" url="https://pl.wikipedia.org/wiki?curid=2624902" title="Martha Sánchez">
Martha Sánchez

Martha Sánchez Salfrán (ur. 17 maja 1973 w Holguín) – kubańska siatkarka, reprezentantka kraju.
Mistrzyni olimpijska z 2000 r. z Sydney.
W 1998 r. zdobyła złoty medal mistrzostw Świata. Do sezonu 2011/2012 występowała w Azerskiej Superlidze w drużynie Lokomotiv Baku.

</doc>
<doc id="2624903" url="https://pl.wikipedia.org/wiki?curid=2624903" title="Atilio Badalini">
Atilio Badalini

Atilio Badalini (ur. 12 maja 1899 w Santa Fe, zm. 25 września 1953) – argentyński piłkarz, grający podczas kariery na pozycji napastnika.
Kariera klubowa.
Atilio Badalini podczas piłkarskiej kariery występował w klubach z Rosario: Gimnasii i Newell’s Old Boys. Z Newell’s Old Boys trzykrotnie wygrał lokalną Liga Rosarina de Fútbol w 1918, 1921 i 1922.
Kariera reprezentacyjna.
W reprezentacji Argentyny Badalini występował w latach 1916-1922. W reprezentacji zadebiutował 1 października 1916 w wygranym 1-0 meczu z Urugwajem, którego stawką było Gran Premio de Honor Uruguayo. Był to udany debiut, gdyż Badalini w 3 min. zdobył jedyną bramkę w meczu.
W 1920 był w kadrze na Mistrzostwa Ameryki Południowej. Na turnieju w Valparaíso wystąpił we wszystkich trzech meczach z Urugwajem, Chile i Brazylią. Ostatni raz w reprezentacji Badalini wystąpił 17 grudnia 1922 w zremisowanym 2-2 meczu z Urugwajem, którego stawką było Copa Newton. Było udane pożegnanie, gdyż Badalini zdobył jedną z bramek. Ogółem w barwach "albicelestes" wystąpił w 9 meczach, w których zdobył 5 bramek.

</doc>
<doc id="2624905" url="https://pl.wikipedia.org/wiki?curid=2624905" title="Carla Porta Musa">
Carla Porta Musa

Carla Porta Musa (ur. 15 marca 1902 w Como, zm. 10 października 2012 w Como) – włoska eseistka i poetka. Urodziła się w Como, jako córka Marii Caselli i Enrico Musy, znanego inżyniera z Mediolanu.
Studiowała w Lozannie (Szwajcaria), Bushey (Wielka Brytania) i w Paryżu (Francja).
Zmarła w wyniku powikłań po zapaleniu płuc w wieku 110 lat.

</doc>
<doc id="2624906" url="https://pl.wikipedia.org/wiki?curid=2624906" title="Zapytaj Harriet">
Zapytaj Harriet

Zapytaj Harriet (ang. "Ask Harriet", 1998) – amerykański serial komediowy stworzony przez Davida Cassidy, Jonathana Prince'a i Billy'ego Ribacka.
Światowa premiera serialu odbyła się 4 stycznia 1998 roku na antenie Fox. Na kanale miało zostać wyemitowane 13 odcinków, jednakże zostało wyemitowanych tylko 5 odcinków. Ostatni odcinek został wyemitowany 29 stycznia 1998 roku. Serial został zdjęty z anteny z powodu niskiej oglądalności. W Polsce serial nadawany był na kanale Polsat. Od 31 października 2011 roku emitowany był na Polonia 1. 

</doc>
<doc id="2624911" url="https://pl.wikipedia.org/wiki?curid=2624911" title="Kiss You Off">
Kiss You Off

"Kiss You Off" – czwarty i ostatni singel z drugiego albumu amerykańskiej grupy pop dance Scissor Sisters zatytułowanego "Ta-Dah". Utwór został wydany w Wielkiej Brytanii 28 maja 2007 roku. 
Teledysk do singla został wyreżyserowany przez Roberta Halesa, a akcja rozgrywa się w futurystycznym salonie piękności.

</doc>
<doc id="2624916" url="https://pl.wikipedia.org/wiki?curid=2624916" title="Ana Moser">
Ana Moser

Ana Beatriz Moser (ur. 14 sierpnia 1968 w Blumenau) – brazylijska siatkarka, reprezentantka kraju, przyjmująca. W 1996 r. w Atlancie zdobyła brązowy medal olimpijski.

</doc>
<doc id="2624919" url="https://pl.wikipedia.org/wiki?curid=2624919" title="Rzeźba Oświęcim II w Warszawie">
Rzeźba Oświęcim II w Warszawie

Rzeźba Oświęcim II – rzeźba autorstwa Franciszka Strynkiewicza, ustawiona w międzymurzu murów obronnych Starego Miasta w Warszawie, między ulicami Podwale i Rycerską, na południe od wylotu ul. Wąski Dunaj.
Opis.
Rzeźba znajduje się na wysokości ulicy Rycerskiej 12, w międzymurzu Jana Zachwatowicza, przy wewnętrznym murze obronnym. 
Upamiętnienie o wysokości około 1 metra składa się z figury wykonanej w brązie oraz ponadmetrowego cokołu wykonanego z piaskowca. Przedstawia nagą kobietę z niemowlęciem, z ciałem w stanie rozkładu, w rozpaczliwej, pełnej bólu i grozy pozie. Jest to alegoria męczeństwa w obozie Auschwitz-Birkenau.
Rzeźba została wykonana w 1945 (według innych źródeł w 1948). Rzeźbę odsłonięto w 1957 roku.
W obecnym miejscu została ustawiona w 1976.

</doc>
<doc id="2624924" url="https://pl.wikipedia.org/wiki?curid=2624924" title="Ustawa o Policji">
Ustawa o Policji

Ustawa z dnia 6 kwietnia 1990 r. o Policji – polska ustawa uchwalona przez Sejm, określająca organizację i działalność Policji.
Zakres regulacji.
Ustawa określa (zawiera):
Ustawa powołując Policję, zlikwidowała jednocześnie Milicję Obywatelską.
Nowelizacje.
Ustawę zmieniano (nowelizowano) wielokrotnie.

</doc>
<doc id="2624926" url="https://pl.wikipedia.org/wiki?curid=2624926" title="Straty eksploatacyjne">
Straty eksploatacyjne

Strata eksploatacyjna – część zasobów złoża kopaliny nienadająca się do eksploatacji lub użytkowania, powstała wskutek okoliczności związanych z eksploatacją lub dostrzeżonych w trakcie wydobycia. Strat eksploatacyjnych nie można przewidzieć na etapie rozpoznawania złoża, w wytworzonej dokumentacji geologicznej. Najważniejszymi źródłami strat są:

</doc>
<doc id="2624928" url="https://pl.wikipedia.org/wiki?curid=2624928" title="Olman Vargas">
Olman Vargas

Olman Vargas López (ur. 15 kwietnia 1985 w San José) – kostarykański piłkarz występujący najczęściej na pozycji napastnika, obecnie zawodnik amerykańskiego Columbus Crew.
Kariera klubowa.
Vargas jest wychowankiem drugoligowej drużyny AD Ramonense, skąd w wieku 22 lat przeszedł do występującego w kostarykańskiej Primera División zespołu AD Carmelita. Zaraz po debiucie w najwyższej klasie rozgrywkowej wywalczył sobie miejsce w pierwszym składzie i został czołowym strzelcem ekipy. Po dwóch latach spędzonych w Carmelicie przeniósł się do jednego z najbardziej utytułowanych klubów w kraju – stołecznego Deportivo Saprissa. Tam nie zawsze występował jednak w wyjściowej jedenastce i był wypożyczany na sześć miesięcy do Brujas FC i na półtora roku do CS Herediano, z którym w sezonach Apertura 2010 i Apertura 2011 wywalczył wicemistrzostwo Kostaryki.
W styczniu 2012 Vargas został zawodnikiem amerykańskiego Columbus Crew. W Major League Soccer zadebiutował 11 marca w przegranym 0:2 spotkaniu z Colorado Rapids, natomiast premierowego gola strzelił 24 marca w wygranej 2:0 konfrontacji z Montreal Impact.
Kariera reprezentacyjna.
W seniorskiej reprezentacji Kostaryki Vargas zadebiutował za kadencji selekcjonera Jorge Luisa Pinto – 11 kwietnia 2012 w zremisowanym 1:1 meczu towarzyskim z Hondurasem. W tym samym spotkaniu zdobył także pierwszą bramkę w kadrze narodowej.

</doc>
<doc id="2624931" url="https://pl.wikipedia.org/wiki?curid=2624931" title="Megafauna">
Megafauna

Megafauna ( megas "olbrzymi" + fauna "zwierzę") – termin stosowany w archeologii i paleontologii dla określenia zwierząt o dużych rozmiarach. Za miernik uznawana jest masa ciała i stosuje się dwie wartości graniczne: zwierzęta o masie powyżej 45 kg (100 funtów) lub powyżej 100 kg (220 funtów). Termin megafauna może zawierać podkategorie uwzględniające pozycję troficzną zwierząt, w której wyróżnia się megaroślinożerców (np. jeleń szlachetny), megamięsożerców (np. lew) i rzadziej megawszystkożerców (np. niedźwiedź grizzly). 
Megafauna jest w obszarze zainteresowania paleobiologów zajmujących się plejstocenem ze względu na masowe wymieranie w tym okresie zwierząt o dużych rozmiarach (40 - 100 tys. lat temu). Wiele gatunków, które wyginęły w tym okresie, miało olbrzymią masę. Przedstawicielami megafauny plejstoceńskiej były osiągające kilka ton masy ssaki np: nosorożec włochaty, mamuty czy inne trąbowce oraz lwy workowate, ptaki moa, lemury olbrzymie, a także drapieżniki jak megalania bądź tygrys szablozębny. Za wyginięcie megafauny plejstoceńskiej często wini się człowieka, jednakże zmiany klimatyczne także musiały mieć w tym swój udział. Siła dowodów nie jest jednak zadowalająca. 
Termin stosowany jest również w opisach populacji współczesnych zwierząt o dużych rozmiarach występujących na danym terenie. Za współczesnych przedstawicieli megafauny uznaje się słonie, żyrafy, hipopotamy, nosorożce, niedźwiedzie, żubry (bizony), łosie i inne z jeleniowatych itp.

</doc>
<doc id="2624933" url="https://pl.wikipedia.org/wiki?curid=2624933" title="Straty pozaeksploatacyjne">
Straty pozaeksploatacyjne

Strata pozaeksploatacyjna – część zasobów złoża kopaliny nienadająca się do eksploatacji lub użytkowania, powstała w wyniku planowo nieeksploatowanych fragmentów złoża. Przyczyny pominięcia części złoża przy urabianiu mają różnorodny charakter i wiążą się:

</doc>
<doc id="2624937" url="https://pl.wikipedia.org/wiki?curid=2624937" title="Samuel Eccleston">
Samuel Eccleston

 
Samuel Eccleston PSS (ur. 27 czerwca 1801 w Chestertown, Maryland, zm. 22 kwietnia 1851 w Georgetown, Dystrykt Kolumbii) – amerykański duchowny katolicki, arcybiskup metropolita Baltimore w latach 1834-1851.
Przyszedł na świat w rodzinie duchownego episkopalnego. Ojciec, który miał już trójkę dzieci z poprzedniego małżeństwa, zmarł gdy Samuel był jeszcze mały. Matka wyszła ponownie za mąż za katolika nazwiskiem Stenson. Podczas nauki w St. Mary's College w Baltimore, dnia 29 maja 1819 dokonała się jego konwersja. Zdecydował się wówczas zostać kapłanem i rozpoczął formację seminaryjną w Baltimore. Ponadto wstąpił do Zgromadzenia św. Sulpicjusza. Święcenia kapłańskie otrzymał z rąk abpa Ambrose Maréchala 24 kwietnia 1825. Wyjechał następnie na dalsze studia do Issy we Francji. Po powrocie do kraju pracował jako wykładowca na swej "alma mater" w Baltimore, gdzie od 1829 był rektorem.
4 marca 1834 otrzymał nominację na koadiutora, z prawem następstwa, arcybiskupa baltimorskiego Jamesa Whitfielda ze stolicą tytularną "Thermae Basilicae". Sakry udzielił mu abp Whitfield, który zmarł już miesiąc później, co oznaczało przejęcie sukcesji przez o. Ecclestona. W chwili przejęcia urzędu był najmłodszym arcybiskupem baltimorskim w dotychczasowej historii. Paliusz otrzymał 1 listopada 1835. W latach 1834-1840 administrator apostolski diecezji Richmond (zrezygnował z tej funkcji po nominacji ordynariusza, co ostatecznie likwidowało kilkunastoletni wakant na stanowisku biskupa tej diecezji). Podczas jego rządów przewodził pięciu Synodom Prowincjonalnym, wzrosła też znacznie liczba kościołów i szkół prowadzonych przez zakony. Zmarł w swej rezydencji arcybiskupiej.

</doc>
<doc id="2624940" url="https://pl.wikipedia.org/wiki?curid=2624940" title="Lekkoatletyka na Letnich Igrzyskach Olimpijskich 2008 – rzut oszczepem kobiet">
Lekkoatletyka na Letnich Igrzyskach Olimpijskich 2008 – rzut oszczepem kobiet

Rzut oszczepem kobiet – jedna z konkurencji lekkoatletycznych rozegranych podczas XXIX Letnich Igrzysk Olimpijskich w Pekinie. 
Eliminacje rzutu oszczepem rozegrano 19 sierpnia, finał odbył się dwa dni później – 21 o godzinie 19:20 czasu miejscowego. 
Złoty medal zdobyła Czeszka Barbora Špotáková ustanawiając wynikiem 71,42 nowy rekord olimpijski oraz nowy rekord Europy. Podczas konkursu finałowego wynik lepszy od dotychczasowego rekordy Europy uzyskała także srebrna medalistka Marija Abakumowa. 
Minimum A wyznaczone przez IAAF wynosiło 60,50 natomiast minimum B - 56,00.
Rekordy.
Tabela prezentuje rekord świata, rekordy poszczególnych kontynentów, rekord igrzysk olimpijskich, a także najlepszy rezultat na świecie w sezonie 2008 przed rozpoczęciem igrzysk.
Rezultaty.
Eliminacje.
Do zawodów zgłoszono 54 zawodniczki z 39 krajów, które podzielono na dwie grupy eliminacyjne. Aby awansować do finału należało uzyskać wynik 61,50 (Q) lub znaleźć się w gronie 12 najlepszych zawodniczek (q). 
Występująca w eliminacjach reprezentantka Uzbekistanu Anastasiya Svechnikova była najmłodszą lekkoatletką jak wystąpiła na pekińskich igrzyskach.
 
Finał.
W piątej kolejce rzutów Rosjanka Marija Abakumowa wynikiem 70,78 ustanowiła nowy rekord Europy. Barbora Špotáková w swojej ostatniej próbie poprawiła wynik Rosjanki i to ona została mistrzynią olimpijską. 

</doc>
<doc id="2624949" url="https://pl.wikipedia.org/wiki?curid=2624949" title="Christian Sinding">
Christian Sinding

Christian August Sinding (ur. 11 stycznia 1856 w Kongsbergu, zm. 3 grudnia 1941 w Oslo) – norweski kompozytor i pedagog muzyczny.
Kształcił się w Oslo, a później w Niemczech, w konserwatorium w Lipsku u Salomona Jadassohna, w Dreźnie, Monachium i Berlinie. Spędził większą część życia w Niemczech i innych krajach Europy Środkowej, cały czas jednak utrzymywał kontakt z Norwegią i stamtąd też uzyskiwał wsparcie finansowe. W latach 1920–1921 przebywał w Stanach Zjednoczonych i wykładał kompozycję w Eastman School of Music w Rochester.
Przez niektórych Sinding uznawany był za kontynuatora stylu Edvarda Griega, przez wzgląd na liczne liryczne dzieła fortepianowe i około 250 pieśni. Jednym z najbardziej znanych utworów są "Odgłosy wiosny" (Frühlingsrauschen, Rustle of Spring) z roku 1896. Poza nim utwory Sindinga grane są współcześnie stosunkowo rzadko.
Życie i twórczość.
Christian August Sinding urodził się 11 stycznia w Kongsbergu, miasteczku położonym 70 kilometrów na zachód od Oslo (wtedy jeszcze nazywanym Kristiania), w rodzinie inżyniera górnictwa Matthiasa Wilhelma Sindinga i Marii Cecilie, interesującej się sztuką. Większą część dzieciństwa spędził w Lillehammer. W roku 1860 zmarł ojciec przyszłego kompozytora, a rodzina przeprowadziła się do Oslo. Starsi bracia Christiana Augusta początkowo planowali karierę prawniczą, ale z czasem skłonili się ku malarstwu i dramaturgii (Otto Sinding) oraz rzeźbie (Stephan Sinding) osiągając na tych polach sukcesy. Christian Sinding przejawiał zaś talent muzyczny. W wieku 11 lat wstąpił do szkoły katedralnej, ale nauka w niej szła mu na tyle słabo, że wuj zasugerował mu naukę choćby szewstwa. Ostatecznie rozpoczął naukę rzemiosła w fabryce fortepianów braci Hals i regularnie pobierał naukę gry na różnych instrumentach.
Od 1874 studiował w konserwatorium w Lipsku (skrzypce u H. Schradiecka, kompozycję i teorię muzyki u S. Jadassohna). W świadectwie rocznym z roku 1877 nauczyciel Salomon Jadassohn słabo ocenił talent muzyczny Sindinga. W reakcji na to kompozytor zdecydował się przerwać studia i powrócił do Oslo, by grać w miejscowej orkiestrze pod dyrekcją Griega i Svendsena. Jednocześnie jego zainteresowania kierowały się coraz bardziej ku kompozycji. W roku 1879 Sinding powrócił do Lipska i podjął naukę kompozycji u Carla Reinecke. Jeszcze w tym samym roku w Lipsku wykonano sonatę skrzypcową, a w Oslo – fragment sonaty na fortepian. Kompozycje te podzieliły los innych wczesnych utworów kompozytora i zostały przez niego spalone.
Christian Sinding otrzymał w 1884 roku stypendium państwowe, które umożliwiło mu pobyt w Monachium. Tam też zetknął ze otoczeniem i stylem Richarda Wagnera, który odznaczył piętno na późniejszej twórczości Sindinga. W tym okresie powstały pierwsze liczące się kompozycje, z których kompozytor był zadowolony i wydał je drukiem.
19 grudnia 1885 odbył się w Oslo koncert, który pomógł Sindingowi stać się rozpoznawalnym na scenie muzycznej, przynajmniej w Skandynawii. W programie znajdowały się: "Kwartet smyczkowy A-dur" (później zniszczony), kompozycje do wierszy Gottfrieda Kellera i "Kwintet fortepianowy e-moll" op. 5.
W następnym roku Sinding powrócił do Lipska i wszedł w środowisko artystyczne. Aż 40 lat życia spędzi w Europie Środkowej, powracając jednak regularnie do Norwegii. W 1887 roku kompozytor rozpoczął prace nad "I Symfonią d-moll" op. 21. Jego "kwintet fortepianowy e-moll" został świetnie przyjęty przez publiczność Skandynawskiego Festiwalu Muzycznego w Kopenhadze.
Po lipskiej premierze kwintetu 19 stycznia 1889 doszło do zażartej dyskusji między krytykami dwóch czasopism muzycznych, co przy okazji spopularyzowało nazwisko Sindinga także w Niemczech. W Oslo 2 listopada miało miejsce prawykonanie "Koncertu fortepianowego Des-dur" op. 6.
W 1890 roku wykonano nową, drugą wersję "I symfonii" op. 21. Pierwsza w ogóle nie ujrzała światła dziennego. Kilka lat później, 4 stycznia 1894 roku zaprezentowano publiczności drezdeńskiej trzecią, już ostateczną wersję. W 1896 roku drukiem wydano "Sześć utworów na fortepian" op.  32, z których trzeci – "Odgłosy wiosny" – zyskał popularność z dnia na dzień, stał się podstawą późniejszych opracowań i jest popularny do dziś. W 1898 roku Sinding ukończył w Londynie swój "Koncert skrzypcowy". W tym samym roku poślubił aktorkę Augustę Gade (1858-1936), której poprzednim mężem był Fredrik Georg Gade, jeden z pionierów mikrobiologii. 22 marca 1907 Felix Weingartner dyrygował w Berlinie prawykonaniem "II symfonii D-dur" op. 83. Dwa lata później przyjęto kompozytora w szeregi Pruskiej Akademii Sztuk ("Preußische Akademie der Künste").
Christian Sinding otrzymywał od państwa norweskiego od początku lat osiemdziesiątych XIX wieku stypendium twórcze. Wsparcie przedłużono w roku 1910 w formie „gaży artystycznej” na pokrycie kosztów utrzymania.
W roku 1912 kompozytor po trzech latach zakończył prace nad swoją jedyną operą – "Święta góra" op. 111. Premiera odbyła się 17 kwietnia 1914 w Dessau.
W uznaniu pracy twórczej i z okazji 65. urodzin, Sinding otrzymał od władz norweskich honorarium w wysokości 6000 koron norweskich rocznie. W 1921 roku objął profesurę na wydziale kompozycji Eastman School of Music w Stanach Zjednoczonych, ale zrezygnował z niej rok później. W roku 1924 jako dar od państwa otrzymał dom, w którym mieszkał wcześniej Henrik Wergeland. Ostatnimi utworami napisanymi przez Sindinga są powstałe w roku 1935 pieśni do tekstów norweskich autorów. 13 stycznia 1936 wykonano po raz pierwszy "IV symfonię „Zima i wiosna”" op. 129. Prawykonanie odbyło się w Bergen, pod dyrekcją Haralda Heide.
W 1941 roku, na dwa miesiące przed śmiercią, Sinding przystąpił do norweskiej partii nazistowskiej Nasjonal Samling, co wywołało spore poruszenie i do dziś wzbudza kontrowersje, na ile ten wybór był świadomy. Sinding od kilku lat cierpiał na demencję starczą, popierał żydowskich muzyków w latach 30. i był bliskim przyjacielem bohatera wojennego Nordahla Griega. Faszystom zależało na Sindingu w swoich szeregach ze względu na jego wielką popularność, przede wszystkim w Niemczech i Norwegii. Pokrywali też jego składki. W konsekwencji tego czynu Sinding niemal zniknął z repertuaru sal koncertowych i rozgłośni, które bojkotowały zwolenników partii nazistowskiej. Zmarł 3 grudnia 1941 roku.
Kompozytor został uhonorowany tytułem Komandora Królewskiego Orderu Wazów. W 1916 został Komandorem, a w 1938 odznaczony Krzyżem Wielkim Orderu św. Olafa.

</doc>
<doc id="2624951" url="https://pl.wikipedia.org/wiki?curid=2624951" title="Ana Paula Henkel">
Ana Paula Henkel

Ana Paula Henkel, wcześniej Connelly, z domu Rodrigues (ur. 13 lutego 1972 w Lavras) – brazylijska siatkarka, reprezentantka kraju. W 1996 r. w Atlancie zdobyła brązowy medal olimpijski.
Od 1999 r. gra w siatkówkę plażową, dwukrotnie zwyciężyła w FIVB World Tour w 2003 i 2008 r.
Była żoną Jefftiego Connelly, koszykarza. Od 2010 r. jest w związku małżeńskim z Carlem Henkelem, amerykańskim siatkarzem plażowym.

</doc>
<doc id="2624954" url="https://pl.wikipedia.org/wiki?curid=2624954" title="Ana Paula Connelly">
Ana Paula Connelly



</doc>
<doc id="2624960" url="https://pl.wikipedia.org/wiki?curid=2624960" title="Port lotniczy Urgun">
Port lotniczy Urgun

Port lotniczy Urgun (IATA: URN, ICAO: OAOG) – port lotniczy położony w mieście Urgun, w Afganistanie.

</doc>
<doc id="2624963" url="https://pl.wikipedia.org/wiki?curid=2624963" title="Márcia Fu">
Márcia Fu

Márcia Regina Cunha , znana jako Márcia Fu (ur. 26 lipca 1969 w Juiz de Fora) – brazylijska siatkarka, reprezentantka kraju. W 1996 r. w Atlancie zdobyła brązowy medal olimpijski.

</doc>
<doc id="2624964" url="https://pl.wikipedia.org/wiki?curid=2624964" title="Port lotniczy Ghazni">
Port lotniczy Ghazni

Port lotniczy Ghazni (IATA: GZI, ICAO: OAGN) – port lotniczy położony w mieście Ghazni, w Afganistanie.

</doc>
<doc id="2624965" url="https://pl.wikipedia.org/wiki?curid=2624965" title="Noctourniquet">
Noctourniquet

Noctorniquet – szósty i zarazem ostatni album studyjny progresywnej grupy rockowej The Mars Volta,
wydany 26 marca 2012. 
Płyta została wyprodukowana przez gitarzystę Omara Rodrígueza-Lópeza. To pierwsze wydawnictwo zespołu, na którym zagrał perkusista Deantoni Parks, i pierwsze na którym nie pojawili się klawiszowiec Isaiah Ikey Owens oraz gitarzysta John Frusciante. Muzycy przyznali, że przy nagrywaniu albumu zainspirowali się serią Ojciec Chrzestny, postacią z komiksów Salomonem Grundym i greckim mitem o Hiacyncie.
"Noctourniquet" jest albumem koncepcyjnym. Wokalista Cedric Bixler-Zavala: "Istnieje pogląd, że bycie artystą jest nieosiągalne, jest szczególnym stylem życia. Spróbowałem napisać historię, która przypomni ludziom, że wszyscy jesteśmy artystami." 

</doc>
<doc id="2624967" url="https://pl.wikipedia.org/wiki?curid=2624967" title="Ericleia Bodziak">
Ericleia Bodziak

Filó, a właściwie Ericleia Bodziak (ur. 26 września 1969 w Kurytybie) – brazylijska siatkarka polskiego pochodzenia, reprezentantka kraju. W 1996 r. w Atlancie zdobyła brązowy medal olimpijski.

</doc>
<doc id="2624968" url="https://pl.wikipedia.org/wiki?curid=2624968" title="Daichi Motomura">
Daichi Motomura

Daichi Motomura (ur. 26 stycznia 1992) – japoński lekkoatleta specjalizujący się w biegach długich.
Uczestnik mistrzostw Azji w biegach przełajowych w 2012. Dwukrotny medalista (złoto w drużynie i brąz indywidualnie) akademickich mistrzostw świata w biegach przełajowych z 2012 roku. 
Rekordy życiowe: bieg na 3000 metrów z przeszkodami – 8:57,02 (22 maja 2010, Tokio); półmaraton – 1:03:14 (3 marca 2013, Tachikawa). 

</doc>
<doc id="2624970" url="https://pl.wikipedia.org/wiki?curid=2624970" title="Parametr Racah">
Parametr Racah

Parametr Racah (czyt. "parametr Raˈka") – współczynnik stosowany w chemii koordynacyjnej, stanowiący sumę całek odpychania elektronowego, niewyznaczaną "explicite". Oznacza się go na ogól symbolem B. Termin pochodzi od nazwiska fizyka Giulio Racah.
Parametr ten stanowi element teorii pola krystalicznego. Jest on głównie używany przy interpretacji diagramów Tanabe-Sugano, dzięki którym można określić ilościowo różnicę energii odpychania pomiędzy termami. W diagramach tych parametr Racah pełni funkcję jednostki. Zależność przedstawia się następująco:
Inne zastosowanie znajduje w szeregu nefeloauksetycznym, gdzie stosunek nefeloauksetyczny jest wyrażony za pomocą ilorazu parametrów Racah kompleksu i wolnego jonu:

</doc>
<doc id="2624972" url="https://pl.wikipedia.org/wiki?curid=2624972" title="Five Miles Out World Tour">
Five Miles Out World Tour

Five Miles Out World Tour 1982 – czwarta trasa koncertowa Mike’a Oldfielda; w jej trakcie odbyły się 100 koncertów.

</doc>
<doc id="2624974" url="https://pl.wikipedia.org/wiki?curid=2624974" title="Port lotniczy Tambura">
Port lotniczy Tambura

Port lotniczy Tambura (ICAO: HSTU) – port lotniczy położony w Tamburze, w Sudanie Południowym, stan Ekwatoria Zachodnia.

</doc>
<doc id="2624976" url="https://pl.wikipedia.org/wiki?curid=2624976" title="House of Sand and Fog">
House of Sand and Fog



</doc>
<doc id="2624980" url="https://pl.wikipedia.org/wiki?curid=2624980" title="Dezyderiusz Danczowski">
Dezyderiusz Danczowski

Dezyderiusz Danczowski (ur. 16 marca 1891 w Battonya, zm. 25 sierpnia 1950 w Trzcińsku-Zdroju) – polski wiolonczelista i pedagog.
Życiorys.
Jego matka Anna była pochodzenia romskiego. Dezyderiusz Danczowski studiował w Konserwatorium Lwowskim i kontynuował studia w Lipsku u Juliusa Klengla. Debiutował w Lipsku w roku 1909 koncertem wiolonczelowym h-moll Antonína Dvořáka. W Filharmonii Lipskiej do roku 1914 zajmował stanowisko koncertmistrza wiolonczel. Okres I wojny światowej spędził w Rosji przebywając w Kijowie, Odessie i Taganrogu.
Około 1915 roku Danczowski poślubił Jadwigę Majerską (ur. 1893 lub 1894), siostrę pianisty i kompozytora Tadeusza Majerskiego, która zginęła w Auschwitz w 1943 roku. Mieli jedyną córkę Beatrycze.
W roku 1918 zamieszkał w Poznaniu. Został pedagogiem Konserwatorium Poznańskiego. Był członkiem orkiestry Opery Poznańskiej, a także Kwartetu Polskiego, którego był współtwórcą w 1920. 
W latach 1923-1932 w szkole muzycznej w Cincinnati prowadził klasę wiolonczeli i kameralistyki, a także koncertmistrzem wiolonczel w orkiestrze symfonicznej.
Po powrocie ze Stanów Zjednoczonych w roku 1932 zamieszkał we Lwowie, gdzie został powołany na profesora Konserwatorium. W roku 1935 powrócił do Poznania, obejmując stanowisko profesora Konserwatorium, członka Kwartetu Polskiego i pierwszego wiolonczelisty w Operze Poznańskiej. 
Po wybuchu II wojny światowej prowadził w Warszawie tajne nauczanie muzyki. Po wojnie w roku 1945 grał w orkiestrze Filharmonii Krakowskiej. W roku 1946 powrócił do Poznania i objął funkcje okresu przedwojennego.
Zmarł na skutek ataku serca. Został pochowany na cmentarzu Górczyńskim w Poznaniu (kwatera ILa-7-11).
Od roku 1974 organizowane są w Poznaniu co pięć lat ogólnopolskie konkursy gry na wiolonczeli jego imienia.
Wnuczką Dezyderiusza Danczowskiego jest Kaja Danczowska, skrzypaczka i pedagog. 

</doc>
<doc id="2624981" url="https://pl.wikipedia.org/wiki?curid=2624981" title="Port lotniczy Pochalla">
Port lotniczy Pochalla

Port lotniczy Pochalla (ICAO: HSPA) – port lotniczy położony w Pochalli, w Sudanie Południowym, stan Jonglei.

</doc>
<doc id="2624983" url="https://pl.wikipedia.org/wiki?curid=2624983" title="Guillermo Prieto">
Guillermo Prieto

Guillermo Prieto (ur. 1818, zm. 1897) – meksykański polityk, pisarz, poeta i ekonomista.
Był działaczem stronnictwa liberalnego, reprezentował jego radykalne skrzydło. W utworzonym po rewolucji ayutlańskiej rządzie Juana Álvareza objął tekę ministra skarbu. Wszedł również w skład gabinetu sformowanego przez Benito Juáreza po przejęciu przezeń urzędu prezydenta (19 stycznia 1858). Był bliskim współpracownikiem głowy państwa podczas tzw. wojny o Reformę (do 1861). W późniejszych latach stał się przeciwnikiem Juáreza.

</doc>
<doc id="2624984" url="https://pl.wikipedia.org/wiki?curid=2624984" title="Crises Tour 1983">
Crises Tour 1983

Crises Tour 1983 – piąta trasa koncertowa Mike Oldfielda; w jej trakcie odbyły się dwadzieścia cztery koncerty.

</doc>
<doc id="2624986" url="https://pl.wikipedia.org/wiki?curid=2624986" title="Morze złota">
Morze złota

Morze złota (Bering Sea Gold) – reality show przedstawiające perypetie ludzi wydobywających złoto z dna Morza Beringa w okolicach Nome na Alasce. Program emitowany jest na kanale Discovery Channel. 

</doc>
<doc id="2624991" url="https://pl.wikipedia.org/wiki?curid=2624991" title="Martyrologium Rzymskie">
Martyrologium Rzymskie



</doc>
<doc id="2624992" url="https://pl.wikipedia.org/wiki?curid=2624992" title="Otakar Vávra">
Otakar Vávra

Otakar Vávra (ur. 28 lutego 1911 w Hradcu Králové, zm. 15 września 2011 w Pradze) – czeski reżyser i scenarzysta filmowy, pedagog.
Wyreżyserował 52 filmy (najsłynniejszy z nich to „Romanca na trąbkę” z 1966 r.), a do 80 napisał scenariusze. W 1950 r. był współzałożycielem Wydziału Filmowego w praskiej Akademii Sztuk Scenicznych, a następnie jego długoletnim wykładowcą. Wśród jego uczniów są m.in. Miloš Forman i Jiří Menzel.
Został odznaczony Tarczą Honorową Protektoratu Czech i Moraw z Orłem Świętego Wacława.

</doc>
<doc id="2625003" url="https://pl.wikipedia.org/wiki?curid=2625003" title="Seventh Void">
Seventh Void

Seventh Void – amerykańska grupa muzyczna powstała w 2003 roku jako poboczny projekt Kenny'ego Hickeya i Johnny'ego Kelly'ego, muzyków znanych z zespołów Type O Negative i Danzig. Skład uzupełniają Matt Brown (Uranium 235, Supermassiv) i Hank Hell (Inhuman). W kwietniu 2009 roku wydali debiutancką płytę "Heaven is Gone" nakładem wytwórni Big Vin Records. 
Muzyka zespołu to pochodna hard rocka, heavy i doom metalu. Vinnie Paul, właściciel wytwórni i prywatnie znajomy Hickeya i Kelly'ego, określił zespół jako skrzyżowanie Soundgarden z Black Sabbath. 

</doc>
<doc id="2625011" url="https://pl.wikipedia.org/wiki?curid=2625011" title="Taisto Mäki">
Taisto Mäki

Taisto Armas Mäki (ur. 2 grudnia 1910 w Rekola, ob. część Vantaa, zm. 1 maja 1979 w Helsinkach) – fiński lekkoatleta długodystansowiec, mistrz Europy i wielokrotny rekordzista świata.
Zwyciężył w biegu na 5000 metrów na mistrzostwach Europy w 1938 w Paryżu. Był to jego jedyny występ w zawodach najwyższej rangi.
29 września 1938 w Tampere poprawił o ponad 3 sekundy należący do Ilmara Salminena rekord świata w biegu na 10 000 metrów czasem 30:02. W następnym sezonie również bił rekordy świata. 7 czerwca 1939 w Helsinkach ustanowił rekord w biegu na 2 mile wynikiem 8:53,2, poprawiając wynik Miklósa Szabó o blisko 3 sekundy. 16 czerwca tego roku w Helsinkach poprawił o ponad 8 sekund należący do Lauriego Lehtinena rekord świata na 5000 metrów, uzyskując czas 14:08,8.
17 września 1939 w Helsinkach Mäki jako pierwszy człowiek na świecie przebiegł 10 000 metrów poniżej pół godziny, osiągając wynik 29:52,6.
Po wybuchu wojny zimowej między Związkiem Radzieckim a Finlandią Taisto Mäki został zmobilizowany. Początkowo służył na Przesmyku Karelskim. W lutym 1940 został wysłany wraz z Paavo Nurmim do Stanów Zjednoczonych z misją zachęcania do przekazywania funduszy Finlandii na potrzeby obrony. W czasie wyjazdu rywalizował przez 2 miesiące z lekkoatletami amerykańskimi. II wojna światowa uniemożliwiła mu występ w igrzyskach olimpijskich.

</doc>
<doc id="2625012" url="https://pl.wikipedia.org/wiki?curid=2625012" title="Zack Lloyd">
Zack Lloyd

Zack Lloyd (ur. 10 października 1984 w Redding) – amerykański lekkoatleta, kulomiot.
Medalista mistrzostw USA oraz mistrzostw NCAA.
Jego żoną jest Nicole Lloyd, także lekkoatletka.

</doc>
<doc id="2625013" url="https://pl.wikipedia.org/wiki?curid=2625013" title="Giulio Racah">
Giulio Racah

Giulio (Joel) Racah /ʤiuliɔ raˈkaː/ (heb. "ג'וליו (יואל) רקח", ur. 9 lutego 1909 we Florencji; zm. 28 sierpnia 1965 tamże) – włoski fizyk i matematyk, żydowskiego pochodzenia.
Życiorys.
Urodził się jako Joel Racah, w żydowskiej rodzinie, we Florencji. Tam też pobierał naukę i studiował na Uniwersytecie. Następnie studiował w Rzymie, a w 1937 roku przeniósł się na Uniwersytet w Pizie i studiował razem z Enrico Fermim i Wolfgangiem Paulim. Ze względu na antysemickie nastroje panujące we Włoszech, w 1939 przeniósł się na Uniwersytet Hebrajski, w ówczesnym Brytyjskim Mandacie Palestyny. Wkrótce potem został tam dziekanem Wydziału Nauk (1946-1948), a następnie rektorem całej uczelni (1961-19165). Stworzył tam instytut fizyki, który w 1970 roku została nazwany jego imieniem: „The Racah Institute of Physics”. W 1958 roku został uhonorowany Nagrodą Izraela. Zmarł przedwcześnie w wyniku wypadku we Florencji.
Był głównie znany z określenia parametru Racah oraz z wyprowadzenia wielomianu Racah. Racah wywarł ogromny wpływ na teorię kwantowego momentu pędu, co ma fundamentalne znaczenie dla kwantowych modeli atomów w chemii (oddziaływania między orbitalnym momentem pędu a spinem, oddziaływania z jądrowym momentem pędu; zajmował się znajdowaniem funkcji falowej dla wypadkowego momentu pędu). Opracował współczynniki pozwalające na sprzęganie ze sobą trzech momentów pędu (). Sformułował też wzór na (prostsze) współczynniki Clebscha-Gordana, które mają zastosowanie w sprzęganiu dwóch momentów pędu, a także stworzył komutacyjną definicję tensora nieprzywiedlnego (tensora transformującego się pod wpływem rotacji jak harmoniki sferyczne).

</doc>
<doc id="2625016" url="https://pl.wikipedia.org/wiki?curid=2625016" title="Marga von Etzdorf">
Marga von Etzdorf

Marga von Etzdorf (ur. 1 sierpnia 1907 w Berlinie (Niemcy), zm. 28 maja 1933 w Aleppo (Syria)) – niemiecka pilotka.
Jako pierwsza kobieta wykonała samodzielny lot z Niemiec do Japonii. 28 maja 1933 popełniła samobójstwo – miała wypadek lotniczy, a następnie strzeliła do siebie. Jako oficjalną przyczynę śmierci podano wypadek lotniczy. Powodem samobójstwa była nasilająca się dyskryminacja kobiet w III Rzeszy, polegająca na odbieraniu im możliwości życia na inne sposoby niż tradycyjne "dzieci, kuchnia, kościół".
Przed swoim ostatnim lotem powiedziała przez radio:
"Mam nawet parę rekordów, ale przecież wiem, że nigdy nie osiągnę rezultatów prawdziwie wielkich [...] bo tylko mężczyzna może osiągnąć to całkowite opanowanie motoru i przytomności umysłu, do której my, kobiety nie jesteśmy zdolne. Lotnictwo nie jest odpowiednim zajęciem dla kobiet, których obowiązkiem jest zajmować się mężem i kuchnią".

</doc>
<doc id="2625021" url="https://pl.wikipedia.org/wiki?curid=2625021" title="Julija Konowałowa">
Julija Konowałowa

Julija Konowałowa, ros. Юлия Коновалова (ur. 1 grudnia 1990) – rosyjska sztangistka, wicemistrzyni Europy.
Startuje w kategorii wagowej powyżej 75 kg. Jest srebrną medalistką mistrzostw Europy z Antalyi (2012). 

</doc>
<doc id="2625023" url="https://pl.wikipedia.org/wiki?curid=2625023" title="Wojciech Pawłowski (piłkarz)">
Wojciech Pawłowski (piłkarz)

Wojciech Okazejszyn Pawłowski (ur. 18 stycznia 1993 w Koszalinie) – polski piłkarz występujący na pozycji bramkarza.
Kariera klubowa.
Pawłowski rozpoczął swoją karierę w Bałtyku Koszalin. W lutym 2010 roku przeszedł do Lechii Gdańsk, gdzie przez następne półtora roku występował w Młodej Ekstraklasie oraz drużynie rezerw. Dzięki dobrym występom został włączony do kadry pierwszego zespołu. 30 września 2011 roku zadebiutował w barwach klubu w zremisowanym 0:0 meczu z GKS Bełchatów. Jako debiutant nie wpuścił gola przez kolejne 321. minut, dzięki czemu pobił rekord należący do Łukasza Fabiańskiego. W lutym 2012 Lechia doszła do porozumienia z władzami Udinese Calcio w sprawie transferu Pawłowskiego, który oficjalnie przeszedł do nowego zespołu przed rozpoczęciem sezonu 2012/2013. Latem 2013 roku został wypożyczony do drugoligowej wówczas Latiny, gdzie spędził kolejne pół roku. 17 stycznia 2014 roku trafił na zasadzie rocznego wypożyczenia do Śląska Wrocław. W lipcu 2019 roku podpisał kontrakt z Widzewem Łódź, debiutując w nim podczas wygranego 3:1 meczu ze Stalą Rzeszów. Po nieudanych meczach przeciwko Radomiakowi Radom i Chrobremu Głogów na początku sezonu 2020/2021 stracił miejsce w wyjściowym składzie na rzecz Miłosza Mleczki, po rundzie jesiennej został wystawiony przez klub na listę transferową, a na początku 2021 roku został przesunięty do rezerw klubu
Kariera reprezentacyjna.
W 2011 roku Pawłowski wraz z reprezentacją Polski do lat 19 uczestniczył w kwalifikacjach do młodzieżowych Mistrzostw Europy 2012, podczas których wystąpił w dwóch meczach. 29 lutego 2012 roku zadebiutował w kadrze do lat 21 w przegranym 0:1 spotkaniu z Bułgarią.

</doc>
<doc id="2625026" url="https://pl.wikipedia.org/wiki?curid=2625026" title="Wikipedia w języku joruba">
Wikipedia w języku joruba

Wikipedia w języku joruba – edycja językowa Wikipedii tworzona w języku joruba. Wersja ta liczy obecnie artykułów.

</doc>
<doc id="2625027" url="https://pl.wikipedia.org/wiki?curid=2625027" title="Rajko Prodanović">
Rajko Prodanović

Rajko Prodanović, cyr. Рајко Продановић (ur. 24 kwietnia 1986 w Belgradzie) – serbski piłkarz ręczny, reprezentant kraju. Gra na pozycji prawoskrzydłowy. Obecnie występuje w drużynie SC Szeged.

</doc>
<doc id="2625028" url="https://pl.wikipedia.org/wiki?curid=2625028" title="Zachodniopendżabska Wikipedia">
Zachodniopendżabska Wikipedia

Zachodniopendżabska Wikipedia – edycja językowa Wikipedii tworzona w języku zachodniopendżabskim. Wersja ta liczy obecnie artykułów.

</doc>
<doc id="2625032" url="https://pl.wikipedia.org/wiki?curid=2625032" title="Leo Randolph">
Leo Randolph

Leonard „Leo” Randolph (ur. 27 lutego 1958 w Tacoma) – amerykański bokser wagi muszej, mistrz olimpijski z Montrealu (1976), zawodowy mistrz świata organizacji WBA (1980).
Był zawodnikiem Tacoma Boys Club. W 1976 został mistrzem Stanów Zjednoczonych w wadze muszej. W drugiej połowie lipca tego samego roku uczestniczył w igrzyskach olimpijskich w Montrealu. Zwyciężył najpierw Togijczyka Massoudiego Samatou (walkower), następnie Rumuna Constantina Gruescu, zaś w kolejnej rundzie Irlandczyka Davida Larmoura. W półfinale wygrał z Leszkiem Błażyńskim, natomiast w walce finałowej pokonał Kubańczyka Ramóna Duvalóna, zostając mistrzem olimpijskim.
W latach 1978–1980 stoczył 19 walk na zawodowym ringu. Wygrał 17 z nich, w tym dziewięć przez nokaut. 4 maja 1980 roku zwyciężył poprzez TKO Kolumbijczyka Ricardo Cardonę, zostając mistrzem świata organizacji WBA. Tytuł utracił 9 sierpnia, w wyniku porażki z Argentyńczykiem Sergio Palamą. Była to również jego ostatnia walka w karierze.

</doc>
<doc id="2625033" url="https://pl.wikipedia.org/wiki?curid=2625033" title="Mark Breland">
Mark Breland

Mark Anthony Breland (ur. 11 maja 1963 w Brooklynie) – amerykański bokser wagi półśredniej, mistrz olimpijski z Los Angeles (1984), mistrz świata z Monachium (1982), zawodowy mistrz świata organizacji WBA (1987, 1989–1990).
Dwukrotny mistrz Stanów Zjednoczonych w wadze półśredniej. W 1982 zdobył złoty medal, pokonując w finałowej walce Louisa Howarda. Rok później wywalczył tytuł po zwycięstwie w decydującym pojedynku z Jamesem Mitchellem.
W pierwszej połowie maja 1982 roku uczestniczył w mistrzostwach świata w Monachium. Najpierw pokonał Szweda Vesę Koskela, następnie Rumuna Mihaiego Ciobotaru i Węgra Jeno Danyiego. W półfinale zwyciężył reprezentanta RFN Manfreda Zielonkę, zaś w walce finałowej wygrał z Serykiem Konakbajewem, zostając mistrzem świata.
W 1984 roku wystąpił w igrzyskach olimpijskich w Los Angeles. Zwyciężył najpierw Kanadyjczyka Waynea Gordona, następnie Carlosa Reyesa, Rudela Obreję i Genaro Léona. W półfinale pokonał Luciano Bruno, zaś w decydującej o złotym medalu walce wygrał z Koreańczykiem An Young-Su, zostając mistrzem olimpijskim.
W latach 1984–1997 stoczył 39 walk na zawodowym ringu. Wygrał 35 z nich, w tym 25 przez nokaut. 6 lutego 1987 roku pokonał przez TKO Harolda Volbrechta, zostając mistrzem świata organizacji WBA w wadze półśredniej. Tytuł utracił 22 sierpnia, w wyniku porażki z Marlonem Starlingiem. Odzyskał go 4 lutego 1989, dzięki zwycięstwu z Koreańczykiem Seung-Soon Lee. 8 lipca 1990 stracił mistrzowski pas na rzecz Aarona Davisa, z którym przegrał przez KO.

</doc>
<doc id="2625034" url="https://pl.wikipedia.org/wiki?curid=2625034" title="Andrew Maynard">
Andrew Maynard

Andrew Maynard (ur. 8 kwietnia 1964 w Laurel) – amerykański bokser wagi półciężkiej i junior ciężkiej, mistrz olimpijski z Seulu (1988), brązowy medalista igrzysk panamerykańskich w Indianapolis (1987).
Dwukrotny mistrz Stanów Zjednoczonych w wadze półciężkiej. W 1987 zdobył złoty medal, pokonując w finałowej walce Bomaniego Parkera. Rok później wywalczył tytuł po wygranej w decydującym pojedynku z Josephem Pembertonem.
W 1987 roku uczestniczył w igrzyskach panamerykańskich w Indianapolis. W ćwierćfinale pokonał Argentyńczyka Oscara Gonzaleza, zaś w półfinale został pokonany przez Kubańczyka Pablo Romero, zdobywając ostatecznie brązowy medal.
W 1988 roku wystąpił w igrzyskach olimpijskich w Seulu. Pokonał najpierw Mikaele Masoe, następnie zaś Lajosa Erosa. W półfinale wygrał z Henrykiem Petrichem, natomiast w walce finałowej zwyciężył Nurmagomieda Szanawazowa, zdobywając mistrzostwo olimpijskie.
W latach 1989–2000 stoczył 40 walk na zawodowym ringu. Wygrał 26 z nich, w tym 21 przez nokaut. 16 października 1992 roku przegrał z Francuzem Anacletem Wambą pojedynek o zawodowe mistrzostw świata wagi junior ciężkiej.

</doc>
<doc id="2625036" url="https://pl.wikipedia.org/wiki?curid=2625036" title="Maria Cavaco Silva">
Maria Cavaco Silva

Maria Alves da Silva Cavaco Silva (ur. 19 marca 1938 w São Bartolomeu de Messines w Silves) – portugalska filolog, nauczycielka akademicka, pierwsza dama Portugalii (2006–2016), żona prezydenta Aníbala Cavaco Silvy.
Życiorys.
W 1960 ukończyła studia z zakresu filologii niemieckiej na Uniwersytecie w Lizbonie. Jest także absolwentką nauk pedagogicznych tej samej uczelni. Od 1960 pracowała jako nauczycielka w szkołach średnich.
Podczas wakacji w Algarve poznała swojego przyszłego męża, pobrali się 20 października 1963, mają dwoje dzieci. Wkrótce Maria Cavaco Silva wyjechała do Mozambiku, gdzie Aníbal Cavaco Silva służył jako wojskowy w czasie wojny kolonialnej. Tam pracowała jako nauczycielka języków w Lourenço Marques. W latach 1971–1974 para mieszkała w Anglii, po czym powrócili do Portugalii. W 1977 Maria Cavaco Silva została wykładowcą na Universidade Católica Portuguesa w Lizbonie, pracowała tam także w latach 80. i 90., również w okresie, gdy jej mąż pełnił funkcję premiera.
22 stycznia 2006 Aníbal Cavaco Silva wygrał w pierwszej turze wybory prezydenckie, urząd objął 9 marca 2006, na skutek czego Maria Cavaco Silva została pierwszą damą Portugalii. 23 stycznia 2011 jej mąż w kolejnych wyborach również w pierwszej turze uzyskał reelekcję.
Odznaczenia.
Chronologicznie:

</doc>
<doc id="2625037" url="https://pl.wikipedia.org/wiki?curid=2625037" title="Julija Dowhal">
Julija Dowhal

Julija Witalijiwna Dowhal, ukr. Юлія Віталіївна Довгаль, az. Yuliya Dovqal (ur. 2 czerwca 1983 w Kirowohradzie) – azerska, a wcześniej ukraińska sztangistka, czterokrotna medalistka mistrzostw Europy.
Startuje w kategorii wagowej powyżej 75 kg. Jest brązową medalistką mistrzostw Europy z Antalyi (2012). Wcześniej, w 2008 roku zdobyła srebrny, a w 2007 i 2009 brązowy medal mistrzostw Starego Kontynentu.
Uczestniczka igrzysk olimpijskich w 2008 roku Pekinie, gdzie startując w barwach Ukrainy zajęła 7. miejsce.

</doc>
<doc id="2625043" url="https://pl.wikipedia.org/wiki?curid=2625043" title="Yuliya Dovhal">
Yuliya Dovhal



</doc>
<doc id="2625045" url="https://pl.wikipedia.org/wiki?curid=2625045" title="European Hernia Society">
European Hernia Society

European Hernia Society (Europejskie Towarzystwo Przepuklinowe) – europejskie towarzystwo zrzeszającym lekarzy różnych specjalności w celu interdyscyplinarnego badania i leczenia przepuklin.
Z inicjatywy Jean-Paula Chevrela i jego przyjaciół w roku 1979 utworzona została GREPA – Grupa dla popierania i rozwoju chirurgii powłok jamy brzusznej. W skład grupy wchodzili początkowo francuscy chirurdzy, anatomowie, anestezjolodzy, radiolodzy i fizjolodzy, których celem było:
Jean Loygue został pierwszym przewodniczącym stowarzyszenia. Pierwsze spotkanie grupy odbyło się w roku 1979 w Paryżu.
Przez pierwsze 10 lat grupa ta działała prywatnie, organizując dorocznie w Paryżu-Bobigny pod przewodnictwem Sekretarza Generalnego Chevrela warsztaty szkoleniowe. GREPA stopniowo z wewnątrzfrancuskiej grupy stała się grupą międzynarodową. Pierwszymi przyjętymi do stowarzyszenia chirurgami byli Włosi, po nich kolejno chirurdzy innych państw europejskich. Od roku 1997 wydawana jest „HERNIA” – czasopismo o przepuklinach i chirurgii powłok brzusznych, które stało się oficjalnym czasopismem GREPA i AHS (American Hernia Society). Wydawanie wspólnego czasopisma doprowadziło do ściślejszej współpracy chirurgów europejskich i amerykańskich.
W roku 1998 nazwa stowarzyszenia GREPA zmieniona została na European Hernia Society – GREPA.
W roku 1999 stowarzyszenie utworzyło stronę internetową »herniaweb.com«, która w roku 2002 zmieniona została na »www.herniaweb.org«.
W chwili obecnej (kwiecień 2012) EHS posiada następujące narodowe oddziały (w porządku alfabetycznym):
angielski, belgijski, bułgarski, francuski, grecki, hiszpański, holenderski, izraelski, niemiecki, polski, rosyjski, serbski, szwedzki, turecki, węgierski, włoski.
W roku 2005 EHS i AHS zapoczątkowały projekt pomocy chirurgicznej słabo rozwiniętym krajom pod nazwą Operation Hernia. W Takoradi w Ghanie a następnie w Nigerii, Wybrzeżu Kości Słoniowej, Gambii, Kamerunie, Malawi, Mongolii, Ekwadorze, Peru i Mołdawii chirurdzy woluntariusze rekrutujący się z członków EHS i AHS operują potrzebujących pomocy pacjentów i służą radą lokalnym lekarzom. EHS i AHS obliczają, że w samej Afryce żyje 6,3 mln pacjentów z przepuklinami wymagającymi leczenia operacyjnego.
EHS organizuje corocznie międzynarodowe kongresy poświęcone tematyce przepuklin (International Congress of the European Hernia Society – GREPA) i corocznie w kooperacji z AHS spotkania specjalistów przepuklinowych (Annual EHS/AHSJoint Hernia Congress).

</doc>
<doc id="2625046" url="https://pl.wikipedia.org/wiki?curid=2625046" title="Alojzy Woś">
Alojzy Woś

Alojzy Woś (ur. 1939, zm. 5 maja 2018) – polski klimatolog i meteorolog, profesor zwyczajny Uniwersytetu im. Adama Mickiewicza w Poznaniu.
Życiorys.
W 1963 roku ukończył studia w Instytucie Geograficznym Uniwersytetu im. Adama Mickiewicza w Poznaniu. W którym następnie podjął pracę na stanowisku asystenta. W 1987 uzyskał tytuł naukowy profesora w zakresie nauk przyrodniczych. Promotor i recenzent kilkunastu prac doktorskich i rozpraw habilitacyjnych. Autor kilkudziesięciu prac z zakresu klimatologii Polski i meteorologii. Wieloletni kierownik Zakładu Klimatologii WNGiG UAM, w kolejnych latach zatrudniony na stanowisku emerytowanego pracownika nauki. Zdecydowany przeciwnik teorii globalnego ocieplenia klimatu.
Pochowany na cmentarzu w Poznaniu przy ul. Borówkowej w Suchym Lesie.

</doc>
<doc id="2625047" url="https://pl.wikipedia.org/wiki?curid=2625047" title="François de Mailly">
François de Mailly

François de Mailly (ur. 4 marca 1658 w Paryżu, zm. 13 września 1721 w Saint-Thierry) – francuski duchowny katolicki, kardynał, Arcybiskup Reims, opat komendatoryjny Abbaye aux Hommes (opactwa męskiego) w Caen.
Życiorys.
Pochodził z arystokratycznego rodu. 7 kwietnia 1698 został wybrany biskupem Arles. 11 maja 1698 w Paryżu przyjął sakrę z rąk kardynała Toussainta de Forbin-Jansona (współkonsekratorami byli biskupi Gabriel de Roquette i François Chevalier de Saulx). 1 grudnia 1710 przeszedł na stolicę metropolitalną Reims, na której pozostał już do śmierci. 29 listopada 1719 Klemens XI wyniósł go do godności kardynalskiej. Nie brał udziału w konklawe wybierającym Innocentego XIII.

</doc>
<doc id="2625049" url="https://pl.wikipedia.org/wiki?curid=2625049" title="₪">
₪



</doc>
<doc id="2625058" url="https://pl.wikipedia.org/wiki?curid=2625058" title="Mamadu Ture Kuruma">
Mamadu Ture Kuruma

Mamadu Ture Kuruma (ur. 26 kwietnia 1947) – gwinejski wojskowy, generał, zastępca szefa sztabu generalnego sił zbrojnych. 12 kwietnia 2012 był jednym z przywódców zamachu stanu. Po zatrzymaniu przez wojsko pełniącego obowiązki prezydenta Raimundo Pereiry, stanął na czele powołanego przez armię Dowództwa Wojskowego. Funkcję tę pełnił do 11 maja 2012.
13 kwietnia 2012 Dowództwo Wojskowe podjęło decyzję o powołaniu nowego "rządu jedności narodowej" złożonego z członków różnych sił politycznych, w którym przedstawiciele wojska objęliby stanowiska ministra obrony i spraw wewnętrznych, rozpoczynając negocjacje w tej sprawie z partiami opozycyjnymi. W wyniku porozumienia z partiami opozycyjnymi, junta wojskowa 19 kwietnia 2012 mianowała Manuela Serifo Nhamadjo na stanowisko tymczasowego szefa państwa na dwuletni okres przejściowy, po którym miały zostać zorganizowane nowe wybory. Jednakże następnego dnia Nhamadjo odmówił przyjęcia stanowiska, uznając decyzję za nielegalną w świetle prawa.
Stanowisko szefa państwa Nhamadjo objął dopiero 11 maja 2012, w wyniku porozumienia junty wojskowej z ECOWAS, zakładającego powołanie nowej cywilnej administracji na okres jednego roku, w czasie którego w kraju miały zostać przeprowadzone nowe wybory. Porozumienie polityczne podpisało 35 partii politycznych, w tym wszystkie największe z wyjątkiem PAIGC. 16 maja 2012 Nhamadjo nominował na stanowiska premiera Rui Duarte de Barrosa.

</doc>
<doc id="2625059" url="https://pl.wikipedia.org/wiki?curid=2625059" title="André Guelfi">
André Guelfi

André Guelfi (ur. 6 maja 1919 w Mazaganie w Maroku, zm. 28 czerwca 2016 w Saint-Barthélemy) – francuski kierowca wyścigowy.

</doc>
<doc id="2625061" url="https://pl.wikipedia.org/wiki?curid=2625061" title="Głos Kobiet">
Głos Kobiet

Głos Kobiet – czasopismo Centralnego Wydziału Kobiet Polskiej Partii Socjalistycznej skierowane do robotnic, stawiające sobie za cel ich aktywizację społeczno-polityczną. Było wydawane w latach 1908–1939.
Początkowo pismo wychodziło od 1904 roku w zaborze austriackim, po I wojnie światowej wznowiono je 1 marca 1920 roku. „Głos Kobiet” był najpierw dwutygodnikiem, od 1927 roku miesięcznikiem, a od 1936 roku znowu ukazywał się jako dwutygodnik. Pismo było redagowane przez Zofię Praussową, Władysławę Weychert-Szymanowską (przygotowywała dział spraw społecznych i zawodowych) i inne działaczki PPS. 
W szczytowym okresie pismo osiągnęło wysoki jak na ówczesne warunki nakład 5 tys. egzemplarzy. W latach 1931–1934 sześć z piętnastu wydań czasopisma zostało skonfiskowanych. Od 1933 roku na łamach „Głosu Kobiety” ukazywało się coraz więcej artykułów przeciwko faszyzmowi, antysemityzmowi, demaskujących zbrodniczą politykę Józefa Stalina. 
Od 1935 roku pismo poszerzyło dotychczasową formułę kroniki partyjnej i wzbogaciło się o felietony, teksty literackie, zdjęcia. Sukcesem redakcji była realizacja w Związku Zawodowym Kolejarzy postulatu tworzenia sekcji kobiecych w centralach związkowych. „Głos Kobiet” zachęcał do głosowania na socjalistki do rad miejskich – np. 1938 roku opublikowano biogramy kandydatek PPS do rad miejskich w Łodzi (18), Krakowie (13), Warszawie (11) i Poznaniu (10). W październiku tego samego roku, gdy świętowano miesiąc kobiet, pismo domagało się bezpłatnej oświaty oraz walki „o socjalizm, o wolność, o pracę i chleb, o ochronę Matki i Dziecka”. Tuż przed wybuchem II wojny światowej „Głos Kobiet” podjął inicjatywę szkolenia „opiekunek domowych”, które miały działać w warunkach domowych.

</doc>
<doc id="2625065" url="https://pl.wikipedia.org/wiki?curid=2625065" title="Michał Stojowski">
Michał Stojowski

Michał Stojowski (ur. w 1763 r., prawdopodobnie w Żółkwi, zm. w 1840 r. w Podgórzu) – polski prawnik i tłumacz, autor pierwszego pełnego przekładu austriackiego kodeksu cywilnego ABGB na język polski (jako "Księga ustaw wszystkim niemiecko-dziedzicznym kraiom monarchyi austryackiey powszechna", wyd. w Wiedniu w 1811 r.).

</doc>
<doc id="2625066" url="https://pl.wikipedia.org/wiki?curid=2625066" title="Max Jean">
Max Jean

Max Jean, błędnie zapisywany jako Jean Max (ur. 27 lipca 1943 roku w Marsylii) – francuski kierowca wyścigowy.

</doc>
<doc id="2625074" url="https://pl.wikipedia.org/wiki?curid=2625074" title="Gérard Larrousse">
Gérard Larrousse

Gérard Larrousse (ur. 23 maja 1940 roku w Lyonie) – francuski kierowca wyścigowy i rajdowy. W latach 1987-1994 właściciel zespołu Formuły 1.

</doc>
<doc id="2625078" url="https://pl.wikipedia.org/wiki?curid=2625078" title="Lubosława">
Lubosława

Lubosława – żeńska odmiana słowiańskiego imienia Lubosław.
W 1994 roku imię to nosiło 16 kobiet w Polsce.

</doc>
<doc id="2625085" url="https://pl.wikipedia.org/wiki?curid=2625085" title="Fausto Lucarelli">
Fausto Lucarelli

Fausto Lucarelli (ur. ? – zm. 11 listopada 1968) – argentyński piłkarz, grający podczas kariery na pozycji napastnika.
Kariera klubowa.
Fausto Lucarelli podczas piłkarskiej kariery występował w CA Banfield i River Plate.
Kariera reprezentacyjna.
W reprezentacji Argentyny Lucarelli występował w latach 1920–1924. W reprezentacji zadebiutował 18 lipca 1920 w przegranym 0-2 meczu z Urugwajem, którego stawką było Gran Premio de Honor Uruguayo.
W 1920 wystąpił w Mistrzostwach Ameryki Południowej. Na turnieju w Valparaíso wystąpił w meczu z Chile. Ostatni raz w reprezentacji wystąpił 31 sierpnia 1924 w wygranym 3-2 meczu z Urugwajem, którego stawką było Gran Premio de Honor Uruguayo. Było to udane pożegnanie, gdyż Lucarelli zdobył 2 bramki.
Ogółem w barwach "albicelestes" wystąpił w 5 meczach, w których zdobył 2 bramki.

</doc>
<doc id="2625087" url="https://pl.wikipedia.org/wiki?curid=2625087" title="Xiang Yu">
Xiang Yu

Xiang Yu, ; imię osobiste Ji, (ur. 233 p.n.e. - zm. 202 p.n.e.) – przywódca powstania przeciwko dynastii Qin, a po jej obaleniu główny rywal Liu Banga w walce o władzę w Chinach.
Xiang Yu wywodził się z rodu od pokoleń służącego jako dowódcy królestwa Chu. Jego dziadek zginął w walce z królestwem Qin. Kiedy w 209 p.n.e. wybuchła rebelia Chen Shenga przeciwko dynastii Qin Xiang Yu przyłączył się do niej, walcząc u boku swego wuja, Xiang Lianga. Po śmierci tego ostatniego przejął dowództwo nad armią powstańców i stał się ich najważniejszym przywódcą po pokonaniu wojsk Qin w bitwie pod Julu w 207 p.n.e. Po ostatecznym zwycięstwie nad Qin Xiang Yu utworzył na terenie Chin osiemnaście królestw ("Wang", 王), a sam przybrał tytuł Króla Hegemona Zachodniego Chu ("Xi Chu Bawang", 西楚霸王), podkreślając tym samym swój status przywódcy powstałej w ten sposób konfederacji. Szybko niektórzy dawni przywódcy rebeliantów, niezadowoleni z dokonanego podziału Chin, wystąpili przeciwko Xiang Yu. Na ich czele stanął Liu Bang, mający oparcie w dawnych rdzennych ziemiach Qin. Mimo szeregu zwycięstw ostatecznie Xiang Yu został pokonany w 202 p.n.e. pod Gaixia przez swojego sprawniejszego politycznie przeciwnika, któremu udało się przeciągnąć na swą stronę wszystkich pozostałych królów. Ostatecznie Xiang Yu popełnił samobójstwo.
Pochodzenie i walka z Qin.
Xiang Ji, bardziej znany pod swoim imieniem publicznym Yu, pochodził z Xiaxiangu (dzis. Suqian) i był wnukiem Xiang Yana, generała królestwa Chu, który zginął w walce z Qin. Według "Zapisków historyka" "Członkowie rodu Xiang z pokolenia na pokolenie byli generałami w służbie króla Chu". "Zapiski" milczą na temat ojca Xiang Yu, umieszczając go od razu pod opieką jego wuja, Xiang Lianga. Po tym jak Xiang Liang zabił urzędnika dynastii Qin uciekł on wraz ze swoim bratankiem do regionu dolnej Jangcy. Kiedy w 209 p.n.e. Chen Sheng wzniecił bunt przeciwko Qin Xiang Liang wraz z Xiang Yu zabili namiestnika ("shou", 守) komanderii Kuiji (dzis. Shaoxing) i Xiang Liang sam ogłosił się namiestnikiem, tym samym przyłączając się do powstania. Mimo początkowych sukcesów w 208 p.n.e. Xiang Liang został pokonany i zabity w bitwie pod Dingtao przez generała Qin Zhang Hana.
Po tym wydarzeniu Xiang Yu wraz z podlegającymi mu siłami wycofał się na wschód. W nowo powstałej sytuacji nowo kreowany przez Xiang Lianga król Chu, Huai (209 - 206 p.n.e.), mianował naczelnym dowódcą Song Yi, zaś Xiang Yu "z tytułem księcia Lu, został drugim generałem". Pomiędzy Song Yi a Xiang Yu szybko doszło do różnicy zdań. Podczas gdy ten pierwszy chciał czekać na wynik bitwy pomiędzy Qin a siłami wskrzeszonego królestwa Zhao, ten drugi skłaniał się ku natychmiastowej akcji we współdziałaniu z Zhao. Niezdolny do zaakceptowania zwierzchności Song Yi Xiang Yu zamordował go w jego namiocie w jedenastym miesiącu 207 p.n.e., oskarżając go o bycie nieudolnym dowódcą oraz zdradę. Jego akcja spotkała się z poparciem wszystkich pozostałych generałów, którzy obwołali go Najwyższym Generałem ("Shang Jiangjun", 上將軍). Ten tytuł został zatwierdzony przez króla Huaia i Xiang Yu pokonał wojsko Qin w bitwie pod Julu, tym samym "zdecydowanie ustanawiając zarówno siebie jak i królestwo Chu jako głównych protagonistów w walce o zniszczenie Qin". Zgodnie ze słowami "Zapisków historyka" "Po pokonaniu wojska Qinów Xiang Yu wezwał na posłuchanie dowódców wojsk wszystkich panów. Kiedy dowódcy ci przeszli przez bramę jego obozu, nie było wśród nich takiego, który by nie posuwał się na kolanach, a żaden z nich nie śmiał podnieść głowy, by spojrzeć na Xiang Yu. Od tego właśnie momentu Xiang Yu został głównodowodzącym wojskiem wszystkich panów. Wszyscy zaś panowie poddali się jego rozkazom".
Zhang Han, obawiając się coraz większych wpływów Zhao Gao w rządzie Qin, rozpoczął z Xiang Yu rozmowy, lecz w ich trakcie ten ostatni zaatakował i pokonał jego armię. Ostatecznie w siódmym miesiącu 207 p.n.e. Zhang Han przeszedł na stronę Xiang Yu, ten jednak nie ufał jego żołnierzom i ostatecznie rozkazał ich zmasakrować. Liczba ofiar miała sięgać ponad dwieście tysięcy. Xiang Yu zamierzał zaatakować Guanzhong, serce państwa Qin, ale kiedy zmierzał w tym kierunku natknął się na strzegących przełęczy żołnierzy innego dowódcy sił powstańczych, Liu Banga, który jako pierwszy zajął Guanzhong. Zgodnie z poczynionymi wcześniej ustaleniami pierwszy z przywódców rebelii, który zajmie Guanzhong, miał zostać jego królem, i król Huai uznał prawa Liu Banga w tym zakresie. Jednak Xiang Yu za radą swojego doradcy Fan Zenga, który zwrócił mu uwagę na wielkie ambicje Liu Banga, postanowił to zignorować i wkroczył do regionu pod koniec 206 p.n.e., zabijając króla Qin Ziyinga i jego rodzinę, paląc Xianyang i bezczeszcząc mauzoleum Pierwszego Cesarza (221 - 210 p.n.e.). Pod wpływem swojego wuja Xiang Bo Xiang Yu zgodził się jednak przyjąć Liu Banga. Próby zabicia go podczas jego wizyty przez niektórych zwolenników Xiang Yu zostały udaremnione przez Xiang Bo i przemowę Fan Kuaia, tak że ostatecznie Liu Bang otrzymał część dawnych ziem Qin, z centrum w regionie Hanzhong, nad którym miał sprawować władzę jako król Han.
Walka z Liu Bangiem.
W sumie w drugim miesiącu 206 p.n.e. Xiang Yu utworzył na terenie Chin osiemnaście królestw, przy czym on sam obrał za stolicę Pengcheng (w pobliżu dzis. Xuzhou) i przybrał tytuł Króla Hegemona Zachodniego Chu ("Xi Chu Bawang", 西楚霸王), podkreślając tym samym swój status przywódcy powstałej w ten sposób konfederacji. By móc przyjąć ten tytuł wcześniej Xiang Yu mianował króla Huai Prawym Cesarzem ("Yidi", 義帝), jednak jednocześnie pozbawił jakiejkolwiek realnej władzy wysyłając go do prowincjonalnego miasta i ostatecznie zabił w dziesiątym miesiącu 206 p.n.e. Wkrótce niektórzy dawni dowódcy Xiang Yu, niezadowoleni z dokonanego podziału Chin, wystąpili przeciwko niemu. Tian Rong zlekceważył podział królestwa Qi na trzy części i zjednoczył je pod swoim berłem. Wsparł on także Chen Yu i Peng Yue, niezadowolonych z tego że nie otrzymali królestwa. Chen Yu pokonał Zhang Era, króla Changshanu, i przywrócił królestwo Zhao pod władzą jego dawnego króla, Xie, jednocześnie wykrawając dla siebie królestwo Dai. Liu Bang wykorzystał ten bunt do zaatakowania w piątym miesiącu 206 p.n.e. trzech dawnych dowódców Qin, Zhang Hana, Sima Xina i Dong Yi, którzy panowali teraz w Guanzhongu, i pokonując ich ustanowił własne rządy na tym terenie. Xiang Yu skazał na śmierć Han Chenga, nominowanego przez siebie króla Hann, i mianował na jego miejsce Zheng Changa. Wysłał też wojska przeciwko Peng Yue, ten jednak je pokonał. Zimą 205 p.n.e. Xiang Yu zaatakował Qi i pokonał oraz doprowadził do śmierci Tian Ronga, "traktując jego zwolenników z takim okrucieństwem że ci powstali przeciwko niemu pod przywództwem Tian Henga", młodszego brata Tian Ronga.
Liu Bang próbował wykorzystać obecność Xiang Yu na północy atakując jego stolicę. Xiang Yu pozostawił część swoich sił by zakończyły tłumienie buntu w Qi, z resztą zaś powrócił na południe i w czwartym miesiącu 205 p.n.e. zadał przeciwnikowi druzgocącą klęskę. Liu Bangowi udało się uciec tylko z nielicznymi jeźdźcami, zaś jego rodzina wpadła w ręce Xiang Yu. Niektórzy z dotychczas sprzyjających Liu Bangowi królów opuścili go, lub wręcz przeszli na stronę Xiang Yu. Liu Bangowi jednak szybko udało się odbudować swoją armię, głównie dzięki wysiłkom swojego doradcy Xiao He, który sprawnie zarządzał Guanzhongiem i bezustannie dostarczał nowych rekrutów i zaopatrzenia. Xiang Yu ścigał Liu Banga aż do Yingyangu (w pobliżu dzis. Kaifengu), gdzie jednak został pokonany. W kolejnych walkach dowódca Liu Banga, Han Xin, zdobył ważne terytoria w centralnych Chinach, umożliwiając swojemu władcy zajęcie miasta Xingyang, które leżało w strategicznym punkcie w którym Huang He skręcała na północny wschód w kierunku morza, w pobliżu wielkiego spichlerza Ao. Przez ponad rok wojska Xiang Yu i Liu Banga stały naprzeciwko siebie, lecz w końcu w 204 p.n.e. temu pierwszemu udało się odciąć przeciwnika od dostaw żywności i Liu Bang ponownie uciekł z zacieśniającego się okrążenia tylko z nielicznymi kawalerzystami. Następnie Xiang Yu udało się zdobyć Yingyang, a już w 203 p.n.e. Chenggao (w okolicy dzis. Kaifengu). Liu Bangowi udało się jednak uciec z oblężonego miasta i połączyć się z armią Zhang Era i Han Xina, która wcześniej podbiła królestwo Zhao. Xiang Yu odszedł teraz na wschód, by odeprzeć atakujące królestwo Chu wojska Peng Yue, zaś wykorzystując to Liu Bang odbił Chenggao i zdobył zapasy żywności znajdujące się w spichlerzu Ao. 
Przez kilka miesięcy wojska dwóch oponentów stały naprzeciwko siebie, nie podejmując żadnych działań. Mający kłopoty z zaopatrzeniem Xiang Yu zagroził, że zabije znajdującego się w jego rękach ojca Liu Banga, kiedy ten jednak wezwał go do spełnienia swojej groźby, zrezygnował z tego zamiaru. Xiang Yu w trakcie wojny z Liu Bangiem kontynuował politykę wynagradzania swoich zwolenników lennami "ale nigdy nie zbudował prawdziwej relacji z tymi osobami. Stąd wielu królów, jak Wu Rui, Ying Bu, Zhang Er i Wei Bao, zmieniło strony i walczyło po stronie Liu Banga. Nie był także zdolny do przyciągnięcia kompetentnych generałów, podczas gdy Liu Bang miał w swojej dyspozycji Han Xina i Chen Pinga". W coraz gorszej dla niego sytuacji Xiang Yu zaproponował by spór pomiędzy nim a Liu Bangiem rozstrzygnęła osobista walka pomiędzy nimi, jednak Liu Bang odmówił. Podczas gniewnej wymiany zdań między dwoma oponentami Xiang Yu wyciągnął ukrytą kuszę i zranił Liu Banga strzałą, ten jednak przeżył postrzał. Tymczasem w międzyczasie Han Xin pokonał siły Chu na północy i został mianowany przez Liu Banga królem Qi, zaś Peng Yue przeciął linie komunikacyjne Xiang Yu. Pozostawiając resztę swoich wojsk by nie dopuściła Liu Banga do marszu na wschód od Chenggao Xiang Yu zaatakował Peng Yue, ostatecznie odbijając Waihuang (okolice Kaifengu) i Suiyang (w dzis. Shangqiu). Pod nieobecność Xiang Yu jego wojsko zostało pokonane przez Liu Banga, który zagarnął regalia Chu. Po tym wydarzeniu obie strony rozpoczęły rozmowy i zawarły układ, zgodnie z którym Liu Bang miał rządzić ziemiami na zachód od kanału Hong, a Chu ziemiami na wschód od kanału. W praktyce oznaczało to że władza Xiang Yu została ograniczona do terytorium dawnego królestwa Chu. Ponadto Liu Bangowi zwrócono jego rodzinę.
Liu Bang bardzo szybko zerwał ten układ i w 202 p.n.e. zaatakował Xiang Yu, jednak poniósł klęskę, ponieważ wbrew wcześniejszym uzgodnieniom Han Xin i Peng Yue nie dołączyli do niego ze swoimi wojskami. Dopiero kiedy Liu Bang obiecał poszerzyć terytoria podległe Han Xinowi oraz nadał Peng Yue królestwo Wei, obaj przyłączyli się do niego. Ostatecznie Xiang Yu został oblężony przez siły sprzymierzeńców pod Gaixia (dzis. powiat Lingbi w Suzhou) i podczas nieudanej próby ucieczki zginął śmiercią samobójczą. Liu Bang pochował go zgodnie z rytami właściwymi dla rangi księcia Lu, którą kiedyś Xiang Yu otrzymał od króla Huaia. Niektórzy członkowie rodu Xiang, w tym Xiang Bo, zostali oszczędzeni, a nawet nadano im tytuł markiza (Hou, 酇侯), jednak otrzymali oni nazwisko Liu, tak by po rodzie nie pozostał ślad.

</doc>
<doc id="2625092" url="https://pl.wikipedia.org/wiki?curid=2625092" title="Shana Cox">
Shana Cox

Shana Cox (ur. 22 stycznia 1985) – brytyjska lekkoatletka pochodząca ze Stanów Zjednoczonych, która specjalizuje się w biegach sprinterskich.
Reprezentując USA zajęła w roku 2004 piąte miejsce w biegu na 200 metrów podczas mistrzostw świata juniorów. Dwukrotna złota medalistka (w biegu na 400 metrów oraz sztafecie 4 x 400 metrów) młodzieżowych mistrzostw NACAC (2006). Od końca września 2010 jest obywatelką Wielkiej Brytanii. Podczas halowych mistrzostw świata w Stambule (2012) indywidualnie była piąta w biegu na 400 metrów oraz wraz z koleżankami ze reprezentacji zdobyła złoty medal w biegu rozstawnym 4 x 400 metrów. 
W 2012 reprezentowała Wielką Brytanię na igrzyskach olimpijskich w Londynie. Indywidualnie dotarła do półfinału biegu na 400 metrów, zaś w sztafecie 4 × 400 metrów zajęła 5. miejsce. Złota medalistka halowych mistrzostw Europy w sztafecie 4 x 400 metrów z 2013. W tym samym roku zdobyła brąz mistrzostw świata w biegu rozstawnym 4 x 400 metrów. W marcu 2014 sięgnęła po brązowy medal halowych mistrzostw świata w sztafecie 4 x 400 metrów. Brązowa medalistka igrzysk Wspólnoty Narodów w biegu rozstawnym (2014). 
Medalistka mistrzostw Wielkiej Brytanii oraz mistrzostw National Collegiate Athletic Association. Reprezentantka Wielkiej Brytanii w drużynowych mistrzostwach Europy. 
Rekordy życiowe w biegu na 400 metrów: stadion – 50,84 (31 maja 2008, Tallahassee); hala – 52,13 (10 marca 2012, Stambuł). 

</doc>
<doc id="2625095" url="https://pl.wikipedia.org/wiki?curid=2625095" title="Yuliya Dovqal">
Yuliya Dovqal



</doc>
<doc id="2625097" url="https://pl.wikipedia.org/wiki?curid=2625097" title="Rusłan Ałbiegow">
Rusłan Ałbiegow

Rusłan Ałbiegow, ros. Руслан Албегов (ur. 26 stycznia 1988) – rosyjski sztangista, dwukrotny mistrz Świata.
Startuje w kategorii wagowej powyżej 105 kg. Jest złotym medalistą mistrzostw Świata z Wrocławia (2013) oraz mistrzostw Europy z Antalyi (2012).

</doc>
<doc id="2625099" url="https://pl.wikipedia.org/wiki?curid=2625099" title="Jan de Palafox y Mendoza">
Jan de Palafox y Mendoza

Juan de Palafox y Mendoza (ur. 26 czerwca 1600 w prowincji Nawarra; zm. 1 października 1659 w Osmie) – hiszpański duchowny, wicekról Nowej Hiszpanii, Błogosławiony Kościoła katolickiego.
Życiorys.
Urodził się w Nawarze, był synem Jaime de Palafox. W 1626 roku był reprezentantem szlachty w Cortes de Monzón, później był prokuratorem ds. wojny i Indii. Został wyświęcony na kapłana w Madrycie w dniu 27 grudnia 1639 roku. Przybył do Veracruz 24 czerwca 1640 roku w towarzystwie nowego namiestnika Diego López Pacheco. Założył klasztor dominikanów, a także założył kolegium San Pedro. Od 10 czerwca 1642 roku do 23 listopada 1642 był wicekrólem Nowej Hiszpanii. Zmarł 1 października 1659 roku w wieku 59 lat w opinii świętości.
Został beatyfikowany przez papieża Benedykta XVI w dniu 5 czerwca 2011 roku. Uroczystością beatyfikacyjnym przewodniczył kardynał Angelo Amato.

</doc>
<doc id="2625103" url="https://pl.wikipedia.org/wiki?curid=2625103" title="Ángel Frumento">
Ángel Frumento

Ángel Frumento (ur. ? – zm. ?) - argentyński piłkarz, grający podczas kariery na pozycji pomocnika.
Kariera klubowa.
Ángel Frumento podczas piłkarskiej kariery występował w CA Banfield.
Kariera reprezentacyjna.
W reprezentacji Argentyny Frumento występował w 1920. W reprezentacji zadebiutował 8 sierpnia 1920 w wygranym 1-0 meczu z Urugwajem, którego stawką było Gran Premio de Honor Argentino.
W 1920 wystąpił w Mistrzostwach Ameryki Południowej. Na turnieju w Valparaíso wystąpił we wszystkich trzech meczu z Urugwajem, Chile i Brazylią, który był jego ostatnim meczem w reprezentacji.
Ogółem w barwach "albicelestes" wystąpił w 4 meczach.

</doc>
<doc id="2625108" url="https://pl.wikipedia.org/wiki?curid=2625108" title="Sofi Marinowa">
Sofi Marinowa

Sofi Marinowa (bułg. , ang. ), właśc. Sofija Marinowa Kamenowa (, ) (ur. 5 grudnia 1975 w Sofii) – bułgarska piosenkarka pochodzenia romskiego. 
Pozostaje jedną z najpopularniejszych piosenkarek w Bułgarii i laureatką wielu konkursów muzycznych. Reprezentantka Bułgarii w 57. Konkursie Piosenki Eurowizji (2012). Często porównywana do piosenkarki Lili Ivanovej.
Życiorys.
Urodziła się 5 grudnia 1975 w Sofii, choć jej rodzina mieszkała w tym czasie w pobliżu Etropole. Prezentowała swoje muzyczne i taneczne talenty już w wieku dwóch lat, których nauczyła ją matka. W szkole podstawowej była dobrą uczennicą. Spędziła rok w profesjonalnej szkole budowlanej. Po ósmej klasie przeniosła się do profesjonalnej szkoły dla krawców, choć rok później przyznała, że nigdy nie lubiła szycia. W trakcie nauki w szkole występowała w wielu musicalach szkolnych, takich jak np. "Królewna Śnieżka". Podczas nauki w dziesiątej klasie lokalny zespół Super Express zaproponował jej, by została ich wokalistką. Jej ojciec nie pozwolił na to, ale ustąpił po namowach matki.
W wieku 17 lat zaczęła śpiewać na weselach i chrzcinach. Jej repertuar zawierał utwory Dragany Mirković, Michaela Jacksona, Sandry, Whitney Houston, jak i muzyki romskiej. Z zespołem Super Express wzięła udział w konkursie muzycznym w miejscowości Osikowica niedaleko Sofii. Poznała tam wielu piosenkarzy i jury, pod przewodnictwem rumuńsko-bułgarskiego muzyka Angelo Malikova. Na festiwalu poznała również perkusistę Petera, który później został ojcem jej jedynego dziecka, Lorenzo. Zdobyła główną nagrodę na festiwalu "Stara Zagora", dzięki piosenkom „Stari Rani” i „Slanchitse moe”. Na dużą scenę została wprowadzona przez Nencho Kasamowa, prezesa wytwórni muzycznej ARA, który zauważył jej potencjał po zobaczeniu jej występu w restauracji, w której w tym czasie pracowała. Została zaproszona do udziału w nagraniach, czgeo efektem album, zatytułowany "Stari Rani". W 2004 podpisała kontrakt z wytwórnią Sunny Music i nawiązała współpracę z producentem Krumem Krumowem. Nagrała albumy: "5 oktawi lubow" i "Obiczam", a jej współpraca z hip-hopowcem Ustatą doprowadziła niektóre z jej piosenek do dużej popularności. W tym czasie nagrała też cover piosenki „Wietrowe” z Lili Iwanową.
W 2005 zajęła drugie miejsce z piosenką „Jedinstwieni” w finale krajowych eliminacji eurowizyjnych. Rok później ponownie wzięła udział w selekcjach, tym razem z piosenką „Lubowta je otrowa”, z którą zajęła 25. miejsce w półfinale. W 2007 zajęła trzecie miejsce w finale krajowych selekcji z utworem „Ja twoja”, który nagrała z Ustatą.
W 2009 wydała album kompilacyjny pt. "Sofi Marinova Best MP3 Collection", składający się z 64 najbardziej popularnych piosenek w jej dorobku, wydanych z wytwórnią Sunny Music. Pod koniec lutego 2012 z piosenką „Love Unlimited” wygrała finał krajowych eliminacji eurowizyjnych, dzięki czemu została wybrana na reprezentantkę Bułgarii w 57. Konkursie Piosenki Eurowizji w Baku. 28 marca, w ramach wydarzeń związanych z obchodami Międzynarodowego Dnia Romów zaśpiewała przed posłami i oficjalnymi gośćmi w budynku Parlamentu Europejskiego w Brukseli. 24 maja wystąpiła w drugim półfinale Eurowizji i zajęła 11. miejsce, nie przechodząc do finału.
Wiosną 2018 telewizja Nova wyemitowała szósty sezon programu "Kato dwe kapki woda" z udziałem Marinowej.
Życie prywatne.
Była żoną perkusisty Petera, z którym ma syna, Lorenzo. Była w długoletnim związku z bratem swojego męża, Dacho. Dwukrotnie planowali wziąć ślub, ostatecznie ich związek rozpadł się w 2010.
Działalność filantropijna.
W 2008 z Ustatą przyłączyła się do kampanii przeciwko handlowi ludźmi, dla której nagrali piosenkę „Czużdi ustni”. Oboje podróżowali po Bułgarii i spotykali się z młodzieżą w grupach ryzyka dla stania się ofiarami handlu ludźmi.
W 2010 została mianowana ambasadorem kampanii przeciwko biedzie i izolacji społecznej. Do jej zadań należy zwiększanie świadomości na temat zagadnień, biorąc udział w różnych działaniach i udostępnianiach własnego doświadczenia. Gdy została mianowana ambasadorem tej kampanii, powiedziała dziennikarzom: "Myślę, że mogę być przydatna do tej kampanii. Ponadto ja sama pochodzę z ubogiej rodziny i jestem świadoma obaw ludzi biednych i pokrzywdzonych".

</doc>
<doc id="2625112" url="https://pl.wikipedia.org/wiki?curid=2625112" title="Bitwa nad Suteniem">
Bitwa nad Suteniem

Bitwa nad Suteniem – zbrojne starcie pomiędzy Rusinami i Połowcami, które miało miejsce w 4 kwietnia 1103 roku. Bitwa została odnotowana przez "Powieść minionych lat".
Opis za "Powieścią minionych lat".
W roku 1100 książę Włodzimierz II Monomach zarządził przygotowania do wyprawy sił ruskich przeciwko Połowcom. Do wyprawy doszło w 1103 roku a udział w niej wzięły wojska z Kijowa, Perejesławia, Smoleńska, Riazania i Połocka. Rusini wyruszyli brzegiem Dniepru, zaopatrzenie transportując rzeką. Przy Chortycy założono obóz, po czym wojsko ruskie wyruszyło w step. W jakiś czas później napotkano oddział przedni Połowców, który okrążono i całkowicie zniszczono. Dnia 4 kwietnia wojsko ruskie podeszło pod główne koczowisko sił Połowców. Opancerzona jazda ruska oskrzydliła przeciwnika, umożliwiając piechocie uderzenie od czoła. W wyniku tego ataku doszło do pogromu Połowców. Wielu z nich dostało się do niewoli ruskiej. W bitwie zginęło dwudziestu książąt połowieckich.

</doc>
<doc id="2625125" url="https://pl.wikipedia.org/wiki?curid=2625125" title="Konstantin Szanawa">
Konstantin Szanawa



</doc>
<doc id="2625134" url="https://pl.wikipedia.org/wiki?curid=2625134" title="Jacek Kochan">
Jacek Kochan

Jacek Aleksander Kochan (ur. 18 grudnia 1955 w Krakowie) – polski muzyk, kompozytor, perkusista i aranżer.
Życiorys.
Karierę muzyczną rozpoczął w latach 70. Występował wtedy z zespołami takimi jak Dżamble czy August Trio.
W styczniu 1981 wyjechał do USA. Przez pierwsze dwa lata mieszkał w Nowym Jorku. Tam zetknął się z Jaco Pastoriusem, Mike Clarkiem i Robie Gonzalezem.
W połowie lat 80. przeniósł się na dłuższy czas do Kanady. Tam brał czynny udział w jazzowym życiu Montrealu zarówno jako lider, jak i muzyk sesyjny, w zespołach grających jazz, funk, r&amp;b i muzykę etniczną. Tam też zrealizował kilka większych projektów na chór i orkiestrę (Tudor Singers, Repercussion), często występował na żywo, na festiwalach i w klubach, nagrywał z artystami takimi jak: Michel Donato, Karen Young, Andrew Leroux, Yannick Rieu, Oliver Jones, Jean-Pierrre Zanella, Michel Cusson, Katleen Dyson, Helmut Lipsky, Lazaro Saucedo, Geoff Lapp czy Johnny Scott.
W 1990 przeniósł się do Toronto, gdzie kontynuował działalność jako leader i sideman, brał udział w wielu projektach nagraniowych i koncertach z udziałem
wielkich gwiazd światowego jazzu takich jak: John Abercrombie, Jerry Bergonzi, Pat Labarbera, Kenny Wheeler, Don Thompson, Mike Murley, Neil Swainson, Reggie Schwager, Lorne Lofsky, Bernie Senensky, John MacLeod, Dave Restivo i Brian Dickinson.
W 1995 wrócił do Polski. Zamieszkał w Warszawie. Tu komponuje, nagrywa i koncertuje z muzykami takimi jak: Dave Liebman, Greg Osby, Marc Copland, Gary Thomas, Joey Calderazzo, Palle Mikkelborg, Eddie Henderson, Dave Tronzo, Briggan Krauss, Cuong Vu, Eric Vloeimans, Lars Danielsson, Dave Fiuczynski, Bo Stief, Christian Spering, Michel Benita, Furio DiCastri, Franz Hautzinger, Klaus Dickbauer, Eddie Schuller, Uchihashi Kazuhisa, Axel Dörner, Ernesto Molinari, Francois Corneloup, Krzysztof Knittel, Skerik, Tomasz Stańko, Zbigniew Namysłowski, Adam Pierończyk, Piotr Wojtasik, Assif Tsahar, Tomasz Szukalski, Maciej Sikała i Piotr Baron.

</doc>
<doc id="2625145" url="https://pl.wikipedia.org/wiki?curid=2625145" title="Alonso Cueto">
Alonso Cueto

Alonso Cueto Caballero (ur. 30 kwietnia 1954 w Limie) – peruwiański pisarz.
Życiorys.
Ze względu na pracę ojca dzieciństwo spędził w Paryżu i Waszyngtonie. Na stałe rodzina osiadła w Peru, gdy miał 7 lat. W 1977 ukończył literaturę na Pontificia Universidad Católica del Perú. Następnie studiował w Hiszpanii i w Teksasie, gdzie w 1984 obronił pracę doktorską poświęconą urugwajskiemu pisarzowi Juanowi Carlosowi Onettiemu. Jego debiutem literackim był opublikowany w 1983 zbiór opowiadań "La batalla del pasado". W 1985 opublikował pierwszą powieść "El tigre blanco". Pracował jako dziennikarz oraz wykładowca uniwersytecki. Był tłumaczony na szereg języków, między innymi angielski, niemiecki i francuski. W języku polskim ukazała się jego powieść "Niebieska godzin" ("La hora azul") z 2005 roku. Powieść jest fabularnym rozliczeniem wojny prowadzonej przez Świetlisty Szlak z peruwiańskim rządem.

</doc>
<doc id="2625153" url="https://pl.wikipedia.org/wiki?curid=2625153" title="Rafałówka (Ukraina)">
Rafałówka (Ukraina)



</doc>
<doc id="2625166" url="https://pl.wikipedia.org/wiki?curid=2625166" title="Bitwa pod Sadras">
Bitwa pod Sadras

Bitwa pod Sadras – starcie zbrojne, które miało miejsce w roku 1782, w trakcie kampanii w Indiach Wschodnich, w czasie wojny o niepodległość Stanów Zjednoczonych, zakończone taktycznym zwycięstwem francuskim. 
Dowodzący eskadrą brytyjską adm. Edward Hughes, współdziałając z gen. Munro, opanował w końcu 1781 i na początku 1782 Negapatam i Trincomalee, co pozbawiło Francuzów baz morskich na Półwyspie Indyjskim. Na lądzie, Francuzi zawarli sojusz z Hajdarem Alim, sułtanem Majsuru, ale z flotą brytyjską musieli poradzić sobie sami.
Kontradmirał Pierre André de Suffren, dowodzący po śmierci adm. Orvesa flotyllą francuską, postanowił odbić Trincomalee. Hughes, posiadający słabszą eskadrę (9 do 12 liniowców) zdołał 16 lutego przechwycić 6 statków z częścią francuskiego desantu. Następnego dnia pod Madrasem, gdzie schronili się Brytyjczycy, zjawił się Suffren, dążący do rozbicia nieprzyjacielskiej eskadry. W tym celu planował zerwanie ze sztywnymi zasadami taktyki liniowej, a skupienie uderzenia na tylnej części szyku brytyjskiego, atakując ją z obydwu stron.
Hughes przyjął bitwę i opuścił redę Madrasu, kierując się na południe, by nie dopuścić do francuskiego desantu pod Trincomalee. Zgodnie z planem, Suffren uderzył na jego szyk. Hughes miał nadzieję, korzystając z bryzy morskiej oderwać się od przeciwnika i wyjść na pełne morze, ale wiatr mu to uniemożliwił, dając przewagę Francuzom, znajdującym się na nawietrznej. W obliczu ataku Hughes sformował linię bojową (na szkicu faza oznaczona literą B).
O czwartej po południu, na czele czołowych okrętów Suffren uderzył na pięć ostatnich w szyku liniowców brytyjskich, ale tylko dwa okręty francuskie wykonały rozkazy, biorąc Brytyjczyków w dwa ognie. Mimo to, osiem okrętów francuskich atakowało pięć brytyjskich; szczególne kłopoty miał ostatni liniowiec, "Exeter", który już wcześniej odstał od reszty floty. Mimo że walczył łącznie z pięcioma jednostkami francuskimi, poniósł relatywnie niewielkie straty (10 zabitych, 45 rannych), co źle świadczyło o celności francuskiego ognia (na szkicu faza C). Ponadto pozostałe okręty francuskie nie włączyły się do bitwy, a dowódca "Annibala" nawet powstrzymał innego kapitana, Josepha Bouveta, przed aktywniejszym udziałem w walce.
Ok. godz. 6 wiatr zmienił kierunek, umożliwiając przednim okrętom brytyjskim wsparcie atakowanej części eskadry. Wobec braku woli walki swoich kapitanów, Suffren zrezygnował z dalszej bitwy i zakotwiczył koło Pondicherry, wysadzając tam desant, który wsparł oddziały indyjskie w ataku na Cuddalore. Hughes odszedł do Trincomalee, gdzie naprawił swoje okręty. Według T. Mahana, straty brytyjskie wyniosły 32 zabitych i 83 rannych, francuskie - 30 zabitych i ok. 100 rannych.

</doc>
<doc id="2625170" url="https://pl.wikipedia.org/wiki?curid=2625170" title="Adrián Sánchez">
Adrián Sánchez

Adrián Sánchez González (ur. 9 lipca 1978 w mieście Meksyk) – meksykański piłkarz występujący najczęściej na pozycji środkowego obrońcy, obecnie zawodnik Lobos BUAP.
Kariera klubowa.
Sánchez jest wychowankiem zespołu Puebla FC, w barwach którego zadebiutował w meksykańskiej Primera División – 6 października 1996 w przegranym 0:1 spotkaniu z Santos Laguną. Premierowego gola w najwyższej klasie rozgrywkowej strzelił za to 4 września 1998 w przegranej 1:4 konfrontacji z Tecos UAG. Niebawem wywalczył sobie miejsce w podstawowym składzie i w drużynie tej spędził aż dziewięć lat. Mimo regularnej gry w pierwszej lidze ekipa Puebli nie odnosiła większych sukcesów zarówno na arenie krajowej, jak i międzynarodowej, znacznie częściej broniąc się przed relegacją. Ostatecznie po sezonie 2004/2005 zespół spadł do drugiej ligi.
Zaraz po spadku Puebli Sánchez podpisał umowę ze stołecznym Cruz Azul, gdzie spędził dwa sezony, jednak pozostawał tylko rezerwowym ekipy. Nie wywalczył z nią również żadnych osiągnięć. Latem 2007 powrócił do Puebli, która w międzyczasie zdołała już powrócić do pierwszej ligi, lecz nie miał już tak pewnego miejsca w wyjściowej jedenastce jak wcześniej. Po półtora roku przeszedł do innego klubu z miasta Puebla – Lobos BUAP, występującego na co dzień na zapleczu najwyższej klasy rozgrywkowej – Liga de Ascenso.
Kariera reprezentacyjna.
W 1997 roku Sánchez znalazł się w składzie reprezentacji Meksyku U–20 na Młodzieżowe Mistrzostwa Świata w Malezji. Podopieczni José Luisa Reala odpadli ostatecznie w 1/8 finału, natomiast sam zawodnik był podstawowym graczem kadry, rozgrywając wszystkie możliwe cztery spotkania od pierwszej do ostatniej minuty.
W 2000 roku Sánchez został powołany przez selekcjonera Manuela Lapuente do seniorskiej reprezentacji Meksyku na Złoty Puchar CONCACAF. Tam, 17 lutego w zremisowanym 1:1 meczu fazy grupowej z Gwatemalą, zadebiutował w kadrze narodowej. Był to zarazem jego ostatni mecz w reprezentacji, natomiast Meksykanie ostatecznie odpadli z rozgrywek w ćwierćfinale.

</doc>
<doc id="2625182" url="https://pl.wikipedia.org/wiki?curid=2625182" title="Nowe Sanżary">
Nowe Sanżary



</doc>
<doc id="2625183" url="https://pl.wikipedia.org/wiki?curid=2625183" title="Ottenbach">
Ottenbach



</doc>
<doc id="2625186" url="https://pl.wikipedia.org/wiki?curid=2625186" title="Valentí Massana">
Valentí Massana

Valentí Massana Gràcia (ur. 5 lipca 1970 w Viladecans) – hiszpański lekkoatleta chodziarz, medalista olimpijski z 1996 i mistrz świata.
Massana zdobył srebrny medal w chodzie na 10 000 metrów na mistrzostwach Europy juniorów w 1987 w Birmingham. Ponownie wywalczył srebrny medal w tej konkurencji na mistrzostwach świata juniorów w 1988 w Sudbury. Zwyciężył na tym dystansie na mistrzostwach Europy juniorów w 1989 w Varaždinie.
Wystąpił w kategorii seniorów na mistrzostwach Europy w 1990 w Splicie, gdzie zajął 5. miejsce w chodzie na 20 kilometrów. Zajął również 5. miejsce w chodzie na 5000 metrów na halowych mistrzostwach świata w 1991 w Sewilli. Wystąpił w Pucharze Świata w chodzie sportowym w 1991 w San Jose, gdzie zajął 10. miejsce w chodzie na 20 kilometrów. Na tym samym dystansie zajął 5. miejsce na mistrzostwach świata w 1991 w Tokio. Na igrzyskach olimpijskich w 1992 w Barcelonie Massana został zdyskwalifikowany w chodzie na 20 kilometrów.
Massana zajął 2. miejsce w chodzie na 20 kilometrów w Pucharze Świata w 1993 w Monterrey. Zwyciężył w tej konkurencji na mistrzostwach świata w 1993 w Stuttgarcie. Na mistrzostwach Europy w 1994 w Helsinkach zdobył brązowy medal na tym dystansie. Nie ukończył chodu na 20 km podczas Pucharu Świata w 1995 w Pekinie. Na mistrzostwach świata w 1995 w Göteborgu zdobył srebrny medal na tym dystansie.
Zdobył brązowy medal w chodzie na 50 kilometrów na igrzyskach olimpijskich w 1996 w Atlancie, a w chodzie na 20 kilometrów zajął 20. miejsce. Zajął 19. miejsce w Pucharze Świata w 1997 w Podiebradach w chodzie na 20 km. Na mistrzostwach Europy w 1998 w Budapeszcie zajął 9. miejsce na tym dystansie. Podczas Pucharze Świata w 1999 w Mézidon-Canon zajął 6. miejsce w chodzie na 50 kilometrów. Na mistrzostwach świata w 1999 w Sewilli zajął 4. miejsce w tej konkurencji. Był również czwarty na tym dystansie na igrzyskach olimpijskich w 2000 w Sydney. Na mistrzostwach świata w 2001 w Edmonton zajął 6. miejsce w chodzie na 50 km.
Massana był mistrzem Hiszpanii w chodzie na 20 kilometrów w latach 1991–1995 i 1997 oraz w chodzie na 50 kilometrów w latach w 1993-1996. Był również halowym mistrzem Hiszpanii w chodzie na 5000 metrów w 1991.
Rekordy życiowe Massany:

</doc>
<doc id="2625188" url="https://pl.wikipedia.org/wiki?curid=2625188" title="Wiesław Choms">
Wiesław Choms

Wiesław Choms (ur. 25 lutego 1913 w Petersburgu - zm. 14 sierpnia 1941) – porucznik pilot Wojska Polskiego.
Życiorys.
Absolwent Szkoły Podchorążych Lotnictwa w Dęblinie (XII promocja, 155. lokata). 13 września 1939 został mianowany na stopień podporucznika ze starszeństwem z 1 sierpnia 1939 w korpusie oficerów lotnictwa, grupa liniowa.
W wojnie obronnej Polski brał udział jako pilot 161 eskadry myśliwskiej przydzielonej do Armii "Łódź".
Po kampanii wrześniowej przedostał się do Francji. Od maja do czerwca 1940 roku walczył w kluczu obrony bazy Chateeautaux. Po klęsce Francji przedostał się do Wielkiej Brytanii. Wstąpił do RAF, otrzymał numer służbowy P-0398. Od stycznia do marca 1941 roku odbywał przeszkolenie w 25 EFTS, a następnie od kwietnia do czerwca w 55 OTU. Po ukończeniu szkolenia został skierowany do służby w 306 dywizjonie myśliwskim stacjonującym w Northolt.
14 sierpnia 1941, w ramach operacji Cicus 73, leciał w osłonie bombowców na "Supermarine Spitfire IIb" UZ-P nr P 8473. Nad celem w St. Omer we Francji został zaatakowany przez myśliwce niemieckie i zestrzelony. W tym samym czasie zginęli również inni piloci osłony - kapitan Jerzy Zaremba oraz sierżant Stanisław Zięba.
Odznaczenia.
Za swą służbę w polskim lotnictwie otrzymał odznaczenia:

</doc>
<doc id="2625193" url="https://pl.wikipedia.org/wiki?curid=2625193" title="Valenti Massana">
Valenti Massana



</doc>
<doc id="2625197" url="https://pl.wikipedia.org/wiki?curid=2625197" title="Kobeliaki">
Kobeliaki



</doc>
<doc id="2625203" url="https://pl.wikipedia.org/wiki?curid=2625203" title="Zbigniew Łukasik">
Zbigniew Łukasik

Zbigniew Stanisław Łukasik (ur. 1952 w Kraśniku) – polski inżynier, specjalizujący się w zakresie automatyki, profesor nauk technicznych, rektor Uniwersytetu Technologiczno-Humanistycznego im. Kazimierza Pułaskiego w Radomiu w kadencjach 2012–2016 i 2016–2020.
Życiorys.
Absolwent wyższych studiów technicznych w Leningradzie, gdzie kształcił się w zakresie automatyki i elektroradiotechniki okrętowej. Ukończył też studia ekonomiczne w Wyższej Szkole Inżynierskiej w Radomiu. W 1981 na Politechnice Szczecińskiej uzyskał stopień doktora nauk technicznych na podstawie pracy "Badania możliwości wykorzystania zasad teorii złożoności do zadań optymalizacji charakterystyk dynamicznych i syntezy systemów dynamicznego sterowania położeniem specjalistycznych jednostek pływających". Habilitował się w 1998 w Narodowej Akademii Nauk Ukrainy. 23 maja 2008 otrzymał tytuł profesora nauk technicznych. W pracy naukowej zajmuje się automatyzacją procesów, przetwarzaniem sygnałów, automatyką.
Od 1982 związany z WSI w Radomiu, przekształconą następnie w Politechniką Radomską, od 2008 na stanowisku profesora zwyczajnego. Był prodziekanem (1984–1986, 1987–1993) i dziekanem (1986–1987, 2002–2008) Wydziału Transportu. Przez kilka kadencji pełnił funkcje prorektora ds. dydaktycznych i studenckich. W 2000 został kierownikiem Zakładu Automatyzacji Procesów w Instytucie Automatyki i Telematyki. W 2012 wybrano go na stanowisko rektora Politechniki Radomskiej na czteroletnią kadencję. W 2016 uzyskał reelekcję na kolejną kadencję.
Był również profesorem w Państwowej Wyższej Szkole Zawodowej w Białej Podlaskiej oraz w Wyższej Szkole Biznesu im. bp. Jana Chrapka w Radomiu. Członek m.in. Sekcji Sterowania Komitetu Transportu Polskiej Akademii Nauk i Polskiego Towarzystwa Telematycznego.
W 2021 prawomocnie uznany za kłamcę lustracyjnego przez Sąd Apelacyjny w Lublinie.
Odznaczenia.
Odznaczony Krzyżem Kawalerskim Orderu Odrodzenia Polski (2011).

</doc>
<doc id="2625207" url="https://pl.wikipedia.org/wiki?curid=2625207" title="Podnoszenie ciężarów na Letnich Igrzyskach Olimpijskich 2012 – kwalifikacje">
Podnoszenie ciężarów na Letnich Igrzyskach Olimpijskich 2012 – kwalifikacje



</doc>
<doc id="2625209" url="https://pl.wikipedia.org/wiki?curid=2625209" title="Roman Żurowski (przedsiębiorca)">
Roman Żurowski (przedsiębiorca)

Roman Stefan Dominik Żurowski h. Leliwa, (ur. 31 lipca 1886 w Ulicku Seredkiewicz, zm. 1 lub 2 kwietnia 1943 w Warszawie) – ziemianin, właściciel dóbr Leszków, przedsiębiorca, założyciel fabryki włókienniczej i wytwórni samodziałów Leszczków, inżynier architekt, kolekcjoner sztychów i starodruków.
Życiorys.
Dzieciństwo i młodość.
Urodził się 31 lipca 1886 w Ulicku Seredkiewicz, pow. rawski, woj. lwowskie jako pierwsze dziecko Stanisława (1841–1906) i Teresy z Konopków z Mogilan (1858–1952). Ojciec nie odziedziczył po przodkach własnego majątku i zarządzał majątkami innych ziemian, m.in. Fredrów i Skarbków. Miał dwóch braci Stanisława Adama Jacka (1888–1967) i Józefa Andrzeja Franciszka (1892–1936) oraz jedną siostrę Felicję Bronisławę (1894–1977).
Pierwszą naukę otrzymał w domu w Podhajczykach, 3 km od miasta powiatowego Rudki, gdzie rodzina się zatrzymała, gdy ojciec zarządzał kluczem majątków Andrzeja Fredry, wnuka Aleksandra Fredry. Egzaminy zdawał z braćmi w szkole w Rudkach. W 1896 wyjechał do szkoły kadetów w Koszycach. Gimnazjum realne ukończył we Lwowie i maturę zdał w 1903 na celująco. Po maturze rozpoczął studia na kierunku architektury na Politechnice Lwowskiej. Równocześnie podjął pracę zarobkową w biurze architekta Wojciecha Dębińskiego. Po paru latach, razem z architektem Dębińskim zaczął budować kamienice we Lwowie przy ul. Chodkiewicza i Nabielaka. Zaangażowanie w prace budowlane utrudniało mu obronę dyplomu. Wyjechał na roczne studia do Sterlitz/Monachium i tam na politechnice w ciągu roku zdobył dyplom inżyniera architekta w 1912. Powrócił do Lwowa i na własny rachunek wybudował secesyjną kamienicę przy ul. Nabielaka 35. Kamienicę zamienił w 1913 na mały majątek ziemski Podłuże należący do inż. Chlebowskiego (300 morgów) położony niedaleko Stanisławowa. Na czas I wojny światowej wydzierżawił majątek swoich krewnych po kądzieli, Kraińskich, w Wyszatycach w województwie przemyskim i ewakuował z Podłuża całą rasową siementalerowską oborę. Podłuże sprzedał po wojnie i 11 września 1919 kupił Leszczków, majątek z 352 ha ziemi, młynem i gorzelnią.
Ziemianin i przedsiębiorca.
W 1923 zbudował wraz z żoną fabrykę włókienniczą i wytwórnię samodziałów wełnianych Leszczków, które dzięki wysokiej jakości produktów z 100% wełny i artystycznym uzdolnieniom Karoliny Żurowskiej (tworzyła wzory i nadzorowała proces wykończenia), zdobyły rynek wewnętrzny w Polsce (sprzedawane w 13 sklepach firmowych) jako ekskluzywne materiały ubraniowe. Na wystawach w Paryżu (1937) i w Nowym Jorku (1939) wyroby Leszczkowa zostały wyróżnione nagrodami.
Jako właściciel majątku ziemskiego prowadził oborę zarodową bydła rasy polskiej czerwonej oraz owiec z Pomorza, które rozmnażał baranem rasy Île-de-France, sprowadzonym z Francji.
Żona i dzieci.
25 czerwca 1913 ożenił się z Karoliną z Kraińskich (1891–1980), córką Wincentego (1844–1924) i Heleny z Szumlańskich (1850–1932). Pierwsze dziecko stracili w 1914. U Karoliny odkryto gruźlicę i następnie wyjechała do Szwajcarii na roczne leczenie. W Podłużu urodził się Wincenty (1915–1994) i Maria Helena (1916–1999). Stanisław Andrzej (1918–1996) urodził się w Perespie, majątku rodziców Karoliny, Wanda (1920-zmarła młodo) i Anna (1922–1943, zmarła na Majdanku) urodziły się w Leszczkowie, a Klementyna (1924) w Perespie.
Pawiak i al. Szucha.
30 grudnia 1942 został wraz z żoną i trzema córkami aresztowany w mieszkaniu przy ul. Brackiej 13/16. Donos złożył ksiądz greckokatolicki Josyp Kładoczny, konfident Gestapo, sekretarz arcybiskupa Andrzeja Szeptyckiego metropolity Lwowa. 17 stycznia 1943 żona wraz z córkami zostały przewiezione do obozu koncentracyjnego na Majdanku. Od tego dnia pełnił funkcję korytarzowego na Pawiaku co dało mu możliwość opieki nad więźniami, którzy powracali pobici po przesłuchaniach i pozostawieni sami sobie. 22 marca przewieziono go na przesłuchanie na al. Szucha. Przesłuchiwał go gestapowiec Lorenz. Wrócił stamtąd mocno pobity. Został przeniesiony do izolatki i w następnych dniach znów przewieziono go do siedziby Gestapo. 30 marca świadek Ryszard Okuń był konfrontowany z nim leżącym na noszach w „stanie zmaltretowania do najwyższych granic”. Taką samą konfrontację z początkiem kwietnia relacjonuje Bronisław Mróz-Długoszewski. Z przesłuchań nie wrócił już na Pawiak. Ciało jego nie zostało odnalezione.
Zainteresowania.
Zamiłowany kolekcjoner sztychów i starodruków. Jego zbiory, jedne z największych w Polsce, zostały rozgrabione przez gestapo w 1943.

</doc>
<doc id="2625216" url="https://pl.wikipedia.org/wiki?curid=2625216" title="Bigender">
Bigender

Bigender (gr. βι bi „oboje, dwa” oraz od „płeć społeczno-kulturowa”) – termin spod parasola niebinarności, który opisuje tendencję do identyfikowania się z dwoma płciami (binarnym lub niebinarnymi).
Osoba bigender może identyfikować się z obiema płciami binarnymi, np. częściowo być kobietą, a częściowo mężczyzną; może czuć się bardziej jedną z nich; albo w stu procentach zarówno kobietą, jak i mężczyzną. Jednak ten termin nie musi zawierać wyłącznie binarnych tożsamości płciowych. Osoba bigender może się również identyfikować jako częściowo tożsamość binarna (kobieta lub mężczyzna), a częściowo niebinarna (np. neutralna płciowo, agender i wiele innych).

</doc>
<doc id="2625218" url="https://pl.wikipedia.org/wiki?curid=2625218" title="Bohdan Anders">
Bohdan Anders

Bohdan Anders (ur. 27 lutego 1918 w Poznaniu, zm. 2 czerwca 1941) – porucznik pilot Polskich Sił Powietrznych w Wielkiej Brytanii.
Życiorys.
W 1937 r. uzyskał maturę w poznańskim gimnazjum i wstąpił do Szkoły Podchorążych Lotnictwa w Dęblinie. Ukończył szkolenie w 1939 r. w ramach XII promocji z 82 lokatą. Po jej ukończeniu w 1939 został przydzielony do 132 eskadry myśliwskiej w 3 pułku lotniczym w Poznaniu, w ramach której walczył w kampanii wrześniowej strącając 11 września niemiecki samolot bombowy He 111. Z „kotła” nad Bzurą wydostał się 18 września i dotarł do Warszawy. Wcielony do Lotniczego Oddziału Szturmowego. W nocy 25/26 września odleciał przed kapitulacją (razem z pchor. Ryszardem Malczewskim) samolotem PZL-5 (holując dwa szybowce) na Węgry skąd przedostał się do Francji. W styczniu 1940 wraz z grupą 20 pilotów został skierowany do Bazy Lotniczej (Centre d’Instruction d’Aviation de Chasse) w Montpellier na szkolenie lotnicze. Po jego zakończeniu, w połowie lutego został przydzielony do Klucza Frontowego Nr 2 „Pe” kpt. Jana Pentza.
Po zakończeniu działań wojennych we Francji przedostał się do Wielkiej Brytanii, gdzie otrzymał numer służbowy RAF P-0161 i skierowano go na przeszkolenie do CFS-Upavon. 2 sierpnia został przydzielony do 303 dywizjonu myśliwskiego (niektóre źródła podają jako datę przydziału 23 lipca i miejsce dywizjon 302), skąd po kilkudniowym pobycie i wypadku w locie treningowym został odesłany do CFS na doszkolenie. Po kursie w 8 Secondary Flying Training School (Szkoła Pilotażu Podstawowego), a następnie w 55 Operation Training Unit (Jednostka Szkolenia Operacyjnego), w marcu 1941 przeniesiony do 316 dywizjonu myśliwskiego, gdzie 2 czerwca zginął podczas lotu treningowego z lotniska RAF Pembrey, na samolocie „Magister”- R1838. Podczas lotu nad miastem Newton nastąpiło zderzenie z liną balonu zaporowego. Pochowany na cmentarzu w Pembrey, Carmarenshire, grób nr.11 działka RAF (UK).

</doc>
<doc id="2625219" url="https://pl.wikipedia.org/wiki?curid=2625219" title="Antoni Wczelik">
Antoni Wczelik

Antoni Wczelik (ur. 4 października 1906 roku w Kalinowszczyźnie w województwie wileńskim, zm. 14 kwietnia 1942 nad La Manche) – major pilot Wojska Polskiego, major (ang. "Squadron Leader") Królewskich Sił Powietrznych.
Życiorys.
Urodził się w licznej rodzinie leśniczego. O lotnictwie marzył od młodych lat. Po otrzymaniu matury w 1926 został przyjęty na roczny kurs w Szkole Podchorążych Piechoty w Różanie, a następnie do Szkoły Podchorążych Lotnictwa w Dęblinie. 15 sierpnia 1929 opuścił Dęblin z drugą lokatą jako absolwent III promocji i jako podporucznik obserwator został przydzielony do 6 pułku lotniczego we Lwowie, a bazującego na lotnisku w Skniłowie. Wykonywał loty w eskadrze liniowej na Breguetach i Potezach.
Pod koniec 1931 ukończył kurs pilotażu w Dęblinie. Na początku stycznia 1932 przybył do 2 pułku lotniczego w Krakowie, gdzie został przydzielony do dywizjonu myśliwskiego i jednocześnie otrzymał awans na stopień porucznika. Pełnił w nim funkcje dowódcy klucza, zastępcy dowódcy eskadry i dowódcy eskadry. Latał na samolotach P-7 i P-11. W 1936 zawarł związek małżeński z Jadwigą Albrechtówną. W grudniu 1938 został dowódcą Eskadry Szkolnej w SPL.
We wrześniu 1939 roku kpt. Wczelik brał udział w obronie Dęblina i wykonywał loty bojowe w eskadrze myśliwskiej zorganizowanej z kadry CWL. Brał również udział w walkach z niemieckimi wyprawami bombowymi, podczas których zaliczono mu dwa celnie ugodzone nieprzyjacielskie samoloty. 17 września przekroczył granicę rumuńską, a następnie trafił do obozu dla internowanych. Uciekł z niego do Bukaresztu, a następnie zaopatrzony w paszport przez polską ambasadę wyjechał do Paryża. 
16 października zameldował się w Paryżu, a następnie trafił do Polskiej Bazy Lotniczej na lotnisku w Lyon Bron. W 1940 był dowódcą pierwszej eskadry w powstającym dywizjonie nr I/145, dowodzonym przez mjr. pil. Józefa Kępińskiego. Szkolił pilotów na samolotach Caudron CR.714. 9 czerwca na czele eskadry walczył nad Vernon z 20 Messerschmittami Bf 109 i zestrzelił jeden samolot wroga. Według dokładniejszych ustaleń, zestrzelił zespołowo dwa bombowce Dornier Do 17 8 i 9 czerwca. Wraz ze swoją eskadrą został skierowany 14 czerwca na staż do francuskiego dywizjonu Groupe de Chasse I/1 na lotnisko w Rochefort, które było położone nad Zatoką Biskajską. Latał tam na samolocie Dewoitine D.520. 16 czerwca podczas patrolowania wybrzeża od Rochefort do La Rochelle wraz z dwoma pilotami eskadry zestrzelił Heinkla He 111. 18 czerwca po oddaniu Francuzom samolotów wraz z dywizjonem skierował się do portu La Rochelle i po załadowaniu się na statek odpłynęli do Anglii.
20 sierpnia 1940 kpt. Wczelik przybył do Dywizjonu 302 na lotnisko w Leconfield. Jako kandydat na myśliwca przeszedł szkolenie w Operational Training Unit (OTU) w Aston Down w hrabstwie Gloucester. Latał tam na Hurricane’ach. W końcu września powrócił do dywizjonu i rozpoczął służbę bojową. Początkowo latał jako pilot, później dowódca klucza, oraz dowodził eskadrą A do której należał. Brał udział w lotach osłaniających konwoje morskie oraz startował na przechwycenie niemieckich samolotów. 11 października wraz z dywizjonem został przeniesiony na podlondyńskie lotnisko Northolt. 8 listopada podczas walki z Messerschmittami samolot Wczelika został uszkodzony co zmusiło pilota do lądowania. Wylądował w pobliżu Detling. W drugiej połowie grudnia 1940 został z dywizjonu odwołany do bazy lotniczej w Blackpool. Był dowódcą eskadry A w nowo organizującym się Dywizjonie 317. W styczniu 1941 Wczelikowi powierzono skompletowanie pilotów i mechaników dywizjonu. Po skompletowaniu personelu latającego i technicznego w trzeciej dekadzie lutego wyjechał z dywizjonem na lotnisko RAF w Acklington w hrabstwie Northumberland. Szkolił tam pilotów na Hurricane’ach. 25 kwietnia dywizjon został przesunięty na lotnisko w Ouston, 27 czerwca na lotnisko Colerne koło Bristolu, 5 lipca na lotnisko w Exter. Kpt. Wczelik 30 sierpnia 1941 został przeniesiony na stanowisko dowódcy Dywizjonu 306 i otrzymał brytyjski stopień squadron leadera. Dywizjon 7 października został skierowany na odpoczynek na lotnisko w Speke koło Liverpoolu, a 7 grudnia z Inspektoratu Polskich Sił Powietrznych nadszedł rozkaz nadania z dniem 1 grudnia 1941 kpt. pil. Antoniemu Wczelikowi stopnia polskiego majora. 7 kwietnia do dywizjonu nadszedł rozkaz Inspektora Polskich Sił Powietrznych z dnia 1 kwietnia o nadaniu po raz drugi mjr. pil. Antoniemu Wczelikowi Krzyża Walecznych. 
14 kwietnia 1942 o 11.50 dywizjon pod dowództwem s/ldr Antoniego Wczelika w składzie 12 Spitfire’ów wystartował z lotniska zapasowego Tangmere na operację „Circus 123”, jako osłona dla 12 samolotów Boston. Wyprawa miała zbombardować elektrownię w Mondeville koło Caen. W drodze powrotnej dywizjon został zaatakowany przez 5 Messerschmittów Me-109. Dwaj piloci dywizjonu F/lt Żulikowski i F/o Arct widzieli spadającego Spitfire’a z białą smugą dymu za ogonem. Na lotnisku o 13.00 wylądowało 9 samolotów. Z lotu nie powrócił s/ldr Antoni Wczelik, który zginął w nurtach kanału La Manche. 
Swój ostatni lot wykonał na samolocie typu Supermarine Spitfire Mk-VC nr AP-182, a na liście Bajana zajmuje 112. pozycję. Jego osobiste konto wynosi 2 i 1/3 pewnych zestrzałów oraz 3 uszkodzenia samolotów wroga.

</doc>
<doc id="2625222" url="https://pl.wikipedia.org/wiki?curid=2625222" title="Mistrzostwa Świata w Snookerze 2012">
Mistrzostwa Świata w Snookerze 2012

Mistrzostwa Świata w Snookerze 2012 (ang. 2012 Betfred.com World Snooker Championship) – odbyły się w dniach 21 kwietnia–7 maja 2012 w Crucible Theatre w Sheffield. Była to 75. edycja mistrzostw.
Obrońcą tytułu mistrzowskiego był Szkot John Higgins, który przegrał w drugiej rundzie turnieju 4-13 ze swoim rodakiem, siedmiokrotnym mistrzem świata – Stephenem Hendrym.
Tytuł mistrza świata po raz czwarty w swojej karierze zdobył Anglik Ronnie O’Sullivan, który w finale pokonał Allistera Cartera 18-11.
Turniej transmitowała stacja Eurosport.
Organizacja turnieju.
Punkty do rankingu.
Punktowane były również poszczególne fazy kwalifikacji, przy czym jeżeli rozstawiony zawodnik (grający pierwszy mecz w eliminacjach) przegrywał spotkanie, wówczas dostawał połowę punktów przewidzianych za udział w danej fazie kwalifikacji. Punktacja prezentowała się następująco:
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu. Następne 15 miejsc zostało obsadzonych według kolejności na liście rankingowej na sezon 2011/2012:
Zawodnicy nierozstawieni.
Poniżsi zawodnicy uzyskali awans do mistrzostw świata poprzez udział w kwalifikacjach:
Przebieg turnieju.
Runda 1.
J. Higgins – L. Wenbo.
Rozegrane w całości dnia 21 kwietnia spotkanie pomiędzy tymi zawodnikami było ich czwartym pojedynkiem w historii; wszystkie poprzednie zakończyły się zwycięstwem tegorocznego obrońcy tytułu mistrza świata, Johna Higginsa.
Pierwsza sesja meczu rozegrana w godzinach porannych i południowych była wyrównana i zakończyła się niewielkim prowadzeniem Higginsa 5-4.
Po wznowieniu meczu w sesji wieczornej tego samego dnia, Higginsowi udało się powiększyć przewagę na 6-4, jednak cztery kolejne partie okazały się zwycięskie dla Lianga Wenbo. Przy prowadzeniu Chińczyka 8-6, Higgins zaczął odrabiać straty (w 15. framie padł najwyższy i jedyny stupunktowy break tego meczu: 133 punkty Johna Higginsa). Pod koniec ostatniej z możliwych – 19 partii meczu – przy dwóch bilach czerwonych na stole i ośmiopunktowej przewadze Wenbo zdecydował się wbijać dubla. Spudłował, a trudny układ bil – z jedną czerwoną na bandzie – Higgins zamienił w wygrywające podejście. Ostatecznie całe spotkanie zakończyło się wygraną czterokrotnego mistrza świata, Johna Higginsa 10-9.
Wyniki meczu:
sesja I: 61-38, 79 (71)-45, 42-90 (64), 74-56, 9-64 (64), 34-59, 1-97, 76-54, 66-22
sesja II: 84-5, 26-62, 4-115 (72), 2-65, 18-99 (92), 133 (133)-0, 67-42, 60-11, 1-75 (75), 71-52
S. Bingham – S. Hendry.
Pierwsza sesja tego spotkania odbyła się 21 kwietnia, druga zaś dzień później, w niedzielę, 22 kwietnia.
Pierwszą sesję spotkania Hendry rozpoczął od wygrania trzech frame’ów, czwarty frame zaś okazał się zwycięski dla Binghama w wyniku czego na pierwszą przerwę zawodnicy schodzili przy prowadzeniu Szkota 3-1. Po powrocie do stołu, w drugiej części spotkania zdecydowanie lepszym zawodnikiem okazał się Stephen Hendry, wygrał wszystkie partie tej części spotkania, a w siódmej partii spotkania popisał się wbiciem breaka maksymalnego.
W drugiej sesji, od samego początku, Stuart Bingham rozpoczął odrabianie strat wygrywając trzy pierwsze partie. Później jednak dwie kolejne okazały się zwycięskie dla Hendry’ego. Tym samym całe spotkanie zakończyło się zwycięstwem Szkota 10-4.
Wyniki meczu:
sesja I: 69-44, 101 (100)-9, 89 (89)-16, 45-65, 82 (78)-0, 75 (61)-6, 147 (147)-0, 89 (75)-7, 73 (65)-2
sesja II: 4-89 (52), 42-76 (53), 45-57, 63-55, 96 (96)-0
G. Dott – J. Perry.
Spotkanie pomiędzy tymi zawodnikami rozegrane zostało w dwóch sesjach, z których pierwsza miała miejsce 24 kwietnia a druga 25 kwietnia.
Od samego początku spotkania zdecydowaną dominacją przy stole popisał się Anglik Joe Perry, który do przerwy prowadził nad Szkotem Graeme Dottem 4-0, a na koniec pierwszej sesji tego spotkania 8-1. Szkot zdołał wygrać tylko jedną, ostatnią partię tej sesji, a dziewiątą całego spotkania.
Druga część tego pojedynku zakończyła się po zaledwie dwóch frame’ach wygranych przez Anglika. Ostatecznie całe spotkanie zakończyło się zwycięstwem Joe Perry’ego 10-1.
Wyniki meczu:
sesja I: 7-64, 33-71, 17-72, 12-94 (51), 39-68, 20-52, 7-56, 32-59 (54), 65-32
sesja II: 18-73 (59), 7-78 (56).
S. Maguire – L. Brecel.
Pojedynek tych zawodników został rozegrany w dwóch sesjach, z których pierwsza miała miejsce 22 kwietnia, a druga 23 kwietnia.
W pierwszej części spotkania zdecydowaną dominację przy snookerowym stole pokazał Stephen Maguire, który wypracował cztero-frame’ową przewagę nad 17-letnim Luca Brecelem. Wynik do przerwy: 4-0. Po powrocie do stołu Brecel rozpoczął pogoń za przeciwnikiem, której rezultatem było wygranie trzech z pięciu partii. Pierwsza sesja tego meczu zakończyła się wynikiem 6-3 dla Szkota. W ósmym framie padł jedyny stupunktowy tego dnia, i jak się później okazało najwyższy break całego spotkania: 116 punktów Brecela.
Następnego dnia, w drugiej sesji tego spotkania Belg zaczął od mocnego uderzenia wygrywając pierwszą partię budując 86-punktowy break. W odpowiedzi Maguire zwyciężając w trzech kolejnych partiach (wbijając drugiego stupunktowego breaka: 101 punktów w 12. framie) przybliżył się znacznie do zwycięstwa w spotkaniu prowadząc 9-4. W rezultacie takiego biegu wydarzeń Brecel nie był w stanie nawiązać walki ze Szkotem, a całe spotkanie zakończyło się zwycięstwem Stephena Maguire’a 10-5.
Wyniki meczu:
sesja I: 84-0, 55-53, 97 (54)-12, 79-56, 0-96 (96), 64-63 (63), 80-35, 0-116 (116), 0-79 (62)
sesja II: 1-90 (86), 73-8, 105 (101)-24, 94 (94)-1, 37-66, 64-15.
S. Murphy – J. Jones.
Mecz między tymi zawodnikami został rozegrany w dwóch sesjach, w dniach 22. oraz 23 kwietnia.
Pierwsza sesja spotkania pomiędzy Anglikiem Shaunem Murphym i debiutantem mistrzostw świata, Walijczykiem Jamie Jonesem była wyrównana. Zawodnicy schodzili na przerwę przy stanie 2-2. Po powrocie do stołu sytuacja była podobna. W dwóch ostatnich frame’ach padły dwa breaki stupunktowe: 134 punkty Jonesa i 102 punkty Murphy’ego. Ta sesja zakończyła się niewielkim prowadzeniem Shauna Murphy’ego 5-4.
Początek drugiej sesji spotkania także był wyrównany; po czternastu frame’ach wynik wynosił 7-7. Jednak w kolejnej odsłonie pojedynku Jones popisał się 136-punktowym breakiem. To podcięło skrzydła Anglikowi, który zdołał wygrać jeszcze tylko jednego frame’a. Ostatecznie całe spotkanie zakończyło się zwycięstwem Jamiego Jonesa 10-8.
Wyniki meczu:
sesja I: 31-76 (50), 72-21, 62-65, 77 (77)-1, 68 (68)-17, 17-92, 62-42, 0-134 (134), 102 (102)-4
sesja II: 73 (73)-0, 45-63, 101 (101)-0, 7-68 (68), 31-72, 0-136 (136), 58-84, 74-47, 12-67.
S. Lee – A. Higginson.
Spotkanie zostało rozegrane w dwóch sesjach, z których pierwsza miała miejsce 23 kwietnia a druga 24 kwietnia.
Pierwsza część pierwszej sesji tego spotkania była wyrównana, czego efektem był remis 2-2 przy którym Stephen Lee i Andrew Higginson schodzili na przerwę. Druga część tej sesji miała podobny, wyrównany przebieg, bowiem zakończyła się nieznacznym prowadzeniem Higginsona 5-4.
Druga odsłona tego pojedynku rozegrana dzień później miała dwa oblicza. Pierwsza część tej sesji była wyrównanym pojedynkiem „frame za frame” obu zawodników, po przerwie jednak widowisko zmieniło się na bardziej jednostronne, bowiem trzy kolejne partie wygrane przez Andrew Higginsona dały mu zwycięstwo w całym spotkaniu 10-6. Najwyższy break tego spotkania, autorstwa Higginsona padł w czternastej partii i wyniósł 111 punktów.
Wyniki meczu:
sesja I: 73 (68)-39, 0-79 (72), 108 (60)-5, 40-'71', 114 (110)-1, 0-73 (61), 22-67, 1-74, 62 (59)-28
sesja II: 18-68, 126 (102)-0, 40-69, 71-44, 6-115 (111), 34-73 (51), 6-98 (61).
A. Carter – M. Davis.
Spotkanie to rozegrano w dwóch sesjach, z których pierwsza miała miejsce 25 kwietnia, druga zaś dzień później, 26 kwietnia.
Pierwszą sesję Allister Carter rozpoczął dosyć pewnie wygrywając dwa pierwsze frame’y. Trzecia partia natomiast wygrana przez Marka Davisa była jedyną zwycięską dla tego zawodnika w tej sesji spotkania. Do przerwy Carter wysunął się na dwuframe’owe prowadzenie 3-1. Po powrocie z przerwy, kolejne partie były kontynuacją dobrej passy Cartera. Ostatecznie pierwsza sesja zakończyła się prowadzeniem Cartera 8-1.
Następnego dnia, do zakończenia całego meczu wystarczyło rozegranie zaledwie trzech partii. W całym meczu zwyciężył Allister Carter, pokonując Marka Davisa 10-2.
Wyniki meczu:
sesja I: 99-29, 94 (65)-0, 40-78, 56-32, 72 (72)-16, 101 (101)-0, 65-39, 108 (76)-9, 68 (57)-0
sesja II: 98-0, 17-72, 132-1.
J. Trump – D. Dale.
Spotkanie to rozegrane zostało w dwóch sesjach, z których pierwsza odbyła się 24 kwietnia, druga zaś 25 kwietnia. Zawodnicy spotkali się ze sobą przy snookerowym stole po raz drugi.
W pierwszej części tego spotkania lepszym zawodnikiem był Walijczyk Dominic Dale, który schodząc na regulaminową przerwę prowadził w meczu z Anglikiem Juddem Trumpem 3-1. W drugiej części losy tego pojedynku uległy odwróceniu. Pogoń za przeciwnikiem rozpoczął Judd Trump, który wygrywając cztery z pięciu rozegranych partii zakończył tę sesję na prowadzeniu 5-4.
Następnego dnia w pierwszej części sesji zawodnicy prowadzili wyrównany pojedynek aż do czternastego frame’a, po którym miał miejsce remis 7-7. W kolejnych partiach młody Anglik pewnie kroczył do zwycięstwa ostatecznie zwyciężając w całym spotkaniu 10-7.
Wyniki meczu:
sesja I: 57-59, 85 (57)-0, 16-89 (59), 33-76 (75), 69 (54)-37, 66 (54)-31, 28-76 (68), 74-7, 121 (53, 68)-1
sesja II: 5-71, 40-70, 115 (114)-1, 1-80 (80), 91-23, 64-16, 72-60 ??-??.
M. Williams – L. Chuang.
Spotkanie to rozegrano w dwóch sesjach, z których pierwsza miała miejsce 25 kwietnia, druga zaś dzień później, 26 kwietnia.
W pierwszej sesji rozegranej pomiędzy Walijczykiem Markiem Williamsem a Chińczykiem Liu Chuangiem, do regulaminowej przerwy zawodnicy rozegrali dość wyrównany pojedynek czego odzwierciedleniem był wynik 2-2. Po powrocie do stołu, od szóstej partii Williams rozpoczął atak na przeciwnika i ostatecznie na zakończenie pierwszej sesji meczu wyszedł na prowadzenie 6-3. W ostatniej partii tej sesji Mark Williams zbudował breaka w wysokości 111 punktów, który następnego dnia okazał się najwyższym breakiem spotkania i jedynym breakiem stupunktowym w całym spotkaniu.
W drugiej części tego spotkania zwycięstwo trzech pierwszych partiach dało Williamsowi sześcioframe’ową przewagę (9-3). Jednak czwartą partię tej sesji wygrał Chińczyk, w wyniku czego zdołał doprowadzić do przerwy. Kolejne partie, w których lepszym zawodnikiem znów był Liu Chuang spowodowały częściowe odrobienie strat i doprowadzenie do wyniku 9-6. Kolejny frame okazał się zwycięski dla Williamsa i ostatnim w całym spotkaniu. Zwycięzcą został Mark Williams, który pokonał Liu Chuanga 10-6.
Wyniki meczu:
sesja I: 1-76 (51), 74-36, 40-70, 66 (57)-42, 76-0, 44-64, 68-26, 72 (72)-56, 111 (111)-0
sesja II: 73 (72)-0, 68-57, 98-0, 46-68 (50), 41-52, 43-74 (53), 76-0.
R. O’Sullivan – P. Ebdon.
Pierwsza sesja tego spotkania odbyła się 23 kwietnia, druga zaś dzień później, 24 kwietnia.
Pojedynek dwóch Anglików: Ronnie’ego O’Sullivana z Peterem Ebdonem rozpoczęło się od frame’a, którego rozstrzygnięcie zapadło dopiero po dogrywce na czarnej bili. Wymieniając zagrania odstawne, obaj snookerzyści wykonali łącznie 21 uderzeń, w trakcie których obaj nie wykorzystali po jednej złotej szansie na wbicie. Wszystko zakończyło się po trudnym, lecz celnym cięciu O’Sullivana. Dalsza część tego spotkania przebiegała pod znakiem wypracowywania sobie przewago przez trzykrotnego snookerowego mistrza świata. W rezultacie ta sesja zakończyła się prowadzeniem O’Sullivana 7-2.
Druga sesja spotkania rozegrana dzień później była wyrównana, jednak Ebdon wygrywając zaledwie dwie partie nie zdołał odrobić strat do przeciwnika. Całe spotkanie zakończyło się zwycięstwem O’Sullivana 10-4.
Wyniki meczu:
sesja I: 71-64, 0-76, 103 (103)-17, 68-37, 87-18, 88 (81)-25, 71-24, 69-66, 7-90 (90)
sesja II: 80 (80)-40, 22-75, 76 (68)-8, 9-96 (51), 73-56.
M. Gould – D. Gilbert.
Pierwsza sesja tego spotkania odbyła się 21 kwietnia, druga zaś 22 kwietnia.
Pierwsza część tej sesji zaczęła się od mocnego uderzenia Davida Gilberta, który wygrał trzy pierwsze partie spotkania, w czwartej zaś lepszym okazał się Martin Gould. W wyniku tego zawodnicy schodzili na przerwę przy prowadzeniu Gilberta 3-1. W drugiej części Gouldowi nie udało się nawiązać walki z przeciwnikiem, a cała sesja zakończyła się prowadzeniem Davida Gilberta 6-3. Najwyższy break w tej sesji padł dwukrotnie (w drugim i ósmym framie), wbity przez Gilberta i wyniósł 72 punkty.
W drugiej sesji tego pojedynku Gould zaczął odrabiać straty, i wbijając breaki w wysokości 136 i 109 punktów doprowadził do swojego „come backu” w tym spotkaniu, ustalając wynik meczu na 9-8 dla Gilberta. Kolejna partia, zwycięska dla Gilberta, okazała się jednak ostatnią w tym pojedynku, w wyniku czego całe spotkanie zakończyło się zwycięstwem Davida Gilberta 10-8.
Wyniki meczu:
sesja I: 23-67 (58), 62 (62)-72 (72), 34-91 (54), 81 (55)-22, 72 (51)-47, 18-63 (61), 18-98 (65), 17-72 (72), 64-26
sesja II: 57-68, 98 (56)-12, 75 (75)-20, 47-68, 136 (136)-0, 117 (109)-4, 24-65 (55), 63 (53)-21, ??-??.
N. Robertson – K. Doherty.
Pierwsza sesja tego pojedynku rozegrana została 21 kwietnia, druga zaś 22 kwietnia.
Pierwsza część tej sesji zakończyła się zwycięsko dla Neila Robertsona, który na przerwę schodził przy swoim prowadzeniu 3-1. W jedynym wygranym framie przez Kena Doherty’ego padł break w wysokości 104 punktów. Druga część rozgrywana była pod dyktando mistrza świata z 2010 roku, który dał przeciwnikowi wygrać tylko pierwszą partię po przerwie. W pozostałych lepszy okazał się Australijczyk, który w trzech kolejnych frame’ach wbił trzy stupunktowe breaki: 106, 108 i 100 punktów, stając się tym samym czwartym snookerzystą, któremu taki wyczyn udał się podczas snookerowych mistrzostw świata.
Druga sesja rozegrana dzień później miała podobny przebieg do tej z dnia poprzedniego. Irlandczykowi udało się wygrać tylko dwie partie. Ostatecznie zwycięzcą spotkania został Neil Robertson, który pokonał Kena Doherty’ego 10-4.
Wyniki meczu:
sesja I: 68-46, 0-104 (104), 51-17, 75 (74)-41, 0-84 (70), 71-64, 106 (106)-11, 110 (108)-0, 100 (100)-0
sesja II: 0-56, 74 (66)-20, 34-83, 73 (72)-30, 66-55.
D. Junhui – R. Day.
Pierwsza sesja tego spotkania odbyła się 24 kwietnia, druga zaś dzień później, w środę, 25 kwietnia.
Początek pierwszej sesji tego spotkania był wyrównanym pojedynkiem Ding Junhuia i Ryana Daya, którzy na przerwę schodzili przy remisie 2-2. Druga część tej sesji także miała wyrównany przebieg, czego odzwierciedleniem było nieznaczne prowadzenie Chińczyka na koniec tej sesji i wyniosło 5-4. W piątym framie padł najwyższy break całego spotkania autorstwa Ding Jinhuia i wyniósł 100 punktów.
Drugiego dnia tego meczu wyrównany stan utrzymywał się do wyniku 6-6. Po tym Ding „odskoczył” Walijczykowi na 2 partie, po czym nastąpił odzew Daya, który wygrywając partię zmniejszył dystans do przeciwnika doprowadzając do wyniku 8-7 dla Dinga. Kolejna partia, zwycięska dla Chińczyka i dająca mu prowadzenie 9-7 znacznie przybliżyła go do zwycięstwa w całym spotkaniu. Po tym framie nastąpił jednak niespodziewany zwrot w pojedynku tych zawodników. Ding Junhui nie wykorzystał okazji na pokonanie Ryana Daya 10-7, choć miał kilka sytuacji dających mu taką możliwość. Dużą szansę dostał też w dziewiętnastej partii, ale przy prowadzeniu 48-10 spudłował łatwą czerwoną. Ryan Day, grając pod ogromną presją, „sczyścił stół” do różowej bili i dzięki temu wygrał cały mecz 10-9.
Wyniki meczu:
sesja I: 69-39, 27-106, 79-0, 8-78 (77), 100 (100)-0, 21-76, 7-75, 46-66, 76 (53)-4
sesja II: 28-74 (70), 92-14, 20-68 (52), 126 (69)-0, 68 (56)-20, 21-64, 81 (57)-17, 22-79 (79), 30-65, 48-74 (64).
M. Allen – C. Yupeng.
Mecz ten rozegrany został w dwóch sesjach: pierwsza z nich miała miejsce 21 kwietnia, druga zaś 22 kwietnia.
Na początku spotkania lepszym zawodnikiem okazał się debiutant mistrzostw świata Cao Yupeng, który na przerwę w tej sesji schodził z przewagą nad Markiem Allenem 3-1. W drugiej części tej sesji reprezentant Irlandii Północnej zaczął odrabiać straty i całą sesję zakończył ze stratą jednego frame’a do przeciwnika. M.Allen – C. Yupeng: 4-5.
Dzień później, w drugiej sesji spotkania, reprezentant Chin od samego początku grając ofensywnie powiększał swoją przewagę nad Allenem wbijając dwa wysokie breaki: 113 i 108 punktów. Odpowiedź Allena w postaci breaka 104-punktowego zmniejszyła minimalnie stratę do przeciwnika, jednak kolejny frame okazał się ostatnią partią tego meczu. Całe spotkanie zakończyło się wygraną Cao Yupenga 10-6.
Wyniki meczu:
sesja I: 45-88 (70), 42-51, 8-81 (69), 86 (86)-0, 46-74, 76-9, 10-73 (51), 66-27, 113 (88)-12
sesja II: 15-71, 2-109 (108), 77-16, 14-91, 0-117 (113), 104 (104)-30, 55-64.
M. Stevens – M. Fu.
Pojedynek pomiędzy tymi zawodnikami rozegrany został w całości 23 kwietnia.
Pierwsza sesja spotkania pomiędzy reprezentantem Walii Matthew Stevensem a reprezentantem Hongkongu Marco Fu była zdecydowanie jednostronnym widowiskiem. Osiem pierwszych frame’ów wygrał Walijczyk wbijając pięć breaków powyżej 50 punktów. Marco Fu zdołał wygrać tylko ostatniego frame’a budując breaka w wysokości 51 punktów. Ostatecznie pierwsza sesja spotkania zakończyła się wynikiem 8-1 dla Stevensa.
Drugą sesję Marco Fu rozpoczął budując 65-punktowego breaka, i tym samym wygrywając pierwszą partię. W kolejnej partii lepszym zawodnikiem okazał się Stevens, zaś w trzecim framie tej sesji a dwunastym całego spotkania znów triumfował reprezentant Hongkongu. Czwarty frame tej sesji, wygrany przez Matthew Stevensa, okazał się ostatnią partią całego spotkania, które zakończyło się wysokim zwycięstwem Walijczyka 10-3.
Wyniki meczu:
sesja I: 67-31, 72 (67)-25, 57-36, 81 (81)-0, 77 (67)-0, 75 (66)-20, 74 (55)-41, 69-55 (55), 1-66 (51)
sesja II: 4-65 (65), 70-62, 1-81, 82-35.
M. Selby – B. Hawkins.
Pojedynek tych zawodników został rozegrany w dwóch sesjach, z których pierwsza miała miejsce 24 kwietnia, a druga 25 kwietnia.
Pierwsza część pierwszej sesji tego spotkania ułożyła się pomyślniej dla Barry’ego Hawkinsa, który do przerwy prowadził nad aktualnym liderem światowego rankingu snookerowego Markiem Selby 3-1. Po przerwie zabierając się za odrabianie strat doprowadził do remisu, jednak w kolejnych partiach lepszym okazał się Barry Hawkins, wynikiem czego ta sesja zakończyła się prowadzeniem Hawkinsa 6-3.
Następnego dnia, w drugiej sesji tego pojedynku wszystko układało się zdecydowanie po myśli Barry’ego Hawkinsa, który do zakończenia spotkania doprowadził już po czterech partiach, ostatecznie pokonując swojego bardziej utytułowanego rodaka 10-3.
Wyniki meczu:
sesja I: 17-73 (73), 74 (64)-1, 31-74 (58), 14-68 (64), 104-7, 73-54, 8-88 (63), 34-82, 38-61
sesja II: 44-71, 0-86 (56), 21-89, ??-??.
Runda 2.
J. Higgins – S. Hendry.
Spotkanie tych zawodników przy snookerowym stole podzielone było na trzy sesje, które miały miejsce 27. (sesja poranna i wieczorna) i 28 kwietnia (sesja popołudniowa).
Pojedynek między tymi zawodnikami był ich 39 spotkaniem przy snookerowym stole, jednak po raz pierwszy ci zawodnicy rozegrali pojedynek podczas snookerowych Mistrzostw Świata.
Pierwsza sesja pojedynku dwóch doświadczonych Szkotów stała na dobrym poziomie i rozpoczęła się bardzo obiecująco dla Johna Higginsa. Obrońca tytułu wyszedł na prowadzenie 2-0, jednak szybko nastąpiła odpowiedź Hendry’ego. Na przerwę zawodnicy schodzili przy remisie 2-2. Tuż po przerwie, w piątej partii meczu, John Higgins popisał się breakiem w wysokości 124 punktów, który okazał się później najwyższym breakiem w całym spotkaniu. Ostatecznie ta część pojedynku zakończyła się wynikiem 5-3 dla starszego ze Szkotów, ale obaj zawodnicy zanotowali na swoim koncie skuteczność wbić powyżej 90%.
Druga sesja, rozegrana wieczorem tego samego dnia co pierwsza z nich, przyniosła znaczną zmianę losów spotkania. Od samego początku John Higgins był nieskuteczny w wbiciach. Na regulaminową przerwę zawodnicy schodzili przy prowadzeniu Hendry’ego 8-4. Po powrocie Higginsowi nie udało się już wygrać ani jednej partii, choć był tego bliski w piętnastym framie. Ostatecznie ta sesja meczu zakończyła się prowadzeniem Stephena Hendry’ego 12-4.
Ostatnia, trzecia sesja tego pojedynku trwała zaledwie jeden frame. Mimo że pierwszy wbijanie rozpoczął John Higgins, to break Hendry’ego w wysokości 64 punktów zakończył całe spotkanie. Ostatecznie siedmiokrotny Mistrz Świata, Stephen Hendry, pokonał swojego młodszego rodaka 13-4.
Wyniki meczu:
sesja I: 86-16, 86 (52)-12, 0-101 (81), 31-102 (69), 124 (124)-9, 5-93 (93), 0-123 (123), 7-67 (67)
sesja II: 64-76, 16-65 (51), 57-54, 0-99, 48-62, 8-58, 55-72 (66), 1-83 (83)
sesja III: 27-64 (64).
J. Perry – S. Maguire.
Pojedynek tych zawodników rozegrany został w trzech sesjach: 26. (sesja wieczorna), 27. (sesja popołudniowa), oraz 28. (sesja poranna) kwietnia.
Pierwsza sesja rozpoczęła się od 115-punktowego breaka Joe Perry’ego, jednak odpowiedź Magiure'a w postaci dwóch breaków po 101 punktów była szybka. W czwartym framie też lepszym był Szkot. Wynik do przerwy: 3-1 dla Stephena Maguire’a. Po przerwie Szkot uciekał, a gonił Anglik, w wyniku czego ta część sesji zakończyła się remisem co w całkowitym rezultacie dało 5-3 dla Maguire’a.
Początek drugiej sesji meczu należał do Szkota, który wygrał dwie pierwsze partie. Perry starał się gonić rywala i w głównej mierze dzięki błędom Maguire’a zdołał wygrać kolejną partię. Na regulaminową przerwę zawodnicy schodzili przy prowadzeniu Stephena 8-4, bowiem wbijając 84 punkty w podejściu Maguire zdołał wygrać dwunasty frame. Po przerwie obraz gry nie uległ większej zmianie. Maguire kontrolował przebieg spotkania i wykorzystując błędu Perry’ego podwyższył prowadzenie w całym meczu na 10-4. W ostatnich dwóch partiach obaj zawodnicy podzielili się punktami, a ostatecznie druga sesja tego pojedynku zakończyła się wynikiem 11-5 dla Stephena Maguire’a.
Trzecia sesja nie rozpoczęła się dla Stephena Maguire’a najlepiej. Popełniał on proste błędy i szybko przegrał dwie pierwsze partie, przez co jego prowadzenie zmalało do czterech frame’ów. Szkot jednak rozpoczął atak. Po wygraniu dziewiętnastej partii i wyjściu na prowadzenie 12-7, w kolejnej partii Maguire był bliski wbicia nawet brejka stupunktowego, jednak pogubił się w kulminacyjnym jego punkcie i skończyło się na 79 punktach w jednym podejściu. Ostatecznie całe spotkanie zakończyło się zwycięstwem Stephena Magure'a 13-7.
Wyniki meczu:
sesja I: 116 (115)-0, 15-109 (101), 13-101 (101), 23-78 (52), 0 -104 (65), 68 (68)-27, 30-88 (88), 82 (82)-4
sesja II: 23-81, 57 (57)-67, 57-17, 0-95 (91), 52 (52)-80 (80), 29-82, 117 (103)-8, 31-86 (75)
sesja III: 67-21, 76-4, 32-65, 0-79 (79).
J. Jones – A. Higginson.
Pierwsza i druga sesja tego spotkania odbyła się 29 kwietnia (sesja popołudniowa i wieczorna), zaś trzecia dzień później, 30 kwietnia (sesja wieczorna).
Pierwsza sesja tego pojedynku była nerwowa, zawodnicy bowiem przeplatali bardzo dobre zagrania, pudłami na dość prostych bilach. Dlatego też na regulaminową przerwę schodzili przy wyniku 2-2. Po przerwie obraz gry nie uległ znacznej zmianie, jednak Higginson znacznie bardziej przyłożył się do poszczególnych zagrań wygrywając dwa kolejne frejmy i doprowadzając tym samym do stanu 4-2. Ostatnie dwa framy na swoją korzyść rozstrzygnąć Walijczyk i sesja ta zakończyła się remisem 4-4.
Początek drugiej sesji tego meczu dobrze rozpoczął się dla Jamiego Jonesa, który wygrywając trzy kolejne frame’y prowadził do przerwy 7-5. Partie po przerwie rozgrywane były również "pod dyktando" Walijczyka, który na koniec tej sesji wypracował sobie bezpieczną przewagę 10-6.
W trzeciej, ostatniej sesji spotkania doszło do niemałej niespodzianki. Od początku do odrabiania strat zabrał się Andrew Higginson, któremu dzięki wygraniu czterech kolejnych partii udało się doprowadzić do remisu 10-10. Po regulaminowej przerwie Walijczyk wygrał dwudziestą pierwszą partię powracając na prowadzenie 11-10, a w kolejnym framie zbudował breaka w wysokości 135 punktów, powiększając prowadzenie do dwóch partii. Kolejną partię również wygrał Jamie Jones ostatecznie pokonując Anglika Andrew Higginsona 13-10.
Wyniki meczu:
sesja I: 83-21, 63-33, 41-78, 0-65, 25-69 (54), 44-76, 63-62, 100 (72)-24
sesja II: 95 (95)-0, 70 (55)-49, 68 (65)-35, 1-89 (89), 101 (101)-26, 71 (51)-47, 36-90 (82), 64-57
sesja III: 19-61 (54), 8-64, 21-65 (53), 26-70, 89 (50)-1, 135 (135)-0, ??-??.
A. Carter – J. Trump.
Pojedynek tych dwóch zawodników rozegrany został w trzech sesjach: 28. (sesja wieczorna), 29. (sesja popołudniowa), oraz 30. (sesja popołudniowa) kwietnia.
Początek pierwszej sesji należał do Allistera Cartera, który wygrał dwa pierwsze framy. Natomiast po przełamaniu w trzeciej partii Trump wyrównał ten wynik i zawodnicy do regulaminowej przerwy mieli remis 2-2. Po przerwie na prowadzenie wysunął się Judd Trump, by potem przegrać w dwóch następnych partiach. Ostatnia partia sesji dobrze zaczęła się dla Cartera, ale później do głosu doszedł wicemistrz świata, który zachwycał publiczność świetnymi zagraniami, a także wyjściami na kolejne bile, ale pudło na różowej przekreśliło jego szanse na zremisowanie i ostatecznie Allister Carter prowadził po pierwszej sesji 5-3.
Od początku drugiej sesji tego spotkania swoją pogoń za Carterem rozpoczął Judd Trump, który rozpoczął od 120-punktowego breaka. Kolejna partia także należała do niego, dzięki czemu Trump doprowadził do wyrównania wyniku. Odpowiedź Cartera była natychmiastowa – 113 punktów w trzeciej partii tej sesji spowodowało wyjście Cartera na prowadzenie. Przed regulaminową przerwą młodszy z Anglików wyrównał wynik, w wyniku czego na przerwę schodzili przy remisie 6-6. Po powrocie do stołu Trump wygrał dwie partie wypracowując dwuframe’ową przewagę nad rywalem. Następnie partię znowu zdobył Carter zmniejszając przewagę Trumpa, jednak ten na koniec drugiej sesji zdobył frame’a ostatecznie kończąc tę sesję meczu wynikiem 9-7 dla Judda Trumpa.
Trzecia sesja rozpoczęła się zwycięstwem w pierwszej partii Judda Trumpa, który powiększył swoją przewagę do trzech partii. Odpowiedź Allistera Cartera nastąpiła już w kolejnym framie – Carter budując breaka w wysokości 70 punktów zmniejszył swoją stratę do Trumpa ustalając wynik na 10-8. Dziewiętnasty frame tego spotkania mógł się okazać najbardziej emocjonującym w całym spotkaniu – najpierw Carter pomylił się na długiej czerwonej, dzięki czemu łatwy start miał Judd Trump. Młodszy z Anglików rozpoczął atak na breaka maksymalnego, jednak przy 96 punktach nie zdołał dotrzeć na jedną z trzech czerwonych pozostających na stole. Kolejna partia zwycięska dla Cartera dała remis 2-2 w "mini-sesji", a wynik spotkania wynosił 11-9. Po przerwie partię wygrał Judd Trump, który przy stanie 12-9 potrzebował zaledwie jednego frame’a do awansu do kolejnej rundy mistrzostw. Do gry jednak powrócił Allister Carter, który rozpoczął atak na przeciwnika. Kolejne partie były pokazem gry taktycznej, której efektem było zwycięstwo w kolejnych czterech frame’ach. W efekcie tego całe spotkanie zakończyło się zwycięstwem Allistera Cartera dopiero w ostatniej partii meczu 13-12.
Wyniki meczu:
sesja I:63-10, 75-47, 0-74, 0-71 (70), 0-96 (62), 72-34, 93-0, 60-44
sesja II: 0-129 (120), 46-54, 132 (113)-0, 36-69, 17-99 (60), 0-79 (79),64 (54)-37, 38-75
sesja III: ??-??, 101 (70)-34, 0-96 (96), 94 (94)-1, ??-??, ??-??, ??-??, 85 (81)-7, 81 (53)-8.
M. Williams – R. O’Sullivan.
Pojedynek tych dwóch zawodników rozegrany został w trzech sesjach: 28. (sesja wieczorna), 29. (sesja popołudniowa), oraz 30. (sesja popołudniowa) kwietnia.
Pierwsza sesja rozpoczęła się od bardzo zaciętego pojedynku tych zawodników w wyniku czego na przerwę schodzili oni przy remisie 2-2. Po powrocie do stołu, w piątej partii wbijanie znów rozpoczął Ronnie O’Sullivan, jednak zatrzymał się na 37 punktach na liczniku. Swoją szansę otrzymał Walijczyk, jednak spudłował rozbicie z bili czarnej i również odszedł od stołu przy 37 punktach. Williams bardzo szybko otrzymał kolejną szansę wbijania i uzyskał przewagę, przy której O’Sullivan potrzebował już snookera. Ydołał go postawić, jednak pudło Walijczyka nic nie zmieniło – nie wystawił gry, a sam wbił bilę brązową dokładając po chwili bilę niebieską, którą trafił dublem. Objął tym samym prowadzenie 3-2. Kolejne partie jednak wygrane przez Ronnie’ego O’Sullivana spowodowały wyjście Anglika na prowadzenie na zakończenie tej sesji 5-3
Druga sesja tego spotkania rozpoczęła się dobrze dla Anglika, który zdobył cztery pierwsze partie i wysunął się na sześcioframe’owe prowadzenie. Przy takim układzie Mark Williams znalazł się w trudniej sytuacji. Po regulaminowej przerwie przy stole nadal dominował Ronnie O’Sullivan, który w trakcie trwania tej dobrej passy wbił także brake'a o wartości 128 punktów. Markowi Williamsowi udało się zdobyć jeszcze dwa frame’y w ostatnich dwóch partiach meczu. Ostatecznie ta sesja zakończyła się prowadzeniem trzykrotnego Mistrza Świata 11-5.
Trzecia sesja tego spotkania trwała zaledwie trzy partie. W pierwszym framie triumfował O’Sullivan, w drugim Williams a w trzecim ponownie O’Sullivan, który zwyciężył w całym spotkaniu pokonując Marka Williamsa 13-6.
Wyniki meczu:
sesja I: 72-48, 9-116 (57, 53), 4-95 (95), 64 (64)-56 (56), 82-55, 28-66, 0-86, 45-68
sesja II: 26-107 (107), 16-78 (74), 37-83, 27-68 (68), 0-132 (128), 0-93, 86 (86)-2, 65-55
sesja III: 5-67 (66), 72-28, 36-105 (65).

</doc>
<doc id="2625224" url="https://pl.wikipedia.org/wiki?curid=2625224" title="Agender">
Agender



</doc>
<doc id="2625231" url="https://pl.wikipedia.org/wiki?curid=2625231" title="Chłodniki rusztowe">
Chłodniki rusztowe

Chłodniki rusztowe – element linii technologicznej pieca cementowego służący do schładzania klinkieru pod koniec procesu jego wytwarzania. Alternatywa dla chłodników planetarnych. Stosowane zarówno w przemyśle mineralnym, jak i ceramicznym do intensywnego schładzania na ruszcie chłodzącym materiału wypalonego bezpośrednio przedtem w piecu. Najczęściej składają się z wielu naprzemiennie stałych i ruchomych nośników płyt rusztowych, opływanych z dołu do góry przez gaz chłodzący (najczęściej powietrze).
Chłodniki rusztowe produkcji różnych firm różnią się między sobą dość znacznie. Wyróżnia się następujące odmiany konstrukcyjne:

</doc>
<doc id="2625232" url="https://pl.wikipedia.org/wiki?curid=2625232" title="1 − 1 + 1 − 1 + …">
1 − 1 + 1 − 1 + …



</doc>
<doc id="2625233" url="https://pl.wikipedia.org/wiki?curid=2625233" title="Albert Cäsar Kalkowski">
Albert Cäsar Kalkowski

Albert Cäsar Kalkowski (ur. 12 stycznia 1856 w Złotorii – zm. 12 stycznia 1921) – burmistrz Poznania (1885), członek rady krajowej (Landesrat).
Mieszkał przy Louisenstrasse 16 (ul. Skarbowa, obecnie ul. Taczaka i Taylora) w Poznaniu.
Od 1885 żonaty z Caroline Susanne Marthą Weicher z którą miał synów: Otto Conrada Kalkowskiego (ur. 4 czerwca 1887 w Poznaniu) i Heinricha Waltera Kalkowskiego (ur. 16 sierpnia 1890 w Poznaniu).
W 1885 pełnił funkcję II burmistrza Poznania.
W 1889 był przewodniczącym Verein für Ferienkolonien (Stowarzyszenie Kolonii Letnich, założone w 1881 w Poznaniu).

</doc>
<doc id="2625234" url="https://pl.wikipedia.org/wiki?curid=2625234" title="Mistrzostwa Europy w Piłce Ręcznej Kobiet 2012 (eliminacje)">
Mistrzostwa Europy w Piłce Ręcznej Kobiet 2012 (eliminacje)

Kwalifikacje do Mistrzostw Europy w Piłce Ręcznej Kobiet 2012 miały na celu wyłonienie żeńskich reprezentacji narodowych w piłce ręcznej, które wystąpiły w finałach tego turnieju.
Informacje ogólne.
Turniej finałowy organizowanych przez EHF mistrzostw Europy odbył się w Serbii w grudniu 2012 roku i wzięło w nim udział szesnaście drużyn. Zgłoszenia chętnych do udziału zespołów EHF przyjmował od 17 lutego do 17 marca 2011. Zgłosiły się trzydzieści dwie narodowe reprezentacje, z których automatycznie do mistrzostw zakwalifikowała się Norwegia jako mistrz Europy z 2010 i Holandia jako organizator imprezy. O pozostałych czternaście miejsc rywalizowało zatem w kwalifikacjach trzydzieści drużyn.
Po wycofaniu się Holandii z organizacji mistrzostw, gwarantowane miejsce w turnieju głównym przypadające gospodarzowi otrzymała Serbia, która uzyskała również awans w eliminacjach. Zwolnione tym samym miejsce decyzją EHF zostało przyznane najlepszej drużynie spośród tych, które zajęły w swoich grupach trzecie miejsca. Najlepszy bilans w meczach z dwiema czołowymi drużynami posiadała Islandia, która tym samym uzupełniła stawkę rywalizujących w mistrzostwach Europy drużyn.
Faza 1.
Cztery najniżej sklasyfikowane zespoły spotkały się w fazie preeliminacyjnej w walce o dwa miejsca premiowane awansem do głównego turnieju eliminacyjnego. Początkowo planowano turniej z udziałem wszystkich czterech drużyn, jednak ostatecznie skojarzono z nich dwie pary, które rywalizowały ze sobą w formie rozegranych w dniach 3-4 czerwca 2011 roku dwumeczów.
W dwumeczach zwyciężyły reprezentacje Grecji i Wielkiej Brytanii awansując do drugiej fazy turnieju eliminacyjnego, będąc przydzielone odpowiednio do grup 2 i 3.
Faza 2.
W drugiej fazie odbywał się właściwy turniej eliminacyjny z udziałem 28 reprezentacji podzielonych na siedem grup po cztery zespoły. Zwycięzcy grup oraz drużyny z drugiego miejsca uzyskały awans do turnieju finałowego Mistrzostw Europy. Mecze odbywały się w sześciu terminach:
Losowanie grup odbyło się w holenderskim Leek 27 kwietnia 2011 roku. Przed losowaniem drużyny zostały podzielone na cztery koszyki według rankingu EHF obejmującego wyniki turniejów z trzech poprzednich lat – ME 2008, MŚ 2009 i ME 2010.
W wyniku losowania wyłonionych zostało siedem grup.

</doc>
<doc id="2625236" url="https://pl.wikipedia.org/wiki?curid=2625236" title="Dobór wygodny">
Dobór wygodny

Dobór wygodny (ang. "convenience sampling") – nielosowa metoda doboru próby polegająca na wyborze uczestników ze względu na ich dogodną dostępność i bliskość. Próba otrzymana tą metodą nazywana jest wygodną lub uznaniową.
Wielu badaczy preferuje tę metodę, ponieważ jest szybka, tania i łatwa.
Wadą tej metody jest to, że prowadzi do obciążenia próby, a to oznacza, że próba nie będzie reprezentatywna dla całej populacji. Wskutek obciążenia próby może powstać błąd systematyczny, co skutkuje zaburzeniem wyników badania. A nie jest rzadkością, że wyniki uzyskane na próbie uznaniowej różnią się do wyników uzyskanych na całej populacji. Kolejną wadą tej metody jest ograniczona możliwość generalizacji i wyciągania wniosków na temat ogółu populacji. Ponieważ próba nie jest reprezentatywna, trafność zewnętrzna jest niska.

</doc>
<doc id="2625237" url="https://pl.wikipedia.org/wiki?curid=2625237" title="Gunnar Svedberg">
Gunnar Svedberg

Gunnar Svedberg (ur. 12 sierpnia 1947 w Annefors) – szwedzki chemik, rektor Uniwersytetu w Göteborgu.
Svedberg studiował na Royal Institute of Technology (KTH) w Sztokholmie. W 1975 roku został doktorem chemii inżynieryjnej. W 1989 roku został profesorem na KTH. Był rektorem Mid Sweden University College w latach 1999–2003 i Uniwersytetu w Göteborgu w latach 2003–2006. Prezydent Innventia do przejścia na emeryturę w 2011 roku.
Svedberg jest członkiem Royal Swedish Academy of Engineering Sciences od 1992 roku.

</doc>
<doc id="2625238" url="https://pl.wikipedia.org/wiki?curid=2625238" title="Piotr Malinowski">
Piotr Malinowski



</doc>
<doc id="2625241" url="https://pl.wikipedia.org/wiki?curid=2625241" title="Discovery Tour 1984">
Discovery Tour 1984

Discovery Tour 1984 – szósta trasa koncertowa Mike’a Oldfielda; w jej trakcie odbyły się pięćdziesiąt trzy koncerty.

</doc>
<doc id="2625245" url="https://pl.wikipedia.org/wiki?curid=2625245" title="Bożył Kolew">
Bożył Kolew



</doc>
<doc id="2625250" url="https://pl.wikipedia.org/wiki?curid=2625250" title="Sokoł (opera)">
Sokoł (opera)

Sokoł (, ) – opera Dmitrija Bortnianskiego w trzech aktach z 1786 roku. Libretto napisał w języku francuskim. Premiera opery odbyła się w pałacu carskim w Gatczynie 11 października 1786. 
Prawie dwieście lat po premierze opera została wystawiona w języku rosyjskim (tłumaczenie Rozanowa) w Moskwie. Na Ukrainie po raz pierwszy wykonana w Kijowie 15 października 1995 (w tłumaczeniu na ukraiński ). 

</doc>
<doc id="2625254" url="https://pl.wikipedia.org/wiki?curid=2625254" title="Bożydar Grigorow">
Bożydar Grigorow



</doc>
<doc id="2625257" url="https://pl.wikipedia.org/wiki?curid=2625257" title="Fernanda Venturini">
Fernanda Venturini

Fernanda Porto Venturini (ur. 24 października 1970 w Ribeirão Preto) – brazylijska siatkarka, reprezentantka kraju, rozgrywająca. W 1996 r. w Atlancie zdobyła brązowy medal olimpijski.
Obecnie występuje w Rio de Janeiro Volei Clube.
Od 1999 r. jest żoną Bernardo Rezende, brazylijskiego trenera siatkarskiego. Para ma dwie córki: Julia (2002) i Vitória (2009).

</doc>
<doc id="2625258" url="https://pl.wikipedia.org/wiki?curid=2625258" title="Tubular Bells II 20th Anniversary Tour">
Tubular Bells II 20th Anniversary Tour

Tubular Bells II 20th Anniversary Tour – siódma trasa koncertowa Mike’a Oldfielda; w jej trakcie odbyło się dwadzieścia sześć koncertów.

</doc>
<doc id="2625259" url="https://pl.wikipedia.org/wiki?curid=2625259" title="Kirył Iwkow">
Kirył Iwkow



</doc>
<doc id="2625262" url="https://pl.wikipedia.org/wiki?curid=2625262" title="Kirył Milanow">
Kirył Milanow



</doc>
<doc id="2625266" url="https://pl.wikipedia.org/wiki?curid=2625266" title="Jarosław Herse">
Jarosław Herse

Jarosław Herse (ur. 25 sierpnia 1837 w Gnuszynie, zm. 25 stycznia 1909 w ) – adwokat, burmistrz Poznania.
Życiorys.
Żonaty z Anną Seidemann od 1867, miał 6 dzieci. Jego brat, Bogusław Herse, był warszawskim przedsiębiorcą; prowadził sklep koronek i tkanin, który po śmierci Bogusława prowadził z sukcesem przez 35 lat ich brat i współzałożyciel Adam Herse, rozwijając firmę w ekskluzywny Dom Mody Bogusław Herse. Po śmierci Adama, kierownictwo objął Bogusław Władysław Herse.
W 1879 Jarosław Herse przyczynił się do ustawienia w Poznaniu Złotego Krzyża. W 1884 pełnił funkcję burmistrza Poznania. Wilhelm II dwukrotnie odmówił zatwierdzenia go na stanowisko nadburmistrza Poznania.
Opracował "Niemiecko-polski słownik do użytku w sprawach prawniczych i administracyjnych", wydany w 1905 w Poznaniu.

</doc>
<doc id="2625267" url="https://pl.wikipedia.org/wiki?curid=2625267" title="Borys Gaganełow">
Borys Gaganełow



</doc>
<doc id="2625268" url="https://pl.wikipedia.org/wiki?curid=2625268" title="Kruczek (uroczysko)">
Kruczek (uroczysko)

Kruczek – leśne uroczysko z kapliczką św. Antoniego znajdujące się w Lasach janowskich. 
Miejsce to ma religijno-patriotyczny charakter i stanowi jedno z lokalnych miejsc pamięci narodowej.
Znajduje się tutaj między innymi drewniana kapliczka z około 1945 roku z obrazem św. Antoniego i gipsową figurką tego świętego. Obok kapliczki znajduje się ołtarz polowy, ambona i ławki, a także droga krzyżowa. Rzeźbione staje drogi krzyżowej nawiązują do martyrologii narodu polskiego w okresie II wojny światowej. 
Kilkaset metrów przed Kruczkiem na drzewach znajduje się kilkadziesiąt małych drewnianych kapliczek z nazwami najważniejszych bitew z okresu II wojny światowej.
Według legendy w Kruczku odpoczywał św. Antoni w drodze między Leżajskiem a Radecznicą. Spod kamienia, na którym odpoczywał wytrysnęło źródełko. Pochodzącej z niego wodzie przypisuje się lecznicze właściwości, ma ona przyśpieszać gojenie ran.

</doc>
<doc id="2625270" url="https://pl.wikipedia.org/wiki?curid=2625270" title="Kirił Milanow">
Kirił Milanow



</doc>
<doc id="2625274" url="https://pl.wikipedia.org/wiki?curid=2625274" title="Okaleczony bóg">
Okaleczony bóg

Okaleczony bóg (ang. "The Crippled God") – dziesiąty i ostatni tom "Malazańskiej Księgi Poległych" Stevena Eriksona.
Powieść opublikowano po raz pierwszy w 2011 roku w Wielkiej Brytanii. W Polsce pojawiła się w roku 2012 wydana nakładem wydawnictwa Mag w tłumaczeniu Michała Jakuszewskiego. Ze względu na znaczny rozmiar w polskim wydaniu została podzielona na dwie części:

</doc>
<doc id="2625277" url="https://pl.wikipedia.org/wiki?curid=2625277" title="Patric Hörnqvist">
Patric Hörnqvist

Patric Hörnqvist (ur. 1 stycznia 1987 w Sollentunie) – szwedzki hokeista, reprezentant Szwecji, olimpijczyk.
Kariera klubowa.
Wychowanek Gillbo IF. Karierę zaczynał w szwedzkiej drużynie Djurgårdens IF. W 2005 roku został draftowany do klubu Nashville Predators. W drużynie tej występuje od sezonu 2008-09, dwukrotnie zostając najlepszym strzelcem drużyny (w sezonach 2009-10 i 2011-12).
Od października do listopada 2012 roku na okres lokautu w sezonie NHL (2012/2013) związany kontraktem ze szwajcarskim klubem HC Red Ice, występującym w drugiej lidze National League B. Następnie w grudniu 2012 roku na tej samej zasadzie zawodnik macierzystego Djurgårdens IF, pod koniec 2012 roku wystąpił w barwach klubu Fribourg-Gottéron tylko w turnieju Puchar Spenglera 2012. 30 kwietnia 2013 przedłużył kontrakt z Nashville Predators o pięć lat. Od czerwca 2014 zawodnik Pittsburgh Penguins (wraz z nim inny gracz Nashville, Nick Spaling, a w drugim kierunku podążył James Neal). W lutym 2018 przedłużył kontrakt o pięć lat. We wrześniu 2020 ogłoszono jego transfer do Florida Panthers.
Kariera reprezentacyjna.
W 2007 roku wystąpił w mistrzostwach świata juniorów, zajmując czwarte miejsce. W tym samym roku wziął udział w mistrzostwach świata seniorskich reprezentacji, zajmując również czwarte miejsce. Nie inaczej było w 2008 roku. Reprezentacja Szwecji wraz z nim w składzie zajęła ponownie czwartą lokatę. W 2010 wystąpił na Igrzyskach Olimpijskich w Vancouver. W czterech rozegranych meczach zdobył jedną bramkę. Uczestniczył w turniejach mistrzostw świata w 2007, 2008, 2012, 2018, 2019, zimowych igrzyskach olimpijskich 2010, Pucharu Świata 2016.

</doc>
<doc id="2625286" url="https://pl.wikipedia.org/wiki?curid=2625286" title="Gerard Larrousse">
Gerard Larrousse



</doc>
<doc id="2625289" url="https://pl.wikipedia.org/wiki?curid=2625289" title="Wysoki Kościół">
Wysoki Kościół

Wysoki Kościół (niem. "Hochkirch") – wieś w Polsce położona w województwie dolnośląskim, w powiecie trzebnickim, w gminie Wisznia Mała.
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczył 160 mieszkańców.
Historia.
Wieś wzmiankowana w 1296 r.; nazwę swą wywodzi od świątyni zbudowanej na wysokim wzgórzu. Po tym drewnianym kościele nie zachowały się dziś żadne ślady. Od roku 1540, kiedy książęta oleśniccy przyjęli luteranizm, znajdował się tu zbór protestancki. W roku 1698 została tu zbudowana wieża z muru pruskiego, 16 lat później postawiono przy niej nowy kościół. Pod koniec XVIII wieku wieżę odnowiono, zaopatrując ją w cebulowaty hełm i fundując (w roku 1794) nowy dzwon.
Wiosną 1945 r., podczas oblężenia "Festung Breslau", w Wysokim Kościele i na sąsiednich wzgórzach zwanych Kocimi Górami Armia Czerwona ustawiła stanowiska dalekosiężnej artylerii, z których ostrzeliwany był Wrocław.
Zabytki.
Do wojewódzkiego rejestru zabytków wpisany jest:

</doc>
<doc id="2625291" url="https://pl.wikipedia.org/wiki?curid=2625291" title="Agnieszka wrocławska">
Agnieszka wrocławska



</doc>
<doc id="2625292" url="https://pl.wikipedia.org/wiki?curid=2625292" title="Eder Sanchez">
Eder Sanchez



</doc>
<doc id="2625293" url="https://pl.wikipedia.org/wiki?curid=2625293" title="Grande Prémio Internacional de Rio Maior em Marcha Atlética 2012">
Grande Prémio Internacional de Rio Maior em Marcha Atlética 2012

Grande Prémio Internacional de Rio Maior em Marcha Atlética 2012 – zawody lekkoatletyczne w chodzie sportowym, które odbyły się 14 kwietnia w Rio Maior w Portugalii. Impreza była kolejną w cyklu IAAF Race Walking Challenge w sezonie 2012. 
Rekordy.
Podczas mityngu ustanowiono 2 krajowe rekordy w kategorii seniorów:

</doc>
<doc id="2625297" url="https://pl.wikipedia.org/wiki?curid=2625297" title="Skrzynka świętego Mikołaja">
Skrzynka świętego Mikołaja

Skrzynka świętego Mikołaja – jeden z funduszy dobroczynnych działających od 1588 roku przy krakowskim kościele św. Barbary w ramach Arcybractwa Miłosierdzia. Celem skrzynki świętego Mikołaja było udzielanie pomocy w formie posagu ubogim pannom wychodzącym za mąż bądź wstępującym do klasztoru. Podstawą jej funkcjonowania były zapisy testamentowe konkretnych kwot oraz części dochodów z dóbr i nieruchomości. Skrzynka znajdowała się w domu Arcybractwa Miłosierdzia przy ulicy Siennej 5, a klucze do niej przechowywał starszy bractwa. Ordynacja głosiła, że spotkania w celu rozpatrywania spraw winny odbywać się w miarę potrzeb, „wszakże osobliwie raz na rok, na dzień św. Mikołaja”.
Twórcy i dalsze losy funduszu.
Powstanie skrzynki jest kojarzone przede wszystkim z osobą twórcy Arcybractwa Miłosierdzia, księdzem Piotrem Skargą, ale za jej bezpośredniego inicjatora można uznać jezuitę Marcina Łaszcza. Wśród pomysłodawców wymieniany jest także złotnik krakowski Grzegorz Przybyło, który w 1546 roku zapisał swojemu cechowi dom przy ulicy Brackiej i zobowiązał starszych cechu do przeznaczania nadwyżki czynszu na posagi dla biednych i uczciwych dziewcząt. Sam ksiądz Skarga jako fundatora pierwszych zapisów wymieniał wojewodę krakowskiego Mikołaja Zebrzydowskiego, który ufundował skrzynkę na cześć swego patrona. Skrzynka funkcjonowała jeszcze w okresie międzywojennym. Zlikwidowano ją po II wojnie światowej, wraz z Arcybractwem Miłosierdzia, w 1960 roku decyzją Rady Narodowej Miasta Krakowa. Nieważność tej decyzji stwierdzono dopiero w 1989 roku.
Dzień świętego Mikołaja.
Działalność Skrzynki świętego Mikołaja mogła przyczynić się do rozpowszechnienia w Polsce tradycji dawania prezentów 6 grudnia w dniu świętego Mikołaja. Posagi wypłacano właśnie tego dnia, choć w czasach, gdy fundusz był najbardziej zasobny, ceremonia wręczania posagów odbywała się nawet kilka razy w ciągu roku.
Opisy działalności Skrzynki świętego Mikołaja.
Samą skrzynkę opisywano jako:
Ksiądz Piotr Skarga uzasadniał powstanie skrzynki świętego Mikołaja argumentując, że:

</doc>
<doc id="2625300" url="https://pl.wikipedia.org/wiki?curid=2625300" title="Medal Rannych">
Medal Rannych

Medal Rannych (niem. "Verwundetenmedaille", węg. "Sebesültek Érme") – odznaczenie wojskowe nadawane przez Austro-Węgry w latach 1917-1918 i przez Republikę Austrii od 1975.
Czasy cesarstwa.
Medal został po raz pierwszy ustanowiony przez cesarza Karola I 12 sierpnia 1917 roku. Nadawane żołnierzom austro-węgierskim, bez względu na stopień i rodzaj broni, oraz osobom cywilnym współpracującym z siłami zbrojnymi, za rany odniesione w wyniku działań wojennych, a także osobom, które zostały inwalidami na skutek takich działań.
Wykonany z cynku medal miał średnicę 38 mm. "Awers:" wizerunek zwróconej w prawo głowy cesarza Karola bez korony, z łac. napisem „CAROLVS” powyżej oraz dwiema gałązkami laurowymi poniżej. "Rewers:" łac. napis „LAESO MILITI” ("rannemu żołnierzowi") w dwóch rzędach oraz rok „MCMXVIII” zapisany cyframi rzymskimi poniżej. "Wstążka:" złożona w trójkąt, szara (popielata) z czerwonymi paskami wzdłuż brzegów, oraz z jednym do pięciu czerwonymi paskami pośrodku, oblamowanymi czarnymi prążkami za każdą odniesioną ranę. Wstążka medalu dla inwalidów nie posiada środkowych pasków.
Czasy republiki.
Z powodu wzmożonej aktywności Austriaków w misjach ONZ i dużej ilości rannych, medal ustanowiony został po raz drugi, w historycznym nawiązaniu do cesarskiego poprzednika, ustawą federalną z 11 czerwca 1975, jako dwuklasowe odznaczenie dla członków austriackich sił zbrojnych i służb porządkowych. Jego wygląd i sposób noszenia dla sił zbrojnych został ustalony rozporządzeniem ministra obrony narodowej 11 lipca 1975, a dla służb porządkowych rozporządzeniem ministra spraw wewnętrznych 21 października 1975. Odznaczenie I klasy przysługuje za ciężkie rany powodujące trwałe uszkodzenia (inwalidztwo), a odznaczenie II klasy za wszelkie pozostałe rany. 
Wykonywany jest z pozłacanego brązu w I klasie i posrebrzanego brązu w II klasie. Okrągły medal ma średnicę 40 mm. W wersji dla żołnierzy awersie znajduje się napis w trzech rzędach „DEM VERWUNDETEN SOLDATEN” ("rannym żołnierzom"), pod którym umieszczono symbol austriackich sił zbrojnych – trójkąt wpisany w okrąg i dwie gałęzie z liśćmi laurowymi. W wersji dla sił porządkowych napis „IM DIENST VERLETZT” ("raniony na służbie") umieszczono wzdłuż dolnej krawędzi medalu, a w jego centrum umieszczono dwie gałęzie z liśćmi laurowymi. Na rewersie znajduje się austriacki orzeł z godła państwowego. Medal wieszany jest na złożonej w trójkąt, ciemnozielonej wstążce o szerokości 45 mm, z dwoma czerwonymi paskami wzdłuż brzegów o szerokości 5 mm. W przypadku powtórnego nadania medalu w tej samej klasie, liczbę nadanych medali oznacza liczba wąskich (2 mm), czerwonych pasków na wzdłuż środka wstążki. Pięć pasków (maksymalna liczba) oznacza nadanie medalu więcej niż cztery razy.
Odznaczenie to nosi się po Medalu Uznania Wojskowego, a przed Medalem Misji Austriackich Sił Zbrojnych za wojskową obronę narodową.

</doc>
<doc id="2625301" url="https://pl.wikipedia.org/wiki?curid=2625301" title="Gülnar (miasto)">
Gülnar (miasto)

Gülnar − miasto w Turcji, w prowincji Mersin. Według danych na rok 2008 w mieście zamieszkiwało 8 826 osób.

</doc>
<doc id="2625302" url="https://pl.wikipedia.org/wiki?curid=2625302" title="Charles Grandison Finney">
Charles Grandison Finney

Charles Grandison Finney (ur. 29 sierpnia 1792 w Warren, zm. 16 sierpnia 1875 w Oberlin) – amerykański kaznodzieja i lider Drugiego wielkiego przebudzenia. Kluczowa postać ewangelikalizmu. Przedstawiciel ruchu uświęceniowego zwracającego uwagę na konieczność osobistego nawrócenia i pobożnego życia. Chociaż z wyznania był prezbiterianinem, to jednak nie zgadzał się z doktryną starej szkoły kalwińskiej teologii i uważał ją za "niebiblijną". Był zwolennikiem chrześcijańskiego perfekcjonizmu, pionierem reform społecznych na rzecz kobiet i czarnoskórej ludności. Był także religijnym pisarzem i prezesem w Oberlin College.
Za młodu był wolnomularzem. Porzucił masonerię po nawróceniu na chrześcijaństwo i uznał ją za antytezę chrześcijaństwa.
Życiorys.
Urodził się w mieście Warren w stanie Connecticut jako najmłodsze z siedmiorga dzieci prostych rolników. Nigdy nie uczęszczał do college'u, ale jego wysoka postura, przenikliwe oczy, muzyczne umiejętności i zdolności przywódcze zyskiwały mu uznanie wśród ludzi. Studiował i praktykował zawód prawnika, ale po dramatycznym doświadczeniu nawrócenia i przeżyciu chrztu w Duchu Świętym w Adams, w Nowym Jorku, zrezygnował z planu zostania prawnikiem aby głosić ewangelię. W wieku 29 lat studiował u George'a Washingtona Gale, aby stać się wyświęconym duchownym Kościoła Prezbiteriańskiego, choć już wtedy miał wiele wątpliwości na temat fundamentalnych doktryn nauczanych w tym Kościele.
W 1832 roku przeniósł się do Nowego Jorku, gdzie służył w Chatham Street Chapel, a później założył i głosił w Broadway Tabernakulum Broadway Tabernacle. W 1851–1866 był rektorem Oberlin College w Oberlin w Ohio, na którym w 1835 założył i prowadził wydział teologiczny.
W swoim życiu dwukrotnie owdowiał i trzykrotnie się żenił. Pierwszą żoną byłą Lydia Root Andrews (1804–1847), którą poślubił w 1824 r. W 1848 poślubił Elizabeth Ford Atkinson (1799–1863). W 1865 poślubił Rebecce Allen Rayl (1824–1907). Wszystkie trzy żony wspierały go w pracy ewangelizacyjnej, towarzysząc mu w podróżach. Miał sześcioro dzieci, których matką była jego pierwsza żona.

</doc>
<doc id="2625303" url="https://pl.wikipedia.org/wiki?curid=2625303" title="EPNT">
EPNT



</doc>
<doc id="2625304" url="https://pl.wikipedia.org/wiki?curid=2625304" title="Charles Finney">
Charles Finney



</doc>
<doc id="2625305" url="https://pl.wikipedia.org/wiki?curid=2625305" title="QWS">
QWS



</doc>
<doc id="2625306" url="https://pl.wikipedia.org/wiki?curid=2625306" title="Marianna Sankiewicz-Budzyńska">
Marianna Sankiewicz-Budzyńska

Marianna Sankiewicz-Budzyńska (ur. 26 września 1921 w Przerośli, zm. 29 maja 2018 w Gdańsku) – polska inżynier elektronik, wykładowczyni akademicka, organizatorka działalności naukowej i kształcenia.
Życiorys.
W okresie II wojny światowej wywieziona została na roboty przymusowe, w czasie których podjęła współpracę z tajną polską organizacją jeniecką w niemieckim obozie Stalag II B Hammerstein, w wyniku czego została uwięziona przez funkcjonariuszy Gestapo. Po 1945 związała się z Gdańskiem. Została zatrudniona w Polskim Radiu i następnie w Radiu Gdańsk. W 1950 ukończyła studia na Politechnice Gdańskiej, dwa lata później podjęła pracę w Katedrze Urządzeń Radionadawczych na Wydziale Łączności tej uczelni. Wykładała następnie w Katedrze Radiokomunikacji, zorganizowała pracownię elektrofonii, a w 1968 doprowadziła do powstania Zakładu Elektrofonii. W 1968 na podstawie pracy "Opór ujemny opornościowo-stabilny" uzyskała stopień naukowy doktora. Od 1970 pracowała na stanowisku docenta. Przez kilkanaście lat pełniła funkcję prodziekana na Wydziałach Łączności i Elektroniki. W 1981 jako pierwsza kobieta w historii Politechniki Gdańskiej została wybrana na prorektora ds. kształcenia.
W pracy naukowej specjalizowała się w zagadnieniach związanych z elektroniką i elektroakustyką. Była członkinią Komitetu Akustyki Polskiej Akademii Nauk. Działała również w Polskim Towarzystwie Akustycznym. W 1992 przeszła na emeryturę. Rok wcześniej organizowała polską sekcję Audio Engineering Society, której została przewodniczącą. W 1995 wybrano ją na wiceprzewodniczącą tego towarzystwa naukowego.
W środowiskach studenckich ceniono ją za podejście do procesu kształcenia. W okresie stanu wojennego zaangażowała się w udzielanie pomocy i wsparcia studentom związanym z opozycją. W 2011 opublikowano poświęcone jej wspomnienia wychowanków w publikacji "Marianna Sankiewicz: dała nam skrzydła…", wydanej przez Wydawnictwo Politechniki Gdańskiej.
W 2011 prezydent Bronisław Komorowski odznaczył ją Krzyżem Komandorskim Orderu Odrodzenia Polski.
Pochowana na cmentarzu Srebrzysko w Gdańsku (rejon I, groby rodzinne B).

</doc>
<doc id="2625307" url="https://pl.wikipedia.org/wiki?curid=2625307" title="Zawód glina">
Zawód glina

Zawód glina (ang. "The Job", 2001-2002) – amerykański serial komediowy stworzony przez Denisa Leary'ego i Petera Tolana.
Jego światowa premiera odbyła się 14 marca 2001 roku na kanale ABC. Ostatni odcinek został wyemitowany 24 kwietnia 2002 roku. W Polsce serial nadawany był na kanale TVN 7.
Opis fabuły.
Serial opowiada o perypetiach nowojorskiego policjanta, Mike'a McNeila, którego metody detektywistyczne świetnie sprawdzają się w pracy, ale są powodem wielu kłopotów w życiu osobistym.

</doc>
<doc id="2625319" url="https://pl.wikipedia.org/wiki?curid=2625319" title="Zoe i przyjaciele">
Zoe i przyjaciele

Zoe i przyjaciele (ang. "Zoe, Duncan, Jack and Jane", znany również jako "Zoe...", 1999-2000) – amerykański serial komediowy stworzony przez Daniela i Sue Paige.
Światowa premiera serialu miała miejsce 17 stycznia 1999 roku na antenie The WB. Ostatni odcinek został wyemitowany 1 czerwca 2000 roku. W Polsce serial nadawany był na kanale TVN 7.
Opis fabuły.
Serial opowiada o losach czterech przyjaciół - Zoe, Duncana, Jacka i Jane, którzy mieszkają w Nowym Jorku w Greenwich Village.

</doc>
<doc id="2625324" url="https://pl.wikipedia.org/wiki?curid=2625324" title="Amerykańskie nastolatki">
Amerykańskie nastolatki

Amerykańskie nastolatki (ang. "Young Americans", 2000) – amerykański serial obyczajowy stworzony przez Stevena Antina.
Światowa premiera serialu miała miejsce 12 lipca 2000 roku na antenie The WB. Ostatni odcinek został wyemitowany 30 sierpnia 2000 roku. W Polsce serial nadawany był na kanale Tele 5.

</doc>
<doc id="2625326" url="https://pl.wikipedia.org/wiki?curid=2625326" title="Tibold Kregczy">
Tibold Kregczy

Tibold Kregczy (wym. [], ur. w 1889 w Nowej Wsi Spiskiej, zm. w 1959) – węgierski taternik, absolwent Uniwersytetu Techniczno-Ekonomicznego w Budapeszcie.
Był częstym towarzyszem wypraw Lajosa Rokfalusyego i Alfréda Grósza – nazywano ich spiskim trio. Poza Tatrami wspinał się także w Dolomitach. Podczas I wojny światowej został wzięty do niewoli rosyjskiej (1915), czego następstwem była praca budowniczego na Syberii. Potem dostał się do Chin, gdzie w Szanghaju założył fabrykę wody sodowej i olejarnię, które prowadził do 1946. Później wyjechał do Kalkuty.

</doc>
<doc id="2625327" url="https://pl.wikipedia.org/wiki?curid=2625327" title="Tibor Kregczy">
Tibor Kregczy



</doc>
<doc id="2625330" url="https://pl.wikipedia.org/wiki?curid=2625330" title="Megitza">
Megitza

Małgorzata Barbara Babiarz (ur. 27 listopada 1984 w Zakopanem), znana jako Megitza – polska wokalistka, kompozytorka i kontrabasistka. Łączy world music z nowoczesnym brzmieniem jazzu, popu, surf rocka, oraz swingu.
Życiorys.
W dzieciństwie była wielokrotną laureatką konkursów recytatorskich i gawędziarskich. Megitza została wprowadzona do tradycyjnej muzyki Podhala przez jej ojca Stanisława Babiarza. Śpiewała, tańczyła i grała na podhalańskich basach.
W 2001 roku Megitza wyemigrowała do Chicago, gdzie kontynuowała kultywację swego polskiego dziedzictwa w muzyce, ale także eksperymentowała z world music, muzyką wschodniej Europy i latynoamerykańską. W 2003 roku Megitza została wybrana królową Związku Podhalan w Północnej Ameryce. Zorganizowała imprezę charytatywną, wpływy z której zostały przekazane na domy dziecka w Polsce. Jako muzyk bierze udział w koncertach charytatywnych i wydarzeniach takich jak Wielka Orkiestra Świątecznej Pomocy.
W 2004 Megitza otrzymała najwyższy wynik w Narodowym Teście na Inteligencję IQ Test 2004, organizowanym przez telewizję itvn.
Promuje kulturę Polski i Podhala w Chicago i Stanach Zjednoczonych.
Kariera.
Swoją karierę rozpoczęła w 2008 roku, kiedy założyła kwartet Megitza. Do września 2012 roku zespół składał się z Małgorzaty Babiarz (wokal i kontrabas), Andreasa Kapsalisa (gitara), Marka Lichoty (bajan), oraz Jamiego Gallaghera (perkusja). Podczas koncertu w warszawskim Śnie Pszczoły (25 września 2012 roku), Megitza przedstawiła publiczności nowy zespół:
Jakub Mietła - akordeon (znany z zespołu Que Passa)
Jarosław Dzień - gitara(założyciel zespołu Que Passa)
Damian Niewiński - perkusja.
Podczas koncertu z Megitzą gościnnie wystąpił perkusista, wokalista i gitarzysta z Kuby, Yoilan Perez Harriette.
Zespół Megitzy znany jest z obecności wysokiej energii scenicznej. Kwartet był porównywany do takich artystów jak: Gipsy Kings, Ewa Demarczyk, Goran Bregović, Kayah czy też Lura.
W 2008 Megitza wydała jej debiutancki album "Boleritza."
Album zawiera oryginalne kompozycje i melodie tradycyjne. Węgierski skrzypek romski Roby Lakatos zagrał gościnnie na dwóch utworach: "Mamo Temera" i "17_14".
"Boleritza" to mieszanka tradycyjnych melodii ludowych z muzyką poważną, jazzem i muzyką świata.
W oryginalnych kompozycjach Megitzy słychać wyraźne wpływy world music, folku, muzyki góralskiej, romskiej, oraz muzyki bałkańskiej.
W lipcu 2012 roku premierę miały dwa kolejne albumy Megitzy - "Legenda" i "Megitza". "Legenda" zawiera więcej kompozycji typowo bałkańskich i autorskich artystki, natomiast "Megitza" to ukłon do młodszej publiczności. Album nagrany w całości po angielsku promowały chwytliwe single - "What I Desire" o "Beauty Rumelaj". Do obydwu nakręcono teledyski, przy czym akcja drugiego rozgrywa się w pięknej zimowej, tatrzańskiej scenerii.
Ważne występy: Park Milenijny w Chicago – Jay Pritzker Pavilion, Chicago World Music Festival, Old Town School of Folk Music, Chicago Folk and Roots Festival, Lotus World Music and Arts Festival, Chicago SummerDance Festival, and Taste of Chicago, Copernicus Theater. Megitza jest uważana za wpływową artystkę reprezentującą Polonię za granicą, pierwsze koncerty w Polsce - lato 2012 roku (Poznań, Szczecin, Zakopane, Kraków, Warszawa i inne).

</doc>
<doc id="2625333" url="https://pl.wikipedia.org/wiki?curid=2625333" title="Abarbanel">
Abarbanel



</doc>
<doc id="2625341" url="https://pl.wikipedia.org/wiki?curid=2625341" title="Jean Max">
Jean Max



</doc>
<doc id="2625342" url="https://pl.wikipedia.org/wiki?curid=2625342" title="Kościół św. Mikołaja w Rychwałdzie">
Kościół św. Mikołaja w Rychwałdzie



</doc>
<doc id="2625344" url="https://pl.wikipedia.org/wiki?curid=2625344" title="Elżbieta Lonc">
Elżbieta Lonc

Elżbieta Lonc (ur. 11 listopada 1951 w Kłodzku, zm. 6 marca 2017 we Wrocławiu) – polska biolog, specjalizująca się w parazytologii; nauczyciel akademicki związana z uczelniami we Wrocławiu i Wałbrzychu.
Życiorys.
Młodość i wykształcenie.
Urodziła się w 1951 roku w Kłodzku. Po ukończeniu szkoły podstawowej w Bardzie, gdzie spędziła dzieciństwo i wczesną młodość, kontynuowała naukę w Liceum Ogólnokształcącym im. Władysława Jagiełły w Ząbkowicach Śląskich, które ukończyła w 1969 roku. Następnie podjęła studia biologiczne na Uniwersytecie Wrocławskim, zdobywając w 1974 roku dyplom magistra. Bezpośrednio po ukończeniu studiów rozpoczęła pracę na swojej macierzystej uczelni począwszy od stanowiska asystenta, następnie adiunkta i profesora nadzwyczajnego aż po profesurę zwyczajną. Jednocześnie podjęła studia doktoranckie, uzyskując w 1979 roku stopień naukowy doktora. W celu prowadzenia dalszych swoich badań naukowych wyjechała na sypendium naukowe do Stanów Zjednoczonych. W 1988 roku Rada Wydziału Nauk Przyrodniczych Uniwersytetu Wrocławskiego nadała jej stopień naukowy doktora habilitowanego nauk medycznych w zakresie medycyny o specjalności parazytologia, na podstawie rozprawy pt. "Phenetic classification of Ricinidae /Phthiraptera:Amblycera/". W 1999 roku otrzymała tytuł profesora nauk biologicznych.
Działalność na Uniwersytecie Wrocławskim.
Na swojej macierzystej uczelni Elżbieta Lonc poza działalnością dydaktyczno-naukową pełniła wiele istotnych funkcji organizacyjnych. Od 1990 do 1996 roku sprawowała funkcję prodziekana do spraw dydaktycznych Wydziału Nauk Przyrodniczych UWr. Poza tym w latach 1992-2007 była przewodniczącą Rady Programowej na kierunku ochrona środowiska. Wielokrotnie zasiadała też w Senacie tej uczelni, w tym komisjach do spraw badań naukowych i współpracy z zagranicą oraz komisji nauczania. Była kierownikiem Zakładu Parazytologii Ogólnej Instytutu Mikrobiologii UWr (1996-2003), a od 2007 roku kieruje Zakładem Ekologii Drobnoustrojów i Ochrony Środowiska.
Działalność na PWSZ w Wałbrzychu.
Po utworzeniu w Wałbrzychu Państwowej Wyższej Szkoły Zawodowej w 1999 roku zaangażowała się w rozwój tej uczelni, za namową prof. Jerzego Wyrzykowskiego. Niedługo potem zasiadła w Senacie tej szkoły wyższej. W 2008 roku została wybrana na rektora Państwowej Wyższej Szkoły Zawodowej im. Angelusa Silesiusa w Wałbrzychu. W tym czasie udało się rozbudować infrastrukturę uczelni, w tym zbudować ze środków unijnych aulę PWSZ, pozyskać budynek po dawnej filii Uniwersytetu Ekonomicznego we Wrocławiu oraz rozpocząć wznoszenie domu studenckiego. Utworzono nowe kierunki inżynieryjne: architekturę krajobrazu, gospodarkę przestrzenną, bezpieczeństwo i higienę pracy. Poza tym uruchomiono studia drugiego stopnia - magisterskie uzupełniające. 12 kwietnia 2012 roku została wybrana rektorem na drugą kadencję.
Działalność naukowa.
Jej zainteresowania naukowe związane są problematyką ekologii i ochrony środowiska, a w szczególności dotycząc zagadnień parazytologii, biologii drobnoustrojów i ich wektorów. Jej dorobek naukowy obejmuje łącznie 173 publikacji, w tym 133 po habilitacji. W skład tego dorobku wchodzą m.in. oryginalne prace twórcze, podręczniki i skrypty, rozdziały książek, redakcja monografii i materiałów konferencyjnych, niepublikowane raporty. Jak dotychczas wypromowała 5 doktorów i ponad 50 magistrów. Do ważniejszych jej publikacji należą:
Za swoją działalność naukowo-dydaktyczną była wielokrotnie nagradzana, w tym m.in. licznymi nagrodami rektora Uniwersytetu Wrocławskiego, Medalem Komisji Edukacji Narodowej (1997), nagrodą zespołową Ministerstwa Nauki i Szkolnictwa Wyższego (2007) oraz Złotym Krzyżem Zasługi (1995). Aktywnie uczestniczy w wielu towarzystwach naukowych w kraju jak i za granicą. Jest członkiem Polskiego Towarzystwa Biometrycznego, Polskiego Towarzystwa Parazytologicznego, Wrocławskiego Towarzystwa Naukowego, Polskiej Akademii Nauk oraz amerykańskiego towarzystwa "Society for Vector Ecology".
Życie prywatne.
Była wdową. Miała syna Krzysztofa (ur. 1979), prawnika, kończącego asesurę w Gliwicach.
Została pochowana na cmentarzu parafialnym w Przyłęku w gminie Bardo.

</doc>
<doc id="2625345" url="https://pl.wikipedia.org/wiki?curid=2625345" title="Cena życia (serial telewizyjny)">
Cena życia (serial telewizyjny)

Cena życia (ang. "All Saints", znany również jako "All Saints: Medical Response Unit", 1998-2009) – australijski serial obyczajowy stworzony przez Jo Porter, Di Drew i MaryAnne Carroll.
Emisja.
Światowa premiera serialu odbyła się 24 lutego 1998 r. na kanale Seven Network. Ostatni odcinek został wyemitowany 27 października 2009 r. W Polsce serial nadawany był dawniej na kanałach telewizyjnych: TVP2, AXN i AXN Crime.
Obsada.
W rolach epizodycznych pojawili się m.in.: Adam Saunders (3 odcinki), Eric Bana (3), Marton Csokas (1), Andy Whitfield (1) i Nathan Page (2).

</doc>
<doc id="2625348" url="https://pl.wikipedia.org/wiki?curid=2625348" title="Maria Anto">
Maria Anto

Maria Anto, z domu Maria Czarnecka (Antoszkiewicz, Cieślak) (ur. 15 grudnia 1936 lub 1937 w Warszawie, zm. 10 kwietnia 2007 tamże) – polska malarka.
Życiorys.
Córka Tadeusza Czarneckiego i Józefiny Nelly Egiersdorff, jednej z pierwszych studentek Wydziału Filozofii Uniwersytetu Warszawskiego (w latach 1918–1922). Według biogramów Muzeum Powstania Warszawskiego, jej ojciec Tadeusz Czarnecki (ps. Uszycki) oraz inni bliscy krewni brali udział w powstaniu warszawskim. Jest matką Krystyny Antoszkiewicz, Zuzanny Janin, Edwarda Antoszkiewicza i Stanisława Cieślaka.
Ukończyła studia (w latach 1954–1960) na Wydziale Malarstwa na ASP w Warszawie w 1960 roku. Brała udział m.in. w Biennale w São Paulo w 1963 roku, oraz w ponad 70 wystawach indywidualnych i wielu wystawach zbiorowych w kraju i zagranicą. Laureatka wielu nagród i wyróżnień za swoją twórczość i poszczególne dzieła. Jej obrazy znajdują się w krajowych i światowych kolekcjach, m.in. Muzeum Narodowym w Warszawie, w Galerii Zachęta w Warszawie czy Muzeum Karlsruhe, Muzeum Sztuki Współczesnej w Sztokholmie oraz kolekcjach prywatnych.
Według opracowania Michała Jachuły, kuratora retrospektywy artystki, oraz relacji jej córki, Maria Anto tworzyła silnie emocjonalne dzieła na granicy surrealizmu, malarstwa fantastycznego i prymitywnego. W latach 70. związana była z galerią Cortina w Mediolanie. Przyjaźniła się z Dino Buzzatim, Maxem Ernstem i Michałem Walickim, który napisał esej do jej katalogu wystawy indywidualnej w Galerii Zachęta w 1966. Jachuła i Janin podają, że była porównywana przez krytyków do Fridy Kahlo, Yves’a Tanguy, Maxa Ernsta, Giorgia de Chirico i Henriego Rousseau, „stworzyła jednak całkowicie własny, indywidualny i niepowtarzalny styl”. W jej obrazach mają wyrażać się – „przełamane magiczną wyobraźnią i erudycją” – lęki i traumy wyniesione z doświadczeń dzieciństwa w okupowanej Warszawie, śmierci najbliższych oraz ocalenia z transportu do niemieckiego obozu koncentracyjnego w Oświęcimiu .
Artystka byłą organizatorką życia artystycznego w czasie stanu wojennego w Polsce. W jej domu i pracowni, w czasie bojkotu oficjalnych instytucji w czasie i po stanie wojennym (1982–1986), odbywały się wystawy i spotkania nieoficjalnego obiegu, organizowała pokazy, współtworzyła Solidarność Artystów równocześnie kontynuując swoją twórczość.
Mieszkała w Warszawie przy ul. Franciszka Karpińskiego 12. Zmarła 10 kwietnia 2007, pochowana została na Powązkach w rodzinnym grobie Czarneckich (kwatera 57-1-26).
Na przełomie 2017 i 2018 roku w Zachęcie Narodowej Galerii Sztuki w Warszawie odbyła się pośmiertna wystawa retrospektywna prac artystki.
Nagroda Sztuki im. Marii Anto i Elsy von Freytag-Loringhoven.
W 2018 Zuzanna Janin z ramienia Fundacji Miejsce Sztuki powołała Nagrodę Sztuki im. Marii Anto i Elsy von Fraytag-Loringhoven w dziedzinie sztuki wizualnej w 3 kategoriach: 
W pierwszych latach edycji nagroda będzie przeznaczona wyłącznie dla kobiet artystek. W roku 2018 nagrodę otrzymały: Adelina Cimochowicz, Katarzyna Górna i Carolee Schneemann. Uroczyste rozdanie nagrody odbyło się 15 grudnia 2018 w Narodowej Galerii Sztuki Zachęta w symbolicznym dniu urodzin Marii Anto i rocznicy śmierci Elsy von Freytag-Loringhoven. W roku 2019 nagrodę otrzymały: Katarzyna Kukuła, Teresa Gierzyńska i Phyllida Barlow. Uroczyste rozdanie nagrody odbyło się 15 grudnia 2019 w Muzeum Sztuki Nowoczesnej w Warszawie.

</doc>
<doc id="2625352" url="https://pl.wikipedia.org/wiki?curid=2625352" title="Kwartet Polski Zdzisława Jahnke">
Kwartet Polski Zdzisława Jahnke

Kwartet Polski został założony w roku 1920. W pierwszym składzie uczestniczyli:
W późniejszym okresie Tadeusza Goneta zastąpił Władysław Witkowski, następnie Ludwik Kwaśnik, Tadeusza Szulca Jan Rakowski. 
Zespół działał do roku 1948 – łącznie prawie 25 lat.
Repertuar zespołu obejmował utwory epoki klasycyzmu, romantyzmu i współczesności, w tym 50 kwartetów kompozytorów polskich.

</doc>
<doc id="2625354" url="https://pl.wikipedia.org/wiki?curid=2625354" title="Maraton w Łodzi">
Maraton w Łodzi

Maraton w Łodzi – uliczna impreza biegowa rozgrywana na tradycyjnym dystansie 42,195 km w Łodzi. Pierwsza edycja odbyła się 23 maja 2004 roku. Obecnie organizatorem „Łódź Maratonu” jest Stowarzyszenie „Maraton Dbam o Zdrowie” oraz Urząd Miasta Łodzi. Wykonawcą jest firma Sport Evolution, a honorowym patronem imprezy jest Prezydent miasta Łodzi. Trasa maratonu posiada atest PZLA i IAAF.
Historia.
Historia maratonu w Łodzi sięga roku 2004, kiedy to odbył się pierwszy bieg na dystansie 42,195 km. Przez 6 kolejnych lat impreza odbywała się w maju pod nazwą „mBank Łódź Maraton”. Wycofanie się sponsora tytularnego spowodowało, że w roku 2010 bieg się nie odbył.
2011.
Impreza po rocznej przerwie została reaktywowana 5 czerwca 2011 roku pod nazwą „Łódź Maraton Dbam o Zdrowie”. Sponsor, miasto i organizator postanowili podpisać umowę na wspólną organizację maratonu na kolejnych pięć lat. Biuro zawodów umiejscowiono na terenie Atlas Areny. Dyrektorem łódzkiego maratonu został Michał Drelich, wcześniej wieloletni współorganizator Maratonu Warszawskiego. W wywiadzie, którego udzielił w dniu 12 kwietnia 2012 roku, podkreślił, że łódzki maraton pod względem organizacyjnym, ma szybko dołączyć do największych imprez tego typu w Polsce. Powiedział:
Na starcie reaktywowanej łódzkiej imprezy pojawiło się w czerwcu 2011 roku ponad tysiąc uczestników. Część z nich startowała na dystansie 10 km. Główne zawody – czyli maraton – ukończyło 494 zawodników. Mimo że start nastąpił w godzinach porannych, upalne letnie słońce utrudniało rywalizację. Granicę trzech godzin udało się złamać tylko piętnastu maratończykom, w tym czterem kobietom... I to finisz pań dostarczył kibicom największych emocji. Po raz pierwszy meta maratonu znajdowała się w łódzkiej Atlas Arenie. Pierwsza do hali wbiegła Polka – Agnieszka Janasiak z Poznania. Jednak bolesne skurcze nóg sprawiły, że dwukrotnie upadła. Wykorzystała to Białorusinka – Maryna Damantsevich, która na ostatnich metrach dogoniła Polkę i razem z nią przekroczyła linię mety. W geście triumfu ręce do góry uniosła Janasiak, jednak po obejrzeniu fotokomórki okazało się, że wygrała Damantsevich – o zaledwie o 0,3 sekundy. Wśród mężczyzn było spokojniej, w ciężkich warunkach najlepiej poradził sobie Sammy Limo z Kenii, osiągając wynik 2:16:39. Drugi był Tanzańczyk Joseph Daudi – 2:21:21.
Relacje z imprezy pokazywała na żywo w kilku kanałach Telewizja Polska. Wyemitowano też 26-minutowy reportaż na antenie TVP Sport.
2012.
W roku 2012 maraton po raz pierwszy zorganizowano w kwietniu. Wzięto pod uwagę warunki pogodowe, które o tej porze roku są bardziej korzystne do biegania – nie występują upały, które tak doskwierały zawodnikom rok wcześniej.
Start do ósmego już Łódź Maratonu usytuowano przy al. Unii Lubelskiej, na wysokości Aquaparku Fala. Metę natomiast w Atlas Arenie, przy al. Bandurskiego. Na starcie pojawiło się ponad 2200 uczestników z 21 krajów. Część z nich startowała na dystansie 10 km. Pozostali zmierzyli się z dystansem 42,195 km. Jedną z gwiazd uczestniczących w imprezie był William Kiplagat, który wcześniej wielokrotnie stawał na podium maratonów, m.in. w Amsterdamie, Rotterdamie, Berlinie, Frankfurcie, Seulu czy Pradze.
Zwycięzcą maratonu wśród mężczyzn został Tola Bane (Etiopia) – 2:11:29. Wśród kobiet triumfowała Agnieszka Gortel-Maciuk – 2:36:02. Zwycięzcy odebrali w nagrodę Fordy Ka, a ich nazwiska zostaną wmurowane w ulicę Piotrkowską w postaci 2 osobnych kostek, stając się częścią „Pomnika Łodzian Przełomu Tysiącleci”. Zawody na dystansie maratońskim ukończyło 1010 zawodników i zawodniczek.
„Łódź Maraton dbam o zdrowie” ponownie pokazała na żywo Telewizja Polska. Relacje z imprezy można było zobaczyć w czterech kanałach. Wyemitowano też 21-minutowy reportaż na antenie TVP Sport.
2013.
14 kwietnia 2013 roku odbył się dziewiąty bieg maratoński Dbam o zdrowie oraz kilka biegów krótszych. Start, podobnie jak w poprzedniej edycji, usytuowano przy al. Unii Lubelskiej, na wysokości Aquaparku Fala, metę zaś w Atlas Arenie.
W sumie w imprezie wzięło udział 3848 biegaczy z 24 krajów (oprócz Polaków najwięcej zgłosiło się Etiopczyków – 12). Do biegu głównego, na dystansie 42 km 195 m, zgłosiło się 1616 zawodników i zawodniczek, do biegu na 10 km – 1991 uczestników.
Zwycięzcą maratonu został Etiopczyk Belachew Ameta w rekordowym czasie 2:10:02. Wśród kobiet zwyciężyła Polka Karolina Jarzyńska z najlepszym czasem wśród kobiet osiągniętym na ziemiach polskich: 2:26:45. Zawody ukończyło 1016 zawodników. Bieg na 10 km wygrał Artur Kozłowski w czasie 31:08. Zawody ukończyło 1609 osób.
Linki zewnętrzne.
Łódź Maraton 

</doc>
<doc id="2625355" url="https://pl.wikipedia.org/wiki?curid=2625355" title="Edykt z Alhambry">
Edykt z Alhambry

Edykt z Alhambry (zwany również edyktem o wygnaniu Żydów) – edykt wydany 31 marca 1492 przez Królów Katolickich Hiszpanii Izabelę I Kastylijską i Ferdynanda II Aragońskiego, nakazujący wypędzenie Żydów z Królestwa Hiszpanii i jej posiadłości do 31 lipca 1492 roku.
Edykt został formalnie odwołany przez rząd Hiszpanii 16 grudnia 1968. Dziś liczbę Żydów w Hiszpanii szacuje się na ok. 40 tys. osób.
Tło historyczne.
Obecność Żydów w Hiszpanii datuje się od czasów Cesarstwa rzymskiego. Pomiędzy VIII a XV wiekiem trwał powolny proces przejmowania Półwyspu Iberyjskiego przez królestwa chrześcijańskie, zwany rekonkwistą. Żydzi zamieszkiwali teren całego półwyspu i byli lojalni wobec tego władcy, na terytorium którego żyła dana społeczność. W Kastylii i León oraz Aragonii traktowanie Żydów zmieniało się zależnie od panującego władcy. Niekiedy zapewniano im przywileje, innym razem nakazywano noszenie żółtych oznak lub zakazywano mieszkania, a nawet spożywania posiłków pod wspólnym dachem z chrześcijanami. Zazwyczaj władcy zezwalali Żydom na zajmowanie stanowisk w urzędach publicznych oraz trudnienie się rzemiosłem i handlem.
Sytuacja uległa znacznemu pogorszeniu pod koniec XIV wieku. W 1391 roku fala antyżydowskich pogromów przetoczyła się przez wiele hiszpańskich miast. Tysiące Żydów zginęło, a znaczną część pozostałych ochrzczono pod groźbą śmierci. Wkrótce król Aragonii zezwolił przymusowo ochrzczonym na powrót do judaizmu. Ponieważ jednak zmiana religii otwierała dyskryminowanym w wielu dziedzinach życia społecznego Żydom nowe perspektywy, większość nie skorzystała z tej możliwości. Ponadto działalność misjonarska dominikanów oraz narastająca presja ekonomiczna i prawna na społeczności żydowskie zwiększała szeregi „nowych chrześcijan” (zwanych również marranami).
Nowoochrzczeni uzyskali dostęp do zamkniętych dla nich dotąd grup społecznych i instytucji: urzędów publicznych, uniwersytetów, gildii kupieckich, Kościoła, sfery finansowej i stanu szlacheckiego. Wzrost pozycji społecznej konwertytów wywoływał zawiść i zarazem nieufność u „starych chrześcijan”. Rozruchy przeciwko konwertytom powtarzały się odtąd co kilka lat. Głównym oskarżeniem kierowanym przeciwko marranom były zarzuty o potajemne wyznawanie judaizmu. W 1480 roku królowie Izabela i Ferdynand utworzyli Inkwizycję hiszpańską, której trybunały orzekały kary więzienia lub śmierci wobec tych, którzy konsekwentnie odmawiali „przyznania się do winy” i wyrzeczenia się herezji.
Edykt.
31 marca 1492 roku, trzy miesiące po podbiciu Emiratu Grenady, które kończyło proces rekonkwisty, królowie Izabela i Ferdynand wydali "Edykt z Alhambry". Oskarżono w nim Żydów o „usiłowanie na wszelkie sposoby obalenia ich świętej wiary katolickiej i próby odciągania wiernych chrześcijan od ich wiary”. Edykt nakazywał wygnanie wszystkich Żydów z królestwa w przeciągu czterech miesięcy (do końca lipca 1492 roku). Przez ten czas Żydzi mogli sprzedać lub wymienić dotychczasową własność, ale nie mieli prawa wywozić monet i przedmiotów zakazanych. Edykt zakazywał również powrotu do królestwa „na zawsze”, a za próbę powrotu ustanawiał karę śmierci oraz konfiskatę majątku. Ponadto za udzielanie przez poddanych pomocy Żydom po dacie wygnania, edykt ustanawiał karę konfiskaty własności i pozbawienia przywilejów.
Eksodus i rozproszenie Żydów.
Szacuje się, że na skutek wprowadzenia dekretu z Hiszpanii wygnano pomiędzy 40 a 200 tys. Żydów. Masowa wyprzedaż majątków drastycznie obniżyła również ich cenę. Część uciekinierów zginęła po drodze. Emigrowano do Afryki Północnej i Europy południowo-wschodniej, gdzie uchodźcom zagwarantowano bezpieczeństwo. Przybysze stworzyli bujnie rozwijające się wspólnoty lokalne, z których największe mieściły się w Salonikach, Stambule i Sarajewie. Częściowo przenikali się również ze wspólnotami istniejącymi wcześniej.
Znaczna część wygnanych emigrowała do Portugalii, gdzie jednak udało im się uniknąć prześladowań tylko przez kilka lat. W 1497 król Portugalii Manuel I Szczęśliwy, chciał się ożenić z córką Ferdynanda i Izabeli. Małżeństwo jednak miało jeden warunek - Manuel miał wypędzić Żydów z Portugalii. Władca przystał na to, jednak nie był chętny na wysiedlenie Żydów, bo skutkowałoby to duży ubytek w ludności państwa. Nakazał więc im przejście na wiarę katolicką. Pozostali Żydzi mieli wynieść się z kraju do października 1497 roku.

</doc>
<doc id="2625357" url="https://pl.wikipedia.org/wiki?curid=2625357" title="Aichelberg">
Aichelberg

Niemcy:
Inne:
Zobacz też:

</doc>
<doc id="2625365" url="https://pl.wikipedia.org/wiki?curid=2625365" title="Dürnau">
Dürnau

Niemcy:

</doc>
<doc id="2625366" url="https://pl.wikipedia.org/wiki?curid=2625366" title="Duernau">
Duernau



</doc>
<doc id="2625377" url="https://pl.wikipedia.org/wiki?curid=2625377" title="Muzeum Katyńskie w Warszawie">
Muzeum Katyńskie w Warszawie



</doc>
<doc id="2625378" url="https://pl.wikipedia.org/wiki?curid=2625378" title="Dekret z Alhambry">
Dekret z Alhambry



</doc>
<doc id="2625380" url="https://pl.wikipedia.org/wiki?curid=2625380" title="Skřítek (przełęcz)">
Skřítek (przełęcz)

Skřítek () – przełęcz o wysokości 864 m n.p.m., na Morawach, w północno-wschodnich Czechach, w Sudetach Wschodnich, na granicy pasm górskich o nazwach Wysoki Jesionik () i (), w obrębie gminy Sobotín, pomiędzy szczytami Ztracené skály i Závora. 
Charakterystyka.
Przełęcz Skřítek jest bardzo popularną i uczęszczaną przełęczą na skraju pasma Wysokiego Jesionika, położoną w południowej jego części (mikroregionie) o nazwie Masyw Pradziada (). Na podstawie szczegółowej mapy Państwowego urzędu geodezyjnego o nazwie () w Pradze punkt siodłowy przełęczy usytuowany jest wśród zalesienia boru świerkowego, przez który poprowadzono drogę do skrzyżowania turystycznego o nazwie () z podaną na tablicy informacyjnej wysokością 890 m oraz dalej do miejscowości Stará Ves i ma wysokość 864 m n.p.m. oraz współrzędne geograficzne (). Przez przełęcz przebiegają liczne szlaki turystyczne, szlak rowerowy oraz ścieżka dydaktyczna. Z uwagi na zalesienie nie jest ona punktem widokowym. Blisko punktu siodłowego znajduje się skrzyżowanie turystyczne o nazwie () z podaną na tablicy informacyjnej wysokością 867 m, usytuowane blisko przebiegającej drogi krajowej nr Šumperk – Rýmařov i dalej do Ostrawy (), przy której znajduje się punkt geodezyjny oznaczony na mapach geodezyjnych numerem (204.) o wysokości 865,53 m n.p.m. oraz współrzędnych geograficznych (). Ponadto przy drodze tej znajduje się rozległy parking oraz restauracja o nazwie (). Blisko niej postawiono drewnianą rzeźbę legendarnego władcy gór Wysokiego Jesionika – Pradziada. Przy wjeździe i wyjeździe na parking ustawiono ponadto dwie kamienne rzeźby, krasnala Skřítka, od którego pochodzi nazwa przełęczy, wykonaną przez czeskiego artystę Jiřího Jílka oraz na południe od tej rzeźby, stylizowaną kulę, spoczywającą na postumencie. Od północy na przełęcz, blisko drogi krajowej nr z osady Klepáčov przebiega napowietrzna linia przesyłowa prądu o napięciu 22 kV. Przy parkingu znajduje się przystanek linii autobusowej z połączeniem do Šumperka i Rýmařova. Ponadto niedaleko parkingu znajduje się stacja Pogotowia Górskiego.
Wody.
Grzbiet główny (grzebień) góry Pradziad, biegnący od przełęczy Skřítek do przełęczy Červenohorské sedlo oraz dalej do przełęczy Ramzovskiej () jest częścią granicy Wielkiego Europejskiego Działu Wodnego, dzielącej zlewiska Morza Bałtyckiego i Morza Czarnego.
Przełęcz leży na tej granicy, na zlewiskach Morza Bałtyckiego (dorzecze Odry) na stoku południowym o nazwie () oraz Morza Czarnego (dorzecze Dunaju) na stoku północnym. Na stoku północnym przełęczy bierze swój początek potok o nazwie Klepáčovský potok, ze znajdującym się blisko punktu siodłowego jego źródłem o nazwie (), położonym na wysokości 865 m n.p.m., a na stoku południowym ma swój początek Žlutý potok. Ponadto na stoku południowym występuje znaczny obszar bagienny.
Ochrona przyrody.
Przełęcz znajduje się w otoczeniu wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt, ze znajdującym się przy niej oraz stoku południowym przełęczy narodowym rezerwacie przyrody Rašeliniště Skřítek ()
Wzdłuż grzbietu głównego góry Pradziad w 2009 roku wyznaczono ścieżkę dydaktyczną o nazwie () o długości 12 km na odcinku:
Narodowy rezerwat przyrody Rašeliniště Skřítek.
Narodowy rezerwat przyrody Rašeliniště Skřítek położony jest na wysokościach (815–888) m n.p.m. południowego stoku przełęczy ("Bařiny") oraz ma powierzchnię 165,40 ha i jest najmniejszym narodowym rezerwatem Wysokiego Jesionika. Jest położony ponadto przy drodze krajowej nr . Rezerwat został utworzony 4 czerwca 1955 roku, w celu ochrony kompleksu torfowiskowego boru świerkowego z fragmentami torfowiskowych brzezin bagiennych i naturalnego torfowiskowego obszaru bezleśnego. Z uwagi na ochronę cennego ekosystemu, głębsze penetrowanie obszaru rezerwatu nie jest zalecane.
Turystyka.
Przełęcz jest ważnym ośrodkiem turystyki górskiej, jednak w jej obrębie nie ma żadnego schroniska turystycznego lub hotelu górskiego. Do bazy turystycznej z hotelem górskim "Myslivna" i pensjonatami, położonymi w osadzie Klepáčov jest około 1,5 km na północny zachód od przełęczy oraz w tym samym kierunku w odległości około 5 km do miejscowości Sobotín z bazą pensjonatów. Ponadto do miejscowości Vernířovice z bazą pensjonatów jest od przełęczy około 4 km w kierunku północno-zachodnim oraz około 5 km w kierunku południowo-wschodnim do osady Žďárský Potok z bazą pensjonatów. Z uwagi na brak bazy noclegowej, blisko przełęczy zbudowano parking oraz restaurację, z myślą o turystach. W sezonie letnim mają tu swój zjazd miłośnicy turystyki motocyklowej.
Szlaki turystyczne.
Klub Czeskich Turystów () wytyczył z kluczowego skrzyżowania turystycznego o nazwie "Skřítek (motorest, rozc.)" siedem szlaków turystycznych na trasach:
Szlaki rowerowe.
W obrębie przełęczy wytyczono jeden szlak rowerowy na trasie:
Trasy narciarskie.
W obrębie przełęczy nie wytyczono żadnej trasy narciarstwa zjazdowego. W okresach ośnieżenia wzdłuż szlaków turystycznych i rowerowych przechodzą trasy narciarstwa biegowego m.in. z trasą o nazwie tzw. "Jesenická magistrála".

</doc>
<doc id="2625383" url="https://pl.wikipedia.org/wiki?curid=2625383" title="Pogoń Women Szczecin">
Pogoń Women Szczecin

Pogoń Women Szczecin – nieistniejący już kobiecy klub piłkarski ze Szczecina. Powstał w 2002 roku jako TKKF Gryf Szczecin, rozpoczynając grę od rozgrywek II ligi. W 2007 roku zespół awansował do I ligi, a w 2010 roku nastąpił historyczny awans do Ekstraligi. W tym samym roku drużyna zmieniła również nazwę na Pogoń Women Szczecin. Trzykrotny finalista Pucharu Polski. Klub rozpadł się w marcu 2013 roku, z powodów finansowych nie przystąpił do rozgrywek.

</doc>
<doc id="2625384" url="https://pl.wikipedia.org/wiki?curid=2625384" title="TKKF Gryf Szczecin">
TKKF Gryf Szczecin



</doc>
<doc id="2625387" url="https://pl.wikipedia.org/wiki?curid=2625387" title="Górnik Łęczna (piłka nożna kobiet)">
Górnik Łęczna (piłka nożna kobiet)

GKS Górnik Łęczna – żeńska drużyna piłkarska z Łęcznej, występująca w Ekstralidze kobiet. 1 stycznia 2007 nastąpiło wydzielenie męskiej sekcji piłkarskiej z wielosekcyjnego GKS Górnik Łęczna i utworzenie spółki akcyjnej (Górnika Łęczna S.A.). Pod szyldem GKS Górnik Łęczna oprócz sekcji kobiecej piłki nożnej działają jeszcze sekcje tenisa ziemnego, MMA i zapasów w stylu wolnym.
Historia.
Sekcja kobieca w Łęcznej powstała 10 grudnia 2002 roku, a jej pierwszym trenerem został Janusz Mieczkowski. Klub dołączył do oficjalnych rozgrywek II ligi grupy lubelskiej w sezonie 2003/04. Pierwszym oficjalnym meczem było wygrane dla Górnika 7:2 spotkanie przeciwko drużynie Kinga Krasnystaw. W swoim debiutanckim sezonie Górnik Łęczna na finiszu rozgrywek zajął 4 miejsce w tabeli. W sezonie 2004/05 Łęczniankom udało się wywalczyć z 2 miejsca awans do I ligi grupy północnej, lecz klub nie zagrzał długo miejsca w I lidze i sezon 2005/6 zakończył spadkiem. Ponowny awans do I ligi, tym razem grupy południowej, Górniczki wywalczyły w sezonie 2006/07, w styczniu tego sezonu doszło również do zmiany szkoleniowca. Nowym trenerem został Mirosław Staniec. Oprócz awansu do wyższej klasy rozgrywkowej Górnikowi Łęczna udało się także osiągnąć półfinał Pucharu Polski, z którego Łęcznianki odpadły po przegranym 0:5 meczu wyjazdowym z Medykiem Konin. Pod wodzą nowego szkoleniowca Górnik Łęczna zdołał się utrzymać w I lidze przez dwa kolejne sezony, wywalczając ostatecznie z 2 miejsca awans do Ekstraligi w sezonie 2009/10. Górniczki w tym czasie również sięgnęły dwukrotnie 1/8 i raz 1/4 finału Pucharu Polski. Mirosław Staniec uczynił Górnika Łęczna jednym z najsilniejszych klubów kobiecych w Polsce, jego największe sukcesy to dwukrotne zdobycie brązowego medalu Mistrzostw Polski w sezonach 2011/12 i 2012/13 oraz Wicemistrzostwa Polski w sezonie 2013/14.
W październiku 2014 roku nowym szkoleniowcem został Piotr Mazurkiewicz. Pod jego wodzą Górniczki zdobyły brązowy medal Mistrzostw Polski w sezonie 2014/15, dwa Wicemistrzostwa Polski w sezonach 2015/16 oraz 2016/17, a także trzykrotnie sięgnęły finału Pucharu Polski w sezonach 2014/15, 2015/16 i 2016/17. We wszystkich tych finałach Górnik Łęczna przegrał z Medykiem Konin, w sezonie 2014/15 0:5, w 2015/16 3:0, natomiast w 2016/17 1:2. W sezonie 2017/18 pomógł Górnikowi Łęczna wywalczyć jego i zarazem swój pierwszy tytuł Mistrza Polski (na trzy kolejki przed końcem rozgrywek, kiedy to Górnik w 24 kolejce pokonał u siebie ASZ PWSZ Wałbrzych 2:1) oraz Puchar Polski, gdzie w finale łęcznianki wygrały z Czarnymi Sosnowiec 3:1.

</doc>
<doc id="2625388" url="https://pl.wikipedia.org/wiki?curid=2625388" title="Videlské sedlo">
Videlské sedlo

Videlské sedlo (również "Sedlo Videlský kříž"; historyczna nazwa lub "Gebirgssattel") – przełęcz o wysokości 930 m n.p.m. na Śląsku, w północno-wschodnich Czechach, w Sudetach Wschodnich, w paśmie górskim Wysokiego Jesionika (), na granicy gmin Bělá pod Pradědem i Vrbno pod Pradědem, pomiędzy szczytami gór Malý Děd i Osikový vrch.
Charakterystyka.
Nazwa przełęczy bierze się ze znajdującej się w pobliżu osady Vidly, położonej około 2,1 km na południowy wschód od przełęczy. Druga współistniejąca przynależna jej nazwa to: (), która to nazwa bierze się z położonego nieopodal drogi nr żelaznego krzyża, przytwierdzonego do zadaszonego krzyża drewnianego. Przełęcz Videlské sedlo jest bardzo popularną i uczęszczaną przełęczą, położoną na granicy części (mikroregionów) Wysokiego Jesionika o nazwie Masyw Orlíka () i Masywu Pradziada (). Na podstawie szczegółowej mapy Państwowego urzędu geodezyjnego o nazwie () w Pradze punkt siodłowy przełęczy znajduje się na parkingu i blisko przebiegającej szosy nr Bruntál – Bělá pod Pradědem, bardzo krętej, która w zimie na skutek zasypania śniegiem może być nieprzejezdna i ma wysokość 930 m n.p.m. oraz współrzędne geograficzne (). Blisko tej drogi umieszczono punkt geodezyjny, oznaczony na mapach geodezyjnych numerem (206.), o wysokości 930,09 m n.p.m. oraz współrzędnych geograficznych (), z widocznym koło niego zamontowanym, stalowym słupkiem ostrzegającym przed jego zniszczeniem z tabliczką, z napisem "Státní triangulace Poškození se trestá". Na przełęczy przy przebiegającej drodze znajduje się niewielki parking oraz wiata turystyczna z przystankiem linii autobusowej z połączeniem do Jesionika () i Ołomuńca (). Przełęcz ze wszystkich stron jest gęsto zalesiona borem świerkowym. Z uwagi na zalesienie jest ona ograniczonym punktem widokowym. Ponadto z przełęczy biorą swój początek trzy inne drogi (m.in. "Miliónová cesta" czy "Silonova trasa") na których wytyczono szlaki rowerowe czy szlaki turystyczne. Na przełęczy znajduje się skrzyżowanie turystyczne o nazwie () z podaną na tablicy informacyjnej wysokością 930 m.
Wody.
Grzbiet główny (grzebień) góry Pradziad, biegnący od przełęczy Skřítek do przełęczy Červenohorské sedlo oraz dalej do przełęczy Ramzovskiej () jest częścią granicy Wielkiego Europejskiego Działu Wodnego, dzielącej zlewiska Morza Bałtyckiego i Morza Czarnego.
Przełęcz położona jest na północny wschód od tej granicy, należy więc do zlewni Morza Bałtyckiego, do którego płyną wody m.in. z dorzecza rzeki Odry, będącej przedłużeniem płynących z tej części Wysokiego Jesionika rzek czy górskich potoków (m.in. płynącej w pobliżu przełęczy rzeki Biała Głuchołaska () czy potoku o nazwie Česnekový potok (2)). Blisko przełęczy, ze stoku północno-zachodniego bierze swój początek wspomniana wcześniej rzeka Biała Głuchołaska.
Ochrona przyrody.
Cała przełęcz znajduje się w obrębie wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt. Na przełęczy nie utworzono żadnych rezerwatów przyrody lub innych obiektów nazwanych pomnikami przyrody. Ponadto na jej obszarze nie wytyczono żadnych ścieżek dydaktycznych.
Turystyka.
Przełęcz położona jest blisko osady Vidly ze znajdującym się w niej w odległości około 1,9 km na południowy wschód od przełęczy górskim hotelem "Vidly" oraz parkingu, skąd biegnie żółty szlak turystyczny i blisko osady Bělá z położonym blisko drogi nr schroniskiem turystycznym "Chata Eduard". Ponadto przełęcz znajduje się w odległości około 2,5 km na północny wschód od najstarszego schroniska turystycznego w Wysokim Jesioniku o nazwie Švýcárna, położonego na stoku góry Malý Děd. Do bazy turystycznej w okolicy góry Pradziad jest od przełęczy około 3,5 km w kierunku południowo-zachodnim. Znajdują się tam następujące hotele górskie i schroniska turystyczne:
Ponadto blisko przełęczy położona jest chata o nazwie (), ale nie ma ona charakteru typowego schroniska turystycznego, a którą zalicza się do tzw. chat łowieckich.
Szlaki turystyczne.
Klub Czeskich Turystów () wytyczył w obrębie przełęczy dwa szlaki turystyczne na trasach:
Szlaki rowerowe.
Przez przełęcz wyznaczono dwa szlaki rowerowe na trasach:
Trasy narciarskie.
W obrębie przełęczy nie wytyczono żadnej trasy narciarstwa zjazdowego. W okresach ośnieżenia wzdłuż szlaków rowerowych przebiegają trasy narciarstwa biegowego.

</doc>
<doc id="2625390" url="https://pl.wikipedia.org/wiki?curid=2625390" title="MUKS Tomaszów Mazowiecki">
MUKS Tomaszów Mazowiecki

MUKS Tomaszów Mazowiecki – kobiecy klub piłkarski z Tomaszowa Mazowieckiego. Zespół powstał w 1997 roku. W 2004 roku zespół awansował do I ligi, a w 2011 roku nastąpił historyczny awans do Ekstraligi. Na najwyższym poziomie ligowym klub występował jednak tylko przez jeden sezon.

</doc>
<doc id="2625391" url="https://pl.wikipedia.org/wiki?curid=2625391" title="Adriana Behar">
Adriana Behar

Adriana Brandão Behar (ur. 14 lutego 1969 w Rio de Janeiro) – brazylijska siatkarka plażowa żydowskiego pochodzenia. Dwukrotna wicemistrzyni olimpijska z 2000 i 2004 r. W obu turniejach jej partnerką była Shelda Bede.
Adriana Behar razem z Sheldą Bede dwukrotnie zdobyły złote medale mistrzostw Świata. W 2010 r. została uhonorowana członkostwem w Volleyball Hall of Fame.

</doc>
<doc id="2625392" url="https://pl.wikipedia.org/wiki?curid=2625392" title="Muzeum Sił Powietrznych w Dęblinie">
Muzeum Sił Powietrznych w Dęblinie

Muzeum Sił Powietrznych w Dęblinie powstało 1 kwietnia 2011 roku na bazie kolekcji lotniczej Wyższej Szkoły Oficerskiej Sił Powietrznych (od 2018 roku Lotnicza Akademia Wojskowa) w Dęblinie. Organizatorem muzeum jest Ministerstwo Obrony Narodowej. Uroczyste otwarcie nastąpiło 26 sierpnia 2011 roku. Najważniejszym jego zadaniem jest, obok gromadzenia i ochrony zabytków kultury narodowej związanych z dziejami oręża polskiego w odniesieniu do sił powietrznych, właściwe ich utrzymywanie oraz udostępnianie do celów naukowych, dydaktycznych i wychowawczych, tak aby służyły nauce oraz popularyzacji wiedzy o polskiej historii wojskowości. Powyższe zadania realizowane są w ramach całokształtu przedsięwzięć organizacyjnych mających na celu:
W dniu otwarcia Muzeum eksponowane było kilkadziesiąt samolotów, kilka śmigłowców, radary i rakiety przeciwlotnicze.
We wrześniu 2011 roku Rada Miasta Dęblina przyznała muzeum dotację z budżetu miasta, na zakup czterech samolotów eksponowanych dotychczas w ramach Wystawy Sprzętu Lotniczego w Łodzi. Tymi samolotami były Lim-5 nr 305, Lim-6 nr 427, MiG-21PF nr 1702 oraz Su-20 nr 6255
Z końcem 2015 roku do Dęblina z łódzkiej kolekcji, która znajdowała się w przy lotnisku im. Władysława Reymonta (ul. Pilska), zostały przebazowane ostatnie statki powietrzne (Ił-28, jedyny w Polsce Mil Mi-6A i Ił-14) należące do MSP. W roku 2016 wszystkie trzy maszyny zostały skompletowane, Mi 6 przeszedł renowację i został udostępniony zwiedzającym.
Otwarcie nowej wystawy głównej pt. "Historia Polskich Sił Powietrznych" w dn. 7 marca 2017 roku, związane było z modernizacją i rozbudową obiektu, którą przeprowadzono w latach 2012–2016. Nowo wybudowany hangar ekspozycyjny z zapleczem technicznym pozwala na zabezpieczenie i profesjonalną konserwację najcenniejszych wielkogabarytowych zbiorów. Powierzchnia ekspozycji wewnętrznej powiększona została ponad dwukrotnie, wzbogacona o nowoczesne urządzenia multimedialne oraz udogodnienia dla osób niepełnosprawnych.
W zbiorach przeważają muzealia związane z techniką wojskową oraz archiwalia i pamiątki osobiste żołnierzy sił powietrznych. Usytuowanie placówki muzealnej w Dęblinie – nierozerwalnie związanym z dziejami polskiego lotnictwa, wskazuje nam nowy kierunek zainteresowań – historię regionalną oraz dokumentowanie życia społecznego mieszkańców. Tych, którzy tu mieszkają, jak i tych, dla których Dęblin to epizod, który zaważył na całym życiu. Odkrywanie osobistych historii osób – uczniów, słuchaczy szkoły oficerskiej, pilotów i żołnierzy WP – stanowić będzie cenne źródło informacji dla muzealników i pasjonatów badających etapy historii polskich sił powietrznych.
Muzeum Obrony Przeciwlotniczej w Koszalinie jest oddziałem Muzeum Sił Powietrznych w Dęblinie. Filia kontynuuje tradycje dawnego Muzeum Obrony Przeciwlotniczej utworzonego w 1976 r. przy Wyższej Szkole Oficerskiej Wojsk Obrony Przeciwlotniczej. W latach 2014–2016 obecny budynek ekspozycyjny przeszedł gruntowną modernizację i po wyłączeniu z terenu koszar stał się siedzibą muzealnego oddziału.
Uroczyste otwarcie wystawy pt. „Historia polskiej broni przeciwlotniczej” odbyło się 10 stycznia 2017 r.
Ekspozycja prezentuje uzbrojenie i sprzęt będący na wyposażeniu Wojsk Obrony Przeciwlotniczej od początku ich istnienia do współczesności. Podzielona została na dwie części. Na ekspozycji plenerowej urządzono wystawę sprzętu artyleryjskiego, rakietowego i radiolokacyjnego, kolekcja została powiększona o dwa statki powietrzne, samoloty: TS-11 Iskra w malowaniu morskim oraz użytkowany przez 36. Specjalny Pułk Lotnictwa Transportowego, rządowy Jak-40. W zbiorach muzeum znajduje się wiele unikatowych eksponatów broni palnej, a także archiwalia dotyczące działalności Wojsk OPL.
W budynku muzeum zobaczymy eksponaty ukazujące rozwój polskiej broni przeciwlotniczej oraz zmieniającą się na przestrzeni lat strukturę i doktrynę obronną. Również miłośnicy historii regionu znajdą tu pamiątki po koszalińskich jednostkach wojskowych.
Adres: ul. Wojska Polskiego 70, 75-903 Koszalin

</doc>
<doc id="2625393" url="https://pl.wikipedia.org/wiki?curid=2625393" title="Arnouville-lès-Gonesse">
Arnouville-lès-Gonesse



</doc>
<doc id="2625394" url="https://pl.wikipedia.org/wiki?curid=2625394" title="Shelda Bede">
Shelda Bede

Shelda Kelly Bruno Bede (ur. 1 stycznia 1973 w Fortalezie), brazylijska siatkarka plażowa. Dwukrotna wicemistrzyni olimpijska z 2000 i 2004 r. W obu turniejach jej partnerką była Adriana Behar.
Shelda Bede razem z Adrianą Behar dwukrotnie zdobyły złote medale mistrzostw Świata.
Występowała również w parze z Aną Paulą Henkel. W 2010 r. została uhonorowana członkostwem w Volleyball Hall of Fame.

</doc>
<doc id="2625395" url="https://pl.wikipedia.org/wiki?curid=2625395" title="Muzeum Sił Powietrznych">
Muzeum Sił Powietrznych



</doc>
<doc id="2625397" url="https://pl.wikipedia.org/wiki?curid=2625397" title="Leasing finansowy">
Leasing finansowy

Leasing finansowy (również leasing kapitałowy) – polega na przekazaniu przez finansującego (leasingodawcę) na czas oznaczony prawa do użytkowania określonych składników majątku trwałego korzystającemu (leasingobiorcy) w zamian za odpowiednie opłaty (raty leasingowe). W praktyce okres trwania umowy leasingu finansowego jest zbliżony do okresu ekonomicznego zużycia przedmiotu leasingu.
Przedmiot umowy znajduje się w ewidencji środków trwałych leasingobiorcy (korzystającego), który dokonuje odpisów amortyzacyjnych, a kosztem uzyskania przychodu jest dla niego część finansowa rat leasingowych. Leasingobiorca ma zagwarantowane przeniesienie prawa własności przedmiotu po zakończeniu umowy leasingowej i ponosi pełne ryzyko dotyczące dobra (koszty jego utrzymania, ubezpieczenia oraz związane z nimi podatki i inne opłaty).
Rata leasingowa w leasingu finansowym podzielona jest na część kapitałową i odsetkową. Część odsetkowa stanowi koszt uzyskania przychodu u korzystającego, a część kapitałowa traktowana jest jak kapitał przy operacji kredytowej – obniża zysk po opodatkowaniu u leasingobiorcy. Leasing finansowy dla celów podatku VAT jest w większości przypadków traktowany jako dostawa towarów. Podatek VAT od rat leasingowych płatny jest z góry za cały okres trwania umowy leasingu finansowego (zazwyczaj w ciągu 7 dni po odbiorze przedmiotu leasingu), inaczej niż w leasingu operacyjnym, gdzie podatek VAT jest płatny z każdą ratą leasingową.
W Polsce charakter cywilnoprawny umowy leasingowej został określony przepisami art. 7091-70918 Kodeksu cywilnego wprowadzonymi ustawą z dnia 26.07.2000 r. o zmianie ustawy Kodeks cywilny (). Przed tą nowelizacją leasing był zaliczany do umów nienazwanych. Należy ponadto zwrócić uwagę na brak spójności w definiowaniu i traktowaniu leasingu w obowiązujących w Polsce regulacjach, tj. Kodeksie cywilnym, przepisach prawa podatkowego oraz ustawie o rachunkowości.
Leasing jest, obok kredytu, głównym zewnętrznym źródłem finansowania polskich przedsiębiorstw. Przedsiębiorcy częściej korzystają z leasingu operacyjnego niż z leasingu finansowego.

</doc>
<doc id="2625400" url="https://pl.wikipedia.org/wiki?curid=2625400" title="Jackie Silva">
Jackie Silva

Jacqueline Louise da Cruz Silva; znana jako Jackie (ur. 13 lutego 1962 w Rio de Janeiro) – brazylijska siatkarka i reprezentantka kraju, a później również siatkarka plażowa. Mistrzyni Olimpijska z 1996 r. Jej partnerką była Sandra Pires.
Zdobyła również mistrzostwo Świata.
W 2006 r. została uhonorowana członkostwem w Volleyball Hall of Fame.

</doc>
<doc id="2625408" url="https://pl.wikipedia.org/wiki?curid=2625408" title="Adriana Samuel">
Adriana Samuel

Adriana Ramos Samuel (ur. 12 kwietnia 1966 w Resende) – brazylijska siatkarka plażowa. 
Kariera sportowa.
Wicemistrzyni Olimpijska z 1996 r. Jej partnerką była Mônica Rodrigues. W 2000 r. razem z Sandrą Pires zdobyła brązowy medal olimpijski

</doc>
<doc id="2625411" url="https://pl.wikipedia.org/wiki?curid=2625411" title="Mônica Rodrigues">
Mônica Rodrigues

Mônica Rodrigues (ur. 20 września 1967 w Rio de Janeiro), brazylijska siatkarka plażowa. Wicemistrzyni Olimpijska z 1996 r. Jej partnerką była Adriana Samuel.
Występowała również w parze z Jackie Silva (1998), Aną Paulą Henkel (2000) i Leilą Barros (2003).

</doc>
<doc id="2625413" url="https://pl.wikipedia.org/wiki?curid=2625413" title="Elaine Youngs">
Elaine Youngs

Elaine Youngs (ur. 14 lutego 1970 w Orange) – amerykańska siatkarka i reprezentantka kraju, a później siatkarka plażowa. W 2004 r. zdobyła brązowy medal olimpijski w parze z Holly McPeak.

</doc>
<doc id="2625415" url="https://pl.wikipedia.org/wiki?curid=2625415" title="Holly McPeak">
Holly McPeak

Holly McPeak (ur. 15 maja 1969 w Manhattan Beach) – amerykańska siatkarka plażowa. W 2004 r. zdobyła brązowy medal olimpijski w parze z Elaine Youngs.
Występowała również w parze z Misty May-Treanor. W 2009 r. została uhonorowana członkostwem w Volleyball Hall of Fame.

</doc>
<doc id="2625417" url="https://pl.wikipedia.org/wiki?curid=2625417" title="Łazar Baranowicz">
Łazar Baranowicz



</doc>
<doc id="2625420" url="https://pl.wikipedia.org/wiki?curid=2625420" title="Vel'ká Javorina Bielokarpatská">
Vel'ká Javorina Bielokarpatská



</doc>
<doc id="2625421" url="https://pl.wikipedia.org/wiki?curid=2625421" title="Zell u. A.">
Zell u. A.



</doc>
<doc id="2625423" url="https://pl.wikipedia.org/wiki?curid=2625423" title="Egil Groenn">
Egil Groenn



</doc>
<doc id="2625427" url="https://pl.wikipedia.org/wiki?curid=2625427" title="Veľká Javorina">
Veľká Javorina



</doc>
<doc id="2625429" url="https://pl.wikipedia.org/wiki?curid=2625429" title="Owingsville (Kentucky)">
Owingsville (Kentucky)

Owingsville – miasto w Stanach Zjednoczonych, w stanie Kentucky, w hrabstwie Bath. Zamieszkane przez 1488 ludzi (2000).

</doc>
<doc id="2625435" url="https://pl.wikipedia.org/wiki?curid=2625435" title="Kac Wawa (singel)">
Kac Wawa (singel)

Kac Wawa – piosenka rockowa polskiej piosenkarki Dody, promująca film o tym samym tytule („Kac Wawa”).
Historia powstania.
Piosenka pt. „Kac Wawa” powstała na przełomie listopada i grudnia 2011 roku. Kompozytorem i producentem piosenki jest Mateusz Łapot, współkompozytorem Marcin Nierubiec. Autorami tekstu są Dorota Rabczewska oraz Marcin Mendel, związany z wydawcą muzycznym Sony/ATV. Premierowe wykonanie piosenki na żywo odbyło się 27 lutego 2012 roku podczas uroczystej premiery filmu „Kac Wawa”. Powstała również angielska wersja singla, która nigdy nie ujrzała światła dziennego. Zaprezentowane zostały jedynie dwa fragmenty w wersjach demo.
Teledysk.
W teledysku Doda rozstaje się przez telefon z Borysem Szycem. Z tej okazji, zamiast siedzieć i topić samotnie smutki, wybiera inne rozwiązanie – organizuje ostrą imprezę i zaprasza znajomych. W apartamencie (tym samym, w którym kręcono większość scen do „Kac Wawa”) pojawiają się przyjaciele gwiazdy – Mariusz Ząbkowski i Aneta Radzimirska. Po udanej domówce Doda zabiera znajomych na miasto, do klubu, gdzie bawią się do białego rana.

</doc>
<doc id="2625436" url="https://pl.wikipedia.org/wiki?curid=2625436" title="Haley Crouser">
Haley Crouser

Haley Crouser (ur. 11 lutego 1994) – amerykańska lekkoatletka specjalizująca się w rzucie oszczepem. 
W 2011 zajęła czwarte miejsce podczas mistrzostw świata juniorów młodszych. 
Jest spokrewniona z byłym amerykańskim oszczepnikiem, dwukrotnym olimpijczykiem, Brianem Crouserem oraz medalistą mistrzostw świata juniorów młodszych z 2009 Ryanem Crouserem.
Rekord życiowy: 55,22 (13 kwietnia 2012, Beaverton) – rezultat ten jest rekordem Stanów Zjednoczonych w tej kategorii juniorów. 

</doc>
<doc id="2625438" url="https://pl.wikipedia.org/wiki?curid=2625438" title="Kolumna Nelsona w Dublinie">
Kolumna Nelsona w Dublinie

Kolumna Nelsona (irl.: "Colún Nelson") – była to duża kolumna z granitu zwieńczona figurą Horatio Nelsona umiejscowiona pośrodku O’Connell Street w Dublinie. Została zbudowana w latach 1808-1809 i miała wysokość ok. 36,8 m. Kolumna została zniszczona 8 marca 1966 roku o godzinie 1:32 przez bombę podłożoną przez irlandzkich republikanów. W miejscu tym w 2003 został wybudowany monument Spire of Dublin.

</doc>
<doc id="2625441" url="https://pl.wikipedia.org/wiki?curid=2625441" title="Gerlingen (ujednoznacznienie)">
Gerlingen (ujednoznacznienie)

Polska.
Dawna nazwa miejscowości:

</doc>
<doc id="2625442" url="https://pl.wikipedia.org/wiki?curid=2625442" title="Ludwigsburg (ujednoznacznienie)">
Ludwigsburg (ujednoznacznienie)

Niemcy:
Zobacz też:

</doc>
<doc id="2625443" url="https://pl.wikipedia.org/wiki?curid=2625443" title="Mar Ahai">
Mar Ahai



</doc>
<doc id="2625444" url="https://pl.wikipedia.org/wiki?curid=2625444" title="Affalterbach">
Affalterbach

Niemcy:

</doc>
<doc id="2625447" url="https://pl.wikipedia.org/wiki?curid=2625447" title="Puchar Kontynentalny w skokach narciarskich 1998/1999">
Puchar Kontynentalny w skokach narciarskich 1998/1999

Puchar Kontynentalny w skokach narciarskich 1998/1999 – rozpoczął się 27 czerwca 1998 na skoczni Grajski grič w Velenje, a zakończył 28 marca 1999 w Ruce na dużym obiekcie Rukatunturi. Na sezon ten zaplanowano 51 konkursów, spośród których najwięcej (jedenaście) miało odbyć się w Niemczech, natomiast siedem w Finlandii. Zwycięzcą cyklu został Niemiec Roland Audenrieth. Na pozostałych stopniach podium stanęli dwaj Norwegowie, Marius Småriset i Wilhelm Brenna. Ostatni z nich był zwycięzcą największej liczby konkursów w sezonie. Zwyciężał pięciokrotnie, w tym raz w Lahti, dwukrotnie w Planicy i dwukrotnie w Vikersund.
Kalendarz i wyniki.
Opracowano na podstawie.
Klasyfikacja generalna.
"Sześćdziesięciu najlepszych zawodników"
Sklasyfikowanych zostało 301 zawodników z 20 krajów. Spośród nich najwięcej reprezentowało Norwegię (51) i Japonię (48).

</doc>
<doc id="2625448" url="https://pl.wikipedia.org/wiki?curid=2625448" title="Freudental">
Freudental

Niemcy:
Zobacz też:

</doc>
<doc id="2625451" url="https://pl.wikipedia.org/wiki?curid=2625451" title="Tamm">
Tamm

Niemcy:
Osoby:
Inne:
Zobacz też:

</doc>
<doc id="2625452" url="https://pl.wikipedia.org/wiki?curid=2625452" title="Alaksiej Januszkiewicz">
Alaksiej Januszkiewicz

Alaksiej Januszkiewicz (biał. Аляксей Янушкевіч; ur. 15 stycznia 1986 w Mińsku) – białoruski piłkarz grający na pozycji obrońcy.

</doc>
<doc id="2625454" url="https://pl.wikipedia.org/wiki?curid=2625454" title="Turnieje kwalifikacyjne w hokeju na trawie kobiet do Letnich Igrzysk Olimpijskich 2012">
Turnieje kwalifikacyjne w hokeju na trawie kobiet do Letnich Igrzysk Olimpijskich 2012

Turnieje kwalifikacyjne w hokeju na trawie kobiet do Letnich Igrzysk Olimpijskich 2012 to turnieje które miały wyłonić ostatnich uczestników turnieju olimpijskiego podczas Letnich Igrzysk Olimpijskich 2012. Tylko zwycięzcy poszczególnych turniejów awansowali do igrzysk.
Turniej pierwszy.
Turniej pierwszy odbył się w dniach 18-26 lutego 2012 w Nowym Delhi.
Mecze klasyfikacyjne.
Finał.
Awans na igrzyska: Republika Południowej Afryki
Turniej drugi.
Turniej drugi odbył się w dniach 17-25 marca 2012 w Kontich w Belgii.
Mecze klasyfikacyjne.
Finał.
Awans na igrzyska: Belgia
Turniej trzeci.
Turniej trzeci odbył się w dniach 25 kwietnia-6 maja 2012 w Kakamigaharze w Japonii.
Mecze klasyfikacyjne.
Finał.
Awans na igrzyska: Japonia

</doc>
<doc id="2625461" url="https://pl.wikipedia.org/wiki?curid=2625461" title="Wawrzyniec Mikulski">
Wawrzyniec Mikulski

Wawrzyniec (Wawrzeniec) Mikulski herbu Rawicz (ur. 8 sierpnia 1788 w Łowiczu, zm. 16 stycznia 1849 w Warszawie) – XIX-wieczny warszawski kupiec i inwestor.
Inwestycje.
Zamożny obywatel miasta Warszawy, Wawrzyniec Mikulski posiadał w XIX wieku kilka kamienic i działek w mieście, ponadto inwestował w ziemię poza Warszawą. Przykładowo, Mikulski:
Mikulski, zajęty prowadzeniem interesów w Warszawie, bardzo rzadko odwiedzał swoje dobra poza nią. Na miejscu przebywał dzierżawca, który prowadził bieżący zarząd nad majątkami.
Życie rodzinne.
Wawrzyniec był synem Franciszka i Jadwigi z Wyleżyńskich. Dwukrotnie się żenił: z Salomeą Jabłońską oraz z Rozalią Osiecką, z którą miał kilkoro dzieci. Bratanicą Rozalii była Balbina Osiecka, żona Antoniego Rogalewicza. 
Wawrzyniec Mikulski został pochowany na warszawskich Starych Powązkach (kwatera 12, rząd 4, miejsca 14–16).

</doc>
<doc id="2625462" url="https://pl.wikipedia.org/wiki?curid=2625462" title="Dirty Dancing (serial telewizyjny)">
Dirty Dancing (serial telewizyjny)

Dirty Dancing (1988-1989) – amerykański serial obyczajowy wyprodukowany przez The Steve Tisch Company i Vestron Television. Serial bazuje na filmie "Dirty Dancing" z 1987 roku.
Światowa premiera serialu odbyła się 29 października 1988 roku na kanale CBS. Ostatni odcinek został wyemitowany 21 stycznia 1989 roku. W Polsce serial nadawany był dawniej na kanale Polsat.
Opis fabuły.
Serial opowiada o romantycznej miłości dwójki młodych ludzi, Johnny'ego i Baby, których połączyła fascynacja tańcem.

</doc>
<doc id="2625466" url="https://pl.wikipedia.org/wiki?curid=2625466" title="Andrej Chaczaturan">
Andrej Chaczaturan

Andrej Chaczaturan (biał. Андрэй Хачатуран; ur. 2 września 1987 w Mińsku) – białoruski piłkarz grający na pozycji obrońcy.

</doc>
<doc id="2625468" url="https://pl.wikipedia.org/wiki?curid=2625468" title="Penitencjały">
Penitencjały

Penitencjały (łac. "Libri Poenitentiales", "Księgi Pokutne") – to księgi występujące we wczesnym średniowieczu, zawierające praktyczne wskazania dla spowiedników odnośnie do tego, jaką mają nakładać pokutę. Zawierały katalog grzechów i odpowiadający im rodzaj pokuty, tzw. taryfę pokutną. Były zazwyczaj dziełem anonimowym, czasem przypisywano im patronat jakiejś znaczącej postaci. Twórcami ich byli mnisi, duchowni, szczególnie gorliwi spowiednicy. Naśladowali takich znanych autorów jak Finian z Clonard (470-549) – penitencjał nazwany jego imieniem jest najstarszym dziś zachowanym – Kolumban (521-597), Beda Czcigodny (672-735), Egbert (zm. 766). Przekazywali w penitencjałach jakiej poddawali pokucie wiernych, za grzechy, których się dopuścili. 
Pierwsze penitencjały z VI i VII wieku pochodzą z Wysp Brytyjskich. Od VII w. obserwuje się rozkwit penitencjałów. Jedne dalej powstawały na Wyspach, do nich należy "Penitencjał Teodora z Canterbury" z przełomu VII i VIII wieku. Inne już na kontynencie. Ten rodzaj pokuty stopniowo zastąpił dawną kościelną pokutę publiczną, która w tym czasie przeżywała wielki kryzys. Praktykę pokuty taryfowej w XII w. zastąpiła obecna do dziś spowiedź, jako wyznanie grzechów. 

</doc>
<doc id="2625469" url="https://pl.wikipedia.org/wiki?curid=2625469" title="Wygnanie Żydów z Hiszpanii">
Wygnanie Żydów z Hiszpanii



</doc>
<doc id="2625470" url="https://pl.wikipedia.org/wiki?curid=2625470" title="Wypędzenie Żydów z Hiszpanii">
Wypędzenie Żydów z Hiszpanii



</doc>
<doc id="2625471" url="https://pl.wikipedia.org/wiki?curid=2625471" title="Jan Gliński (1937–1996)">
Jan Gliński (1937–1996)

Jan Gliński (ur. 1 listopada 1937 w Sielewcach, zm. 25 stycznia 1996 w Opolu) – polski inżynier górnictwa i geologii inżynierskiej, specjalizujący się w robotach ziemnych i ich mechanizacji oraz surowcach mineralnych; nauczyciel akademicki związany z uczelniami we Wrocławiu i Opolu.
Życiorys.
Młodość i wykształcenie.
Urodził się w 1937 roku w Sielewcach, na Wileńszczyźnie. W czasie II wojny światowej został zesłany przez władze radzieckie na Sybir do Irkucka. Ukończył tam szkołę elementarną i średnią. Następnie podjął pracę w kopalni Irkuckiego Zagłębia Węglowego. W ramach repatriacji przybył do Wałbrzycha wraz ze swoim ojcem na początku 1958 roku i rozpoczął pracę w kopalni „Victoria”. Niedługo potem rozpoczął studia na Wydziale Górniczym Akademii Górniczo-Hutniczej w Krakowie, a w czasie wakacji i urlopu dziekańskiego pracował w kopalniach węgla kamiennego. 
Działalność po ukończeniu studiów.
Po ukończeniu studiów w 1964 roku podjął pracę w Świerczańskich Kamieniołomach Drogowych, na stanowisku kierownika Działu Górniczego, gdzie zajmował się głównie eksploatacją złóż i maszyn w podległych zakładach górniczych. Przeprowadzone w tym czasie obserwacje oraz zebrane materiały stały się podstawą do otwarcia przewodu doktorskiego. Przez kolejne lata pracował w COBPGO-Poltegor we Wrocławiu, zajmując się głównie techniką urabiania skał. Pracę tę łączył z wykładami na Politechnice Wrocławskiej. Stopień naukowy doktora nauk technicznych uzyskał w 1971 roku na macierzystej uczelni. W 1972 roku objął stanowisko docenta w Instytucie Górnictwa Politechniki Wrocławskiej. Pracę badawczą skupił wokół zagadnień fizycznych własności skał, techniki urabiania i eksploatacji złóż oraz eksploatacji maszyn. W 1975 roku uzyskał tam stopień naukowy doktora habilitowanego, na podstawie rozprawy pt. "Metoda prognozowania efektów urabiania skał techniką strzałową w górnictwie odkrywkowym".
Praca w opolskiej WSI.
Z opolską uczelnią techniczną związał się w 1976 roku, kiedy to objął stanowisko docenta, kierując Zakładem Maszyn Roboczych Ciężkich w Instytucie Budowy Maszyn. W latach 1979–1981 i 1984–1987 pełnił funkcję dziekana Instytutu Inżynierii Lądowej Wyższej Szkoły Inżynieryjnej w Opolu. W czasie jego kadencji obecny instytut ten (obecnie Wydział Budownictwa PO) uzyskał prawa doktoryzowania w zakresie nauk technicznych. W 1978 roku Jan Gliński otrzymał stanowisko profesora nadzwyczajnego, a w 1989 roku Rada Państwa nadała mu tytuł naukowy profesora nauk technicznych. Niedługo potem został mianowany profesorem zwyczajnym na opolskiej WSI. Kierował tam Katedrą Nauk o Ziemi na Wydziale Budownictwa, którą kierował do swojej śmierci w 1996 roku. Został pochowany na cmentarzu w Opolu-Półwsi.
Dorobek naukowy i nagrody.
Uchodził za cenionego i uznanego specjalistę w zakresie górnictwa odkrywkowego i surowców mineralnych. Jako pierwszy w kraju prowadził badania nad energochłonnością procesów wydobywczych maszyn urabiających. Jego ogromna wiedza geologiczna była wykorzystywana do rozwoju przemysłu surowców mineralnych na Opolszczyźnie. Był laureatem licznych nagród: resortowych, wojewody opolskiego, rektora. Ponadto odznaczony został Krzyżem Kawalerskim Orderu Odrodzenia Polski, Srebrnym Krzyżem Zasługi, Medalem Edukacji Narodowej, Medalem 40-lecia PRL, Zasłużonemu Opolszczyźnie, Za zasługi dla miasta Opola. Należał do trzech Komisji Polskiej Akademii Nauk w Oddziałach we Wrocławiu i Katowicach, biorąc czynny udział w ich pracach.
Profesor Gliński był promotorem 6 przewodów doktorskich, recenzentem kilkunastu prac doktorskich i habilitacyjnych, autorem 6 monografii oraz rozpraw naukowych, kilkudziesięciu publikacji i referatów wygłoszonych na konferencjach naukowych krajowych i zagranicznych.

</doc>
<doc id="2625476" url="https://pl.wikipedia.org/wiki?curid=2625476" title="Lindsey Shaw">
Lindsey Shaw

Lindsey Shaw (ur. 10 maja 1989 w Lincoln) – amerykańska aktorka filmowa.
Zadebiutowała w serialu "Szkolny poradnik przetrwania" jako Jennifer Mosely. Grała główną rolę – Kat Stratford – w serialu pt. "Zakochana złośnica". Najbardziej znana jest z roli Paige McCullers w serialu "Słodkie kłamstewka". Brała udział w dubbingowaniu gry "" (2010, rola: Tripitaka). Shaw zagrała również główne role w filmach "Love Me", "16-Love" i "Królowa balu".

</doc>
<doc id="2625477" url="https://pl.wikipedia.org/wiki?curid=2625477" title="Droga do sławy (serial telewizyjny)">
Droga do sławy (serial telewizyjny)

Droga do sławy (ang. "Fame L.A.") – amerykański serial obyczajowy nadawany w latach 1997-1998.
Światowa premiera serialu odbyła się 4 października 1997 roku na amerykańskim kanale MGM. Ostatni odcinek został wyemitowany 21 marca 1998 roku. W Polsce serial nadawany był na kanale TV4.

</doc>
<doc id="2625479" url="https://pl.wikipedia.org/wiki?curid=2625479" title="Proces peryglacjalny">
Proces peryglacjalny



</doc>
<doc id="2625480" url="https://pl.wikipedia.org/wiki?curid=2625480" title="Stanisław Malzacher">
Stanisław Malzacher

Stanisław Malzacher (ur. 11 sierpnia 1924 we Lwowie, zm. 9 stycznia 1996 w Gliwicach) – polski elektronik, specjalizujący się w aparaturze elektronicznej, miernictwie elektronicznym; nauczyciel akademicki związany z politechnikami w Gliwicach i Opolu.
Życiorys.
Urodził się we Lwowie w rodzinie inteligenckiej. Jego lata dziecięce i młodość upłynęły na Łyczakowie. W 1936 roku rozpoczął naukę w VI Gimnazjum im. Stanisława Staszica, która została przerwana przez wybuch II wojny światowej. Naukę kontynuował w ramach tajnego nauczania w liceum o profilu matematyczno-fizycznym, w którym zdał maturę w 1943 roku. Następnie podjął studia na Wydziale Elektrycznym Technicznej Szkoły Zawodowej ukończonej w tym samym roku dyplomem technika elektryka. Po ponownym zajęciu Lwowa przez wojska radzieckie i uruchomieniu Lwowskiego Instytutu Politechnicznego, rozpoczął studia na Wydziale Elektrycznym, na którym do chwili do Polski w 1946 roku ukończył cztery semestry. Piąty semestr rozpoczął już na Wydziale Elektrycznym Politechniki Śląskiej w Gliwicach. Dyplom magistra inżyniera elektryka uzyskał w grupie telekomunikacji w 1949 roku. Jeszcze podczas studiów został zatrudniony na gliwickiej politechnice, zostając współpracownikiem prof. Tadeusza Zagajewskiego w Katedrze Radiotechniki PŚ. Katedra ta, przemianowana później na Katedrę Elektroniki Przemysłowej, została w 1964 roku przeniesiona do nowo utworzonego Wydziału Automatyki (obecnie Wydział Automatyki, Elektroniki i Informatyki) Politechniki Śląskiej.
Stopień naukowy doktora nauk technicznych uzyskał w 1963 roku na macierzystej uczelni. W 1975 roku Rada Państwa nadała mu tytuł profesora nauk technicznych. W tym samym roku przyznano mu stanowisko profesora nadzwyczajnego, a profesora zwyczajnego w 1991 roku. W 1981 roku Profesor w wyniku pierwszych wolnych wyborów władz akademickich został dziekanem Wydziału Automatyki PŚ, którą to pełnił do 1984 roku. W latach 1985-1994 był zastępcą dyrektora do spraw nauki Instytutu Elektroniki PŚ.
Ponadto pracował od 1978 roku w Wyższej Szkole Inżynieryjnej w Opolu, gdzie wykładał elektronikę dla studentów Wydziału Elektrotechniki i Automatyki. Wniósł duży wkład wraz z doc. Marią Jastrzębską w organizację i rozwój najpierw Instytutu Elektrotechniki, a później Wydziału Elektrotechniki i Automatyki WSI w Opolu. W 1994 roku przeszedł na emeryturę. Zmarł dwa lata później w Gliwicach, gdzie też został pochowany.
Dorobek naukowy.
Stanisław Malzacher był autorem wielu układów elektronicznych i rozwiązań stosowanych w przemyśle, szczególnie w dziedzinie badań nieniszczących. Pod jego kierunkiem powstała w Gliwicach swego rodzaju szkoła badań nieniszczących wykorzystujących prądy wirowe i ultradźwięki. Profesor był autorem kilkudziesięciu publikacji, 9 książek i 11 skryptów, promotorem 15 prac doktorskich, opiniodawcą wielu prac habilitacyjnych. Ponadto był członkiem Komitetu Metrologii PAN, Komitetu Telekomunikacji PAN i Polskiego Komitetu Elektrotermii.

</doc>
<doc id="2625484" url="https://pl.wikipedia.org/wiki?curid=2625484" title="Linda Savļaka">
Linda Savļaka

Linda Savļaka (ur. 1 stycznia 1984 r. w Gulbene) – łotewska biathlonistka, uczestniczka Igrzysk Olimpijskich oraz Mistrzostw Świata. Zwyciężczyni zawodów Pucharu Europy Juniorów w norweskim Ål w 2002 roku. Wielokrotnie startowała w zawodach Pucharu Świata, jednakże nigdy nie udało jej się zdobyć pucharowych punktów.

</doc>
<doc id="2625485" url="https://pl.wikipedia.org/wiki?curid=2625485" title="In-szan">
In-szan



</doc>
<doc id="2625495" url="https://pl.wikipedia.org/wiki?curid=2625495" title="Dziedzictwo (serial telewizyjny)">
Dziedzictwo (serial telewizyjny)

Dziedzictwo (ang. "Legacy", 1998-1999) – amerykański serial obyczajowy stworzony przez Chrisa Abbotta.
Światowa premiera serialu miała miejsce 9 października 1998 roku na kanale UPN. Ostatni odcinek został wyemitowany 30 lipca 1999 roku. W Polsce serial nadawany był na kanale TVP1.

</doc>
<doc id="2625500" url="https://pl.wikipedia.org/wiki?curid=2625500" title="Józef Górka (1888–1942)">
Józef Górka (1888–1942)

Józef Górka pseud. "Spokojny" (ur. 8 marca 1888 w Bożej Woli, zm. 16 października 1942 w Warszawie) – działacz komunistyczny i związkowy.
Nie uczęszczał do szkoły, był samoukiem. Pracował od ósmego roku życia jako pastuch, później masarz i szewc. Brał udział w wystąpieniach radomskich robotników podczas rewolucji 1905. Od 1910 w Warszawie. W 1916 wstąpił do SDKPiL. 1916–1918 brał udział w manifestacjach tej partii. 
Od grudnia 1918 członek Zarządu Sekcji Szewców i Kamaszników i "techniki" KPP i działacz Związku Zawodowego Robotników Przemysłu Skórzanego. Brał udział w wielu strajkach. Od 1926 do rozwiązania KPP w 1938 zabezpieczał pobyt i obrady kierownictwa tej partii. 
Podczas okupacji współpracował ze Stowarzyszeniem Przyjaciół ZSRR i RRR-Ch "Młot i Sierp" i organizował komunistyczne kółka szewskie. Od kwietnia 1942 członek PPR. Przechowywał i przewoził ulotki i gazety PPR i broń. 29 września 1942 został aresztowany przez gestapo, a 16 października 1942 powieszony publicznie wraz z 49 innymi osobami.
W 1946 został pośmiertnie odznaczony Orderem Krzyża Grunwaldu III klasy.

</doc>
<doc id="2625503" url="https://pl.wikipedia.org/wiki?curid=2625503" title="Jerzy Wyrwał">
Jerzy Wyrwał

Jerzy Wyrwał (ur. 4 listopada 1949 r. w Opolu) – polski inżynier budownictwa, specjalizujący się w fizyce budowli i termomechanice; nauczyciel akademicki związany z Politechniką Opolską.
Życiorys.
Urodził się w Opolu, gdzie ukończył szkołę podstawową i średnią. Po pomyślnie zdanym egzaminie maturalnym podjął studia na kierunku budownictwo na Wydziale Budownictwa Lądowego Wyższej Szkoły Inżynierskiej w Opolu, które ukończył w 1973 roku, uzyskując z wyróżnieniem dyplom inżyniera budownictwa lądowego w zakresie budownictwa miejskiego i przemysłowego. Po ukończeniu studiów rozpoczął pracę w Opolskim Przedsiębiorstwie Budownictwa Przemysłowego nr 1 na budowie Zakładów Koksowniczych w Zdzieszowicach. Początkowo pracował jako inżynier budowy na obiekcie elektrociepłowni, a następnie jako zastępca kierownika budowy na obiektach baterii koksowniczych. W czasie praktyki zawodowej kierował budową wielu skomplikowanych obiektów budownictwa przemysłowego, a także uzyskał uprawnienia w zakresie nadzorowania i kierowania robotami budowlanymi. Jednocześnie podjął studia wieczorowe w Instytucie Inżynierii Lądowej WSI w Opolu, gdzie w 1976 r. uzyskał z wyróżnieniem dyplom magistra inżyniera budownictwa lądowego w zakresie budownictwa ogólnego i przemysłowego. Za dyplom ten otrzymał nagrodę Ministra Budownictwa pierwszego stopnia.
W 1977 roku związał się zawodowo ze swoją macierzysta uczelnią, zatrudniając się w Instytucie Inżynierii Lądowej WSI w Opolu na stanowisku starszego asystenta. W 1981 roku uzyskał stopień naukowy doktora nauk technicznych na Wydziale Budownictwa Lądowego Politechniki Krakowskiej. Po doktoracie pracował na stanowisku adiunkta i zajmował się problemami związanymi z zawilgoceniem materiałów i przegród budowlanych. Zwieńczeniem tej działalności było uzyskanie na Wydziale Inżynierii Lądowej Politechniki Krakowskiej w 1990 roku stopnia naukowego doktora habilitowanego nauk technicznych w zakresie budownictwa na podstawie rozprawy pt. "Ruch wilgoci w porowatych materiałach i przegrodach budowlanych". Za swoją pracę habilitacyjną otrzymał w 1991 roku nagrodę Wydziału IV Nauk Technicznych Polskiej Akademii Nauk. Niedługo potem otrzymał stanowisko profesora nadzwyczajnego. W 2005 roku uzyskał tytuł profesora nauk technicznych, a zaraz potem objął profesurę zwyczajną na Politechnice Opolskiej (do 1996 roku pod nazwą WSI w Opolu).
Na Politechnice Opolskiej pełnił wiele ważnych funkcji organizacyjnych. W latach 1996-1999 był dziekanem Wydziału Budownictwa. Poza tym zasiadał w Senacie tej uczelni. Obecnie kieruje Katedrą Fizyki Materiałów PO. Ponadto wykładał także w Instytucie Architektury Państwowej Wyższej Szkoły Zawodowej w Nysie.
Jest żonaty i ma syna, urodzonego w 1979 roku.

</doc>
<doc id="2625504" url="https://pl.wikipedia.org/wiki?curid=2625504" title="Twórca">
Twórca



</doc>
<doc id="2625505" url="https://pl.wikipedia.org/wiki?curid=2625505" title="Todokanai ai to shitteita no ni osaekirezu ni aishitsuzuketa...">
Todokanai ai to shitteita no ni osaekirezu ni aishitsuzuketa...

 – dwudziesty trzeci singel japońskiego artysty Gackta, wydany 10 sierpnia 2005 roku. Utwór tytułowy wykorzystano jako piosenkę przewodnią w dramie . Singel osiągnął 3 pozycję w rankingu Oricon i pozostał na listach przebojów przez 9 tygodni. Sprzedano egzemplarzy.
Lista utworów.
Wszystkie utwory zostały napisane i skomponowane przez Gackt C.

</doc>
<doc id="2625508" url="https://pl.wikipedia.org/wiki?curid=2625508" title="Walka kogutów (1894)">
Walka kogutów (1894)

Walka kogutów – amerykański film niemy w reżyserii Williama K.L. Dicksona.

</doc>
<doc id="2625511" url="https://pl.wikipedia.org/wiki?curid=2625511" title="Zbigniew Garbaj">
Zbigniew Garbaj

Zbigniew Garbaj (ur. 1928 we Lwowie, zm. 28 czerwca 1996 w Opolu) – polski matematyk, zajmujący się analizą matematyczną oraz równaniami różniczkowymi; nauczyciel akademicki związany z Politechniką Opolską.
Życiorys.
Urodził się w 1928 roku we Lwowie, gdzie ukończył w 1939 roku szkołę podstawową. Ze względu na wybuch II wojny światowej w tym samym roku, został zmuszony do dalszego samodzielnego kształcenia. Po zakończeniu okupacji w 1945 roku przeprowadził się na Górny Śląsk, gdzie w 1946 roku zdał maturę w Liceum Matematyczno-Fizycznym w Bytomiu. Następnie studiował matematykę na Wydziale Matematyczno-Fizycznym Wyższej Szkoły Pedagogicznej w Łodzi, a także na Uniwersytecie Łódzkim, uzyskując dyplom w 1950 roku. Po ukończeniu studiów podjął pracę jako nauczyciel matematyki w Liceum Pedagogicznym w Szklarskiej Porębie, Liceum Pedagogicznym w Brzegu i Liceum Ogólnokształcącym w Opolu, przeprowadzając się do tego miasta na stałe. W latach 1952-1958 był kierownikiem sekcji matematyki w Wojewódzkim Ośrodku Doskonalenia Kadr Oświatowych. Potem pracował w Studium Nauczycielskim, pełniąc w nim w latach 1962-1966 funkcję zastępcy dyrektora. W międzyczasie dokształcał się na Uniwersytecie Wrocławskim, uzyskując w 1962 roku tytuł zawodowy magistra.
W 1966 roku związał się zawodowo z powstającą od podstaw Wyższą Szkołą Inżynieryjną w Opolu, zatrudniając się jako asystent w Zakładzie Matematyki. Przeszedł tam kolejno przez szczeble kariery zawodowej aż do stanowiska adiunkta. W 1976 roku uzyskał stopień naukowy doktora nauk matematycznych na Uniwersytecie Jagiellońskim. Promotorem jego pracy doktorskiej był Andrzej Zięba. W latach 1975-1976 pełnił funkcję zastępcy dyrektora Instytutu Matematyki, Fizyki i Chemii WSI w Opolu, a od 1984 do przejścia na emeryturę był kierownikiem Zakładu Matematyki.
Jest autorem lub współautorem szeregu rozpraw naukowych z różnych dziedzin matematyki, podręczników, skryptów, notatek autoryzowanych, zbiorów zadań i innych opracowań. Poza uczelnią pełnił stanowisko prezesa Związku Nauczycielstwa Polskiego, wiceprezesa, a następnie prezesa wojewódzkiego oddziału Polskiego Towarzystwa Matematycznego, był członkiem komitetu redakcyjnego czasopisma „Matematyka”. Za swoją pracę był odznaczany wysokimi odznaczeniami państwowymi, resortowymi oraz regionalnymi.

</doc>
<doc id="2625512" url="https://pl.wikipedia.org/wiki?curid=2625512" title="Justyna Danczowska">
Justyna Danczowska

Justyna Danczowska (ur. 13 kwietnia 1981 w Krakowie) – pianistka, córka Kai Danczowskiej.
Życiorys.
Naukę gry na fortepianie rozpoczęła w wieku sześciu lat u Janiny Żychowicz. W 2004 uzyskała dyplom po czteroletnich studiach w Akademii Muzycznej w Bazylei w mistrzowskiej klasie Krystiana Zimermana, a w 2007 ukończyła z wyróżnieniem dwuletnie studia w Akademii Muzycznej w Zurychu w klasie Konstantina Scherbakova. Od 2011 uczestniczyła w autorskich warsztatach artystycznych Olgi Szwajgier. Brała udział w kursach mistrzowskich prowadzonych przez Halinę Czerny-Stefańską. W 1997 zwyciężyła w Konkursie Pianistycznym im. prof. Ludwika Stefańskiego w Płocku, otrzymując ponadto nagrody specjalne za najlepsze wykonanie utworów Bacha i Beethovena. W 1998 zdobyła I nagrodę na Międzynarodowym Konkursie Chopinowskim dla Młodzieży w Szafarni. Podczas konkursu dla młodych muzyków w Krakowie w 2000 otrzymała I nagrodę oraz nagrodę specjalną PWM za najlepsze wykonanie utworu współczesnego. Jako kameralistka otrzymała nagrodę-koncert na festiwalu „Orpheus 2002“ w Zurychu, nagrodę specjalną jury w konkursie muzyki kameralnej w Neuchatel (w 2002) oraz III nagrodę w konkursie muzyki kameralnej w Zurychu „Migros Kulturprozent“ (w 2003).
Występowała m.in. z takimi artystami jak Ilja Gringolc, Kaja Danczowska, Bartosz Koziak, Agata Szymczewska oraz Piotr Pławner. W latach 1996-1999 była stypendystką Krajowego Funduszu na rzecz Dzieci, przez trzy kolejne lata otrzymywała Stypendium Twórcze Ministerstwa Kultury i Dziedzictwa Narodowego, w roku akademickim 2002/2003 została stypendystką Narodowego Instytutu Fryderyka Chopina.
W jej dorobku fonograficznym znajduje się płyta z utworami na skrzypce i fortepian Karola Szymanowskiego nagrana wraz z Kają Danczowską w 2007 (nominowana do „Fryderyka 2009”) oraz wydana w 2011 płyta z utworami Schuberta, Schumanna, Piatigorskiego i Danczowskiego, które artystka wykonuje wraz z wiolonczelistą Bartoszem Koziakiem. Od 2006 pracuje w Akademii Muzycznej w Krakowie jako pianistka-kameralistka. 
Justyna Danczowska jest reprezentowana przez Stowarzyszenie im. Ludwiga van Beethovena.
3 marca 2012 wraz z matką podróżowała pociągiem, który uczestniczył w katastrofie kolejowej pod Szczekocinami. Obie nie doznały obrażeń.

</doc>
<doc id="2625516" url="https://pl.wikipedia.org/wiki?curid=2625516" title="Czesława Grosserowa">
Czesława Grosserowa

Czesława Grosserowa pseud. "Sława" (ur. 21 sierpnia 1883 w Jaroszynce na Podolu, zm. 1937 w Moskwie) - lekarka, działaczka socjalistyczna i komunistyczna, 1921–1923 członek KC Komunistycznej Partii Galicji Wschodniej, sekretarka Komunistycznej Frakcji Poselskiej 1926–1927.
Córka Kazimierza Jachimowicza i Marii z Kolankowskich. Absolwentka medycyny na uniwersytecie w Zurychu. Od 1904 członkini PPS, od 1906 PPS-Lewicy, od 1918 KPP. Od 1907 w Warszawie, gdzie pracowała w szpitalu chorób zakaźnych i działała w Komitecie Warszawskim PPS-Lewicy. Podczas I wojny światowej była prelegentką w Uniwersytecie Ludowym w Warszawie i współzałożycielką Klubu Robotniczego im. Tadeusza Rechniewskiego. W 1916 została osadzona przez Niemców w więzieniu w Fordonie, a następnie na Pawiaku (tzw. Serbii), a w 1920 uwięziona we Wronkach przez polskie władze wojskowe. Po zwolnieniu wyjechała do Lwowa, gdzie wstąpiła do Komunistycznej Partii Galicji Wschodniej i została włączona w skład jej KC. W latach 1922–1923 sądzona wraz z innymi komunistami w tzw. procesie świętojurskim, broniona przez adwokata Teodora Duracza, uniewinniona. W latach 1926–1927 była sekretarką Komunistycznej Frakcji Poselskiej. Od 1930 w ZSRR, gdzie była komisarzem sanitarnym Mossowietu (Moskiewskiej Rady) i pracownikiem naukowym Instytutu Higieny. W 1937 została aresztowana w ramach stalinowskich czystek, wkrótce zmarła w szpitalu więziennym na zapalenie płuc.
Jej mężem był jeden z przywódców Bundu Bronisław Grosser.

</doc>
<doc id="2625518" url="https://pl.wikipedia.org/wiki?curid=2625518" title="Tiki Gelana">
Tiki Gelana

Tiki Gelana (ur. 22 października 1987) – etiopska lekkoatletka specjalizująca się w biegach długodystansowych.
W 2012 została mistrzynią olimpijską w biegu maratońskim. Nie ukończyła maratonu podczas mistrzostw świata w Moskwie (2013).

</doc>
<doc id="2625521" url="https://pl.wikipedia.org/wiki?curid=2625521" title="Mikołaj Regnier">
Mikołaj Regnier

Mikołaj Regnier ("Mikołaj Renje", francuskie imię "Nicolas", ur. 26 października 1746 w Sarrelouis lub Sarrebourg w Lotaryngii, zm. 18 lipca 1800 w Wilnie) – polski lekarz, doktor medycyny i chirurgii Akademii Wileńskiej.
Życiorys.
Medycyny uczył się najpierw w rodzinnym mieście, a od 1765 w Paryżu. Został sprowadzony do Rzeczypospolitej przez biskupa wileńskiego Ignacego Jakuba Massalskiego. W 1775 został mianowany przez Komisję Edukacji Narodowej na profesora anatomii i chirurgii Akademii Wileńskiej. W 1777, podczas kolejnego pobytu w Paryżu, skłonił doktora Jakuba Briôteta w 1777 do przyjęcia stanowiska prosektora w Akademii Wileńskiej. Od 1786 był generalnym chirurgiem sztabowym wojsk litewskich. W 1789 uzyskał na uniwersytecie w Królewcu stopień doktora na podstawie pracy " Specimen inaugurale de asphyxia neonatorum".

</doc>
<doc id="2625526" url="https://pl.wikipedia.org/wiki?curid=2625526" title="Andrea Parker">
Andrea Parker

Andrea Parker (ur. 8 marca 1970 w hrabstwie Monterey) – amerykańska tancerka i aktorka. 

</doc>
<doc id="2625527" url="https://pl.wikipedia.org/wiki?curid=2625527" title="Břidličná hora">
Břidličná hora

Břidličná hora (historyczna nazwa , ) – szczyt (góra), o wysokości 1358 m n.p.m. (podawana jest też wysokość 1358,2 m n.p.m. lub 1358,0 m n.p.m.) w paśmie górskim Wysokiego Jesionika (), w północno-wschodnich Czechach, w Sudetach Wschodnich, na Morawach, w obrębie gminy Vernířovice, oddalony o około 6,4 km na południowy zachód od szczytu góry Pradziad (), leżący na jego głównym grzbiecie (grzebieniu), pomiędzy szczytami Jelení hřbet i Pecný. Rozległość góry (powierzchnia stoków) szacowana jest na około 2,9 km², a średnie nachylenie wszystkich stoków wynosi około 15°.
Historia.
Katastrofa lotnicza.
Góra w swojej historii ma tragiczne wydarzenie jakim była katastrofa niemieckiego, wojskowego samolotu bombowego Heinkel He 111, niemieckich sił powietrznych Luftwaffe, który wraz z kilkuosobową załogą (najprawdopodobniej trzy osoby) w czasie panujących złych warunkach atmosferycznych, rozbił się o górę (poniżej grzbietu głównego) na stoku zachodnim, na wysokości około 1300 m n.p.m., najprawdopodobniej w (1942 lub 1943) roku. Samolot całkowicie po zderzeniu z górą spłonął. Niemiecka żandarmeria po informacji o katastrofie usunęła większe fragmenty wraku, natomiast, pozostały po nim liczne mniejsze odłamki, które później odkryto na miejscu. Pomimo szeroko zakrojonej akcji poszukiwawczej w archiwach, nie udało się zidentyfikować i określić składu załogi ani okoliczności ich lotu.
Charakterystyka.
Lokalizacja.
Góra Břidličná hora położona jest nieco na południe od centrum pasma Wysokiego Jesionika, leżąca niemalże w centrum części Wysokiego Jesionika (mikroregionie) o nazwie Masyw Pradziada (), położona na jego grzbiecie głównym (grzebieniu), ciągnącym się od przełęczy Červenohorské sedlo do przełęczy Skřítek. Góra o lekko kopulastym kształcie połaci szczytowej jest dobrze widoczna i rozpoznawalna, ponieważ patrząc od zachodu na grzbiet główny, widząc charakterystyczny „ząb” szczytowej grupy skalnej góry Petrovy kameny oraz patrząc dalej (z prawej strony) wzdłuż tego grzbietu można rozpoznać kolejne szczyty w łańcuchu: (Vysoká hole → Kamzičník → Velký Máj → Jelení hřbet → Břidličná hora). Widoczna jest z dwóch kluczowych punktów widokowych, m.in. z drogi wokół szczytu góry Pradziad, gdzie umieszczono ją na pulpicie informacyjnym przy tej drodze oraz z drogi wokół góry Dlouhé stráně, jak również i z punktu widokowego na jej szczycie, gdzie zaznaczono ją na pulpicie informacyjnym. Góra jest jedną z wyższych gór pasma Wysokiego Jesionika (12. szczyt całego pasma oraz 10. szczyt Masywu Pradziada).
Górę ograniczają: od północy mało wybitna przełęcz o wysokości 1077 m n.p.m. w kierunku szczytu Čertova stěna, od północnego wschodu dolina potoku Jelení příkop, od wschodu przełęcz o wysokości 1303 m n.p.m. w kierunku szczytu Jelení hřbet, od południowego wschodu dolina potoku o nazwie Podolský potok, płynącego w żlebie "Žďárský žleb", od południa przełęcz o wysokości 1313 m n.p.m. w kierunku szczytu Pecný, od zachodu dwie doliny nienazwanych potoków, będących dopływami potoku Merta oraz od północnego zachodu przełęcz o wysokości 965 m n.p.m. w kierunku szczytu Špičák. W otoczeniu góry znajdują się następujące szczyty: od północy Čertova stěna, od północnego wschodu Jelení hřbet, od południowego wschodu Jelenka, Ostružná i Kamenec (2), od południa Pecný, od południowego zachodu Ztracené kameny, Závora, Svobodínská paseka–V (dwa ostatnie szczyty leżą w paśmie Hanušovická vrchovina) i Kočičí skalka oraz od północnego zachodu Jestřábí vrch–JZ i Špičák.
Stoki.
W obrębie góry można wyróżnić sześć następujących zasadniczych stoków:
Stoki mniej więcej od wysokości (1310–1340) m n.p.m. w dół są zalesione w zdecydowanej większości borem świerkowym. Powyżej zgodnie z piętrowym układem stref klimatyczno-roślinnych dominują hale wysokogórskie, pokryte łąką i łanami nasadzanej kosodrzewiny (stoki wschodni, południowo-wschodni i południowy). Na pozostałych stokach występują wszystkie typy zalesienia: bór świerkowy, las mieszany oraz las liściasty. Na stokach zachodnim, północno-zachodnim i północnym poza borem świerkowym, występują wraz z obniżaniem wysokości obszary lasu mieszanego oraz połacie lasu liściastego. Niemalże wszystkie stoki charakteryzują się znaczną zmiennością wysokości zalesienia, z występującymi polanami, przerzedzeniami i nieznacznymi przecinkami. Na stoku północnym, w odległości około 370 m na północny wschód od szczytu na wysokościach (1180–1235) m n.p.m. występuje grupa skalna, natomiast w obrębie góry brak jest pojedynczych większych skalisk. Ponadto na stokach zachodnim, północno-zachodnim i północnym występują znaczne obszary pokryte gruzem skalnym i obszary głazowisk. Stoki góry wraz z przyległymi do sąsiedniej góry Jelení hřbet są jednymi z czterech głównych terenów lawinowych w Wysokim Jesioniku.
Stoki mają stosunkowo niejednolite i bardzo zróżnicowane nachylenia. Średnie nachylenie stoków waha się bowiem od 3° (stok południowy) do 23° (stok zachodni). Średnie nachylenie wszystkich stoków góry (średnia ważona nachyleń stoków) wynosi około 15°. Maksymalne średnie nachylenie stoku północnego w pobliżu grupy skalnej na odcinku 50 m nie przekracza 45°. Stoki pokryte są siecią dróg oraz na ogół nieoznakowanych ścieżek i duktów. Przemierzając je zaleca się korzystanie ze szczegółowych map, z uwagi na zawiłości ich przebiegu, zalesienie oraz zorientowanie w terenie.
Szczyt główny.
Na szczyt nie prowadzi żaden znakowany szlak turystyczny. Połać szczytowa jest odkryta, pokryta trawą wysokogórską oraz jałowcem, gołoborzem oraz glebami poligonalnymi i częściowo tzw. "kamiennym morzem", czyli gruzem skalnym. Połać szczytowa jest wybitnym punktem widokowym z której rozpościerają się dalekie perspektywy. Na połaci szczytowej nie ma punktu geodezyjnego. Blisko połaci szczytowej przebiega ścieżka główna oznakowana słupkami, na której wytyczono m.in. zielony szlak turystyczny . Państwowy urząd geodezyjny o nazwie () w Pradze podaje jako najwyższy punkt góry – szczyt – o wysokości 1358,2 m n.p.m. i współrzędnych geograficznych ().
Dojście do szczytu następuje ze skrzyżowania turystycznego o nazwie (), z którego należy przejść zielonym szlakiem turystycznym w stronę skrzyżowania o nazwie () odcinek o długości około 700 m, a następnie należy skręcić orientacyjnie w prawo w nieoznakowaną ścieżkę, dochodząc po około 200 m do szczytu. Z uwagi na ochronę przyrody wejście na szczyt nie jest zalecane.
Szczyt drugorzędny.
Břidličná hora jest górą o podwójnym szczycie. W odległości około 1,2 km na północny zachód od szczytu głównego można wyróżnić szczyt drugorzędny określony jako Břidličná hora–SZ o wysokości 984 m n.p.m. i współrzędnych geograficznych (), oddzielony od szczytu głównego mało wybitną przełęczą o wysokości 980 m n.p.m.. Znajduje on się wśród gęstego zalesienia lasu mieszanego. Z powodu zalesienia nie jest on punktem widokowym, nie umieszczono na nim również punktu geodezyjnego. 
Geologia.
Pod względem geologicznym masyw góry Břidličná hora należy do jednostki określanej jako warstwy vrbneńskie i zbudowany jest ze skał metamorficznych, głównie: fyllitów (muskowitów, biotytów, chlorytów), łupków łyszczykowych, od których pochodzi czeska nazwa szczytu (cz. "břidlice", tzn. pol. "łupki") (chlorytoidu, staurolitu, granatu, sillimanitu), łupków zieleńcowych, łupków grafitowych, gnejsów, kwarcytów, skał magmowych: głównie meta-granitów oraz skał osadowych: głównie meta-zlepieńców.
W plejstocenie, w mroźnym klimacie peryglacjalnym, w górnych partiach góry powstały rozległe gołoborza, terasy krioplanacyjne czy gleby poligonalne. Gołoborza te są aktywne, poruszają się ze średnią prędkością (1–4) mm rocznie. Największa pomierzona prędkość wynosiła 15 cm/rok. Gołoborza te i inne utwory peryglacjalne należą do najcenniejszych tego typu w Czechach.
Wody.
Grzbiet główny (grzebień) góry Pradziad, biegnący od przełęczy Skřítek do przełęczy Červenohorské sedlo oraz dalej do przełęczy Ramzovskiej () jest częścią granicy Wielkiego Europejskiego Działu Wodnego, dzielącej zlewiska Morza Bałtyckiego i Morza Czarnego. 
Góra leży na tej granicy, na zlewiskach Morza Bałtyckiego (dorzecze Odry) na stokach: południowo-wschodnim oraz Morza Czarnego (dorzecze Dunaju) na stokach: wschodnim, południowym, zachodnim, północno-zachodnim i północnym. Na stoku północnym bierze swój początek potok Jelení příkop, a na stoku południowo-wschodnim inny potok o nazwie Podolský potok. Ponadto w odległości około 1,3 km na południowy wschód, na wysokości około 1113 m n.p.m., na potoku będącym dopływem potoku Podolský potok znajduje się wodospad.
Ochrona przyrody.
Część góry znajduje się w otoczeniu rezerwatu przyrody Břidličná () (obejmującego połać szczytową wraz ze stokami: wschodnim, południowym i północnym oraz częścią stoków południowo-wschodniego, zachodniego i północno-zachodniego), będącego częścią wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt.
Wzdłuż grzbietu głównego góry Pradziad wytyczono w 2009 roku ścieżkę dydaktyczną () o długości 12 km na odcinku:
Rezerwat przyrody Břidličná.
Rezerwat przyrody Břidličná położony jest na wysokościach (798–1367) m n.p.m. i obejmuje swoim zasięgiem oprócz góry Břidličná hora również inne góry lub szczyty: Velký Máj, Jelení hřbet, Čertova stěna, Pecný, Pec, Ztracené kameny, Ztracené skály i Zelené kameny. Rezerwat ma ogólną powierzchnię 652,09 ha i został utworzony 19 marca 2008 roku, w celu ochrony środowiska wokół głównego grzbietu góry Pradziad, przede wszystkim kriogenicznych formacji geomorfologicznych (skalisk, grup skalnych, gruzu skalnego, gleb poligonalnych i gołoborzy) oraz subalpejskich siedlisk leśnych z dominacją świerku i buku, a także roślin i zwierząt objętych ścisłą ochroną. Z uwagi na ochronę cennego ekosystemu, głębsze penetrowanie obszaru rezerwatu nie jest zalecane.
Turystyka.
Na obszarze góry nie ma żadnego schroniska lub hotelu górskiego. W odległości około 2,6 km na północ od szczytu położona jest jedna z najstarszych chat Wysokiego Jesionika Františkova myslivna, postawiona w 1865 roku przez rodzinę Kleinów, wówczas jako chata łowiecka. Obecnie służy jako niewielkie schronisko turystyczne z ograniczoną bazą noclegową, dysponujące tylko 16 miejscami (własność prywatna). Ponadto w odległości około 4,5 km na południowy zachód od szczytu, koło przełęczy Skřítek, przy drodze nr znajduje się restauracja o nazwie "Skřítek" oraz rozległy parking. Do miejscowości Vernířovice z bazą pensjonatów jest od szczytu około 4 km na zachód, a do bazy turystycznej w okolicy góry Pradziad jest około 5,5 km na północny wschód. Znajdują się tam następujące hotele górskie i schroniska turystyczne:
Warto dodać, że na stoku południowo-wschodnim, w odległości około 970 m na południowy wschód od szczytu, na wysokości około 1208 m n.p.m. znajduje się chata o nazwie "Josefínka", ale nie ma one charakteru typowego schroniska turystycznego, a którą zalicza się do tzw. chat łowieckich. Dojście do niej jest trudne, wymaga posłużenia się szczegółowymi mapami.
Kluczowym punktem turystycznym góry jest skrzyżowanie turystyczne położone w odległości około 800 m na wschód od szczytu o nazwie () z podaną na tablicy informacyjnej wysokością 1311 m, przez które przechodzą szlaki turystyczne, ścieżka dydaktyczna i trasa narciarstwa biegowego. Blisko tego skrzyżowania znajduje się źródło o nazwie Jelení studánka. Koło niego członkowie Pogotowia Górskiego zbudowali kamienny, zadaszony schron turystyczny.
Szlaki turystyczne.
Klub Czeskich Turystów () wytyczył w obrębie góry dwa szlaki turystyczne na trasach:
Szlaki rowerowe i trasy narciarskie.
U podnóża stoku zachodniego wytyczono szlak rowerowy na trasie:
W obrębie góry nie poprowadzono żadnej trasy narciarstwa zjazdowego. W okresach ośnieżenia wzdłuż szlaków turystycznych i rowerowych przebiegają trasy narciarstwa biegowego m.in. o nazwie tzw. ().

</doc>
<doc id="2625531" url="https://pl.wikipedia.org/wiki?curid=2625531" title="Średni błąd kwadratowy">
Średni błąd kwadratowy



</doc>
<doc id="2625533" url="https://pl.wikipedia.org/wiki?curid=2625533" title="RS-422A">
RS-422A



</doc>
<doc id="2625536" url="https://pl.wikipedia.org/wiki?curid=2625536" title="Jakob Pál">
Jakob Pál

Jakob Pál (ur. 22 stycznia 1863 w Peszcie, zm. 11 lipca 1936 w Wiedniu) – węgiersko-austriacki lekarz, profesor Uniwersytetu Wiedeńskiego, radca dworu.
Życiorys.
Syn Emanuela Pála, żydowskiego kupca z Pesztu. Jego wujem był austriacki patolog Salomon Stricker (1834–1898). Studiował na Uniwersytecie Wiedeńskim. Po otrzymaniu tytułu doktora nauk medycznych w 1886 roku pracował w Instytucie Patologii Ogólnej i Doświadczalnej, od 1888 roku w Wiedeńskim Szpitalu Ogólnym. Habilitował się w 1891 roku. W sierpniu 1900 roku został nadzwyczajnym profesorem uniwersyteckim, w listopadzie 1908 roku otrzymał tytuł profesora nadzwyczajnego, a w 1922 roku profesora zwyczajnego.
W 1891 ożenił się z pisarką Sidonie Eisenschitz, z domu Munk (1861–1941), pochodzącą z Kolanowa pod Bochnią.
Dorobek naukowy.
Pál jako pierwszy odkrył antagonistyczne wobec kurary działanie fizostygminy i spazmolityczne działanie papaweryny. Zmodyfikował metodę barwienia według Weigerta (metoda Weigerta-Pála). Jako pierwszy w Wiedniu przeprowadzał pomiary ciśnienia tętniczego pacjentów.
Bibliografia.
 

</doc>
<doc id="2625541" url="https://pl.wikipedia.org/wiki?curid=2625541" title="Kamienica Mikulskiego w Warszawie (ul. Bielańska)">
Kamienica Mikulskiego w Warszawie (ul. Bielańska)

Kamienica Mikulskiego (Bank Dyskontowy Warszawski, „na Gołubskiem”) – kamienica, która znajdowała się na rogu ulic Bielańskiej (nr 1) i Senatorskiej (nr 22), zamykająca zachodni narożnik północnej pierzei placu Teatralnego w Warszawie. Jedna z kilku warszawskich kamienic należących w XIX wieku do Wawrzyńca Mikulskiego. Zniszczona podczas powstania warszawskiego.
Historia.
Przed II wojną światową.
Historia kamienicy związana jest z historią sąsiedniej kamienicy, należącej w XIX wieku do rachmistrza urzędu municypalnego Chrystiana Gotthilfa Helbinga.
Działka położona na rogu ulic Bielańskiej i Senatorskiej zwana była "Gołubskiem" od starosty gołubskiego Mikołaja Wiktoryna Grudzińskiego (1636–1704), który był dawnym właścicielem tej posesji (ulica Bielańska w XVII wieku nazywała się przez pewien czas "Gołubska"). W 1826 roku została podzielona na działki 467a, 467b (w późniejszym okresie działka 467b podzielona została na 467b i 467c), leżące wzdłuż ulicy Senatorskiej. Działkę z numerem hipotecznym 467a kupił Wawrzyniec Mikulski, a z numerem 467b – Chrystian Gotthilf Helbing. Stare zabudowania zostały rozebrane i obaj panowie udali się do architekta/architektów po projekt(y).
Istnieje kontrowersja, czy obie kamienice projektował Antonio Corazzi, czy też Helbing zwrócił się do Alfonsa Kropiwnickiego o projekt kamienicy, która ma obecnie adres Senatorska 24.
Kamienica Mikulskiego została zaprojektowana przez Antonia Corazziego w roku 1828. Trzypiętrowy dom miał mieścić na parterze sklepy, a na wyższych kondygnacjach mieszkania do wynajęcia. Corazzi stworzył projekt budowli, która doskonale wpasowała się w zabudowę Placu Teatralnego – szczególnie ukończonych kilka lat wcześniej kamienicy Petyskusa i kościoła św. Andrzeja. Dwie kondygnacje kolumn tworzyły ogromny narożnik. W jego dolnej części były to kolumny doryckie, a w górnej – jońskie. Kolumny te podtrzymywały belkowanie, na którym stały wazy. W połowie wysokości budynek był przecięty przez tryglifowy fryz.
Środkowa część kamienicy od strony Senatorskiej była ozdobiona znacznie skromniejszym wgłębnym portykem, ujętym po bokach dwiema kondygnacjami półkolumn – skrzydło to jest nazywane kamienicą Helbinga, jednakże jak uważa varsavianista Ryszard Mączewski na portalu warszawa1939.pl, kamienicą Helbinga był sąsiedni budynek stojący na działce nr hipoteczny 467b (potem 467b i 467c).
Budowa Mikulskiego została zakończona w 1828 roku. Od grudnia 1830 roku w kamienicy Mikulskiego mieszkał dyktator powstania listopadowego Józef Chłopicki.
W 1836 roku obie kamienice zostały sprzedane. Mikulski sprzedał swoją kamienicę Leonowi Loewenbergowi, natomiast kamienicę Helbinga kupił Ferdynand Galle. Po 1918 roku budynek stał się siedzibą Banku Dyskontowego Warszawskiego. Obydwie kamienice dotrwały do 1944 roku. Obie spłonęły podczas powstania warszawskiego, ale narożnik kamienicy Mikulskiego przetrwał w niemalże doskonałym stanie.
Po II wojnie światowej.
Kamienicę Mikulskiego zamierzano odbudować, ściana została zabezpieczona. W 1950 i 1953 roku rozpisano konkursy na zagospodarowanie ulicy Senatorskiej, placów Teatralnego i Bankowego. W założeniach do tych konkursów była odbudowa kamienicy. W konkursie z 1953 roku w większości przedstawionych projektów zignorowano to zalecenie i przewidywano rozbiórkę ruiny. Kolumnada budynku przetrwała jeszcze sześć lat. Decyzja o rozbiórce została podjęta w 1959 roku, w związku z budową nowego osiedla mieszkalnego przy Senatorskiej. Jego projektanci proponowali zachowanie ściany kamienicy, ale o rozbiórce zadecydował Władysław Gomułka. Samej rozbiórki dokonano w 1962 roku.
Po II wojnie światowej w Pałacu Staszica, w ramach jego rozbudowy – w wyniku inicjatywy Piotra Biegańskiego – dokonano od strony dziedzińca rekonstrukcji części fasady kamienicy Mikulskiego.
Pawilon Wedla.
Pawilon ten zagrał w kilku scenach serialu „Wojna domowa”.
Inne projekty.
Narożna działka należy do firmy Opera Center Sp. z o.o., której właścicielem i prezesem zarządu jest Gabriel Lisowski, architekt, brat Michela Adama Lisowskiego, założyciela i właściciela stacji telewizyjnej Fashion TV (do spółki tej należy m.in. dom przy ul. Fredry 6, w którym są biura oraz klub „Platinium”). W 2007 roku władze miasta wystawiły na licytację kolejną działkę, przy bloku przy ulicy Senatorskiej 20, o powierzchni 270 m². W licytacji wziął udział 1 podmiot, spółka Opera Center, która kupiła działkę za 1,971 mln zł.
Gabriel Lisowski przedstawił w 1998 roku pierwszą koncepcję odtworzenia narożnika oraz budowy za nim współczesnego biurowca z teatrem muzycznym w podziemiu. W 2007 roku Lisowski planował, że po wykupieniu wszystkich mieszkań w bloku przy ul. Senatorskiej 20, zburzy go, a na jego miejscu odtworzy przedwojenny budynek, który zostanie dołączony do gmachu na rogu Bielańskiej i Senatorskiej.
W 2012 roku architekt Stanisław Fiszer (znany m.in. z rewaloryzacji Arkad Kubickiego) na zlecenie Gabriela Janowskiego wykonał kolejny projekt wskrzeszenia kamienicy Mikulskiego. Byłby to jednak znacznie mniejszy budynek i nie byłoby potrzeby wyburzenia stojącego za nim bloku. Projekt jest modernistyczną interpretacją stylu Corazziego. W nowym budynku mają mieścić się biura.

</doc>
<doc id="2625545" url="https://pl.wikipedia.org/wiki?curid=2625545" title="Grzegorz Gasiak">
Grzegorz Gasiak

Grzegorz Gasiak (ur. 16 lipca 1947 r. w Rudniku Małym) – polski inżynier budowy i eksploatacji maszyn, mechaniki, specjalizujący się w mechanice ciała stałego oraz mechanice pękania; nauczyciel akademicki związany z Politechniką Opolską.
Życiorys.
Urodził się w 1947 roku w Rudniku Małym, w województwie śląskim. Ukończył kolejno Zasadniczą Szkołę Zawodową w Łabędach w 1964, a następnie Technikum Przemysłowo-Pedagogiczne w Katowicach. W 1972 roku ukończył studia na Wydziale Mechanicznym Wyższej Szkoły Inżynieryjnej w Opolu. Następnie podjął pracę w Zakładzie Mechaniki WSI na stanowisku asystenta. W latach 1974-1977 odbył studia doktoranckie w Instytucie Inżynieryjno-Budowlanym w Moskwie, gdzie uzyskał stopień naukowy doktora nauk technicznych. Po powrocie otrzymał stanowisko adiunkta na opolskiej uczelni techniczne. W 1991 roku Rada Wydziału Mechanicznego Politechniki Wrocławskiej nadała mu stopień naukowy Doktora habilitowanego nauk technicznych w zakresie mechaniki o specjalności mechanika teoretyczna, na podstawie rozprawy pt. "Teoretyczna i doświadczalna analiza dużych odksztłceń powłok obrotowych". W 1992 roku został mianowany na stanowisko profesora nadzwyczajnego, a w 2004 roku uzyskał tytuł profesora nauk technicznych. Obecnie pracuje jako profesor zwyczajny w Katedrze Mechaniki i Podstaw Konstrukcji Maszyn Politechniki Opolskiej.
Na Politechnice Opolskiej pełnił szereg ważnych funkcji organizacyjnych. W latach 1993-1999 był prodziekanem do spraw nauki Wydziału Mechanicznego, a następnie od 1999 do 2002 roku był prorektorem do spraw dydaktycznych i studentów.
Dorobek naukowy.
Przedmiotem działalności naukowej prof. Grzegorza Gasiaka jest mechanika konstrukcji pow³okowych i mechanika pękania zmęczeniowego. Opublikował do tej pory ponad 60 prac naukowych, w tym 4 monografie. Jest autorem i współautorem 5 patentów, napisał 5 skryptów. Prowadzi także prace badawcze na rzecz przemysłu. Pod jego kierunkiem wykonano i wdrożono projekt dla Zakładów Azotowych Puławy. Wypromował 7 doktorów.

</doc>
<doc id="2625546" url="https://pl.wikipedia.org/wiki?curid=2625546" title="Lee-Steve Jackson">
Lee-Steve Jackson

Lee-Steve Jackson (ur. 20 kwietnia 1980 w Stockton-on-Tees) – brytyjski biathlonista, uczestnik Zimowych Igrzysk Olimpijskich w Vancouver i siedmiokrotny uczestnik mistrzostw świata w biatlonie, gdzie najlepszym zajętym jego miejscem była 20 lokata w sztafecie podczas mistrzostw świata w Hochfilzen. Służy w brytyjskiej armii ma stopień kaprala. Lee zadebiutował w biathlonie na Mistrzostwach Europy w Kontiolahti, gdzie razem ze sztafetą zajął 12 lokatę.

</doc>
<doc id="2625548" url="https://pl.wikipedia.org/wiki?curid=2625548" title="Kajakarstwo na Letnich Igrzyskach Olimpijskich 2012 – kwalifikacje">
Kajakarstwo na Letnich Igrzyskach Olimpijskich 2012 – kwalifikacje



</doc>
<doc id="2625550" url="https://pl.wikipedia.org/wiki?curid=2625550" title="Europejska Olimpiada Matematyczna dla Dziewcząt">
Europejska Olimpiada Matematyczna dla Dziewcząt

Europejska Olimpiada Matematyczna dla Dziewcząt - konkurs matematyczny, na poziomie szkoły średniej, polegający na rozwiązywaniu zadań matematycznych.
Pierwsza Europejska Olimpiada Matematyczna dla Dziewcząt odbyła się Cambridge w 2012 roku. W klasyfikacji drużynowej wygrały Polki w składzie, Barbara Mroczek, Anna Siennicka, Anna Olech z XIV Liceum Ogólnokształcącego im. Stanisława Staszica w Warszawie oraz Agata Latacz z V Liceum Ogólnokształcącego im. A. Witkowskiego w Krakowie.

</doc>
<doc id="2625551" url="https://pl.wikipedia.org/wiki?curid=2625551" title="Szkoła Podstawowa im. Jana Baranowskiego w Sławkowie">
Szkoła Podstawowa im. Jana Baranowskiego w Sławkowie

Szkoła Podstawowa im. Jana Baranowskiego w Sławkowie – założona w 1958 r. placówka edukacyjna.
Historia.
Od początku XX w. nauka w Sławkowie odbywała się w kilku budynkach. Wzrastająca liczba uczniów i niedogodne warunki nauczania spowodowały, że społeczeństwo miasta Sławkowa oraz grono pedagogiczne podjęło pierwszy raz zamysł budowy szkoły publicznej przy obecnej ulicy Legionów Polskich na placu Błogosławionego Świętosława już od 1905 r. Jednak różne wydarzenia, m.in. strajk sławkowski i I wojna światowa wpłynęły na rezygnację z tego projektu.
Dopiero po II wojnie światowej w 1948 r. na jednym z zebrań zarządu gminy Wincenty Kuc ponownie zaproponował wybudowanie szkoły. Powołano Komitet Budowy Szkoły w składzie: Edward Żak – wójt, Stanisław Kopczyński – kierownik szkoły, Eugeniusz Fałda – nauczyciel, Wincenty Kuc, Władysław Czarnota. Zgromadzono fundusze na budowę szkoły, zakupiono plac przy ulicy Browarnej, opracowano i zatwierdzono projekt, a w grudniu 1952 r. rozpoczęto symboliczne kopanie fundamentów. W sierpniu 1953 r. rozpoczęto pracę przy budowie szkoły. Budynek nowej szkoły został przekazany Prezydium Miejskiej Rady Narodowej 29 sierpnia 1958 r.

</doc>
<doc id="2625554" url="https://pl.wikipedia.org/wiki?curid=2625554" title="Juan José Rithner">
Juan José Rithner



</doc>
<doc id="2625555" url="https://pl.wikipedia.org/wiki?curid=2625555" title="Roman Ulbrich">
Roman Ulbrich

Roman Ulbrich (ur. 25 grudnia 1952 w Opolu) – polski inżynier ochrony środowiska, specjalizujący się w aparaturze procesowej, inżynierii chemicznej, odnawialnych źródłach energii oraz racjonalnym gospodarowaniu energią; nauczyciel akademicki związany z Politechniką Opolską.
Życiorys.
Urodził się w 1952 w Opolu, z którym związał całe swoje życie prywatne i zawodowe. Ukończył tu kolejno szkołę podstawową, średnią i w 1978 studia na Wydziale Mechanicznym Wyższej Szkoły Inżynieryjnej. Następnie został zatrudniony jako pracownik naukowo-techniczny na macierzystej uczelni. W 1981 uzyskał stopień naukowy doktora nauk technicznych na Politechnice Wrocławskiej. Dziewięć lat później w 1990 Rada Wydziału Chemicznego Politechniki Śląskiej w Gliwicach nadała mu stopień naukowy doktora habilitowanego nauk technicznych w zakresie inżynierii chemicznej na podstawie rozprawy nt. "Identyfikacja przepływu dwufazowego gaz-ciecz". W latach 1991-1992 przebywał na stypendium naukowym Fundacji Humboldta, natomiast w 1994 i 1996 w Instytucie Inżynierii Procesowej Uniwersytetu w Hanowerze. Niedługo potem otrzymał stanowisko profesora nadzwyczajnego na opolskiej uczelni technicznej. W 2003 uzyskał tytuł naukowy profesora nauk technicznych, a niedługo potem stanowisko profesora zwyczajnego w Politechnice Opolskiej, gdzie kierował Katedrą Inżynierii Środowiska. W latach 1999-2002 pełnił funkcję prodziekana do spraw studenckich Wydziału Mechanicznego Politechniki Opolskiej.
Obszarem jego zainteresowań naukowych prof. są przepływy wielofazowe gaz-ciecz, gaz-ciało stałe, metrologia przepływów wielofazowych, zastosowania przemysłowe przepływów wielofazowych, racjonalne gospodarowanie energii oraz alternatywnymi metodami jej wytwarzania. Jest autorem ponad 150 publikacji naukowych, 18 patentów. Wypromował jak dotychczas 18 doktorów. Jest członkiem Sekcji Energetyki Polskiej Akademii nauk, oddziału w Katowicach, Sekcji Przepływów Wielofazowych Komitetu Mechaniki Płynów i Termodynamiki i Spalania PAN oraz Komisji Termodynamiki PAN.

</doc>
<doc id="2625559" url="https://pl.wikipedia.org/wiki?curid=2625559" title="Irański program nuklearny">
Irański program nuklearny

Irański program nuklearny – został uruchomiony w 1957 roku, kiedy to USA i Iran podpisały porozumienie o cywilnej współpracy atomowej.
Program nabrał rozpędu w drugiej połowie lat 60 XX w. w związku z osobistym zainteresowaniem ze strony szacha Mohammada Rezy Pahlawiego, a także budową centrum badań nuklearnych przy Uniwersytecie w Teheranie.
W 1967 USA dostarczyły Iranowi pierwszy reaktor badawczy, a w 1974 roku szach ogłosił ambitny plan generowania 23 tysięcy megawatów energii z elektrowni jądrowych „"tak szybko jak to możliwe"”.
W ciągu kolejnych kilku lat Iran zawarł szereg kontraktów na budowę elektrowni jądrowych i dostawy paliwa jądrowego z USA, Francją i RFN, a także wysłał wielu studentów do państw zachodnich w celu zdobycia wiedzy o technologii nuklearnej.
W lipcu 1968 władze Iranu podpisały traktat o nierozprzestrzenianiu broni jądrowej (NPT) i ratyfikował go w lutym 1970 roku, co spowodowało, że prowadzone w tym kraju badania nad technologiami atomowymi podlegały weryfikacji Międzynarodowej Agencji Energii Atomowej.
Współpraca Stanów Zjednoczonych i krajów zachodnich przy irańskim programie atomowym trwała do roku 1979, czyli do czasu irańskiej rewolucji islamskiej, w wyniku której doszło do obalenia szacha Mohammada Rezy Pahlawiego.
W chwili upadku reżimu szacha program nuklearny Iranu był uważany za jeden z najbardziej zaawansowanych na Bliskim Wschodzie.
2 kwietnia 2015 podpisano wstępną umowę między P5+1 a Iranem dotyczącą programu nuklearnego.
14 lipca 2015 podpisano porozumienie nuklearne z Iranem.
W 2018 r. Prezydent USA Donald Trump zerwał porozumienie ze strony USA i wprowadził sankcje na teokrację szyicką.
Historia.
Lata 1979–1990.
Rewolucja islamska, spowodowała wstrzymanie programu nuklearnego a nowe władze były początkowo przeciwne technologii jądrowej. Wraz z szachem kraj opuściło wielu naukowców zajmujących się badaniami jądrowymi, a we wrześniu 1980 roku wybuchła wojna z Irakiem. Program został przywrócony dopiero w schyłkowej fazie wojny. Teheran wysłał kilkanaście tysięcy studentów za granicę na studia związane z technologią jądrową i apelował do wykwalifikowanej kadry, która opuściła kraj w 1979 roku, o powrót do ojczyzny.
W 1987 roku Iran zawarł porozumienie o długoterminowej współpracy nuklearnej z Pakistanem, a w 1990 z Chinami.
Lata 1990–2002.
W roku 1990 Iran zaczął poszukiwania partnerów do dalszego rozwoju programu nuklearnego, lecz z uwagi na odmienny klimat polityczny oraz ostre sankcje nałożone przez Stany Zjednoczone, kandydatów do współpracy było niewielu. W roku 1992, po doniesieniach medialnych o ukrywanych przez Iran działaniach związanych z techniką nuklearną, władze w Teheranie zaprosiły do kraju inspektorów IAEA, pozwalając im na inspekcję wszystkich miejsc, o dostęp do których wystąpili. Dyrektor generalny IAEA, Hans Blix, stwierdził później, że wszystkie poddane inspekcji instalacje irańskie były zgodne z pokojowym charakterem wykorzystania energii nuklearnej. Inspekcja IAEA objęła swoim zakresem również instalacje atomowe niezgłoszone wcześniej przez władze Iranu, jak też miejsca związane z powstającym projektem wydobycia uranu w Saghand.
W 1993 roku, gdy Niemcy ostatecznie odmówiły dokończenia budowy elektrowni jądrowej w Bushehr, Iran zawarł porozumienie z Rosją w sprawie realizacji tej inwestycji. W roku 1995 Iran podpisał z Rosją kontrakt mający pomóc w dokończeniu budowy elektrowni atomowej w Buszehr.
Lata 2002–2006.
Irański program nuklearny znalazł się w centrum zainteresowania międzynarodowego gdy 14 sierpnia 2002 roku ugrupowanie opozycyjne Narodowa Rada Oporu Iranu (NCRI) ujawniło istnienie dwóch nieznanych wcześniej obiektów – zakładu wzbogacania uranu w Natanz i zakładu produkcji ciężkiej wody w Arak. W toku inspekcji pojawiło się wiele wątpliwości co do irańskich działań na polu energii atomowej, m.in. odkryto w Natanz obecność wysoce wzbogaconego uranu. W czerwcu 2003 roku szef IAEA Muhammad el-Baradei stwierdził w raporcie, że Iran nie wywiązał się ze zobowiązań do informowania o swoich działaniach i materiałach nuklearnych. Waszyngton zaczął domagać się postawienia Iranu przed Radą Bezpieczeństwa ONZ w celu nałożenia sankcji.
Francja, Niemcy i Wielka Brytania (Trójka UE) podjęły działania dyplomatyczne z Iranem, próbując uzyskać odpowiedzi na stawiane pytania o charakter prowadzonych przez władze w Teheranie badań nad energią atomową. 21 października 2003 w Teheranie władze Iranu oraz ministrowie spraw zagranicznych Trójki podpisali dokument znany jako Deklaracja Teherańska, który gwarantował zgodę Iranu na pełną współpracę z IAEA, oraz podpisanie dodatkowego protokołu do traktatu NPT w sprawie niezapowiedzianych inspekcji oraz wstrzymanie wzbogacania uranu „na okres przejściowy”.
W lutym 2004 roku ujawnione zostało, że ojciec pakistańskiego programu atomowego Abdul Qadeer Khan od końca lat 80 XX w. zaopatrywał w sprzęt do produkcji broni atomowej Iran, Libię i Koreę Północną, co pogłębiło podejrzenia państw zachodnich co do intencji Iranu.
24 września 2005 roku zarząd IAEA przyjął rezolucję uznającą, że Iran nie stosuje się do zobowiązań wynikających z traktatu NPT i że zaniechania te są podstawą do skierowania sprawy do Rady Bezpieczeństwa ONZ&lt;ref name="IAEA-GOV/2005/77"&gt;&lt;/ref&gt;.
10 stycznia 2006 roku Iran nakazał inspektorom IAEA usunięcie plomb w zakładzie wzbogacania uranu w Natanz i ogłosił wznowienie badań nad paliwem jądrowym, faktycznie kładąc kres 2-letniemu okresowi zamrożenia działań związanych ze wzbogacaniem uranu. Teheran został za ten krok powszechnie potępiony i 4 lutego 2006 roku zarząd IAEA uchwalił rezolucję w sprawie poddania kwestii irańskiego programu nuklearnego pod obrady Rady Bezpieczeństwa ONZ; za rezolucją po raz pierwszy wraz z USA i EU-3 głosowały Rosja i Chiny.
W rezultacie Iran zawiesił dobrowolną współpracę z IAEA i potwierdził wznowienie wzbogacania uranu.
29 marca 2006 roku RB ONZ wydała oświadczenie wzywające Iran do zakończenia wzbogacania uranu w ciągu 30 dni pod groźbą izolacji międzynarodowej, ale 11 kwietnia 2006 roku prezydent Iranu Mahmud Ahmadineżad ogłosił, że Iran opanował cykl paliwa jądrowego, osiągnął pożądany poziom wzbogacenia uranu dla elektrowni atomowych i tym samym Iran dołączył do „państw atomowych na świecie”.

</doc>
<doc id="2625560" url="https://pl.wikipedia.org/wiki?curid=2625560" title="Gundam X">
Gundam X



</doc>
<doc id="2625561" url="https://pl.wikipedia.org/wiki?curid=2625561" title="Gundam Wing">
Gundam Wing



</doc>
<doc id="2625575" url="https://pl.wikipedia.org/wiki?curid=2625575" title="Adolfo Guillermo Heisinger">
Adolfo Guillermo Heisinger



</doc>
<doc id="2625581" url="https://pl.wikipedia.org/wiki?curid=2625581" title="Zygmunt Kasperski">
Zygmunt Kasperski

Zygmunt Kasperski (ur. 4 kwietnia 1944 w Niżborgu Nowym) – polski matematyk, informatyk, specjalizujący się w analizie numerycznej; nauczyciel akademicki związany z Politechniką Opolską.
Życiorys.
Urodził się w 1944 roku w Niżborgu Nowym, w dawnym województwie tarnopolskim. Po zakończeniu II wojny światowej osiedlił się z rodziną na Dolnym Śląsku. Po ukończeniu szkoły średniej podjął studia matematyczne na Wydziale Matematyki, Fizyki i Chemii Uniwersytetu Wrocławskiego, które ukończył w 1969 roku magisterium. Bezpośrednio po ukończeniu studiów podjął pracę jako asystent w Politechnice Częstochowskiej, przenosząc się w 1972 roku do Opola, gdzie znalazł zatrudnienie w Ośrodku Techniki Obliczeniowej Wyższej Szkoły Inżynieryjnej. W 1976 roku uzyskał stopień naukowy doktora nauk matematycznych na Politechnice Gdańskiej. Potem pracował jako adiunkt w Zakładzie Matematyki, przekształcony w Katedrę Matematyki i Zastosowań Informatyki Politechniki Opolskiej.
Na Politechnice Opolskiej pełnił szereg istotnych funkcji organizacyjnych. W latach 1990-1996 przez dwie kadencje był prorektorem Wyższej Szkoły Inżynieryjnej w Opolu (od 1996 pod nazwą Politechnika Opolska) do spraw studenckich. W 1993 roku został kierownikiem Zakładu Matematyki. Następnie w latach 1996-1999 sprawował funkcję dyrektora Instytutu
Matematyki, Fizyki i Chemii Politechniki Opolskiej, który następnie został przekształcony w Wydział Edukacji Technicznej i Informatycznej. W 1999 roku został ponownie powołany na stanowisko prorektora Politechniki Opolskiej. Tym razem zajął się sprawami organizacyjnymi na uczelni. Funkcję tę pełnił do 2002 roku.
Jest autorem i współautorem ponad 60 publikacji naukowych, w tym 2 monografii i 1 skryptu, systemów i programów komputerowych do obliczeñ naukowych, projektowych oraz do zarządzania przedsiębiorstwem. Był przewodniczącym Rady Informatycznej przy Sejmiku Samorządowym Województwa Opolskiego (1991-1992). Za swoją działalność otrzymał liczne nagrody i odznaczenia, w tym Złoty Krzyż Zasługi, Odznakę za Zasługi dla Miasta Opola, Odznakę Zasłużonemu Opolszczyźnie.

</doc>
<doc id="2625584" url="https://pl.wikipedia.org/wiki?curid=2625584" title="Barkol (ujednoznacznienie)">
Barkol (ujednoznacznienie)



</doc>
<doc id="2625589" url="https://pl.wikipedia.org/wiki?curid=2625589" title="Live Then &amp; Now 1999">
Live Then &amp; Now 1999

Live Then &amp; Now 1999 – ósma trasa koncertowa Mike'a Oldfielda; w jej trakcie odbyło się trzydzieści pięć koncertów.

</doc>
<doc id="2625592" url="https://pl.wikipedia.org/wiki?curid=2625592" title="Seria GP2 – Bahrain (1) 2012">
Seria GP2 – Bahrain (1) 2012

Runda GP2 na torze Bahrain International Circuit – druga runda mistrzostw serii GP2 w sezonie 2012. Runda jest organizowana jako jedna z imprez towarzyszących przy Grand Prix Bahrajnu 2012.
Wyniki.
Kwalifikacje.
Źródło: "Wyprzedź Mnie!"
Główny wyścig.
Wyścig.
Źródło: "Wyprzedź Mnie!"
Prowadzenie w wyścigu.
!Nr
!Kierowca
!Okrążenia
!Suma
Sprint.
Wyścig.
Źródło: "Wyprzedź Mnie!"
Prowadzenie w wyścigu.
!Nr
!Kierowca
!Okrążenia
!Suma
Lista startowa.
Hiszpan Dani Clos zastąpił Josefa Krala w bolidzie Barwa Addax Team.
Nowozelandczyk Brendon Hartley zastąpił Jona Lancastera w bolidzie Ocean Racing Technology.

</doc>
<doc id="2625602" url="https://pl.wikipedia.org/wiki?curid=2625602" title="Karol Kotłowski">
Karol Kotłowski

Karol Kotłowski pseudonim "Topór" (ur. 1910 w Tykocinie, zm. 1 maja 1988 w Łodzi) – nauczyciel, żołnierz AK, pedagog, teoretyk wychowania, filozof wychowania, uczeń Sergiusza Hessena, profesor Uniwersytetu Łódzkiego, twórca pedagogiki filozoficzno-normatywnej w latach 1970-1972 dziekan Wydziału Filozoficznego UŁ, W LATACH 1970-1975 kierownik Instytutu Pedagogiki i Psychologii Uniwersytetu Łódzkiego. Autor "Filozofia wartości a zagadnienia pedagogiki". Pochowany na cmentarzu Powązkowskim (kwatera 71-4-24).

</doc>
<doc id="2625604" url="https://pl.wikipedia.org/wiki?curid=2625604" title="Neostrada TP">
Neostrada TP



</doc>
<doc id="2625607" url="https://pl.wikipedia.org/wiki?curid=2625607" title="Neostrada TP z telewizją">
Neostrada TP z telewizją



</doc>
<doc id="2625610" url="https://pl.wikipedia.org/wiki?curid=2625610" title="Neostrada TP z telewizją (DTH)">
Neostrada TP z telewizją (DTH)



</doc>
<doc id="2625612" url="https://pl.wikipedia.org/wiki?curid=2625612" title="Neostrada TP z telewizją (IPTV)">
Neostrada TP z telewizją (IPTV)



</doc>
<doc id="2625614" url="https://pl.wikipedia.org/wiki?curid=2625614" title="Marceli Neyder">
Marceli Neyder

Marceli Neyder (ur. 3 września 1918 w Essen, zm. 21 lutego 1943 nad Morzem Śródziemnym) – porucznik pilot Polskich Sił Powietrznych w Wielkiej Brytanii, kawaler Krzyża Srebrnego Orderu Wojennego Virtuti Militari.
Życiorys.
Urodził się w licznej rodzinie górnika. W 1922 rodzina Neyderów powróciła do kraju i osiedliła się koło Bydgoszczy. Marceli w 1925 rozpoczął naukę w jednoklasowej szkole powszechnej w Osowej Górze, a następnie uczęszczał w Czyżówku do siedmioklasowej szkoły powszechnej. Po ukończeniu szkoły podstawowej uczęszczał do liceum matematyczno przyrodniczego i w 1937 otrzymał dyplom dojrzałości. Był zafascynowany samolotami, więc zgłosił się do służby wojskowej w lotnictwie. Po zdaniu egzaminów został przyjęty na pierwszy rok nauki w Szkole Podchorążych Lotnictwa w Dęblinie. Początkowo szkolił się na RWD-8, a później na samolotach PWS-18 i PZL P-7. W pierwszych dniach września 1939 został awansowany na podporucznika pilota. W wojnie obronnej Polski nie brał udziału w lotach bojowych, ale pełnił różne funkcje pomocnicze.
19 września przekroczył granicę rumuńską i znalazł się w obozie internowania. Uciekł w cywilnym ubraniu i po uzyskaniu paszportu i biletu kolejowego w polskim konsulacie w Bukareszcie, przez Jugosławię i Włochy dotarł 10 października do Paryża. Przebywał w obozie przejściowym, z którego został skierowany do polskiej bazy lotniczej w Lyonie. W maju 1940 został skierowany do lotniczej szkoły myśliwskiej w Tours, gdzie szkolił się na samolotach typu Morane MS-406.
Po zakończeniu działań wojennych we Francji, 27 czerwca 1940 Marceli Neyder ewakuował się na statku do Liverpoolu w Anglii. Został skierowany do polskiej bazy lotniczej w Blackpool. Od końca września do początku października jako ochotnik szkolił się w 5 OTU w Aston Down na samolotach Hurricane Mk-I. Po ukończeniu kursu został skierowany na lotnisko Leconfield w hrabstwie York do polskiego dywizjonu 303. Przechodził tam trening bojowy i wykonywał loty na osłonę portów i konwojów morskich.
Na własną prośbę został pod koniec listopada przeniesiony do dywizjonu 302 w West Hampnett i przydzielony do eskadry B. W dywizjonie pełnił dyżury alarmowe oraz latał na przechwycenie nieprzyjacielskich samolotów, osłonę konwojów na kanale La Manche, osłonę wypraw bombowych. 5 lutego 1941 wraz z dywizjonem brał udział w operacji „Cirrus 2”, której celem było zbombardowanie lotniska niemieckich myśliwców koło St. Omer. 12 kwietnia Neyder uczestniczył w poszukiwaniu na wodach kanału La Manche dowódcy dywizjonu 303 kpt. pil. Zdzisława Henneberga.
Pod koniec maja 1941 ppor. Neyder został na własną prośbę przeniesiony do dywizjonu 307 na lotnisko w Exter. W dywizjonie dał się poznać jako doskonały pilot dzienny oraz nocny i w niedługim czasie był instruktorem dla przybywających załóg. 1 września awansował na stopień porucznika, a 10 października został zastępcą dowódcy eskadry B i otrzymał przysługujący temu stanowisku brytyjski stopień "flight lieutenanta". W czasie służby w dywizjonie odnosił sukcesy: 23 listopada 1941 z sierż. nawigatorem Janem Woźnym uszkodził Junkersa Ju-88, 26 kwietnia 1942 z tym samym nawigatorem zestrzelił Ju-88, w nocy z 3 na 4 maja zestrzelił nieprzyjacielski samolot. W sierpniu 1942 został odkomenderowany z grupą pilotów na przeszkolenie na samolotach Mosquito Mk-IIF.
Z poufnego komunikatu RAF w sierpniu 1942 r. dowiedział się, że bazujący na Malcie 23 dywizjon myśliwski RAF potrzebuje pilotów, więc Neyder zgłosił się na ochotnika. W związku z nowym przydziałem Neyder przeszkolił się na nowocześniejszych myśliwcach De Havilland Mosquito II. W grudniu 1942 drogą powietrzną przez Gibraltar dostał się na Maltę na lotnisko w Luqa. W dywizjonie tworzył załogę z "flying officerem" Sydneyem Johnem Cornesem . Brał udział głównie w dalekich lotach typu „ranger” i „intruder” nad Sycylią, Włochami, Tunezją oraz nad południową Francją. 21 lutego o 3.25 z lotniska Luqa Nayder z radionawigatorem wyleciał na lot bojowy i z lotu tego załoga nie powróciła do bazy.
Na podstawie rozkazu Inspektora Polskich Sił Powietrznych nr 10/43 z 29 maja 1943 por. pil. Marcelemu Neyderowi w uznaniu czynów męstwa osobistego i wybitnych czynów wojennych w okresie walk Polskich Sił Powietrznych w Wielkiej Brytanii nadano Krzyż Srebrny Orderu Wojennego Virtuti Militari nr 8376 oraz Polowym Znakiem Pilota nr 627. Neyder był również 9 stycznia 1942 oraz 10 i 22 czerwca 1942 odznaczony Krzyżem Walecznych. Po zakończeniu wojny został mu przyznany Medal Lotniczy dwukrotnie co zostało ogłoszone w rozkazie Dowódcy Sił Powietrznych w Anglii z dnia 14 kwietnia 1947.
Na liście liście Bajana por. pil. Marceli Neyder (P-0306) figuruje na 146. miejscu, a jego konto wynosi 2 samoloty zestrzelone oraz 3 i 1/3 uszkodzonych.

</doc>
<doc id="2625615" url="https://pl.wikipedia.org/wiki?curid=2625615" title="Livebox tp">
Livebox tp



</doc>
<doc id="2625619" url="https://pl.wikipedia.org/wiki?curid=2625619" title="Xonobod">
Xonobod

Xonobod (uzb. cyr.: Хонобод; ros.: Ханабад, "Chanabad") – miasto o znaczeniu obwodowym we wschodnim Uzbekistanie, w wilajecie andiżańskim, we wschodniej części Kotliny Fergańskiej. W 1989 roku liczyło ok. 25 tys. mieszkańców. Ośrodek przemysłu elektrycznego (fabryka kabli "Andijonkabel"), skórzanego i włókienniczego.
Miejscowość nosiła początkowo nazwę Qorabogʻish (Karabagisz). W 1972 roku osiedle Qorabogʻish połączono z pobliską wsią Xonobod i utworzono nowe miasto Sovetobod (Sowietabad). Nazwę miasta zmieniono w 1992 roku na Xonobod.

</doc>
<doc id="2625630" url="https://pl.wikipedia.org/wiki?curid=2625630" title="Transpolarna Magistrala Kolejowa">
Transpolarna Magistrala Kolejowa



</doc>
<doc id="2625635" url="https://pl.wikipedia.org/wiki?curid=2625635" title="TKKF Gryf Sedina Szczecin">
TKKF Gryf Sedina Szczecin



</doc>
<doc id="2625636" url="https://pl.wikipedia.org/wiki?curid=2625636" title="Maria Jastrzębska">
Maria Jastrzębska

Maria Wanda Jastrzębska (ur. 18 października 1924 w Samborze, zm. 6 czerwca 1988 w Pińczowie) – polska inżynier elektronik, nauczyciel akademicki; związana z uczelniami technicznymi w Gliwicach i Opolu.
Życiorys.
Dzieciństwo i młodość.
Urodziła się w 1924 roku w Samborze, w województwie lwowskim, w rodzinie nauczycielskiej. Jej ojciec Józef był tam dyrektorem gimnazjum, a matka Jadwiga nauczycielką. Miała starszego brata Stanisława, który zginął w działalności partyzanckiej oraz młodszą siostrę Jadwigę, obecnie po mężu Olech. dzieciństwo i młodość spędziła w rodzinnym Samborze, gdzie ukończyła szkołę powszechną oraz 3 klasy gimnazjum. Po wybuchu II wojny światowej w 1939 roku i wkroczeniu wojsk radzieckich została zesłana wraz z rodziną do Kazachstanu w 1940 roku. Pracowała tam w sowchozie, a następnie od 1944 roku w kołchozie w Odessie, dokąd została przesiedlona. Po zakończeniu działań wojennych wróciła do rodzinnego Sambora, po czym w październiku 1945 roku − „repatriowana” − osiedliła się z matką i rodzeństwem w Gliwicach. Podjęła naukę w Liceum Przyrodniczym im. E. Plater w Sosnowcu, gdzie w 1947 roku zdała maturę.
Studia i początki kariery naukowej.
W tym samym roku podjęła studia na Wydziale Elektrycznym Politechniki Śląskiej w Gliwicach. Uchodziła za bardzo zdolną studentkę, stąd też jeszcze w 1949 roku została zatrudniona z inicjatywy prof. Stanisława Fryzego jako młodsza asystentka w Katedrze Podstaw Elektroniki. Tam wykonała i obroniła pracę dyplomową pt. "Automatyczna stabilizacja napięcia generatora prądu stałego", uzyskując w 1952 roku tytuł zawodowy magistra inżyniera elektronika.
W Katedrze tej pracowała przez kolejnych sześć lat, przechodząc tam przez kolejne stopnie awansu nauczyciela akademickiego. W 1960 roku przeniosła się do Katedry Teorii Regulacji Politechniki Śląskiej, kierowanej przez prof. Stefana Węgrzyna. Pod jego promotorstwem wykonała i obroniła pod koniec tego samego roku pracę doktorską pt. "Napięcia i prądy powstające przy odłączeniu układów elektrycznych zawierających linie długie", uzyskując stopień naukowy doktora nauk technicznych.
Praca na opolskiej WSI.
Równolegle z pracą na Politechnice Śląskiej prowadziła zajęcia dydaktyczne w Wyższej Szkole Inżynierskiej
w Opolu. Do uczelni tej na pierwszy etat, na stanowisko starszego wykładowcy, przeszła w 1968 roku, ale już rok wcześniej objęła tam kierownictwo nad zorganizowanym przez siebie Zespołem Automatyki, Elektroniki i Telemechaniki. Zespół ten, w 1975 roku, został przemianowany na Zakład Automatyki i Telemechaniki. Kierowała nim do 1987 roku, kiedy to uległa nieodwracalnej chorobie. Była pomysłodawcą oraz kierowała tworzeniem laboratoriów z zakresu automatyki, elektroniki i telemechaniki. W trosce o dydaktykę wydała podręcznik z automatyki przesyłowej, a wraz ze współpracownikami opracowała kilka skryptów. Biegła znajomość języka francuskiego pozwoliła jej na tłumaczenie podręczników. Była promotorem wielu prac dyplomowych inżynierskich i magisterskich. Dbała o rozwój współpracowników, organizując regularnie seminaria naukowe. Pod jej promotorstwem została wykonana jedna praca doktorska. Była organizatorem i opiekunem Zespołu Maszyn Liczących, przekształconego w 1963 roku w Uczelniany Ośrodek Obliczeniowy.
Na stanowisko docenta została powołana w 1968 roku. Od września tegoż roku do 31 stycznia 1970 roku pełniła funkcję prodziekana, a następnie od 1 lutego 1970 do 31 sierpnia 1971 roku sprawowała stanowisko dziekana Wydziału Elektrycznego WSI w Opolu. Przewodniczyła Wydziałowej Komisji dla Doboru Kandydatów na Studia oraz przez wiele lat była członkiem Senatu opolskiej uczelni technicznej. Na jego zlecenie opracowała w 1985 roku statut przewidujący powołanie do życia częściowo autonomicznej uczelni. Przewodniczyła także Senackiej Komisji Bibliotecznej oraz Komisji do spraw Zatrudnienia Absolwentów. 
Praca poza uczelnią.
Oprócz pracy naukowo-dydaktycznej w WSI była konsultantem w Biurze Projektów i Gospodarki Komunalnej w Opolu, a także rzeczoznawca w Naczelnej Organizacji Technicznej. Jej zasługi dla powstania i rozwoju Wydziału Elektrycznego oraz rezultaty organizacyjne i dydaktyczne zostały docenione i wielokrotnie wyróżnione.
Zmarła w 1988 roku po ciężkiej chorobie w Pińczowie, gdzie przebywała w wolnym czasie u młodszej siostry. Została pochowana obok matki, brata i ojca, któremu wykonano tam symboliczny grób.

</doc>
<doc id="2625639" url="https://pl.wikipedia.org/wiki?curid=2625639" title="Leszek Lichy">
Leszek Lichy

Leszek Lichy (ur. 11 marca 1933 w Tarnobrzegu) – polski lekkoatleta i działacz sportowy, reprezentant klubu Stal Mielec.
Przebieg kariery.
Lichy zaczął trenować lekkoatletykę w 1948 w Ogniwie Tarnobrzeg, a następnie przeszedł do klubu SKS Technik Ropczyce, którego był współzałożycielem. W 1952, po zdaniu matury w Liceum Mechanicznym w Ropczycach rozpoczął pracę w Wydziale Narzędziowym WSK Mielec, do której został skierowany – osiągnął tam stanowisko kierownika planowania. 
Trenował nadal, w Stali Mielec. Jego specjalnością były sprinty i wieloboje. Między 1955 a 1959 kilkukrotnie zdobywał tytuły mistrza województwa. Jego rekordy życiowe wynosiły: 11,1 s w biegu na 100 metrów, 23,4 s w biegu na 200 metrów i 50,4 s na 400 metrów.
Od 1953 był trenerem w Stali. Przyczynił si do sukcesów sekcji lekkoatletycznej. W 1968 ukończył trenerskie studia na WSWF w Poznaniu. W latach 1970-1978 prowadził sekcje sprinterów i płotkarzy w Stali. Między 1978 a 1991 pracował na zmianę w WSK i FKS Stal Mielec. OD 1985 jest przewodniczącym Kolegium Sędziów OZLA w Rzeszowie.
Wyróżnienia.
Lichy został wyróżniony m.in. Złotym Krzyżem Zasługi, Złotą Odznaką PZLA i Medalem 100-lecia Sportu Polskiego.

</doc>
<doc id="2625642" url="https://pl.wikipedia.org/wiki?curid=2625642" title="Państwowe Seminarium Nauczycielskie w Działdowie">
Państwowe Seminarium Nauczycielskie w Działdowie

Państwowe Seminarium Nauczycielskie w Działdowie – placówka oświatowa, działająca w okresie II Rzeczypospolitej w latach 1921–1936 na terenie miasta Działdowo. Była to pierwsza placówka na obszarze Mazur kształcąca kadry inteligenckie w kulturze polskiej.
Historia.
O utworzenie placówki właśnie w Działdowie, jedynej części Mazur, która przypadła Polsce bez plebiscytu, zabiegali przedstawiciele środowisk ewangelickich, w tym biskup Juliusz Bursche i Jerzy Karol Kurnatowski, prezes Zrzeszenia Ewangelików-Polaków. W 1921 na organizatora szkoły mianowano teologa Ewalda Lodwicha, który w tym samym roku otrzymał oficjalną nominację ze strony Kuratorium Oświaty w Toruniu. Ewald Lodwich kierował tą placówką do 1922, później obowiązki pełnił Robert Kożusznik, a następnie dyrektorem został Józef Biedrawa, który kierował ją do końca jej funkcjonowania.
Również w 1921 przeprowadzono pierwszy nabór uczniów – kurs zaczęło wówczas 17 osób. Kształcenie trwało pięć lat. W 1926 odbył się pierwszy egzamin dojrzałości. Do 1936 szkołę ukończyło 203 kursantów.
Seminarium odegrało istotną rolę w sferze społecznej i kulturalnej. W 1922 przy szkole powstały męska i żeńska drużyna harcerska, a w 1926 Koło Krajoznawcze Młodzieży Mazurskiej im. Emilii Sukertowej-Biedrawiny, które przejęło opiekę nad Muzeum Mazurskim w Działdowie.
W 1967 z inicjatywy absolwentów Państwowego Seminarium Nauczycielskiego w Działdowie powołano Towarzystwo Miłośników Ziemi Działdowskiej.

</doc>
<doc id="2625643" url="https://pl.wikipedia.org/wiki?curid=2625643" title="Paw królowej">
Paw królowej

Paw królowej – druga powieść Doroty Masłowskiej wydana przez wydawnictwo Lampa i Iskra Boża w 2005 roku. Jej akcja toczy się we współczesnej Warszawie. Pierwsze wydanie było ilustrowane przez Macieja Sieńczyka. Powieść została nagrodzona Nagrodą Literacką Nike w 2006 roku.

</doc>
<doc id="2625645" url="https://pl.wikipedia.org/wiki?curid=2625645" title="Warszawka">
Warszawka



</doc>
<doc id="2625646" url="https://pl.wikipedia.org/wiki?curid=2625646" title="Neostrada z TV (DTH)">
Neostrada z TV (DTH)



</doc>
<doc id="2625648" url="https://pl.wikipedia.org/wiki?curid=2625648" title="Neostrada z TV (IPTV)">
Neostrada z TV (IPTV)



</doc>
<doc id="2625649" url="https://pl.wikipedia.org/wiki?curid=2625649" title="Neostrada z TV">
Neostrada z TV



</doc>
<doc id="2625654" url="https://pl.wikipedia.org/wiki?curid=2625654" title="Warszawka (Łysaków Drugi)">
Warszawka (Łysaków Drugi)

Warszawka – kolonia wsi Łysaków Drugi w Polsce, położona w województwie świętokrzyskim, w powiecie jędrzejowskim, w gminie Jędrzejów.
W latach 1975–1998 kolonia administracyjnie należała do województwa kieleckiego.

</doc>
<doc id="2625655" url="https://pl.wikipedia.org/wiki?curid=2625655" title="Superliga azerska w piłce siatkowej kobiet">
Superliga azerska w piłce siatkowej kobiet

Azerska Superliga siatkarek; azers. Azərbaycan Volleybol Superliqası - najwyższa klasa siatkarskich rozgrywek ligowych kobiet w Azerbejdżanie. Pierwsze rozgrywki o mistrzostwo kraju odbyły się w sezonie 2002/03, tytuł mistrza Azerbejdżanu zdobyła drużyna Azerrail Baku.
Obecnie mistrzowski tytuł walczy 6 drużyn. Najwięcej zwycięstw w historii zanotowała Rabitə Baku -7 .

</doc>
<doc id="2625660" url="https://pl.wikipedia.org/wiki?curid=2625660" title="Felicja Nossig">
Felicja Nossig

Felicja Nossig (ur. 1855 we Lwowie, zm. we wrześniu 1939 w Warszawie) – polska socjolog, publicystka, feministka i tłumaczka związana z ruchem socjaldemokratycznym.
Działalność społeczno-polityczna.
W 1873 roku ukończyła żeńskie seminarium nauczycielskie. Od 1889 roku sprawowała funkcję sekretarki lwowskiego towarzystwa samokształceniowego, „Czytelni Naukowej”, której wiceprezesem był Ignacy Daszyński. Karierę publicystki rozpoczęła w 1891 roku. Publikowała w „Die Neue Zeitung” (od 1898), „Ateneum”, „Bluszczu”, „Gazecie wieczornej” (od 1910), „Głosie”, Głosie Kobiet (dodatku do „Kuriera Lwowskiego”), „Krytyce”, „Nowym Słowie” i „Robotniku”. W 1892 roku zorganizowała we Lwowie ogólnogalicyjski zjazd kobiet pracujących. Uczestniczyło w nim 200 kobiet reprezentujących różne narody, klasy i zawody. Samotnie wychowując syna, zarabiała jako tłumaczka z języków ukraińskiego i rosyjskiego na niemiecki, m.in. w 1893 roku przetłumaczyła powieść Iwana Franki „Dla ogniska domowego”. W 1894 roku wyjechała do Berna w Szwajcarii, gdzie doktoryzowała się z socjologii. Około 1900 roku przeniosła się do Paryża. Tam w ramach wydawnictwa berneńskich studiów filozoficznych wydano jej pracę doktorską z zakresu metodologii socjologii. W 1902 roku powróciła do Lwowa, aby zapewnić synowi naukę w polskim gimnazjum. Była uczestniczką zjazdu kobiet polskich w 1905 roku. Wielokrotnie bywała prelegentką na konferencjach poświęconych kwestii równouprawnienia kobiet. Uważała, że ruch kobiecy powinien być zintegrowany z socjaldemokratycznym.
Życie prywatne.
W 1880 roku zawarła związek małżeński z Izydorem Próchnikiem. Małżeństwo rozpadło się po kilku latach, ale formalnie rozwód został orzeczony w 1894 roku. W 1892 roku urodziła syna Adama. W międzywojniu powszechnie mówiło się, że jego ojcem był Ignacy Daszyński, jednak nigdy nie zostało to oficjalnie potwierdzone.

</doc>
<doc id="2625680" url="https://pl.wikipedia.org/wiki?curid=2625680" title="Czerwony Sztandar (pismo polskojęzyczne)">
Czerwony Sztandar (pismo polskojęzyczne)



</doc>
<doc id="2625682" url="https://pl.wikipedia.org/wiki?curid=2625682" title="Dissent">
Dissent

Dissent (ang. różnica zdań) – niezależny, lewicowy magazyn dotyczący polityki i kultury, wydawany przez Michaela Kazina i Michaela Walzera w USA. Jest wydawany dla Fundacji Studiów Niezależnych Koncepcji Społecznych ("Foundation for the Study of Independent Social Ideas") na Uniwersytecie Pensylwanii.
Historia.
Magazyn po raz pierwszy został wydany w 1954 roku przez grupę niezależnych amerykańskich radykałów z Nowego Jorku, wśród których byli Irving Howe, Lewis A. Coser, Henry Pachter oraz Meyer Schapiro. Stanowił protest przeciwko konformistycznej atmosferze życia kulturalnego i intelektualnego Stanów Zjednoczonych tamtych czasów. Jego powstanie było reakcją na makkartyzm, a także formy rządów w krajach “komunistycznych”. Krytykowano w nim między innymi amerykańską partię komunistyczną za popieranie Związku Radzieckiego i Stalina. Autorzy piszący dla Dissent reprezentowali szerokie spektrum poglądów, od lewicowych, liberalnych, socjaldemokratycznych, aż po antykomunistyczne.
Dissent zawsze różnił się od klasycznych pozycji ideologicznych lewicy i prawicy. W czasie Zimnej Wojny jego wydawcy byli żarliwymi antykomunistami, odrzucającymi jakiekolwiek moralne czy polityczne powiązania z ZSRR i Chinami, podważając marksistowską ideę kultury uprzedmiotowionej przez politykę. Dissent sprzeciwiał się komunistycznym eksperymentom na Kubie i w Wietnamie. Podkreślał, że obowiązkiem lewicy jest obrona wartości liberalnych i demokratycznych, ale również socjalistycznych.
W latach 60. i 70. magazyn prezentował sceptycyzm dotyczący trzeciej rewolucji światowej, teorii wyzwolenia narodowego oraz kultury Nowej Lewicy, który izolował go od ruchów i środowisk studenckich. Jednocześnie przywiązanie do liberalnego internacjonalizmu i społecznego egalitaryzmu odróżniało Dissent od liberalizmu oraz rosnącego ruchu neokonserwatywnego głównego nurtu.
Wśród autorów publikujących w Dissent znaleźli się m.in.:

</doc>
<doc id="2625683" url="https://pl.wikipedia.org/wiki?curid=2625683" title="Anatomia strachu">
Anatomia strachu

Anatomia strachu (ang.: "Trespass") – amerykański dramat kryminalny z 2011 roku w reżyserii Joela Schumachera.

</doc>
<doc id="2625685" url="https://pl.wikipedia.org/wiki?curid=2625685" title="Ryszard Baranowski">
Ryszard Baranowski

Ryszard Baranowski (ur. 11 stycznia 1920 w Rakutowie, zm. 13 maja 2000 w Opolu) – polski matematyk, fizyk, agronom, specjalizujący się w agrofizyce; nauczyciel akademicki związany z uczelniami we Wrocławiu i Opolu.
Życiorys.
Urodził się w 1920 roku w Rakutowie, w powiecie włocławskim, w województwie kujawsko-pomorskim, w rodzinie wiejskiego rzemieślnika. Po ukończeniu szkoły podstawowej w 1933 roku, kontynuował naukę w Państwowym Gimnazjum Ziemi Kujawskiej we Włocławku. Bezpośrednio po uzyskaniu matury w 1938 roku został powołany do odbycia służby wojskowej, którą odbywał w szkole podchorążych w Modlinie. Bezpośrednio po wybuchu II wojny światowej w 1939 roku brał udział w walkach na południu Polski do końca września tego roku.
Po zakończeniu działań wojennych na początku października 1939 roku wrócił na Kujawy do Czerniewic, gdzie przeżył całą okupację hitlerowską, pracując na kolei jeszcze do 1946 roku. W grudniu 1945 roku podjął studia na Wydziale Rolnym Uniwersytetu i Politechniki we Wrocławiu. Jednocześnie pracował jako nauczyciel matematyki i fizyki w dwuletnim Studium Przygotowawczym do Szkół Wyższych do jego likwidacji w 1957 roku. Studia ukończył w 1949 roku, uzyskując dyplomy: inżyniera rolnika i magistra nauk rolniczych. Od 1957 roku pracował jako nauczyciel fizyki w IX Liceum Ogólnokształcącym we Wrocławiu, jednocześnie dokształcając się zaocznie na Wydziale Matematyczno-Fizycznym Wyższej Szkoły Pedagogicznej w Opolu. Uczelnię tę ukończył w 1962 roku magisterium.
W sierpniu 1958 roku rozpoczął pracę w Zakładzie Uprawy Roli Instytutu Uprawy, Nawożenia i Gleboznawstwa w Laskowicach Oławskich. W 1965 roku uzyskał stopień naukowy doktora nauk rolniczych w Wyższej Szkole Rolniczej we Wrocławiu na podstawie pracy pt. "Metoda radioaktywnych wskaźników i jej zastosowanie w pomiarach mieszającego działania brony i kultywatora na glebie lekkiej", napisanej pod kierunkiem prof. Świętochowskiego. Rok później został mianowany kierownikiem Pracowni Fizyki Gleby WSR we Wrocławiu. W 1974 roku Rada Naukowa Instytutu Uprawy Nawożenia i Gleboznawstwa w Puławach nadała mu stopień naukowy doktora habilitowanego nauk rolniczych w zakresie uprawy roli na podstawie rozprawy nt. "Charakterystyka, ocena przydatności i przykłady zastosowania metody gamma-gamma i neutronowej do oznaczania gęstości i wilgotności gleby w badaniach uprawowych". W tym samym roku w macierzystym Instytucie otrzymał stanowisko docenta.
1 października 1978 roku przeniósł się do Wyższej Szkoły Inżynieryjnej w Opolu, gdzie otrzymał posadę profesor docenta w Instytucie Budowy Maszyn w Zakładzie Rolnictwa. Po roku przeniósł się do Zakładu Budownictwa w Instytucie Inżynierii Lądowej. W 1983 roku wrócił do Instytutu Budowy Maszyn, gdzie został zatrudniony w Zakładzie Maszyn Rolniczych i Urządzeń Przemysłu Spożywczego. W 1987 roku Senat WSI w Opolu mianował go profesorem nadzwyczajnym, a w 1988 roku profesorem zwyczajnym po otrzymaniu od Rady Państwa tytułu profesora nauk rolniczych. W 1990 roku przeszedł na emeryturę. Zmarł w 2000 roku.
Dorobek naukowy.
Działalność naukowa Ryszarda Baranowskiego zaowocowała znaczną liczbą publikacji naukowych. Łącznie opublikował on 36 artykułów i referatów, które ukazały się w poważnych czasopismach specjalistycznych krajowych oraz zagranicznych. Wszystkie te prace dotyczyły problematyki gleboznawczej. W ramach działalności dydaktycznej opracował skrypt pt. "Podstawy rolnictwa". Na uwagę i podkreślenie zasługuje wieloletnia praca badawcza pt. "Badania wilgotności gleb metodą neutronową w stałych punktach obszaru leja depresji kopalni węgla brunatnego „Bełchatów”", wykonana na zlecenie Instytutu Meteorologii i Gospodarki Wodnej w Warszawie. Badania te Ryszard Baranowski prowadził przez ponad 10 lat aż do emerytury. Miały one zasadnicze znaczenie kopalni w Bełchatowie oraz dla znajdujących się w pobliżu obszarów rolniczych.
Przez cały czas swojej pracy zawodowej utrzymywał bliskie kontakty naukowe z Politechniką Wrocławską i z Polskim Towarzystwem Gleboznawczym. Współpracował z redakcją „Roczników Gleboznawczych”, często recenzując nadsyłane artykuły. Był promotorem jednej pracy doktorskiej i recenzentem kilku prac doktorskich, a także jednej habilitacyjnej. Za swoją działalność naukową i pedagogiczną otrzymał kilka odznaczeń, w tym Srebrny Krzyż Zasługi i Krzyż Kawalerski Orderu Odrodzenia Polski.

</doc>
<doc id="2625686" url="https://pl.wikipedia.org/wiki?curid=2625686" title="Kwitnący sad otoczony cyprysami">
Kwitnący sad otoczony cyprysami

Kwitnący sad otoczony cyprysami – dwa obrazy olejne namalowane przez Vincenta van Gogha w kwietniu 1888 podczas jego pobytu w miejscowości Arles.
Historia i opis.
W marcu i kwietniu 1888 Vincent van Gogh malował lokalne pejzaże Arles używając zakratowanej ramy do wykreślania perspektywy. Tematem, który szczególnie zauroczył go w owym czasie, były kwitnące sady i pojedyncze drzewa, ponieważ przypominały mu japońskie pejzaże. Jednym z namalowanych wówczas obrazów jest "Kwitnący sad otoczony cyprysami".
Oba obrazy przedstawiają widok na ogród ze strumykiem na pierwszym planie i z cyprysami w tle. Pierwszy z nich stanowi wstępny szkic do drugiego. Ma on mniejszy format i jest mniej dopracowany, będąc jedynie zapisem motywu; przedstawia szczegółowo topografię miejsca, ograniczonego z obu stron dwiema ogrodzonymi chatkami. Ta wersja zdradza użycie przez artystę ramy do wykreślania perspektywy, co jest uwidocznione przez punkt zbiegu linii perspektywy z lewej strony płaszczyzny obrazu, ukośnym biegu strumyka i ścieżki oraz linii wierzchołków drzew zniżających się w kierunku horyzontu. Obraz ten pozostaje szkicem, ponieważ ujmuje temat raczej w kategoriach konturu niż koloru; to bardziej rysunek niż obraz. Sprawia on wyraźnie wrażenie niedokończonej impresji, z delikatnym zarysem całości i widocznymi pośród drzew, bezładnymi smugami gęstej, białej farby wyciśniętej z tuby.
W wersji drugiej jest jeszcze więcej pociągnięć pędzla. Długie linie konturów zostały tu zastąpione szorstkimi wiązkami niezmieszanych barw. Nowym elementem jest leżąca na ziemi drabina, stanowiąca ledwo dostrzegalny akcent markujący głębię przestrzeni. Artysta wprowadził ją dla wskazania, iż ta wersja obrazu jest późniejsza.
Oba obrazy są pełne światła i koloru, co wskazuje, iż były one inspirowane impresjonizmem; wersja druga jest w tym względzie bardziej radykalna. Artysta, w eksperymentalnym zapale, wyeliminował dyskretnie cienie z obrazu. Usuwając wszystko, co mogłoby wskazywać na źródło światła poza obrazem, osiągnął efekt oświetlenia obiektów od wewnątrz, a nawet, w pewnym sensie, świecenia przez nie same, dzięki czemu stworzyły one pogodny nastrój. O ile brak cieni na obrazie pochodzi z japońskich drzeworytów, gdzie jest on zasadą, to temat światła jest tu rdzennie europejski.

</doc>
<doc id="2625688" url="https://pl.wikipedia.org/wiki?curid=2625688" title="Socialist Workers Party">
Socialist Workers Party



</doc>
<doc id="2625694" url="https://pl.wikipedia.org/wiki?curid=2625694" title="Prakontynent">
Prakontynent



</doc>
<doc id="2625699" url="https://pl.wikipedia.org/wiki?curid=2625699" title="Alfredo Ángel Martín">
Alfredo Ángel Martín



</doc>
<doc id="2625703" url="https://pl.wikipedia.org/wiki?curid=2625703" title="Andrej Cewan">
Andrej Cewan

Andrej Cewan (biał. Андрэй Цэван; ur. 15 marca 1986 w Mińsku) – białoruski piłkarz grający na pozycji pomocnika.
Kariera klubowa.
W grudniu 2011 roku podpisał dwuletni kontrakt z Szachciorem Soligorsk.

</doc>
<doc id="2625705" url="https://pl.wikipedia.org/wiki?curid=2625705" title="Brett Anderson">
Brett Anderson

Brett Anderson (ur. 29 września 1967 w Haywards Heath) – brytyjski wokalista, kompozytor i autor tekstów piosenek. Znany przede wszystkim jako wokalista i frontman londyńskiej formacji Suede. W 2004 roku z Bernardem Butlerem założył grupę The Tears, a od 2007 roku nagrywa jako solowy artysta.
Linki zewnętrzne.
 

</doc>
<doc id="2625710" url="https://pl.wikipedia.org/wiki?curid=2625710" title="Carlos Fernando Izaguirre">
Carlos Fernando Izaguirre



</doc>
<doc id="2625722" url="https://pl.wikipedia.org/wiki?curid=2625722" title="Łucznictwo na Letnich Igrzyskach Olimpijskich 2012 – kwalifikacje">
Łucznictwo na Letnich Igrzyskach Olimpijskich 2012 – kwalifikacje



</doc>
<doc id="2625726" url="https://pl.wikipedia.org/wiki?curid=2625726" title="MAZ 103T">
MAZ 103T

MAZ 103T — 12-metrowy, niskopodłogowy trolejbus miejski, który jest produkowany w białoruskich zakładach MAZ. Projekt powstał w 1999 roku, a pierwszy model wyprodukowano w 2000 roku. Pojazdy tego typu eksploatowane są obecnie w Rosji, na Białorusi, Ukrainie oraz (licencyjna wersja) na Węgrzech.
Modyfikacje.
MAZ-ETON 103T.
To odmiana trolejbusu MAZ 103T. Posiada ona wyposażenie elektryczne firmy ETON. Trolejbusy tej modyfikacji są eksploatowane w Mińsku.
GANZ-MAZ 103T.
Typ GANZ-MAZ 103T to z kolei trolejbus posiadający pudło z fabryki MAZu, a osprzęt elektryczny z węgierskiej firmy Ganz. Dotychczas zmontowano dwie sztuki: jedna znajduje się w Debreczynie, a druga jest testowana w Rydze.
SWARZ 6235.00.
Odmiana produkowana przez moskiewską firmę SWARZ. Posiada pudło białoruskiego 103T, jedną z różnic jest zastosowanie innej ściany członowej. Obecnie w eksploatacji znajduje się 18 trolejbusów tego typu, wszystkie są użytkowane w Moskwie.
AKSM-221.
Trolejbusy pod takim oznaczeniem są produkowane na licencji przez białoruski Biełkommunmasz.

</doc>
<doc id="2625729" url="https://pl.wikipedia.org/wiki?curid=2625729" title="Władysław Raczkowski">
Władysław Raczkowski

Władysław Piotr Antoni Raczkowski (ur. 19 maja 1893 w Wartkowicach, zm. 1 lipca 1959 w Łodzi) – polski dyrygent, chórmistrz, pianista, pedagog muzyczny i kompozytor.
Życiorys.
Syn An­toniego, organisty, i Anieli z Jakubowiczów. W latach 20. XX w. studiował dyrygenturę u Z. Birnbauma i A. Dołżyckiego. Kompozycję studiował u F. Szopskiego, zaś fortepian u J. Wertheima. 
W okresie międzywojennym pracował jako nauczyciel w szkołach muzycznych w Warszawie (1916–1920) oraz rozwinął szeroką działalność dyrygencką, prowadząc chóry i orkiestry w Poznaniu, Bydgoszczy i Warszawie. Był także profesorem Państwowego Konserwatorium Muzycznego w Poznaniu. 
Okres okupacji niemieckiej spędził w Warszawie, dawał lekcje prywatne i występował w kawiarniach. 
W okresie powojennym rozwijał życie muzyczne w Łodzi. Pracował m.in. w średniej szkole muzycznej, w PWSM jako wykładowca teorii muzyki, kierownik zespołów wokalnych i operowych i dziekan wydziału wokalnego. 
W latach 1950–1954 był kierownikiem artystycznym Filharmonii w Łodzi. W latach 50. wraz z Towarzystwem Przyjaciół Opery stworzył stałą scenę operową w Łodzi i kierował nią aż do śmierci. Wykładał na wyższych uczelniach muzycznych w Warszawie i Poznaniu i w Łodzi. 
Pochowany na Starym Cmentarzu w Łodzi. 
Był dwukrotnie żonaty: najpierw z Haliną Higersberger, później (od 7 lipca 1950) z Mag­daleną z Rutkowskich. 

</doc>
<doc id="2625734" url="https://pl.wikipedia.org/wiki?curid=2625734" title="Psiarnia (województwo podkarpackie)">
Psiarnia (województwo podkarpackie)

Psiarnia – osada w Polsce położona w województwie podkarpackim, w powiecie jarosławskim, w gminie Pruchnik.
W latach 1975–1998 miejscowość administracyjnie należała do województwa przemyskiego.

</doc>
<doc id="2625742" url="https://pl.wikipedia.org/wiki?curid=2625742" title="Piłka nożna na Letnich Igrzyskach Olimpijskich 2012 – turniej mężczyzn">
Piłka nożna na Letnich Igrzyskach Olimpijskich 2012 – turniej mężczyzn



</doc>
<doc id="2625744" url="https://pl.wikipedia.org/wiki?curid=2625744" title="José María Higareda">
José María Higareda

José María "Chema" Higareda Gálvez (ur. 16 czerwca 1968 w Guadalajarze) – meksykański piłkarz występujący na pozycji prawego obrońcy.
Kariera klubowa.
Higareda pochodzi z miasta Guadalajara i jest wychowankiem tamtejszego zespołu Universidad de Guadalajara. W meksykańskiej Primera División zadebiutował 17 lutego 1990 w wygranym 3:0 spotkaniu z Cobras. Już w swoich debiutanckich rozgrywkach – 1989/1990 – wywalczył z Universidadem wicemistrzostwo Meksyku, natomiast w kolejnym sezonie triumfował w krajowym pucharze – Copa México – i strzelił premierowego gola w najwyższej klasie rozgrywkowej – 21 października 1990 w zremisowanej 2:2 konfrontacji z Morelią. W ekipie Universidadu spędził niemal pięć lat, spadając z nim do drugiej ligi po sezonie 1993/1994.
Bezpośrednio po spadku z Universidadem, Higareda przeszedł do stołecznej drużyny Club Necaxa, od razu zostając jej podstawowym piłkarzem. W pierwszych rozgrywkach w nowym zespole – 1994/1995 – zdobył z Necaxą mistrzostwo kraju, pierwsze zarówno w swojej karierze, jak i w historii klubu. W 1994 roku triumfował w Pucharze Zdobywców CONCACAF, natomiast w 1995 po raz kolejny zwyciężył w Copa México, jak również w superpucharze Meksyku – Campeón de Campeones. W sezonie 1995/1996 po raz kolejny osiągnął mistrzostwo kraju, a także doszedł do finału Pucharu Mistrzów CONCACAF. Podczas faz Invierno 1996 i Verano 1998 wywalczał z Necaxą wicemistrzostwa kraju, za to w jesiennych rozgrywkach Invierno 1998 po raz trzeci został mistrzem Meksyku. W 1999 roku wygrał turniej Pucharu Mistrzów CONCACAF, dzięki czemu mógł wziął udział w Klubowych Mistrzostwach Świata – tam z kolei Necaxa zajęła trzecie miejsce, pokonując po rzutach karnych Real Madryt.
Wiosną 2001 Higareda na zasadzie półtorarocznego wypożyczenia zasilił zespół Puebla FC, w którym regularnie wybiegał na ligowe boiska w wyjściowej jedenastce, jednak nie osiągnął z nim większych sukcesów. W późniejszym czasie spędził pół roku w San Luis FC, gdzie nie rozegrał za to ani jednego meczu. Karierę piłkarską zakończył w wieku 37 lat w Necaxie, której barwy reprezentował ogółem przez ponad dziesięć lat.
Kariera reprezentacyjna.
W seniorskiej reprezentacji Meksyku Higareda zadebiutował za kadencji selekcjonera Bory Milutinovicia – 11 października 1995 w wygranym 2:1 meczu towarzyskim z Arabią Saudyjską. Był bliski powołania na Mistrzostwa Świata 1998, jednak w kwietniu 1997 doznał poważnej kontuzji, która wykluczyła go z gry na następny rok zarówno w klubie, jak i w kadrze. W 2000 roku został powołany przez byłego szkoleniowca z Necaxy, Manuela Lapuente, na Złoty Puchar CONCACAF, gdzie wystąpił dwukrotnie, natomiast Meksykanie odpadli w ćwierćfinale. Rozegrał także dwa spotkania wchodzące w skład eliminacji do Mistrzostw Świata 2002, na które jego ekipa ostatecznie się zakwalifikowała. Swój bilans reprezentacyjny Higareda zamknął na dziewięciu rozegranych meczach bez zdobytej bramki.

</doc>
<doc id="2625747" url="https://pl.wikipedia.org/wiki?curid=2625747" title="Troll internetowy">
Troll internetowy



</doc>
<doc id="2625752" url="https://pl.wikipedia.org/wiki?curid=2625752" title="AZS AWF Warszawa">
AZS AWF Warszawa



</doc>
<doc id="2625755" url="https://pl.wikipedia.org/wiki?curid=2625755" title="AZS AWF Warszawa (piłka siatkowa kobiet)">
AZS AWF Warszawa (piłka siatkowa kobiet)



</doc>
<doc id="2625757" url="https://pl.wikipedia.org/wiki?curid=2625757" title="Eterofon">
Eterofon



</doc>
<doc id="2625758" url="https://pl.wikipedia.org/wiki?curid=2625758" title="Aberracja chromatyczna wzdłużna">
Aberracja chromatyczna wzdłużna



</doc>
<doc id="2625759" url="https://pl.wikipedia.org/wiki?curid=2625759" title="Dietmar Krumm">
Dietmar Krumm

Dietmar Krumm (ur. 19 stycznia 1958) – wschodnioniemiecki lekkoatleta, specjalizujący się w pchnięciu kulą.
Największy sukces na arenie międzynarodowej odniósł w 1977 r. w Doniecku, gdzie zdobył tytuł mistrza Europy juniorów. Dwukrotnie stanął na podium halowych mistrzostw Niemieckiej Republiki Demokratycznej, zdobywając srebrny (1979) oraz brązowy (1980) medal.
Rekord życiowy w pchnięciu kulą – 20,10 – Rostock 15/08/1979 (na otwartym stadionie)

</doc>
<doc id="2625760" url="https://pl.wikipedia.org/wiki?curid=2625760" title="Gładka Turnia">
Gładka Turnia

Gładka Turnia (ok. 1500 m) – niewielka turnia w orograficznie prawych zboczach Wąwozu Kraków w Tatrach Zachodnich. Znajduje się w południowo-zachodniej grani opadającej z wierzchołka Upłazkowej Turni, nieco powyżej Ptakowej Turni. Do Wąwozu Kraków opada skalną ścianą, która od lewej strony ograniczona jest zarastającą gdzieniegdzie kępami traw płytką rynną, od prawej kominem z nyżami. W ścianie znajduje się opadająca na południe gładka płyta (wysokość około 70 m, kąt nachylenia 70°) z dość wybitnym filarem, od góry nakryta okapem. Filarem tym poprowadzono drogę wspinaczkową z dwoma wyciągami (stopnie trudności VII–, VI–). Pierwsze przejście: Dariusz Stawarz i Jacek Stawarz 18 sierpnia 1995 r. Łatwo natomiast można wyjść na wierzchołek turni z Ptakowego Przechodu (różnica kilkudziesięciu metrów wysokości). Wierzchołek ten oddzielony jest niewielkim zachodem od głównego ciągu południowo-zachodniej grani Upłazkowej Turni.

</doc>
<doc id="2625764" url="https://pl.wikipedia.org/wiki?curid=2625764" title="Reprezentacja Demokratycznej Republiki Konga w piłce ręcznej kobiet">
Reprezentacja Demokratycznej Republiki Konga w piłce ręcznej kobiet

Reprezentacja Demokratycznej Republiki Konga w piłce ręcznej kobiet – narodowy zespół piłkarek ręcznych Demokratycznej Republiki Konga. Reprezentuje swój kraj w rozgrywkach międzynarodowych.

</doc>
<doc id="2625767" url="https://pl.wikipedia.org/wiki?curid=2625767" title="Mistrzostwa NACAC U-25 w Lekkoatletyce 2000">
Mistrzostwa NACAC U-25 w Lekkoatletyce 2000

1. Mistrzostwa NACAC U-25 w Lekkoatletyce – zawody lekkoatletyczne dla sportowców do lat 25, które odbyły się od 3 do 5 sierpnia 2000 roku w Monterrey. Impreza odbyła się pod egidą North America, Central America and Caribbean Athletic Association. 

</doc>
<doc id="2625769" url="https://pl.wikipedia.org/wiki?curid=2625769" title="Stefan Zabielski">
Stefan Zabielski

Stefan Bolesław Zabielski h. Trzaska (ur. 18 czerwca 1887 w Kosinie, zm. wiosną 1940 w Charkowie) – podpułkownik dyplomowany kawalerii Wojska Polskiego, ofiara zbrodni katyńskiej.
Życiorys.
Stefan Bolesław Zabielski urodził się 18 czerwca 1887 w Kosinie, w powiecie łańcuckim, w rodzinie Antoniego (1842–1916), oficera powstania styczniowego, i Berty z Lipschów. Miał siostrę i trzech braci: Stanisława (1880–1937), legionistę, podpułkownika Wojska Polskiego), Antoniego (służył w marynarce), Zdzisława (uczestnika I wojny światowej).
Podczas I wojny światowej służył jako porucznik ułanów na froncie włoskim. W 1918 został przyjęty do Wojska Polskiego i przydzielony do 8 pułku ułanów Księcia Józefa Poniatowskiego. W czasie wojny z bolszewikami walczył w szeregach 2 Dywizji Litewsko-Białoruskiej.
We wrześniu 1921 ukończył I Kurs Normalny Wyższej Szkoły Wojennej w Warszawie, otrzymał „pełne kwalifikacje do pełnienia służby na stanowiskach Sztabu Generalnego” i został przydzielony do Oddziału IIIa Biura Ścisłej Rady Wojennej. 3 maja 1922 został zweryfikowany w stopniu podpułkownika ze starszeństwem z dniem 1 czerwca 1919 i 65. lokatą w korpusie oficerów kawalerii. W latach 1923–1924 zajmował w Oddziale IIIa BŚRW stanowisko szefa Wydziału Ogólnego, pozostając na ewidencji macierzystego 8 pułku ułanów. Następnie pełnił służbę w Oddziale V Ministerstwa Spraw Wojskowych w Warszawie i w 1 pułku strzelców konnych w Garwolinie na stanowisku zastępcy dowódcy pułku. W marcu 1929 został szefem sztabu Dowództwa Okręgu Korpusu Nr VIII w Toruniu ale już w grudniu tego roku został zwolniony z zajmowanego stanowiska „z równoczesnym pozostawieniem bez przynależności służbowej i oddaniem do dyspozycji dowódcy Okręgu Korpusu Nr I w Warszawie”. Z dniem 31 października 1931 został przeniesiony w stan spoczynku.
W 1934 pozostawał na ewidencji Powiatowej Komendy Uzupełnień Warszawa Miasto III. Posiadał przydział mobilizacyjny do Oficerskiej Kadry Okręgowej Nr I i był „przewidziany do użycia w czasie wojny”.
W czasie kampanii wrześniowej 1939 po agresji ZSRR na Polskę dostał się do niewoli sowieckiej. Przebywał w obozie w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
Postanowieniem nr 112-48-07 Prezydenta RP Lecha Kaczyńskiego z 5 października 2007 został awansowany pośmiertnie do stopnia generała brygady. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Jego żoną była Jadwiga z domu Tarłowska, artystka teatralna (zm. 1949), a ich córka poległa w powstaniu warszawskim 1944.

</doc>
<doc id="2625770" url="https://pl.wikipedia.org/wiki?curid=2625770" title="Paweł Frelik">
Paweł Frelik

Paweł Tomasz Frelik (ur. 29 maja 1969) – polski amerykanista i tłumacz, wykładowca akademicki, a także autor tekstów, publicysta i dziennikarz. Studiował w Instytucie Anglistyki Uniwersytetu Marii Curie-Skłodowskiej w Lublinie (UMCS), gdzie w roku 1994 uzyskał stopień magistra, a w 2002 stopień doktora. Od 2002 do 2015 roku pełnił funkcję adiunkta w Zakładzie Literatury i Kultury Amerykańskiej UMCS. Stypendysta Fulbrighta na Uniwersytecie Kalifornijskim w Riverside (2011–2012). Od 2008 roku wykłada w Ośrodku Studiów Amerykańskich (OSA) Uniwersytetu Warszawskiego. Od 2018 profesor w Ośrodku Studiów Amerykańskich Uniwersytetu Warszawskiego. 
Od października 2012 prezes stowarzyszenia Science Fiction Research Association (SFRA). Członek zarządu Polskiego Towarzystwa Studiów Amerykanistycznych. W latach 2007-2014 redaktor naczelny działu literatury i kultury "European Journal of American Studies" oraz członek rad redakcyjnych "Science Fiction Studies", "Extrapolation" oraz "Journal of Gaming and Virtual Worlds".
Pod koniec lat 80., za sprawą menedżera muzycznego Mariusza Kmiołka, Frelik poznał lidera zespołu Vader – Piotra „Petera” Wiwczarka, z którym nawiązał współpracę. Efektem był tekst autorstwa Frelika, który ukazał się na wydanym w 1995 roku drugim albumie formacji pt. "De Profundis". W latach późniejszych jego teksty znalazły się na kolejnych płytach grupy w tym takich jak: "Black to the Blind" (1997), "Kingdom" (EP, 1998), "Litany" (2000), "Revelations" (2002), "Blood" (EP, 2003), "The Beast" (2004) oraz "Impressions in Blood" (2006). W swej twórczości odwoływał się głównie do Magii chaosu, a także szeroko pojętego okultyzmu. W latach 1992-2006 był zastępcą redaktora naczelnego czasopisma muzycznego "Thrash'em All". Publikował także na łamach tygodnika Polityka oraz czasopisma ezoterycznego Hermaion.

</doc>
<doc id="2625773" url="https://pl.wikipedia.org/wiki?curid=2625773" title="Huabei Pingyuan">
Huabei Pingyuan



</doc>
<doc id="2625774" url="https://pl.wikipedia.org/wiki?curid=2625774" title="Zwycięstwo orłów">
Zwycięstwo orłów

Zwycięstwo orłów (tyt. oryg. "Victory of Eagles") – książka autorstwa Naomi Novik, piąta część z cyklu "Temeraire".
Akcja powieści toczy się w alternatywnym świecie, gdzie w czasie wojen napoleońskich oprócz środków konwencjonalnych stosowanych w tamtych czasach w wojnach, wykorzystuje się także smoki. Opowiada historię Temeraire’a, smoka niebiańskiego z Chin, oraz jego kapitana i przyjaciela Williama Laurence’a, byłego członka floty królewskiej. Książka zawiera elementy historyczne oraz elementy fantastyczne.
Fabuła.
Gdy Temeraire rozłączony z Lawrence’em przebywa na terenach rozpłodowych w Walii, jego oskarżony o zdradę kapitan, uwięziony na okręcie, trafia w sam środek inwazji Napoleona na Wielką Brytanię. Paradoksalnie dzięki temu zostaje przywrócony do służby, gdyż armia nie może pozwolić sobie na utratę jedynego niebiańskiego smoka w swoich szeregach. Tymczasem Temeraire przekonany o śmierci Lawrence’a tworzy samodzielny oddział smoków bez awiatorów i zaczyna gnębić inwazyjne siły francuskie, dorabiając się stopnia pułkownika. Zdobywa także obietnice uznania niektórych praw dla smoków. Po spotkaniu smoka i jego kapitana, Lawrence zostaje dowódcą grupy specjalnej, która nie przebierając w metodach prowadzi wojnę partyzancką przeciwko Francuzom, okupującym już prawie całą Anglię. Po wycofaniu głównych sił brytyjskich do Szkocji trwa żmudna wojna na wyczerpanie. W końcu dochodzi do decydującej bitwy, która kończy się klęską Napoleona. Pokonany cesarz ucieka z wyspy na białej smoczycy Lien. W uznaniu zasług kara śmierci dla Lawrence’a zostaje zamieniona na karę zesłania do Australii.

</doc>
<doc id="2625775" url="https://pl.wikipedia.org/wiki?curid=2625775" title="Jerzy Gabryś">
Jerzy Gabryś

Jerzy Gabryś (ur. 7 sierpnia 1981 w Oświęcimiu) – polski hokeista, reprezentant Polski.
Kariera.
Absolwent NLO SMS PZHL Sosnowiec z 2000. Od 2010 zawodnik Unii Oświęcim. Kapitan zespołu. W marcu 2013 roku przedłużył kontrakt z klubem o rok. Po sezonie 2015/2016 ogłosił zakończenie kariery zawodniczej. Po wznowieniu kariery, w grudniu 2016 powrócił do składu Unii.
W barwach reprezentacji Polski do lat 20 wystąpił na turniejach mistrzostw świata juniorów do lat 20 w 2000, 2001, 2006 (Dywizja II), 2012. W barwach seniorskiej reprezentacji Polski uczestniczył w turniejach mistrzostw świata w 2005, 2012, 2013.
W trakcie kariery określany pseudonimami "Gustlik", "Gaber".

</doc>
<doc id="2625782" url="https://pl.wikipedia.org/wiki?curid=2625782" title="Reprezentacja Algierii w piłce ręcznej kobiet">
Reprezentacja Algierii w piłce ręcznej kobiet

Reprezentacja Algierii w piłce ręcznej kobiet – narodowy zespół piłkarek ręcznych Algierii. Reprezentuje swój kraj w rozgrywkach międzynarodowych.

</doc>
<doc id="2625788" url="https://pl.wikipedia.org/wiki?curid=2625788" title="Hala Astoria w Bydgoszczy">
Hala Astoria w Bydgoszczy

Hala Astoria – hala widowiskowo-sportowa oddana do użytku w 1962 roku. Do 2002 roku była głównym obiektem pełniącym funkcje sportowe, wystawowe i koncertowe w Bydgoszczy. W 2017 zamknięta i wyburzona, a w jej miejscu w latach 2018–2020 wybudowano nowy obiekt z basenem o wymiarach olimpijskich, z zachowaniem dotychczasowej nazwy. Oficjalne otwarcie obiektu miało miejsce 8 marca 2021.
Charakterystyka.
Hala Astoria znajduje się w Śródmieściu Bydgoszczy przy ul. Królowej Jadwigi 23. Sąsiaduje z rzeką Brdą, a w odległości kilkuset metrów znajduje się dworzec PKP Bydgoszcz Główna.
Hala spełnia funkcje sportowo-widowiskowe. Oprócz wydarzeń sportowych, odbywają się tu różnorodne imprezy masowe, festiwale kulturalne, koncerty muzyczne, wystawy i pokazy.
Historia.
Inicjatorem budowy hali był sekretarz Rady Okręgowej Zrzeszenia Sportowego „Start” Benedykt Tuczyński. Budowę rozpoczęto w 1956, a jej pierwszy etap, czyli oddanie do użytku hali sportowej, zakończono w 1962. Na trybunach przewidziano 800 miejsc siedzących i ok. 300 stojących. Wokół estrady instalowanej na parkiecie o wymiarach 28x18 m ustawić można było dodatkowo kilkaset krzeseł. Maksymalna liczba widzów wynosiła 2 tysiące. Elementem kompleksu sportowego był również kryty basen pływacki z widownią na 400 miejsc, zamknięty w 2016 basen otwarty oraz sale treningowe. Przed budynkiem postawiono posągi dwóch delfinów bawiących się piłką, które po przebudowie obiektu zdemontowano.
Hala była wykorzystywana zarówno dla celów sportowych (koszykówka, siatkówka, boks, gimnastyka sportowa), jak i widowiskowych (koncerty muzyczne, występy teatralne, taneczne, kabaretowe). W latach 1963–2003 i 2006-2009 rozgrywali tu mecze ligowe koszykarze Astorii Bydgoszcz. Mimo nie najlepszej akustyki, hala przez 40 lat (1962-2002) była główną areną dla masowych imprez kulturalnych, organizowanych w Bydgoszczy, zwłaszcza przez przedsiębiorstwo Estrada Bydgoska. Występowały tu markowe zespoły muzyczne, rockowe, odbywały się rewie estradowe, prezentowali się laureaci opolskich i sopockich festiwali. Tutaj swoje pierwsze i pionierskie w polskich warunkach show (z chórkami, baletem i big-bandem) dawał Andrzej Rosiewicz. Odbywały się również finały turniejów tańca towarzyskiego o „Złotą Łuczniczkę” oraz kabaretowe widowiska sygnowane nazwiskami Zenona Laskowika, Bohdana Smolenia i Jana Pietrzaka.
W dniach 19–21 czerwca, 3–5 lipca i 1 sierpnia 1981 odbywały się tu Walne Zgromadzenia Delegatów NSZZ „Solidarność” regionu bydgoskiego. Wcześniej, we wrześniu 1980 roku przybył tu Lech Wałęsa, by spotkać się z tutejszymi związkowcami. Był to pierwszy oficjalny wyjazd przewodniczącego MKS w Gdańsku.
W 2002 rolę głównej hali widowiskowej w Bydgoszczy przejęła nowo wybudowana hala Łuczniczka o liczbie miejsc 8 tys. Powstało też wiele innych hal sportowych (m.in. przy szkołach), w których rozgrywki prowadzą bydgoskie kluby sportowe. W 2007 po przekształceniu wielosekcyjnego KS Start-Astoria w samodzielne, niezależne sekcje, obiekty sportowe Astorii przejął CWZS Zawisza.
W 2016 zaprezentowano projekt wyburzenia dotychczasowego obiektu i zastąpienia go nowym, posiadającym m.in. basen olimpijski z 10 torami o długości 50 m, szerokości 25,43 m i dnem na głębokości 2,1 m, schodzącym na długości 12,5 m do głębokości 6 m. Szacowany koszt inwestycji to 100 mln zł. Prace wyburzeniowe rozpoczęły się w kwietniu 2017 od basenów otwartych (50-metrowego i brodzika dla dzieci). Następnie, w ciągu 6 miesięcy, wyburzone zostały pływalnia kryta, mały basen, hala sportowa i szatnie. Również przeznaczony do wyburzenia stary basen otwarty zostanie w przyszłości zastąpiony nowym kąpieliskiem. W 2018 rozpisano przetarg na realizację inwestycji o szacunkowej wartości 87 mln zł, w którym złożono dwie oferty o wartości 99,5 miliona (konsorcjum wokoł firmy Alstal) i 137 milionów zł (Mostostal Warszawa). Ostatecznie koszt budowy zamknął się w kwocie 102 mln zł.
30 lipca 2018 podpisano umowę z wybraną w przetargu firmą Alstal, a 1 sierpnia 2018 rozpoczęto prace budowlane. 17 września 2018 wmurowano kamień węgielny, a 25 października 2019 na obiekcie zawieszono symboliczną wiechę. Do budowy obiektu o powierzchni użytkowej około 10 tys. metrów kwadratowych zużyto 1300 ton stali i 13 tys. metrów sześciennych betonu. Na dachu nowej hali zainstalowano największą miejską instalację fotowoltaiczną.
Nowy obiekt miał powstać do końca stycznia 2020, ale z uwagi na problemy z rozbudową kanalizacji deszczowej termin oddania przesunięto na III kwartał 2020, a następnie na IV kwartał. 23 października władze miejskie ogłosiły, że otrzymały pozwolenie na jego użytkowanie, jednak z uwagi na pandemię COVID-19 jego otwarcie zostało przesunięte na 8 marca 2021. W pierwszym roku po modernizacji z obiektu skorzystały 235.293 osoby. Niemniej już w styczniu 2021 basen udostępniono do treningów narodowej kadrze pływackiej.
Obiekt posiada charakterystyczną, rdzawą elewację wykonaną ze stali kortenowskiej.
Nowy basen ma miejscowo głębokość 6 metrów i jest wyposażony w ruchomy pomost, dzielący nieckę w zależności od potrzeb na dwa mniejsze baseny. Jedna z jego części posiada ruchome dno o wymiarach 25 na 25 metrów i regulowanej głębokości od zera do 2,1 m. Najgłębsze miejsce umożliwia naukę nurkowania. Basen można podzielić na cztery strefy przeznaczone do różnego rodzaju zajęć – oprócz pływania m.in. treningu synchronicznego, piłki wodnej i aerobiku w wodzie.
Lustro basenu mierzy 1271 m kw., a jego pojemność 4,2 mln litrów. Niecka została podświetlona i nagłośniona, co umożliwi treningi pływania synchronicznego. Widownia może pomieścić ok. pół tysiąca osób.
Poza basenem obiekt mieści halę rozgrzewkową o powierzchni 167 m², salę do squasha, salę fitness i siłownię, nieckę do treningu pływackiego indywidualnego, magazyny sprzętu, a także szatnie, dwie sale szkoleniowe i część biurową. W strefie odnowy biologicznej funkcjonować będzie sauna sucha i parowa (z generatorem lodu; łącznie 4), hydromasaże i 2 jacuzzi z podświetlanym dnem. W południowej części kompleksu, przy bulwarach nad Brdą, wybudowano przystań i hangary dla kajaków sportowych i rekreacyjnych. Zbudowano również parking na ponad 80 miejsc. Dodatkowo wokół budynku na powierzchni około 21 tys. m kw. mają powstać baseny otwarte, dostosowane do potrzeb osób niepełnosprawnych.
W sąsiedztwie nowej Astorii zaplanowano strefę basenów pływackich (o rozmiarach 25 na 15 m i dziecięcy o wymiarach 15 na 15 m) z szatniami i gastronomią oraz strefę zabaw i rekreacji wodnej, gdzie będą zlokalizowanie brodziki, rwąca rzeka, zjeżdżalnia rurowa i wodny plac zabaw. Część dla relaksu ma stanowić plaża z leżakami, 2 boiskami do siatkówki plażowej i natryskami schładzającymi. Czwartą strefą będzie teren rekreacji ruchowej z parkiem linowym dla dzieci, placem zabaw, urządzeniami do ćwiczeń oraz parkour parkiem.

</doc>
<doc id="2625798" url="https://pl.wikipedia.org/wiki?curid=2625798" title="Brian Kollar">
Brian Kollar

Brian Kollar (ur. 15 lutego 1980) – amerykański lekkoatleta, który specjalizował się w rzucie oszczepem.
Odpadł w eliminacjach mistrzostw świata juniorów w Annecy (1998). Złoty medalista mistrzostw NACAC U-25 z 2000 roku. 
Rekord życiowy: 74,90 (1 maja 2004, El Paso). 

</doc>
<doc id="2625805" url="https://pl.wikipedia.org/wiki?curid=2625805" title="Odometria">
Odometria

Odometria – dział miernictwa, który zajmuje się pomiarem odległości. 
W tym celu wykorzystuje czujniki, które określają zmianę pozycji obiektu względem pozycji startowej w czasie. Wykorzystywana często w robotyce.

</doc>
<doc id="2625809" url="https://pl.wikipedia.org/wiki?curid=2625809" title="Imperium kości słoniowej">
Imperium kości słoniowej

Imperium kości słoniowej (ang. "Empire of Ivory") – książka autorstwa Naomi Novik, czwarta część z cyklu "Temeraire".
Akcja powieści toczy się w alternatywnym świecie, gdzie w czasie wojen napoleońskich oprócz środków konwencjonalnych stosowanych w tamtych czasach w wojnach, wykorzystuje się także smoki. Opowiada historię Temeraire'a, smoka niebiańskiego z Chin, oraz jego kapitana i przyjaciela Williama Laurence'a, byłego członka floty królewskiej. Książka zawiera elementy historyczne oraz elementy fantastyczne.
Fabuła.
Lawrence, Temeraire i ich towarzysze po powrocie z Azji zastają brytyjskie smoki złożone tajemniczą chorobą, która z wolna prowadzi do śmierci całej populacji. Jako że Temeraire jest odporny na zarazę, władze wysyłają ekspedycję do Afryki, gdzie smok prawdopodobnie nabrał odporności. W Kapsztadzie lekarze dochodzą do wniosku, że lekarstwem jest bardzo rzadko spotykany grzyb o przenikliwym odorze. W trakcie poszukiwań załoga znajduje jaskinię z hodowlą grzybów, które przechwytuje i wysyła do Wielkiej Brytanii. Jaskinia okazuje się być jednak własnością wojowniczego plemienia ze środkowej Afryki, żyjącego w symbiozie ze smokami. Afrykanie porywają ekipę Lawrence'a, przenoszą przez pół kontynentu i więżą w jaskiniach na zboczu góry koło Wodospadów Wiktorii. Lawrence odkrywa, że król plemienia, mając za sobą atuty w postaci wielkiego bogactwa i armady smoków, ma imperialne zapędy, wykraczające być może poza kontynent afrykański. Kapitan odmawia współpracy i zostaje skazany na chłostę. Skatowanego awiatora i jego współtowarzyszy odbija Temeraire w towarzystwie innych smoków. Po powrocie z interioru zastają Kapsztad oblężony przez przeważające zastępy wojowników. Ewakuując się do ojczyzny zostawiają za sobą kolejne kolonie europejskie zniszczone przez tubylców. Po powrocie awiatorzy z oburzeniem dowiadują się, że władze brytyjskie świadomie zaraziły chorobą francuskie smoki, by wyeliminować największe atuty Napoleona. Powodowany honorem Lawrence łamie przysięgę wojskową i wykrada grzyby, po czym ze swym smokiem ucieka do Francji.

</doc>
<doc id="2625811" url="https://pl.wikipedia.org/wiki?curid=2625811" title="Teresa Hejnicka-Bezwińska">
Teresa Hejnicka-Bezwińska

Teresa Hejnicka-Bezwińska (ur. 19 marca 1941 w Osieku nad Notecią) – pedagog, filolog, prof. dr hab.
Badacz o bogatym dorobku naukowym. Kierowała Katedrą Pedagogiki Ogólnej i Porównawczej na Uniwersytecie Kazimierza Wielkiego w Bydgoszczy. Jest członkiem Komitetu Nauk Pedagogicznych PAN – przewodniczy Zespołowi Pedagogiki Ogólnej. Aktualnie jest wykładowcą Kujawskiej Szkoły Wyższej we Włocławku.
Zainteresowania naukowe prof. Hejnickiej-Bezwińskiej to pedagogika ogólna, historia pedagogiki, polityka oświatowa i dyskursy edukacyjne przełomu XX i XXI wieku, pedagogika i edukacja wobec współczesnych przemian cywilizacyjnych i kulturowych, standardy związane z tworzeniem wiedzy naukowej o edukacji, reguły tworzenia dyrektyw praktycznego działania edukacyjnego.

</doc>
<doc id="2625812" url="https://pl.wikipedia.org/wiki?curid=2625812" title="Plan pokojowy Kofiego Annana">
Plan pokojowy Kofiego Annana

Plan pokojowy Kofiego Annana odnosił się do wysiłków Organizacji Narodów Zjednoczonych (ONZ) i Ligi Państw Arabskich (LPA) na rzecz zakończenia wojny domowej w Syrii w latach 2011–2012. Pracami na rzecz pokoju przewodził Kofi Annan, sekretarz generalny ONZ w latach 1997–2006.
Kofi Annan przygotował sześciopunktowy plan pokojowy, który zakładał ustanowienie rozejmu między stronami konfliktu nadzorowanego przez ONZ, humanitarną pomoc dla ludności, ewakuację rannych, wycofanie ciężkiej broni z dzielnic mieszkalnych, podjęcie rozmów na temat politycznego rozwiązania konfliktu, zapewnienie swobody dziennikarzom przemieszczania się po całym terytorium, poszanowanie wolności do zrzeszania się oraz prawo do pokojowych manifestacji.
Po negocjacjach z rządem syryjskim, rebeliantami, a także po debacie na arenie międzynarodowej, ustalono, iż z dniem 10 kwietnia 2012, siły rządowe musiały zaprzestać operacji militarnych i wycofać się z miast. Do Syrii przybyli obserwatorzy ONZ, mający nadzorować rozejm. Jednakże planu Annana nie respektowano od samego początku jego obowiązywania.
Oficjalnie zawieszenie broni weszło w życie 12 kwietnia 2012. Rozejm nie był respektowany ani przez siły rządowe ani przez rebeliantów. Ponadto rząd pomimo zapewnień nie wypełnił żadnego z sześciu punktów planu Annana. W ramach tego planu wysłano do Syrii obserwatorów tworzących misję UNSMIS. Jednakże liczba 300 obserwatorów w szczytowym momencie okazała się niestarczająca by sprawnie monitorować sytuację w Syrii. Z dochodziło do coraz większych pogwałceń rozejmu, czego punktem kulminacyjnym była masakra w Huli z 25 maja 2012.
Po tej zbrodni, w której zginęło 108 cywilów, rebelianci ogłosili fiasko planu Annana i od czerwca 2012 rozpoczęli zbrojne operacje. 7 czerwca 2012 Kofi Annan oficjalnie przyznał, iż jego plan pokojowy nie odniósł zamierzonych skutków, a Syria pogrążała się w wojnie domowej. 16 czerwca 2012 z powodu eskalacji przemocy, ONZ zawiesiła misję obserwacyjną UNSMIS w Syrii, a dokładnie dwa miesiące później ogłoszono zakończenie misji UNSMIS. W międzyczasie, 2 sierpnia 2012 Kofi Annan podał się do dymisji z pełnionych funkcji wysłannika pokojowego, pozostając na stanowisku do daty wygaśnięcia misji UNSIMS, czyli 31 sierpnia 2012. Jego następcą został algierski dyplomata Al-Achdar al-Ibrahimi.
Tło.
Wojna domowa w Syrii wybuchła 15 marca 2011. Początkowo były to masowe demonstracje niezadowolonego społeczeństwa syryjskiego z sytuacji życiowej. Następnie opozycja zaczęła się zbroić, a z wojska reżimowego zbuntowani żołnierze zaczęli przyłączać się w szeregi rebeliantów. W całym kraju wybuchły krwawe walki, które przed opracowaniem planu Annana przyniosły ok. 10 tys. zabitych ludzi.
Rada Bezpieczeństwa ONZ dwukrotnie próbowała sforsować rezolucję, potępiającą syryjski reżim oraz nakładający na niego sankcje. Jednakże w dwukrotnych głosowaniach nad rezolucją z 4 października 2011 i 4 lutego 2012, projekty wetowane były przez stałych członków RB ONZ – Rosję i Chiny.
Wobec zaostrzającej się sytuacji Liga Państw Arabskich podjęła misję pokojową, wysyłając obserwatorów do Syrii. 26 grudnia 2011 do Syrii przyjechali międzynarodowi obserwatorzy Ligi Państw Arabskich pod dowództwem sudańskiego generała Mustafy Dabiego. Misja ta nie spełniła swoich priorytetowych celów, mimo obecności obserwatorów, siły bezpieczeństwa nie wycofały się z miast i nie zaniechały ataków na opozycjonistów. Praca obserwatorów oraz wybór przewodniczącego misji, który podczas II wojny domowej w Sudanie pełnił rolę dowódcy wojsk Północy budziła kontrowersje i otwartą krytykę.
Wobec niepowodzenia misji i eskalacji przemocy w Syrii misja obserwatorów została zawieszona przez LPA 28 stycznia 2012. Po II wecie na forum RB ONZ, 12 lutego 2012 na spotkaniu ministrów spraw zagranicznych LPA oficjalnie zakończono misję obserwacyjną. Ministrowie wezwali w oświadczeniu ONZ do wysłania pokojowych wojsk międzynarodowych.
Przygotowania i misja pokojowa Kofiego Annana.
10 marca 2012 doszło do spotkania wysłannika ONZ Kofiego Annana z prezydentem Syrii Baszszarem al-Asadem w Damaszku. Były sekretarz generalny ONZ nakłaniał dyktatora do położeniu kresu prześladowań opozycjonistów. Nieustępliwy Assad ogłosił jednakże, iż rozwiązanie pokojowe blokują działające w kraju grupy terrorystyczne. Ponadto opozycja odrzuciła apel Annana o dialog z rządem. Uznała, iż po roku powstania takie rozmowy byłyby niemożliwe i bezcelowe. Z kolei tego samego dnia do porozumienia doszły kraje arabskie i Rosja. Był zgodne co do tego, że należało wysłać do Syrii niezależnych obserwatorów oraz dostarczyć tam pomoc humanitarną.
13 marca 2012 Kofi Annan spotkał się w Ankarze z przywódcą powstańców Burhanem Ghaljunem. Na spotkaniu poruszano kwestie pokojowego zakończenia konfliktu, współpracy międzynarodowej oraz dozbrajanie rebeliantów przez kraje zachodnie. Uzgodniono zwołanie kolejnej konferencji "Przyjaciół Syrii", która miała się odbyć w Turcji. Tymczasem Assad ogłosił, iż 7 maja 2012 planowane będą wybory parlamentarne w Syrii. Decyzja ta była owocem wcześniejszego spotkania dyktatora z Annanem.
14 marca 2012 władze Arabii Saudyjskiej podjęły decyzję o zamknięciu swojej ambasady i ewakuację całego personelu. Decyzję tę motywowano eskalacją przemocy w Syrii 19 marca 2012 do Damaszku przybyła grupa pięciu wysłanników ONZ. Eksperci od stosunków międzynarodowych, sił pokojowych i mediacji przybyli czterodniową wizytą w celu osiągnięcia porozumienia wprowadzenia w życie pokojowych propozycji Kofiego Annana. RB ONZ 21 marca 2012 daty jednogłośnie – łącznie z Rosją i Chinami – poparła sześciopunktowy plan pokojowy Annana.
Plan Annana zakładał ustanowienie rozejmu między stronami konfliktu nadzorowanego przez ONZ, humanitarną pomoc dla ludności, ewakuację rannych, wycofanie ciężkiej broni z dzielnic mieszkalnych, podjęcie rozmów na temat politycznego rozwiązania konfliktu, zapewnienie swobody dziennikarzom przemieszczania się po całym dziennikarzy, poszanowanie wolności do zrzeszania się oraz prawo do pokojowych manifestacji.
W dniach 24-25 marca 2012 Kofi Annan udał się do Moskwy, by rozmawiać z Dmitijem Miedwiediewem na temat kryzysu syryjskiego. W ocenie rosyjskiego prezydenta, misja Kofiego Annana była ostatnią szansą na uniknięcie długotrwałej i krwawej wojny domowej w Syrii. Poparcia Annanowi udzielił także minister spraw zagranicznych Rosji Siergiej Ławrow, które wezwał go do współpracy z rządem jak i opozycją. 27 marca 2012 Annan udał się na rozmowy do Pekinu. Rzecznik rządu poinformował 27 marca 2012, iż władze Syrii zaakceptowały plan pokojowy Kofiego Annana. Powstańcy wyrazili ostrożny optymizm w związku z opracowaniem planu pokojowego, gdyż w ich ocenie reżim go zaakceptował by zyskać na czasie i stłumić powstanie.
Po wizycie Annana w Chinach, 28 marca 2012 władze tego kraju zaapelowały zarówno do władz syryjskich jak i powstańców, by przestrzegali zobowiązań planu pokojowego. W związku z tym misja Annana przyniosła przełom na arenie międzynarodowej. Rosja oraz Chiny, które do tej pory broniły reżim w Damaszku, poparły plan ONZ i zaapelowały do sojusznika o wysiłek na rzecz zakończenia konfliktu. Na dzień przed szczytem Ligi Arabskiej w Bagdadzie, przebywający w Kuwejcie Sekretarz Generalny ONZ Ban Ki Mun wezwał reżim do jak najszybszego wdrążenia planu Annana.
29 marca 2012 w Bagdadzie miał miejsce szczyt Ligi Państw Arabskich. 10 z 21 przywódców państw członkowskich podsumowało Arabską Wiosnę. Szczególną uwagę poświęcono Syrii. Przyjęto deklarację w której zawarto apel do stron konfliktu syryjskiego o zaprzestanie aktów przemocy i rozpoczęcie dialogu w ramach planu Annana. Na szczycie Ban Ki Mun omówił dokładnie liderom państw arabskich charakter planu swojego poprzednika na stanowisku Sekretarza Generalnego ONZ.
Prezydent Syrii ponownie zapowiedział, że będzie czynił wysiłki na rzecz wprowadzenia planu pokojowego, jednak tego samego oczekiwał od powstańców. Zażądał by Kofi Annan otrzymał deklaracje od opozycjonistów, iż zaprzestaną ataków na siły rządowe. Assad w swoim oświadczeniu zażądał także zakończenia dozbrajania rebeliantów przez podmioty zewnętrzne. Z kolei 2 kwietnia 2012 Annan poinformował RB ONZ, że Damaszek przyjął na 10 kwietnia 2012 zawieszenie wszelkich działań zbrojnych. W ciągu 48 godzin od tej daty miałoby dojść do pełnego zawieszenia broni między siłami rządowymi a rebeliantami. Zawieszenia broni miałoby nadzorować 200-250 nieuzbrojonych obserwatorów ONZ wchodzących w skład misji UNSMIS (United Nations Supervision Mission in Syria). Jednak misji obserwatorów moc prawną musiała nadać rezolucja RB ONZ, co stało się połowie kwietnia 2012.
5 kwietnia 2012 do Damaszku przybyła misja przygotowawcza do przyjazdu obserwatorów ONZ. Zadaniem 11 ekspertów, którymi kierował norweski generał Robert Mood, było wynegocjowanie z władzami Syrii warunków przysłania do kraju od 200 do 250 obserwatorów ONZ, po wprowadzeniu 10 kwietnia zawieszenia broni. 8 kwietnia syryjski rząd zażądał od rebeliantów pisemnej gwarancji, iż powstrzymają się od ataków partyzanckich po wprowadzeniu rozejmu i wycofaniu się w wojsk z miast. Reżim chciał tym samym zdobyć pewność, że po wycofaniu się ze spacyfikowanych miast, nie powrócą do nich rebelianci. Rebelianci pisemnych gwarancji nie dali, jednak chcieli przestrzegać zawieszenia broni, nawet w przypadku jeśli wojska rządowe nie wycofają się z miast.
Wprowadzenie zawieszenia broni i łamanie jego zasad.
I termin zawieszenia broni.
10 kwietnia 2012 o godz. 6:00 (5:00 czasu polskiego) rozpoczęło się zawieszenie broni w Syrii ze strony sił rządowych. Od tego momentu siły Assada miały zaprzestać używania ognia i wycofać swoje siły z miast. Po dwóch dniach rozejm miał obowiązywać także rebeliantów. Następnie miały zostać podjęte wysiłki na rzecz wdrążenia pozostałych punktów planu Annana. Jednakże po nocnych walkach przy granicy z Libanem i Turcją, rano armia nadal kontynuowała ostrzał dzielnic Hims, Hamy i obrzeży stolicy, wbrew zapisom planu pokojowego. Czołgi zaatakowały również miasto Merah pod Aleppo. W przestrzeni powietrznej nadal latały śmigłowce.
Tymczasem szef syryjskiego MSW Walid al-Mu'allim zapewniał, że wojska wycofywały się z miast. Orzeczenie to odrzuciła opozycja, która mówiła wręcz o zintensyfikowaniu działań. Aktywiści mówili o 101 zabitych w działaniach militarnych. Najwięcej osób straciło życie w Hims (58 zabitych), Hamie i pod Aleppo. Jednak rebelianci w dalszym ciągu byli gotowi do porozumienia zgodnie z pokojowym planem ONZ. Dali reżimowi czas do 12 kwietnia 2012 na zakończenie wszystkich działań, w przeciwnym razie zadeklarowali walkę. 11 kwietnia 2012 w aktach przemocy zginęło niemal 100 osób. W operacjach w kontrolowanych przez rebeliantów dzielnicach Hims zginęło 57 osób. Działania były prowadzone w Hamie, a na Ar-Rastan spadły pociski artyleryjskie. W dzielnicy Hims – Dajr Baalba żołnierze dopuścili się masakry na 16-osobowej rodzinie.
II termin zawieszenia broni.
12 kwietnia 2012 o godz. 6:00 (5:00 czasu polskiego) nastąpił drugi termin zawieszenia broni. Tego dnia nie odnotowano działań wojskowych oprócz czterech incydentów. W godz. 5:50-6:20 na miasto Zabadani spadło pięć pocisków, jednak po tym mieszkańcy poinformowali, że w mieście panował spokój. Trzy pociski spadły na górę Shahshabo w centrum kraju. Ponadto krótkotrwały ostrzał snajperów miał miejsce w Hims w dzielnicach Dajr Baalba i Kusar (6 zabitych), wymiana ognia była słyszana także w Idlib, gdzie zginęły cztery osoby. Po południu siły bezpieczeństwa zastrzeliły mężczyznę w Hamie, który nie zatrzymał się w punkcie kontrolnym, z kolei na przedmieściach Damaszku 5 osób. Z kolei w Aleppo w wyniku wybuchu miny-pułapki pod autobusem zginął jeden żołnierz, a 24 wojskowych i cywili zostało rannych. Według syryjskich Lokalnych Komitetów Koordynacyjnych łącznie zginęło 17 osób.
Mimo teoretycznego zaprzestania operacji militarnych armia nie wycofała się z miast. Zastrzeżono, że do tego dojdzie, kiedy w kraju przywrócone zostanie bezpieczeństwo. Władze syryjskie zaproponowały amnestię dla rebeliantów „niemających krwi na rękach”. Lider Narodowej Rady Syryjskiej Burhan Ghaljun zaapelował do rodaków, by wychodzili na ulice i protestowali. Ludzie wyszli na ulice miast Dara, Aleppo, Dajr az-Zaur i w wiosce Tamanaa. Ghaljun przypomniał, iż plan Annana zezwalał do zrzeszania się i dawał prawo do pokojowych manifestacji. Powiedział, że jeśli armia nie wycofa się z miast, demonstracje nie będą się mogły odbywać, co było wbrew postanowieniom pokojowym. Ponadto przywódca rebeliantów wyraził sceptycyzm co do rozejmu.
Rano 13 kwietnia 2012 doszło do walk między rebeliantami i wojskiem w prowincji Idlib. Armia rozmieściła w atakowanym punkcie czołgi i pojazdy opancerzone. Walki w wiosce Cherbet al-Dżuz przy granicy z Turcją trwały kilkanaście minut. W wielu miastach doszło do wielotysięcznych antyrządowych demonstracji. W Hamie zastrzelono dwóch mężczyzn w wojskowym punkcie kontrolnym. Ponadto sporadyczny ostrzał miał miejsce w Hims, Darze i Aleppo. Łącznie według syryjskich aktywistów zginęło 13 osób.
14 kwietnia 2012 doszło do najpoważniejszego incydentu od formalnego zawieszenia broni. W nocy armia ostrzelała dzielnice Hims, Dżuret al-Szija i Al-Karadis, w wyniku czego poległo 13 osób. Walki odnotowano w Idlib i Aleppo, a łącznie zginęło 27 osób. 15 kwietnia 2012 odnotowano kolejne poważne naruszenia zawieszenia broni. Ciężki ostrzał prowadzony był w Hims. Pociski spadały tam z częstotliwością sześciu na minutę. Zginęło tam sześć osób. Do walki rebeliantów z policją doszło w Aleppo, po ataku na posterunek służb bezpieczeństwa. Łącznie w Syrii zginęło 28 ludzi, z czego 9 osób poddano egzekucji.
Pokojowa misja obserwacyjna ONZ.
Po przyjęciu rezolucji RB ONZ o misji obserwatorów do Damaszku przybyło pierwszych pięciu wysłanników misji UNSMIS. Syryjskie władze po powitaniu, ogłosiły, iż nie zapewniają obserwatorom bezpieczeństwa w kraju. Ponadto reżim zarezerwował sobie prawo odmawiania wpuszczenie wysłanników ONZ w zależności od ich narodowości. Władze zakazały uczestniczenia w misji obserwatorom z 14 państw tak zwanej grupy „Przyjaciół Syrii”. Obserwatorzy rozpoczęli swoją pracę 16 kwietnia, jednak nie wyruszyli jeszcze w strefy konfliktu. Nim wysłannicy mogli rozpocząć patrolowanie miast, musieli przeprowadzić negocjacje z władzami syryjskimi, sporządzić i podpisać protokół. Pracami obserwatorów przewodził marokański pułkownik Ahmed Himmiche, który 17 kwietnia 2012 udał się wraz z współpracownikami do Dary.
W dniu rozpoczęcia pracy obserwatorów zacięte walki trwały w miastach Hims oraz Idlib. W tym pierwszym 30% powierzchni było w rękach rebeliantów, więc siły rządowe ostrzelały moździerzami dzielnicę Kaldija i Bajada. Ciężkie walk wybuchły w Idlib, w wyniku których zginęło 26 osób. Starcia miały miejsce również w Hamie, natomiast w Aleppo doszło do wielkiej demonstracji. Tego dnia w kraju zginęło łącznie 55 osób. 17 kwietnia 2012 czołgi wjechały do miasta Busra al-Harir na południu kraju. Ponadto starcia armii z rebeliantami Wolnej Armii Syrii miały miejsce 70 km na południe pod Damaszkiem. Pod atakiem rakietowym były dzielnice Hims, Chaldija i Al-Bajada (22 zabitych). Zakrojone operacje militarne kontynuowano w Idlibie, gdzie zginęło 40 ludzi. W sumie zginęły 74 osoby.
18 kwietnia 2012 pułkownik Ahmed Himmiche, po powrocie do Damaszku z Dary, powiedział, że celem obserwatorów jest stworzenie powiązań między siłami bezpieczeństwa z innymi syryjskimi opcjami. Mimo rozejmu nadal trwał ostrzał z czołgów i artylerii następujących dzielnic Hims: Żurat al-Szajah, al-Karabis, Chaldija i Bajada. W wyniku działań sił bezpieczeństwa w Syrii zginęło 46 osób. 19 kwietnia 2012 Syria podpisała z ONZ protokół o misji obserwatorów monitorujących zawieszenie broni. W kraju nadal dochodziło do aktów przemocy, w wyniku których zginęło 30 osób.
20 kwietnia 2012 w wiosce Al-Kunajtira na południowych zachodzie kraju zdetonowano 100-kilogramową bombę przydrożną, w wyniku czego zginęło 10 żołnierzy. Ciężki ostrzał trwał w Hims. Na dzielnicę Chaldija spadało pięć pocisków moździerzowych na minutę. Walki toczono w mieście Al-Kusajr, przy granicy z Libanem, dokąd skierowano dodatkowe dywizje. Po piątkowych modłach tysiące ludzi wyszło na ulice syryjskich miast. Niektóre pochody zostały rozproszone przez siły bezpieczeństwa, które użyły gazu łzawiącego oraz broni palnej, od kul której zginęło 57 osób.
21 kwietnia 2012, kiedy obserwatorzy ONZ przyjechali do Hims, ustał ostrzał miasta. Czołgi były wycofywane z ulic i umieszczane w bazie policyjnej. Według opozycjonistów działania te przeprowadzono, by sprawić wrażenie, że rząd przestrzega warunków zawieszenia. Z kolei nad ranem w Dajr az-Zaur wysadzono w powietrze ropociąg, co spowodowało utratę 2 tys. baryłek paliwa. Starcia i aresztowania trwały w Karak pod Darą. Ponadto w bazie lotniczej Al-Moza pod Damaszkiem doszło do eksplozji. W całym kraju zginęło łącznie 40 osób.
22 kwietnia 2012 sporadyczny ogień prowadzony był w dzielnicach Hims opanowanych przez rebeliantów, na obrzeżach Damaszku oraz Darze. Zginęło 22 cywilów. Obserwatorzy ONZ wizytowali Hamę oraz Ar-Rastan. Dzień później, kiedy obserwatorzy opuścili Hamę, doszło tam do eskalacji przemocy. W ostrzale artyleryjskim dzielnicy Arbain zginęło 50 cywilów oraz pięciu żołnierzy. Łącznie w kraju zginęło 80 osób. Obserwatorzy odwiedzili Zabadani, gdzie rozmawiali z syryjskimi aktywistami. Opozycjoniści na krótkim spotkaniu z trzema obserwatorami przekazali informacje o siłach pancernych armii syryjskiej.
24 kwietnia 2012 zginęło 38 osób, z czego najwięcej w Hims, gdzie armia atakowała rebeliantów. Czołgi ponownie wjechały do Dumy na przedmieściach Damaszku. 25 kwietnia 2012 obserwatorzy odwiedzili Idlib. Przed ich przybyciem żołnierze zastrzelili cztery osoby podróżujące autobusem do Aleppo. Tymczasem w Hamie kontynuowana była masakra. W ciężkim ostrzale artyleryjskim dzielnic mieszkalnych poległo 70 osób. Kilka domów na południu miasta w dzielnicy Maszaa at-Tajar zostało zniszczonych przez ogromną eksplozję. Pojawiły się doniesienia, iż na miasto spadła rakieta Scud. Ponadto pojawiły się doniesienia o mordach i prześladowaniach osób, które rozmawiały i udzielały informacji obserwatorom ONZ. W całym kraju zginęło aż 100 osób.
26 kwietnia 2012 w Syrii zginęło 28 osób. Do internetu wyciekło nagranie, na którym żołnierze pochwycili aktywistę, który sprzedawał zdjęcia mediom. Mężczyzna został żywcem zakopany w ziemi. Lokalne Komitety Koordynacyjne podały, że od czasu rozpoczęcia misji obserwacyjnej w Syrii zginęły 462 osoby, w tym 34 dzieci. 27 kwietnia 2012 obserwatorzy udali się do Dary. Do tego dnia odnotowano 1300 przypadków złamania postanowień rozejmowych. 29 kwietnia 2012 do Damaszku przybył norweski generał Robert Mood, który przejął dowództwo nad misją obserwacyjną, która składała się z 30 obserwatorów.
W czasie wizytacji w Darze w Damaszku doszło do zamachu samobójczego, w wyniku którego zginęło 11 osób. Eksplozja nastąpiła w pobliżu jednego z meczetów w centrum miasta, gdy wierni opuszczali świątynię po piątkowych modłach. Za atakiem stał Front al-Nusra powiązany z Al-Ka’idą, który wcześniej dokonywał ataków bombowych w Syrii. Na obrzeżach stolicy syryjskie wojsko zaatakowało rebeliantów, z których dziesiątkę zabito. Ponadto w stolicy pięciu żołnierzy zginęło w wyniku ataku za pomocą bomby-pułapki podłożonej przy drodze. W nocy z 27 na 28 kwietnia 2012 rebelianci z morza ostrzelali oddział wojska syryjskiego w pobliżu portu Latakia. Był to pierwszy atak rebeliantów z morza podczas tej wojny domowej. Bojownicy podpłynęli do portu na małych morówkach i znienacka otworzyli ogień. W ataki zginęło kilku żołnierzy i rebeliantów. Na morzu libańskie służby bezpieczeństwa zatrzymały statek „Lutfallah II” pod banderą Sierra Leone, na pokładzie którego znaleziono trzy kontenery wyładowane karabinami, wyrzutami granatów przeciwpancernych i amunicji. Jednostka płynęła z libijskiego Trypolisu do portu Trypolis w Libanie, który był jednym z centrów zaopatrzeniowych dla syryjskiej rebelii. Na północnym zachodzie porwano dwóch Węgrów.
29 kwietnia 2012 rebelianci w Damaszku ostrzelali siedzibę syryjskiego banku centralnego w Damaszku, a także zaatakowali w stolicy policyjny patrol, raniąc czterech funkcjonariuszy. W kraju tego dnia zginęło 29 osób. 30 kwietnia 2012 do zamachów bombowych doszło w Idlib oraz Damaszku. W pierwszym z tych miast atak wymierzony był w pobliżu kwatery głównej służb wywiadowczych sił powietrznych, w wyniku czego zginęło ponad 20 osób. Z kolei w stolicy eksplodowały ładunki wybuchowe, umieszczone w samochodzie, jednak nie było informacji o ofiarach.
1 maja 2012 doszło do ostrzału wiosek pod Idlib, w wyniku czego zginęło 15 cywilów, w tym dzieci i kobiety. Do potyczki dezerterów z armią doszło pod bazą wojskową Dajr az-Zajr. Rebelianci zabili 10 żołnierzy, którzy odpowiedzieli ogniem z karabinów i moździerzy, zabijając jednego cywila i niszcząc budynek szkoły. Łącznie tego dnia poległo 45 osób. ONZ poinformował, iż do końca maja 2012 zostanie osiągnięta kwota 300 obserwatorów. Władze syryjskie odmówiły wiz wielu obserwatorom ONZ, co komplikowało przebieg misji. Według raportu ONZ w Syrii od czasu wprowadzenia zawieszenia broni zginęło 34 dzieci. Z kolei Lokalne Komitety Koordynacyjne informowały o 1110 zabitych dzieciach od początku wojny.
2 maja 2012 pod Aleppo partyzanci zorganizowali zasadzkę na patrol wojskowy, zabijając w niej 15 żołnierzy. Wśród zabitych było dwóch oficerów armii syryjskiej oraz dwóch rebeliantów. Łącznie tego dnia zginęło 30 osób. Dowódca misji UNSMIS gen. Robert Mood powiedział, że w miejscach, gdzie przebywali obserwatorzy, było spokojnie, jednakże armia nie wycofała się z głównych miast, trwały potyczki i represje, toteż rozejm nie działał sprawnie. 3 maja 2012 w Syrii zabito 32 osoby, podczas gdy obserwatorzy wizytowali Hamę. Z kolei 4 maja 2012 poległo 37 osób.
5 maja 2012 w Aleppo w myjni samochodowej wybuchła bomba, w wyniku czego zginęło pięć osób. Myjnia należała do członka prorządowych bojówek szabiha. Obserwatorzy odwiedzili miasto Al-Kasjr pod Hims. W całym kraju zginęło 25 osób. 6 maja 2012 ,na dzień przed wyborami parlamentarnymi w Syrii, wybuchły gwałtowne walki pod Dajr-az Zajr. Ponadto armia prowadziła operacje w wioskach wzdłuż granicy z Irakiem. Ciężkie walki trwały też w stolicy.
7 maja 2012 w Syrii przeprowadzono wybory parlamentarne, przeprowadzane co pięć lat, które zostały całkowicie zbojkotowane przez opozycję. Do wyboru 250 członków parlamentu uprawnionych było 14,8 mln osób. Do wyborów przystąpiło 12 partii, na co zezwoliło lutowe referendum. Naniosło ono poprawki do konstytucji, które umożliwiły tworzenie nowych partii politycznych i ograniczyły sprawowanie władzy przez prezydenta do dwóch siedmioletnich kadencji. W dniu głosowania w Syrii zginęło 35 osób w tym pięciu dezerterów. Najniespokojniej było w Hims, Hamie oraz Dajr az-Zajr. 8 maja 2012 na autostradzie pod Damaszkiem eksplodowały dwie bomby domowej roboty co wskazywało na inicjatywę rebeliantów. Uszkodzonych zostało dziewięć pojazdów. W całym kraju zabito 23 osoby.
9 maja dowódca Wolnej Armii Syrii, dzień po tym jak rebelianci przyznali, iż gromadzą broń do walki przeciwko reżimowi, zagroził, iż zerwie zawieszenie broni, gdyż nie może pozostać bezczynny, wobec nieustannej, krwawej rozprawy z protestującymi. Dodał też, że w obliczu niepoważnych kroków RB ONZ, reżim ma możliwość popełniania kolejnych zbrodni, tak więc siły zbrojne muszą bronić opozycjonistów. Z kolei obserwatorów UNSMIS nazwał fałszywymi świadkami. Tymczasem podczas wizyty obserwatorów w Darze, doszło do silnej ekspozycji bomby podczas przejazdu konwoju. Rannych zostało ośmiu syryjskich członków eskort. Wśród obserwatorów był gen. Robert Mood i 11 innych wysłanników, jednakże nie odnieśli oni obrażeń. Z kolei na przedmieściach Damaszku rebelianci zabili siedmiu członków prorządowych milicji. Do ataku doszło o godz. 9:30 (8:30 czasu polskiego), podczas którego rebelianci ostrzelali milicjantów za pomocą granatników.
10 maja 2012 doszło do zamachu terrorystycznego w Damaszku. W wyniku wybuchu dwóch bomb w dzielnicy Kazaz zginęło 55 osób, a rannych zostało 372 osoby. Zamach wydarzył się ranem, kiedy ludzie udawali się do pracy. Siły bezpieczeństwa odgrodziły miejsce eksplozji, po której nad miastem unosiły się kłęby czarnego dymu. Na miejsce ataków udał się gen. Robert Mood, który zaapelował o powstrzymanie „strasznej przemocy”. Przewodniczący Syryjskiej Rady Narodowej Burhan Ghaliun oskarżył o przeprowadzenie zamachu stronę rządową. Ponadto zasugerował, że rząd w Damaszku ściśle współpracował przy tym z Al-Ka’idą. Wskazał też na fakt, że do zamachów doszło tuż po wycofaniu z miasta ciężkich wojsk rządowych. Jednak dwa dni później do przeprowadzenia zamachów przyznała się siatka Al-Ka’idy – Front Zwycięstwa. Terroryści ogłosili w oświadczeniu, że dokonali zamachu w odpowiedzi na ataki sił prezydenta Baszara al-Assada na zbuntowane wobec niego miasta. Oprócz tego zamachu w syryjskich miastach zabito 24 inne osoby.
11 maja 2012 władze podały, że udaremniły kolejny zamach, tym razem w Aleppo. W mieście tym zamachowiec-samobójca przewoził samochodem 1200 kg ładunku wybuchowego. Z kolei obserwatorzy odwiedzili miasto Dumair. W tym czasie w całym kraju zabito 14 osób. 12 maja 2012 uwolniono dwóch tureckich korespondentów wojennych Hamita Coskuna i Adema Ozkose, pojmanych w marcu 2012 podczas bitwy o Idlib. 12 maja armia zabiła 20 osób. Dzień później zginęło 30 osób. Tego dnia liczba obserwatorów przebywających w kraju osiągnęła 150.
14 maja 2012 syryjskie siły zaatakowały Ar-Rastan, będące pod kontrolą rebeliantów. Atak rozpoczął się o godz. 3:00 w nocy (2:00 czasu polskiego), a pociski moździerzowe i rakiety spadały z częstotliwością jednej na minutę. Zginęło dziewięć osób, a 40 zostało rannych, a miasto zostało w znacznym stopniu zdewastowane. Stacjonujący w mieście bojownicy nie pozostali obojętni, odpowiedzieli ogniem zabijając 23 żołnierzy. Zniszczyli też trzy pojazdy opancerzone. 15 maja 2012 w mieście Chan Szejkun wysadzono w powietrze samochód obserwatorów. Do eksplozji doszło, kiedy obserwatorzy byli poza samochodem, więc nikt nie ucierpiał. Do tego dnia w Syrii przebywało 250 obserwatorów, w tym 189 wojskowych i 61 cywilnych. Siły bezpieczeństwa zabiły aż 63 osoby z czego 33 w Idlib i Chan Szejkun. Kolejnego dnia poległy 32 osoby. 17 maja 2012 zginęło 34 powstańców, a 18 maja 2012 liczba zabitych wyniosła 20 zabitych.
19 maja 2012 do wybuchu samochodu-pułapki doszło w Dajr az-Zajr w wyniku czego dziewięć osób zginęło na miejscu, a ponad 100 odniosło rany. W całym kraju łącznie z zamachem, zginęło 26 osób. 20 maja 2012 wojsko zaatakowało Suran w prowincji Hama. Zabito tam 16 osób. W całym kraju poległy 33 osoby. Tyle samo ofiar przyniósł kolejny dzień. 22 maja 2012 zabito 16 cywili i dziewięciu rebeliantów, z kolei 23 maja 2012 zginęło 18 osób. 24 maja 2012 otwarto obrady nowego parlamentu składającego z deputowanych partii rządzącej i kandydatów niezależnych. Wśród 250 członków parlamentu było 30 kobiet. Tego dnia w kraju zabito 40 osób.
Fiasko misji Annana.
25 maja 2012 trwał intensywny ostrzał Huli niedaleko Hims. Wszystko rozpoczęło się od zaatakowania grupy demonstrantów, którzy wyszli na ulicę by okazać swój sprzeciw wobec sytuacji w kraju. Przerodziło się to w masakrę i zbiorowe egzekucje w której zginęło co najmniej 108 osób zweryfikowanych przez ONZ, w tym 49 dzieci i 34 kobiety. Narodowa Rada Syryjska mówiła o 116 zabitych i 300 rannych. Początkowo miasto zostało ostrzelano z pocisków moździerzowych i za pomocą czołgów. Zginęło wówczas 20 osób. Reszta ofiar to cywile zabici w zbiorowej egzekucji przez milicję szabiha w wiosce Taldu na obrzeżach Huli. Opozycjoniści zarzucili obserwatorom ONZ bierność. Pomimo tego, iż przebywali w Hims, nie przybyli do Huli by przyczynić się do przerwania zbrodni. Obserwatorzy przybyli dopiero, po zakończeniu ostrzału, kiedy ciała pomordowanych złożono w jednym z meczetów. ONZ potwierdziło, iż za masakrą stało wojsko i oddziały szabiha, odpowiedzialne za egzekucje. Syryjski rząd obwił winą za masakrę terrorystów, nie biorąc na siebie żadnej odpowiedzialności.
Prócz masakry w Huli, 25 maja 2012 zginęło także 43 innych osób. Ofiary to głównie ludzie, którzy zostali zastrzeleni na ulicach syryjskich miast, którzy protestowali przeciwko masakrze w Huli. Niespokojnie wówczas było zwłaszcza w Hamie, gdzie 27 maja 2012 doszło do masakry w której zabito 41 cywilów. Doszło do tego, gdy rebelianci ostrzelali posterunki drogowe i inne pozycje sił rządowych. W odpowiedzi armia odpowiedziała ogniem artyleryjskim i czołgowym. Według Rady Rewolucyjnej Hamy, wśród ofiar śmiertelnych było pięć kobiet i ośmioro dzieci.
Lokalne Komitety Koordynacyjne do 26 maja 2012 od czasu wprowadzenia planu Annana udokumentowały śmierć 1635 ludzi. Wśród nich było 90 kobiet i 123 dzieci (95 chłopców i 28 dziewczynek). W tym, 48 osób zginęło w wyniku tortur, 138 zabito w wyniku masowych egzekucji (wśród nich było 10 dzieci).
26 maja 2012 w Chan Szajkun odkryto grobowiec z ciałami co najmniej 10 żołnierzy, zabitych w czasie walk w połowie maja 2012. Tego samego dnia odnotowano w całym kraju 60 zabitych. 27 maja 2012 prócz masakry w Hamie, doszło także do zamachu bombowym w Damaszku, w którym zginęło kilku żołnierzy syryjskiej armii. Ładunek eksplodował w pobliżu autobusu z żołnierzami. Po wybuchu doszło do strzelaniny. 28 maja 2012 liczba zabitych wyniosła 26 w tym ośmiu rebeliantów, którzy zginęli w starciach w Darze i pod Dajr az-Zaur. Ponadto w pobliżu drugiego z tych miast znaleziono dzień później ciała 13 rozstrzelanych mężczyzn. Łącznie 29 maja 2012 armia zabiła 98 osób, z czego 28 to rządowi żołnierze, a 61 cywile.
30 maja 2012 sił Assada zastrzeliły 46 osób. Zbrojna opozycja dała 48 godzin reżimowi do zaakceptowania planu Annana, w przeciwnym razie zapowiedziano obronę miast i wiosek. Armia ponownie ostrzelała wioskę Taldu pod Hulą. 31 maja 2012 zabito 61 cywili w tym 29 w Hims. Nadal trwał ostrzał Huli, gdzie zginął chłopiec. Riad al-Assad wezwał Kofiego Annana by ogłosił oficjalnie fiasko swojego planu pokojowego. Tego dnia uwolniono z więzień ok. 500 opozycjonistów. Był to efekt wizyty Annana w Damaszku dwa dni wcześniej.
1 czerwca 2012, 13 osób rozstrzelano w Kasajr. Ciężkie walk trwały w rolniczym regionem Tesil w południowej Syrii, w prowincji Dara, gdzie wojska rządowe straciły w walkach 50 osób. Władze syryjskie informowała o 25 zabitych żołnierzach. Do walk doszło, kiedy armia zaatakowała obiekty cywilne w Tesil i podpaliły kilka domów mieszkalnych. W odpowiedzi jednak armia została zaatakowana przez partyzantów, którzy odcięli im drogę odwrotu i udaremniły przybycie posiłków rządowych, niszcząc ogniem z granatników cztery samochody pancerne nieprzyjaciela. Następnie rebelianci przenieśli ofensywę w sąsiedni region Eduan. W dniach 1-3 czerwca 2012 rebelianci atakowali pozycje sił rządowych także pod Damaszkiem i w prowincji Idlib. Wraz z ofensywą w prowincji Dara, zginęło łącznie 80 żołnierzy syryjskich oraz 114 cywilów i rebeliantów.
3 czerwca 2012 Baszar al-Assad przemawiał w parlamencie. Powiedział, że jego kraj zaangażowany był w wojnę z zewnętrznymi elementami, a także bronił reform realizowanych przez jego rząd. Po raz kolejny powiedział, że nie będzie pobłażliwy dla tych, których obwinia o wzniecanie przemocy w kraju. 4 czerwca 2012 rzecznik rebeliantów Sami al-Kurdi ogłosił oficjalnie, że nie obowiązuje ich już rozejm i zaczęli atakować siły rządowe w celu obrony narodu. Rebelianci wyrazili nadzieje, że misja obserwacyjna ONZ mogła być zmieniona na misję pokojową, a także zażądali wprowadzenia strefy zakazu lotów i strefy buforowej, które pomogłyby w obaleniu Assada. 5 czerwca 2012 wybuchła bitwa pod Latakią. Rebelianci zaatakowali posterunki wojskowe, zabili 22 żołnierzy i zniszczyli co najmniej pięć czołgów i transporterów opancerzonych. Zginęło także 9 rebeliantów i dwóch cywili. Kolejnego dnia w wiosce Al-Haffa pod Latakią, armia za pomocą czołgów i helikopterów ostrzeliwała pozycje rebeliantów. Zginęło siedem osób.
6 czerwca 2012 alawickie organizacje paramilitarne dopuściły się kolejnej masakry, tym razem pod Hamą. W wioskach Al-Kubajr i Maazarif zamordowano 78 cywilów, z czego 35 osób pochodziło z jednej rodziny. Połowa zabitych ogólnej liczby pomordowanych to kobiety i dzieci. Łącznie tego dnia z masakrą pod Hamą i bitwą pod Latakią, w Syrii zabito 140 osób, a w dniach 4-6 czerwca 2012 śmierć poniosły 223 osoby. Dzień później syryjskie wojsko zakazało wstępu obserwatorom ONZ na miejsce masakry pod Hamą. Było to jawne pogwałcenie zasad misji obserwacyjnej ONZ. Ponadto obserwatorzy zostali ostrzelani przez syryjską bezpiekę. Jednak kolejnego dnia kilku obserwatorów widziało w Al-Kubajr krew oraz czuło zamach spalonych ciał. Jednak nie byli w stanie dokładnie policzyć ciał ofiar.
7 czerwca 2012 Kofi Annan oficjalnie przyznał, że jego plan nie odniósł zamierzanych efektów, a Syria pogrążała się w wirze wojny domowej. „Mimo zaakceptowania mego sześciopunktowego planu i wysłania obserwatorów muszę szczerze przyznać, że plan nie został wdrożony” – oświadczył Annan na posiedzeniu Zgromadzenia Ogólnego ONZ. Powiedział, że rozwiązaniem radykalizującego się konfliktu mogło być powołanie grupy kontaktowej z członkami RB ONZ i liczącymi się krajami arabskimi na czele. Miało to według Annana nie dopuścić do kolejnych masakr w Syrii.
Dymisja Annana i zakończenie misji UNSMIS.
Pomimo niepowodzenia planu Annana, misja obserwacyjna ONZ w Syrii nadal trwała. Wieczorem 8 czerwca 2012 doszło do gwałtownych walk pod Darą. W ostrzale syryjskiego wojska zginęło 26 osób, w tym 10 kobiet. Bardzo niespokojnie było także w Idlib, Damaszku oraz Hims. Łącznie zginęło 65 osób. Jeszcze bardziej dramatyczny bilans pochodzi z dnia 9 czerwca 2012, kiedy to Lokalne Komitety Koordynacyjne udokumentowały śmierć 96 osób. Najbardziej krwawe walki toczyły się w Hims i Darze, a także w prowincji Idlib, Damaszku i Aleppo. W dniach 7-10 czerwca 2012 zginęło łącznie 237 osób.
11 czerwca 2012 armia przy wsparciu śmigłowców bojowych, przypuściła kolejny szturm na miasto Ar-Rastan. Wojsko próbowało odbić to miasto od pięciu miesięcy. Rebelianci wykorzystywali z powodzeniem pocisków przeciwpancernych. W bitwie zginęło co najmniej 28 cywilów, 20 żołnierzy i czterech rebeliantów. Szósty dzień prowadzono ostrzał Al-Haffy pod Latakią. Pod miasto w którym bronili się opozycjoniści podjechały czołgi syryjskiej armii. Ban Ki Mun zażądał od syryjskich władz dopuszczenia obserwatorów do Al-Haffy. Łącznie wraz z zajściami w Hamie, Dajr az-Zaur, Idlib i Hims, zginęło 89 osób. 12 czerwca 2012 z powodu bardzo silnego bombardowania Al-Haffy, 200 rebeliantów wycofało się z miasta i okolicznych górskich wiosek Zankufa, Dafil oraz Bakas. Ostrzał spowodował duże szkody w infrastrukturze, odcięto dostawy wody i energii elektrycznej. Powstańcy ewakuowali także mieszkańców, obawiając się kolejnej masakry.
Od rana 13 czerwca 2012 intensywne bombardowana była dzielnica Hims – Chalidija. Kolejnego dnia rozpoczęło się bombardowanie Aleppo. Poważnie uszkodzona została infrastruktura miasta, odcięto elektryczność. 15 czerwca 2012 walki przeniosły się do miejscowości Andan pod Aleppo. Ponadto rebelianci odparli szturm wojska na Dajr az-Zaur, za pomocą czołgów i samolotów bojowych. Łącznie w walkach i akcjach pacyfikacyjnych zginęło 48 osób. W zawiązku z eskalacją przemocy 16 czerwca 2012 ONZ zawiesiło misję obserwacyjną UNSMIS. Generał Robert Mood, motywował decyzję ryzykowną sytuacją w Syrii.
Przed szczytem grupy kontaktowej ds. Syrii w Genewie, który odbył się 30 czerwca 2012, Kofi Annan postulował dążenie do utworzenia rządu jedności narodowej w którym zasiadać mieli zarówno opozycjoniści jak i ministrowie reżimu Assada.
Grupa kontaktowa na szczycie w Genewie przyjęła plan, który wzywał do powołania rządu jedności narodowej do którego wejść mieli zarówno opozycjoniści jak i ludzie ekipy rządzącej. Jednak główne grupy opozycyjne odrzuciły plan w takim kształcie. Syryjska opozycja krytykowała fakt, że w nowych władzach będą mogli zasiadać funkcjonariusze obecnego reżimu. O ten zapis porozumienia postulowała Rosja. Także strony które zawarły porozumienie w Genewie, różniły się stanowiskami. USA argumentowało, że międzynarodowy konsensus utoruje drogę do epoki postasadowskiej, podczas gdy Rosja i Chiny podkreślały, że to sami Syryjczycy muszą decydować o swej przyszłości.
W lipcu 2012 Annan podjął ponowną mediację. 9 lipca 2012 Kofi Annan po raz trzeci przybył do Damaszku, gdzie spotkał się Baszarem al-Assadem. Obie strony poinformowały, że rozmowy były konstruktywne, a najważniejsza deklaracja dt. powstrzymania przemocy. Jednak mimo dalszego ciągu mediacji Annana, spotkanie nie zakończyło się przełomowymi decyzjami. 10 lipca 2012 Annan udał się do Iranu. Wcześniej spotkał się w Bagdadzie z irackim premierem Nuri al-Maliki. Podczas pobytu w Teheranie uzyskał poparcie dla swojego planu. Jednak Iran zaznaczył, iż plan pokojowy nie zabezpiecza przed transportowaniem do Syrii broni, tak więc potrzebne było monitorowanie granic syryjskich. 17 lipca 2012 Kofi Annan spotkał się w Moskwie z Władimirem Putinem. Mediator z ramienia ONZ orzekł na spotkaniu, iż sytuacja w Syrii osiągnęła punkt krytyczny. Z kolei rosyjski prezydent zapewnił, iż wesprze zabiegi Annana.
W międzyczasie w Syrii dopuszczono się kolejnej masakry. Kofi Annan potępił wydarzenia z At-Trimsa i powiedział, że jest wstrząśnięty skalą wydarzeń, które dowodziło o wykorzystywaniu ciężkiej broni przeciwko cywilom. Annan podkreślił, iż użycie takiej broni stanowiło pogwałcenie zasad sześciopunktowego porozumienia pokojowego. Dodał, że po uspokojeniu się sytuacji na miejsce masakry przybędą obserwatorzy ONZ, którzy przebywali w Damaszku, gdyż ich misja była zawieszona.
W drugiej połowie lipca doszło do III weta Rosji i Chin na arenie RB ONZ oraz wybuchły zacięte bitwy w Damaszku oraz Aleppo. W związku z tymi trudnościami 2 sierpnia 2012 Kofi Annan ogłosił, iż nie chce być już dalej mediatorem pokojowym z ramienia ONZ w Syrii. Poinformował, iż pozostanie na stanowisku do 31 sierpnia 2012, czyli do dnia wygaśnięcia misji UNSMIS. Skomentował, że jego działania nie przyniosły oczekiwanych skutków, gdyż społeczność międzynarodowa była mocno podzielona, a on sam nie otrzymał dostatecznego wsparcia mimo zapewnień głów państw zarówno Zachodu jak i Rosji, Chin czy Iranu.
Na koniec Annan zaapelował o zakończenie impasu w Radzie Bezpieczeństwa ONZ, gdyż bez tego Syria skazana była na chaos. Dodał, że Assad musi odjeść z zajmowanego stanowiska. Następcą Annana został 10 sierpnia 2012 algierski dyplomata Lakhdar Brahimi. 16 sierpnia 2012 Rada Bezpieczeństwa ONZ ogłosiła zakończenie misji obserwatorów UNSIMS na dzień 19 sierpnia 2012. Decyzję motywowano tym, iż nie zostały spełnione warunki by przedłużyć mandat misji. Warunkiem tym było zaprzestanie użycia ciężkiej broni, a poziom przemocy stosowanej przez obie strony konfliktu miał być na tyle niski, by umożliwić działanie obserwatorom. Ponadto powiedziano, że obie strony konfliktu zdecydowały się na ścieżkę wojny, toteż wszelkie próby mediacji były niezwykle trudne do realizacji. Mandat misji UNSMIS wygasł 31 sierpnia 2012.
Reakcje na łamanie postanowień planu Annana.
Mediacja Kofiego Annana i międzynarodowa ocena misji pokojowej.
10 kwietnia 2012 weszło w życie postanowienie o zawieszenie broni w ramach planu ONZ i LPA. Jednakże wojsko syryjskie nadal kontynuowało swoje operacje, wbrew zapewnieniom władz centralnych. Minister spraw zagranicznych Syrii Walid el-Mu'Allim podał, że wojska zaczęły wycofywać się z miast, dodając, że porozumienie musi wejść w życie wraz z przybyciem międzynarodowych obserwatorów. Jednocześnie oskarżył Turcję o podkopywanie planu Annana. Turcja według syryjskiego rządu miała angażować się w przemyt broni do Syrii. Z kolei premier Turcji Recep Tayyip Erdoğan, powiedział, że podjęte zostaną stosowne kroki w związku z ostrzelaniem 9 kwietnia obozu dla uchodźców po tureckiej stronie w wyniku czego zginęło dwóch uchodźców.
Minister spraw zagranicznych Wielkiej Brytanii William Hague oskarżył Damaszek, iż rozejm wykorzystali jako przykrywkę „do nasilenia działań zbrojnych w celu zniszczenia opozycji w Syrii”. MSZ Francji nazwało doniesienia o wycofaniu wojsk z miast kłamstwem. Wątpliwości w zrealizowaniu planu Annana wyrazili niemieccy politycy. Z kolei przestrzegania zasad rozejmu od rebeliantów zażądała Rosja. Po tym jak reżim kontynuował swoją militarną politykę de facto w czasie rozejmu, amerykańskie media skrytykowały ONZ za łatwowierność w stosunku co do deklaracji dyktatora. Publicyści nie szczędzili negatywnych opinii również o rządzie amerykańskim, który w „naiwny sposób” poparł plan Annana, który został określony „blefem”. Komentatorzy podkreślili, że wobec nieobliczalnych decyzji Assada, jedyną drogą na rozwiązanie konfliktu było postawienie na drodze syryjskiego wojska silniejszego przeciwnika. Chodziło tu o międzynarodową interwencję wojskową.
Inicjator planu na rzecz pokoju w Syrii, Kofi Annan, powiedział, iż jest za wcześnie by nazwać jego plan fiaskiem. Ogłosił, iż plan nadal był aktualny i wyraził chęć jego promowania. Dodał również, że RB ONZ musi jeszcze raz przedyskutować plan rozejmu. Na koniec wyraził niepokój, iż szanse na definitywne zakończenie walk malały wobec obojętności areny międzynarodowej do interwencji wojskowej.
11 kwietnia 2012 Kofi Annan wybrał się z wizytą do Iranu głównego sojusznika syryjskiego rządu. Teheran poparł sześciopunktowego plan pokojowy i zgodził się co do konieczności zaradzeniu konfliktu, jednak zaznaczył, że nie zgodzi się na usunięcie Assada ze stanowiska prezydenta. Iran nie zgodził się na zewnętrzne ingerencje w sprawy Syrii. Z kolei Kofi Annan poinformował, że dostał zapewnienie od Damaszku, że rozejm będzie przestrzegany. Niepokój w związku z łamaniem zasad rozejmu wyraził prezydent USA Barack Obama i kanclerz Niemiec Angela Merkel.
Informacje o zaprzestaniu operacji wojskowych 12 kwietnia 2012 z zadowoleniem przyjęły Rosja i Chiny. Sojusznicy Damaszku wezwali opozycję do respektowania zasad rozejmu. Annan w swoim oświadczeniu z 13 kwietnia 2012 przyznał, że reżim nie do końca respektował zasady rozejmu. Domagał się przede wszystkim wycofania wojsk i broni ciężkiej z miast. Kruche zawieszenie broni powinno być wsparte przez międzynarodowych obserwatorów. Były sekretarz generalny ONZ domagał się otwarcia korytarzy humanitarnych i uwolnienia więźniów politycznych.
14 kwietnia 2012 Rada Bezpieczeństwa ONZ przyjęła jednogłośnie rezolucję nr 2042 zezwalającą na wysłanie do Syrii 30 nieuzbrojonych obserwatorów wchodzących w skład misji UNSMIS, mających za zadanie monitorować wprowadzony rozejm. Głosowanie na którym pozytywnie głosowała także Rosja oraz Chiny, poprzedziło kilkadziesiąt godzin rozmów i negocjacji nad tekstem rezolucji. Dzień później do Damaszku przybyło pierwszych pięciu wysłanników ONZ. Władze syryjskie po ich powitaniu, ogłosiły, iż nie zapewniają im bezpieczeństwa w kraju, rezerwując sobie jednocześnie prawo do selekcji wśród obserwatorów pod względem narodowym.
Międzynarodowy negocjator pokojowy, Kofi Annan spotkał się 17 kwietnia 2012 w Katarze z ministrami krajów arabskich i sekretarzem generalnym LPA Nabilem al-Arabim, w celu omówienia niepokojącej sytuacji w Syrii. Przyjęto, iż kontynuacja przemocy zmniejszała nadzieje na powodzenie planu pokojowego. Ustalono wysłanie kolejnych 25 obserwatorów i tym samym powiększenie grupy obserwatorów do 30. Tego samego dnia ONZ poinformowała, że liczba 250 obserwatorów może być zbyt mała do nadzoru postanowień planu Annana. Jednak dzień później syryjski minister spraw zagranicznych Walid el-Mu'allim zastrzegł w Pekinie, że plan wysłania do Syrii 250 zagranicznych obserwatorów jest rozsądny, logiczny i wystarczający. Z kolei pojawiła się możliwość transportowania obserwatorów za pomocą syryjskich samolotów. Podczas spotkania z szefem chińskiej dyplomacji Yangiem Jiechi po raz kolejny powiedział, że Syria będzie respektować i wdrażać plan pokojowy.
18 kwietnia 2012 w internecie pojawiło się nagranie w wykonaniu żon ambasadorów krajów zachodnich, które apelowały do Asmy al-Assad, żony prezydenta Syrii, by ta interweniowała w celu powstrzymania rozwoju wojny domowej. Video zawierało zdjęcia Asmy, zestawione z migawkami ze scen wojennych w Syrii z zabitymi i rannymi cywilami, zawierające pytania do pierwszej damy Syrii.
18 kwietnia 2012 sekretarz generalny NATO Anders Fogh Rasmussen pytany o możliwą interwencję w Syrii, odpowiedział, że nie sojusz nie ma zamiaru wysyłać swoich wojsk w strefę konfliktu. Gdyby jednak Turcja, należąca do NATO, zgłosiła swoje obawy z powodu zagrożenia bezpieczeństwa, mogły by się odbyć konsultacje wywnętrz sojuszu. Rasmussen podkreślił, że NATO uważnie przyglądało się rozwojowi sytuacji w Syrii, która mogłaby dotknąć sąsiadującą z nią Turcję, organizująca obozy dla syryjskich uchodźców. Z kolei Ban Ki Mun przyznał, iż Syria nie respektowała planu pokojowego. Sekretarz generalny ONZ, zaznaczył, że po 12 kwietnia 2012 skala przemocy w Syrii spadła, jednakże walki nie zostały przerwane. Zaznaczył, że nie bagatelizuje powagi sytuacji w tym kraju i wyraził nadzieję, na pokojowe rozwiązanie konfliktu. Ban Ki Mun zapowiedział, że misja obserwatorów zostanie rozszerzona do 300 wysłanników. Tymczasem 19 kwietnia 2012 Syria podpisała protokół ONZ dt. misji obserwatorów.
W oświadczeniu rosyjskiego MSZ z 20 kwietnia 2012 uznano, iż rozejm to „ważny sukces, którego utrata oznaczałaby ponową spiralę przemocy i pogorszenie się sytuacji”. Według Rosji „głównym zadaniem (ONZ) było wzmocnienie zawieszenia broni”. Tymczasem realnie sytuacja przedstawiała się tak, że zawieszenie broni było nagminnie naruszane.
21 kwietnia 2012 RB ONZ przyjęła jednogłośnie rezolucje nr 2043, przewidującą wysłanie do Syrii 300 nieuzbrojonych obserwatorów na 90 dni z możliwością przedłużenia.
W związku z trwającymi niepokojami w Syrii, 23 kwietnia 2012 Unia Europejska nałożyła kolejne sankcje, które polegały na wstrzymaniu eksportu do Syrii towarów i materiałów, które mogą być użyte do stosowania represji. Była to reakcja na lekceważenie planu Annana przez syryjski reżim. Zaniepokojenie dalszymi walkami wyraziły Stany Zjednoczone. Departament Stanu USA oczekiwał, iż obserwatorzy ONZ będą mieli sposobność bezpiecznego poruszania się po całym kraju.
24 kwietnia 2012 Kofi Annan oświadczył w Genewie na forum Rady Bezpieczeństwa ONZ, iż sytuacja w Syrii była „ponura”. Wyraził zaniepokojenie nieustannymi atakami armii na opozycjonistów. Annan powiedział, że szybkie wysłanie w teren konfliktu 300 obserwatorów mogło pohamować dynamikę wydarzeń. Z kolei amerykańska sekretarz stanu Hillary Clinton zaznaczyła, iż Assad nie zamierza przestrzegać planu Annana, gdyż walki nie zostały przerwane. Prezydent Tunezji Moncef Marzouki orzekł, iż Assad jest „skończony”. Wezwał Rosję, Chiny i Iran, by przestały wspierać syryjski reżim. Nakłonił dyktatora do ustąpienia i zaoferował mu azyl.
25 kwietnia 2012 Francja stwierdziła, iż RB ONZ wobec fiaska planu Annana, powinna rozważyć wariant siłowy. Według szefa francuskiej dyplomacji, jeśli misja 300 obserwatorów nie da zakładanych skutków, jedyną drogą na rozwiązanie siły może być interwencja wojskowa.
4 maja 2012 rzecznik Kofiego Annana, Ahmad Fawzi powiedział w Genewie, że pomimo walk, przemoc po 12 kwietnia 2012 zmalała i można było zauważyć przypadki wdrażania rozejmu. Rzecznik przyznał, że nie było widać „wielkich oznak” przestrzegania zawieszenia broni, lecz jedynie „skromne sygnały”, gdyż tylko niewielką część ciężkiej broni wycofano z ostrzeliwanych miast. Na początku maja w Syrii przebywało 50 obserwatorów misji UNSMIS.
Premier Turcji Recep Tayyip Erdoğan przyznał 8 maja 2012, że stracił nadzieję co do możliwości rozwiązania konfliktu w tym kraju. Powiedział, że misja obserwacyjna ONZ była niedopracowana. Według niego by była ona niemiarodajna, gdyż siły reżimu ukrywały broń przed wysłannikami. Według premiera Turcji do Syrii Narody Zjednoczone powinny wysłać co najmniej 3 tys. obserwatorów, gdyż 50 którzy wówczas tam przebywali, praktycznie nie mieli żadnych uprawnień. Ponadto nazwał wybory parlamentarne w Syrii „pilotowanymi”, których nie można zaakceptować.
Tego samego dnia Kofi Annan, na arenie RB ONZ, powiedział, że plan pokojowy był ostatnią szansą dla syryjskiego reżimu. Otwarcie stwierdził, że Damaszek nie był zainteresowany w pogłębianie pokoju, gdyż w miastach nadal używano ciężkiej broni, łamane były notorycznie prawa człowieka. Członków opozycji nadal prześladowano, zabijano, torturowano oraz więziono. Poruszył także sprawę sytuacji humanitarnej, która przez przedłużające się walki ulegała dramatycznemu pogorszeniu. W odpowiedzi na dalsze działania sił zbrojnych, 14 maja 2012 Unia Europejska rozszerzyła sankcje gospodarcze na trzy osoby i dwie firmy, finansowo wspierające reżim Assada.
18 maja 2012 generał Robert Mood, powiedział, iż bez negocjacji obustronnych nie da się doprowadzić do trwałego pokoju za pomocą samych 200 obserwatorów. „Jestem bardziej niż kiedykolwiek przekonany, że żadna przemoc nie rozwiąże tego kryzysu” – przyznał podczas przemowy Mood.
Reakcje społeczności międzynarodowej na masakrę w Huli.
Szeroko skrytykowana na arenie międzynarodowej została masakra w Huli (25 maja 2012). Ministerstwo Spraw Zagranicznych Wielkiej Brytanii zażądało zwołania nadzwyczajnego posiedzenia Rady Bezpieczeństwa ONZ. Oburzenie i potępienie zbrodni wyraziły także resorty spraw zagranicznych Niemiec i Francji. Prezydent Francji François Hollande i premier Wielkiej Brytanii David Cameron podjęli decyzję, że zwiększą presję na reżim syryjski. Sekretarz Generalny ONZ Ban Ki Mun masakrę „oburzającym i odpychającym” pogwałceniem międzynarodowego prawa. Hillary Clinton, Sekretarz stanu Stanów Zjednoczonych, potępił zbrodnię i oświadczyła, że Stany Zjednoczone zwiększą presję na reżim al-Asada. Zwołania posiedzenia Ligi Arabskiej zażądał Kuwejt. Rosyjski minister spraw zagranicznych, Siergiej Ławrow stwierdził, iż wina za masakrę leżała po obu stronach. „W przypadku śmierci około 110 mieszkańców Huli mamy do czynienia z sytuacją, w której obie strony konfliktu najwyraźniej miały swój udział w śmierci niewinnych ludzi”, mówił Ławrow, na wspólnej konferencji z Williamem Hague'iem, szefem MSZ Wielkiej Brytanii, który z kolei oskarżył władze w Damaszku. Ostrzegł przed groźbą totalnej wojny domowej w Syrii. Zaapelował też do władz Rosji o zwiększenie presji na Syrię. Także Chiny skrytykowały masakrę, jednak nie odniosły się do winowajców. Saudyjski naukowiec Ali Al Rabieei po wydarzeniach z Huli ogłosił nagrodę 450 tys. dol. za głowę Baszara al-Asada.
Zbrodnię wojenną potępiła Rada Bezpieczeństwa ONZ, które w trybie pilnym zebrała się 27 maja 2012. Po tych wydarzeniach do Syrii ponownie udał się Kofi Annan, który miał rozmawiać z al-Asadem. Przed tym potępił krwawą łaźnie, nazywając ją „przerażającą zbrodnią”. Wezwał też prezydenta Syrii do udowodnienia, że pragnie on pokojowego rozwiązania kryzysu w kraju. Do spotkania w Damaszku doszło 29 maja 2012. Podczas drugiej wizyty w syryjskiej stolicy od czasu wprowadzenia rozejmu, Annan żądał wyegzekwowania sześciopunktowego planu pokojowego. Wezwał al-Asada do podjęcia „odważnych kroków”, przez co rozumiał zakończenie przemocy i zwolnienie aresztowanych opozycjonistów.
Bezpośrednim skutkiem masakry w Huli było wydalanie syryjskich dyplomatów w z poszczególnych krajów. Niemcy poprosiły syryjskiego dyplomatę o opuszczenie kraju w ciągu 72 godzin. To samo uczyniły Włochy, Francja i Hiszpania. Wielka Brytania wydaliła syryjskiego Chargé d’affaires, podobnie jak stany Zjednoczone. Powrót do kraju dyplomatów nakazała także Turcja i Japonia. Ponadto Kanada wydaliła całego syryjski personel dyplomatyczny, a Australia dwóch syryjskich dyplomatów, w tym szefa misji. Przeciwko wydalaniu ambasadorów była Rosja. W odpowiedzi na zerwanie stosunków dyplomatycznych, władze Syrii uznały 18 dyplomatów z krajów zachodnich, w tym wielu ambasadorów, za osoby persona non grata.
Narodowa Rada Syryjska wezwała społeczność międzynarodową do podjęcia interwencji militarnej przeciwko siłom al-Asada. Opozycja mówiła, iż tylko rozwiązanie siłowe mogło zakończyć akty ludobójstwa w Syrii. Niemieckie MSZ zasygnalizowało, iż będzie dążyć do nowych rozwiązań ws. Syrii, wobec braku efektu dotychczasowych działań. Prezydent Francji François Hollande nie wykluczył możliwości przeprowadzenia interwencji wojskowej, o ile zezwoli na to mandat RB ONZ. Ostry sprzeciw wobec interwencji wyraziły ponownie Rosja i Chiny. Przed interwencją ostrzegał Iran. Przewodniczący tamtejszego parlamentu Ali Laridżani twierdził, że inwazja na Syrię mogłaby mieć skutki dla Izraela i Palestyny. W oświadczeniu ogłosił, że Iran popierał demokratyczne przemiany w Syrii.
Europejska prasa uznała masakrę cywilów w Huli za moment zwrotny w wojnie domowej. Twierdziła, że arena międzynarodowa zgodnie i ostro potępiła zachowania reżimu i nic nie było takie jak sprzed 25 maja 2012. Według mediów, sojusznicy Damaszku – Rosja i Chiny nie mogli już uznawać odtąd Baszszara al-Assada za swojego partnera. Zauważono, iż dyplomacja uprawiana przez mocarstwa odbiegała od realnego świata. Kraje zachodu będące w pacie na arenie Rady Bezpieczeństwa ONZ, mogły jedynie w oświadczeniach potępić zbrodnię i wydalić syryjskich dyplomatów, a realnie główny mediator Kofi Annan nie miał żadnego pola manewru.
1 czerwca 2012 prezydent Rosji Władimir Putin zaprzeczył, jakoby Moskwa miała dozbrajać syryjskie wojsko. Ponadto podczas pobytu w Berlinie wyraził nadzieję na polityczne zakończenie tego konfliktu, co wymagało według niego profesjonalizmu i cierpliwości. 3 czerwca 2012 w Sankt Petersburgu doszło do spotkania Putina, przewodniczącego Komisji Europejskiej Jose Manuel Barroso oraz przewodniczącego Rady Europejskiej Hermana Van Rompuya w ramach szczytu UE-Rosja. W kwestii syryjskiej ustalono, że za pomocą wspólnych wysiłków i wdrążeniu planu Annana, można byłoby zapobiec rozlewowi krwi. Tego samego dnia szefowa unijnej dyplomacji Catherine Ashton stwierdziła po spotkaniu z Kofim Annanem, że konflikt w Syrii osiągnął punkt krytyczny. Przestrzegła też przed dalszą militaryzacją stron konfliktu. Ashton podkreśliła, że trzeba uczynić wszystko, by powstrzymać rozlew krwi w Syrii.
5 czerwca 2012 Władimir Putin udał się do Pekinu na szczyt Szanghajskiej Organizacji Współpracy. W wspólnym oświadczeniu Rosja i Chiny sprzeciwiły się interwencji militarnej w Syrii. Oba kraje jako środek do rozwiązania konfliktu proponowały negocjacje i konsultacje. Oświadczenie to praktycznie przekreślało możliwość dojścia do skutku interwencji międzynarodowej pod mandatem ONZ, gdyż oba kraje posiadały prawa weta w RB ONZ.
6 czerwca 2012 ministrowie spraw zagranicznych i wysłannicy 15 krajów uzgodnili podczas spotkania w Stambule utworzenie „grupy koordynacyjnej”, która miała wspierać syryjską opozycję. Ustalono jednakowe stanowisko wobec wojny domowej oraz ustalono, że wojna powinna zakończyć się pełnym przekazaniem władzy przez al-Asada oraz powołaniem rządu tymczasowego, który doprowadzi do wolnych i uczciwych wyborów.
7 czerwca 2012 Kofi Annan oficjalnie przyznał, że jego plan nie odniósł zamierzanych efektów, a Syria pogrążała się w wirze wojny domowej. „Mimo zaakceptowania mego sześciopunktowego planu i wysłania obserwatorów muszę szczerze przyznać, że plan nie został wdrożony” – oświadczył Annan na posiedzeniu Zgromadzenia Ogólnego ONZ. Powiedział, że rozwiązaniem radykalizującego się konfliktu mogło być powołanie grupy kontaktowej z członkami RB ONZ i liczącymi się krajami arabskimi na czele. Miało to według Annana nie dopuścić do kolejnych masakr w Syrii.

</doc>
<doc id="2625814" url="https://pl.wikipedia.org/wiki?curid=2625814" title="Antoni Karol Plamitzer">
Antoni Karol Plamitzer

Antoni Karol Plamitzer (ur. 8 września 1889 w Nowej Wsi Narodowej, zm. 15 października 1954 w Krakowie) – polski inżynier mechaniki i budownictwa, nauczyciel akademicki związany z uczelniami we Lwowie, Krakowie i Gliwicach.
Życiorys.
Urodził się 8 września 1889 roku w Nowej Wsi Narodowej w Wielkim Księstwie Krakowskim. Obecnie jest to część Krakowa, okolice ulicy Nowowiejskiej. W latach 1901–1908 uczęszczał do C.K. Szkoły Realnej w Jarosławiu. W szkole tej w dniu 1 czerwca 1908 złożył egzamin dojrzałości z odznaczeniem. Studia akademickie odbywał w latach 1908–1914 na Wydziale Inżynierii w C. K. Szkole Politechnicznej we Lwowie. Przez cztery semestry w latach 1910–1912 był słuchaczem nadzwyczajnym na Wydziale Filozoficznym Uniwersytetu we Lwowie. W dniu 9 marca 1911 na Wydziale Inżynierii w C. K. Szkole Politechnicznej we Lwowie złożył pierwszy egzamin państwowy ze stopniem znamienitym. Na uczelni tej uzyskał w 1914 roku stopień naukowy doktora nauk technicznych na podstawie rozprawy: „Przyczynek do teorii krzywych płaskich i powierzchni”. W roku 1911 rozpoczął pracę zawodową na swojej macierzystej uczelni, zatrudniając się w Katedrze Geometrii Wykreślnej, gdzie zajmował kolejno stanowiska: asystenta, doktora, a następnie doktora habilitowanego w 1921 roku. Podstawę habilitacji stanowiła praca: „O inwolucyjnych pękach krzywych płaskich”. Stanowisko profesora uzyskał w 1922 roku, a tytuł profesora zwyczajnego w 1929 roku. W latach 1922–1945 był kierownikiem II Katedry Geometrii Wykreślnej na Wydziale Mechanicznym Politechniki Lwowskiej. Dwukrotnie sprawował funkcję dziekana tego wydziału.
Po zakończeniu II wojny światowej osiedlił się w Krakowie, gdzie został kierownikiem Katedry Geometrii Wykreślnej w Akademii Górniczo-Hutniczej. W tym samym czasie Krajowa Rada Narodowa erygowała 24 maja 1945 roku Politechnikę Śląska wraz z w Wydziałem Inżynieryjno-Budowlanym, który stanowił jeden z czterech wydziałów nowej uczelni technicznej. Antoni Plamitzer został skierowany do organizacji nowej jednostki naukowo-dydaktycznej, która formowana była w Krakowie, zostając pełniącym obowiązki dziekana. Do jego obowiązków należało przeprowadzenie pierwszego naboru studentów oraz rozpoczęcie pierwszego roku akademickiego, które zaplanowano na 5 czerwca 1945 roku. Oficjalnie obowiązki dziekana objął 11 czerwca tego samego roku. Po niespełna trzech tygodniach, złożył na ręce rektora organizującej się uczelni prof. Władysława Kuczewskiego, rezygnację z powodu złego stanu zdrowia. Rezygnacja ta została przyjęta.
Według cząstkowych danych oraz zebranych informacji w ramach działalności Wydziału Inżynieryjno-Budowlanego Politechniki Śląskiej w Krakowie, profesor Plamitzer był pierwszym kierownikiem Katedry Geometrii Wykreślnej. Prowadził zajęcia dydaktyczne z geometrii wykreślnej. Jest autorem podręczników z aksonometrii prostokątnej, elementów geometrii rzutowej, geometrii wykreślnej. Był laureatem wielu odznaczeń, nagród i wyróżnień przedwojennych. Zmarł nagle 15 października 1954 roku w Krakowie i został pochowany na Cmentarzu Rakowickim. 
Synem prof. Antoniego Karola Plamitzera był prof. Antoni Marian Plamitzer, a córkami Helena Mołodecka z domu Plamitzer, w młodości asystentka profesora Hugo Steinhausa na Uniwersytecie Jana Kazimierza we Lwowie, oraz Jadwiga Grażyna Ligęza. Wnukami profesora Antoniego Karola Plamitzera są prof. Antoni Ligęza, ekspert w dziedzinie inżynierii wiedzy, oraz prof. Paweł Ligęza, ekspert w dziedzinie metrologii przepływów, krótkofalowiec SP9IIG, obaj odznaczeni Złotym Krzyżem Zasługi nadanym przez Prezydenta Rzeczypospolitej Polskiej.

</doc>
<doc id="2625824" url="https://pl.wikipedia.org/wiki?curid=2625824" title="Łódź Maraton Dbam o Zdrowie">
Łódź Maraton Dbam o Zdrowie



</doc>
<doc id="2625832" url="https://pl.wikipedia.org/wiki?curid=2625832" title="Złoty wiek (film 1930)">
Złoty wiek (film 1930)

Złoty wiek (fr. "L'âge d’or") – francuski film surrealistyczny z 1930 roku w reżyserii Luisa Buñuela. Akcja filmu toczy się w bliżej nieokreślonych realiach. Ukazując relacje miłosne mężczyzny z kobietą, "Złoty wiek" stanowi jednocześnie atak skierowany przeciwko tradycyjnym wartościom i obłudzie arystokracji. "Złoty wiek" został wykonany przy wsparciu mecenasa kultury, wicehrabiego Charles’a de Noailles, który zapewnił Buñuelowi pełną swobodę twórczą.
Mimo że utwór zawierał krytykę wszelkich form organizacji społecznej, został bez większych problemów zaakceptowany przez cenzurę. Dopiero po uroczystej premierze, na skutek ataków ze strony nacjonalistycznych i antysemickich bojówek, wywiązał się ferment, który doprowadził do zakazu wyświetlania tego filmu w kinach. Zakaz ten faktycznie trwał aż do 1981 roku, kiedy to kina francuskie zaczęły go ignorować. Film po powrocie do kin został zrehabilitowany przez krytykę filmową, która odniosła się do niego jednoznacznie pozytywnie. Ze względu na konsekwentną realizację postulatów surrealizmu oraz odwagę w łamaniu norm obyczajowych i religijnych film Buñuela zapewnił sobie trwałe miejsce w historii kina.
Fabuła.
Akcja "Złotego wieku" rozpoczyna się widokiem żyjących na skałach skorpionów. Niedaleko herszt zbójników dostrzega arcybiskupów śpiewających na skale. Próbuje o tym zawiadomić innych zbójów, zastaje jednak swoich towarzyszy pogrążonych w odrętwieniu. Starsi z nich biorą do ręki broń i uciekają, natomiast młodsi po początkowym entuzjazmie padają w bezruchu. Herszt bandy dostrzega wówczas szkielety, jakie pozostały po arcybiskupach.
W kolejnej sekwencji na bezludzie przybywa ogromny konwój, składający się z księży, żołnierzy, zakonnic, ministrów oraz sług. Przybywają oni do miejsca rozkładu arcybiskupów, po czym kładą kamień węgielny pod budowę miasta Rzym. Uwagę osadników zwraca jednak gorszący dla nich widok mężczyzny i kobiety, którzy kochają się w błocie. Para zostaje rozdzielona, po czym policjanci zabierają mężczyznę ze sobą.
Gdy jednak okazuje się, że mężczyzna jest dobrze sytuowanym, zasłużonym wykonawcą misji dobroczynnej, zostaje puszczony wolno. Kopie przechodzącego obok ślepca i wyrusza w drogę. Odtąd poszukuje gorączkowo miłości, próbując się zbliżyć do kobiety. Na przyjęciu zorganizowanym przez markiza X zauważa ją, lecz zostaje rozdzielony przez jej rodzinę. Próbując się przepchnąć obok matki wybranki, zostaje poplamiony, po czym policzkuje damę.
Kiedy mężczyzna w końcu spotyka się z kobietą w ogrodzie, mimo sprzyjających okoliczności oboje wykazują nieporadność w zbliżeniu miłosnym. Intymne spotkanie przerywa telefon od ministra, który potępia mężczyznę za niezrealizowanie misji dobroczynnej i popełnia samobójstwo. W napadzie furii mężczyzna wyrzuca przez okno jodłę, sprzęt rolniczy, arcybiskupa, żyrafę i pióra.
Epilog przedstawia zaśnieżone okolice zamku w Selligny, z którego wychodzi przerażona uczestniczka orgii. Do niej zbliża się stylizowany na Chrystusa książę de Blangis, który prowadzi ją z powrotem do zamku.
Produkcja.
Przygotowania.
Po sukcesie "Psa andaluzyjskiego", który mimo skandalizującej treści został pozytywnie przyjęty przez francuską publiczność, Luis Buñuel gorączkowo poszukiwał pomysłów na następny film. Latem 1929 roku w poszukiwaniu inspiracji przybył do Cadaqués, gdzie mieszkał Salvador Dalí – wieloletni przyjaciel reżysera. Podczas wizyty duet odpowiedzialny za "Psa andaluzyjskiego" rozpoczął pisanie scenariusza do nowego projektu. Jesienią tego samego roku Buñuel ponownie odwiedził Dalego, ale wdał się z nim w konflikt. Dalí traktował swojego przyjaciela z pogardą, wskutek czego po drugiej wizycie współpraca między oboma artystami sprowadzała się głównie do listownej wymiany pomysłów.
Nieoczekiwanie dla reżysera Georges Henri Rivière przedstawił mu propozycję spotkania się z wicehrabią Charles’em de Noailles i jego żoną Marie-Laure. Obojgu podobał się "Pies andaluzyjski", więc Buñuel – choć z oporami – przybył na spotkanie do willi w Hyères. Tam wicehrabia, chcąc złożyć podarunek urodzinowy swojej żonie, zaproponował reżyserowi sfinansowanie jego kolejnej produkcji w zamian za udział kompozytora Igora Strawinskiego. Buñuel odmówił, w związku z czym para arystokratów ustąpiła i dała mu wolną rękę w wyborze autora muzyki.
W willi Hyères Buñuel napisał scenariusz do "Złotego wieku", tam też zatrudnił kluczowych członków ekipy filmowej: operatora Alberta Duvergera oraz asystentów reżysera Jeana-Bernarda i Claude’a Heymana. W styczniu 1930 roku Buñuel opracował ostatecznie scenopis filmu. W jego tworzeniu nie brał już udziału Dalí, który jedynie udzielał listownie sugestii reżyserowi. Mimo to Dalí przynajmniej do czasu premiery uznawał "Złoty wiek" także za swój film, o czym świadczy jego pomysł na występ człowieka z kamieniem na głowie.
Realizacja.
W pierwotnych planach "Złoty wiek" miał kosztować 350 tysięcy franków. Do 8 lutego 1930 roku Buñuel sporządził jednak dokładniejszy kosztorys filmu, wedle którego jego budżet opiewał na 714 tysięcy franków. Wkrótce też rozpoczęła się jego produkcja. Film był kręcony głównie w wytwórni w Billancourt. Gastona Modot, odtwórcę głównej roli męskiej w filmie, Buñuel poznał w paryskim Montparnasse. Kobietę zagrała Lya Lys. Postać herszta rozbójników została obsadzona przez Maksa Ernsta, a księcia de Blangis zagrał specjalizujący się w takich rolach Lionel Salem. Obsadę aktorską stanowili poza tym: Pierre Prévert, Valentine Hugo, Artigas, Jacques Prévert oraz dodający głos z offu Paul Eluard.
Koszt produkcji w całości pokrył de Noailles, dzięki czemu montaż dekoracji w Billancourt mógł się rozpocząć już 27 lutego 1930 roku. Okres zdjęciowy trwał od 3 do 26 marca, po czym ekipa filmowa udała się do Cadaqués i Cap de Creus. Tam w okresie od 4 do 9 kwietnia nakręcono zdjęcia plenerowe. Montaż filmu nastąpił między 22 kwietnia a 24 maja w GM Film w Boulogne. Gotowa kopia, jeszcze nieudźwiękowiona, została wyświetlona 24 maja w rezydencji państwa de Noailles, którzy zachwycili się filmem. Między 2 a 14 czerwca w Tobis przeprowadzono udźwiękowienie "Złotego wieku". Tytuł ten Buñuel wybrał w sierpniu 1930 roku, choć rozważał nazwanie swojego dzieła "Bestia andaluzyjska" ("La Bête andalouse") lub "Precz z konstytucją!" ("A bas la constitution!"). Komisja weryfikacyjna nie zauważyła żadnych skandalizujących cech w "Złotym wieku", wymagając od autora jedynie wprowadzenia śródtytułów. 1 października 1930 roku film został dopuszczony do rozpowszechnienia.
Odbiór filmu.
Przedpremierowy pokaz "Złotego wieku", zorganizowany osobiście przez państwo de Noailles, odbył się 22 października 1930 roku w kinie Panthéon. Uczestniczyła w nim grupa surrealistów (do której Buñuel należał), Pablo Picasso, a także arystokraci zaproszeni przez znajomych mecenasów. Tylko ci ostatni poczuli się urażeni wymową filmu, wychodząc z pokazu bez słowa. Nazajutrz Charles de Noailles został wykluczony z elitarnego Jockey Clubu, a groziła mu nawet ekskomunika.
Właściwy skandal został zainicjowany kilka dni po premierze filmu 28 listopada 1930 roku. 3 grudnia pokaz przerwano z powodu zachowania bojówek faszystowskich Ligi Patriotów i Ligi Antyżydowskiej. Jej członkowie wykrzykiwali: „Zobaczymy, czy są jeszcze chrześcijanie we Francji” i „Śmierć Żydom!”. W prasie prawicowej pojawiały się inwektywy wobec "Złotego wieku": „Echo de Paris” pisało, że produkcja Buñuela „nie ma żadnego związku ze sztuką awangardową, ani ze sztuką w ogóle”, natomiast „Le Figaro” nazwało film „bolszewickim esejem”.
Losy filmu potoczyły się gwałtownie. 5 grudnia prefektura policji paryskiej wraz z organami cenzorskimi wszczęła walkę ze „śmieciami” surrealizmu. Najpierw wycięto co bardziej bulwersujące sceny, a ostatecznie 12 grudnia 1930 roku oficjalnie wprowadzono zakaz wyświetlania filmu i konfiskatę wszystkich kopii. Buñuel nie mógł nic z tym zrobić, ponieważ wówczas przebywał w Hiszpanii. Znajdujący się w tym czasie w Stanach Zjednoczonych Dalí próbował odżegnać się od wszelkiej skandalicznej twórczości i ocenił film negatywnie, chociaż wcześniej poczuwał się do udziału w jego powstaniu.
Przeciwko cenzurze wystąpiła prasa lewicowa, która pozytywnie oceniła "Złoty wiek" (szczególnie pisma „Le Quotidien” i „L’Humanité”). Surrealiści, dumni z wywołania skandalu, ogłosili "Manifest Złotego wieku", podpisany przez trzynaście osób. Mimo próby skazania na zapomnienie, "Złoty wiek" przetrwał. Od 1967 roku Cinémateque Royal de Belgique przyznaje Nagrodę "Złotego wieku" dla filmów łamiących tabu obyczajowe. Po pół wieku zakazu dystrybucji i śmierci w 1981 roku de Noailles’a, który przekazał uprzednio prawa do filmu swojej córce Laure, film ponownie wszedł na ekrany i został entuzjastycznie przyjęty przez krytyków. Nadal obowiązuje formalny zakaz wyświetlania filmu, który jednak jest faktycznie ignorowany. "Złoty wiek" został zaś odrestaurowany w 1992 roku i zyskał „niekwestionowane miejsce […] w historii kina”.
Analiza krytyczna.
Źródło inspiracji.
"Złoty wiek" został zrealizowany w duchu propagowanej przez surrealistów idei buntu i pragnienia, przejawiającej się w negacji wszelkich wartości cywilizacji zachodniej oraz przeciwstawionej im próby naruszenia wszelkich tabu obyczajowych i moralnych. Cenną inspirację dla surrealistów – a zwłaszcza dla Buñuela – stanowiła twórczość markiza de Sade’a, głoszącego ateizm oraz odrzucenie wszelkich norm ograniczających wolność człowieka. Surrealiści za Sade’em proponowali pojęcie "l’amour fou", odnoszące się do pożądania bez cech romantycznych, zaznaczone piętnem niespełnienia. Buñuel jako surrealista zawarł w "Złotym wieku" wszystkie cechy tego nurtu: przekonanie o bierności człowieka wobec przesądów oraz społecznego porządku, a także destrukcyjnym wymiarze społeczeństwa opartego na instytucjach państwowych, rodzinie i religii.
Kompozycja.
Otwierający film segment „Skorpion” ma symboliczne znaczenie, ukazuje bowiem naturę jako arenę walki o przetrwanie. Sam skorpion jawi się jako alegoria siły witalnej, ale również niszczącej, agresywnej, niosącej śmierć. Skorpion ze swą naturą zostaje przywołany jako odpowiednik człowieka nie poddanego instytucjonalizacji. Po przedstawieniu siły natury, następują segmenty ukazujące rozwój cywilizacji zachodniej. Pierwszy z nich, „Bandyci”, przedstawia społeczność autochtonów przeczuwającą swoją zagładę. Ta nadchodzi w momencie otwarcia „Inauguracji”, podczas której osadnicy stawiają fundamenty pod budowę cywilizacji. Segment „Rzym” ukazuje już zbudowane miasto będące symbolem trójprzymierza władzy cywilnej, wojskowej i kościelnej.
"Złoty wiek" cechuje całkowita umowność czasu. Choć zauważalny staje się postęp w tworzeniu cywilizacji, film ujmuje czas metaforycznie – od czasów prehistorycznych akcja przeskakuje do roku 1930, by później zwrócić się ku XVIII-wiecznym realiom powieści "Sto dwadzieścia dni Sodomy". Epilog opisuje zawartą w powieści orgię, będącą powrotem do pierwotnego chaosu. Książę de Blangis posiada w epilogu rysy Jezusa Chrystusa.
Przesłanie.
Dzieło Buñuela cechuje skupienie na procesach rozkładu natury i żądzy cielesnej człowieka. Cement położony na kamieniu węgielnym wygląda jak ekskrementy, z kolei postać mężczyzny zostaje przygnieciona przez normy społeczne. Niemożność zaspokojenia swych namiętności wywołuje u niego napięcie i agresję wyładowywaną na otoczeniu. Kobiecie z kolei cywilizacja narzuca podporządkowanie instytucji rodziny. "Złoty wiek" stanowi również (widoczny w segmencie „Przyjęcie u markiza X”) pamflet na hipokryzję arystokracji, która pod płaszczykiem ochrony tradycyjnych wartości oraz sztywnych obyczajów kryje w sobie obłudę i dwulicowość.

</doc>
<doc id="2625834" url="https://pl.wikipedia.org/wiki?curid=2625834" title="Wąska">
Wąska



</doc>
<doc id="2625843" url="https://pl.wikipedia.org/wiki?curid=2625843" title="Zygmunt Mysłakowski">
Zygmunt Mysłakowski

Zygmunt Karol Mysłakowski (ur. 4 sierpnia 1890 w Nowym Mieście, zm. 1 października 1971 w Krakowie) – nauczyciel, pedagog, teoretyk wychowania, profesor Uniwersytetu Jagiellońskiego w Krakowie, rektor Wyższej Szkoły Pedagogicznej w Krakowie w latach 1950-1956, przedstawiciel pedagogiki kultury i pedagogiki socjalistycznej.
Życiorys.
Maturę zdał eksternistycznie w 1909 w V Gimnazjum Państwowym w Warszawie. W latach 1909 – 1913 studiował na Uniwersytecie Jagiellońskim najpierw nauki przyrodnicze, a potem filozofię, psychologię i teorię poznania. W 1917 roku doktoryzował się na UJ na podstawie pracy "Metoda intuicji i metafizyka Henryka Bergsona". W tym czasie pracował już jako nauczyciel gimnazjalny w Warszawie i był wykładowcą na Wyższych Kursach Pedagogicznych. Na początku lat dwudziestych pracował w Lublinie jako dyrektor Seminarium Nauczycielskiego, a następnie od 1924 rozpoczął pracę na UJ jako asystent przy Seminarium Filozoficznym. W 1925 roku habilitował się na podstawie pracy "Rozwój naturalny i czynniki wychowania" W 1926 roku został kierownikiem katedry pedagogiki UJ, a w 1927 otrzymał nominację na profesora nadzwyczajnego. Był redaktorem czasopism pedagogicznych: „Chowanny”, „Kultura Pedagogiczna”, „Ruch Pedagogiczny”. Po wybuchu II wojny światowej został aresztowany 6 listopada 1939 w ramach Sonderaktion Krakau i wraz z innymi profesorami trafił do obozu koncentracyjnego Sachsenhausen. Do Krakowa wrócił w lutym 1940 roku i szybko zaangażował się w pracę w tajnym nauczaniu. Należał z ramienia Wojewódzkiej Komórki Polskiej Partii Socjalistycznej – Wolność, Równość, Niepodległość do zespołu kierującego pracami oświatowymi. Następnie w lipcu 1944 wszedł w skład konspiracyjnej krakowskiej wojewódzkiej Rady Narodowej. W tym czasie nawiązał kontakty z Polską Partią Robotniczą, której stał się członkiem w 1946 roku. Był również założycielem i pierwszym prezesem Towarzystwa Przyjaźni Polsko-Radzieckiej (1945), ponadto należał do Polskiej Zjednoczonej Partii Robotniczej. W 1945 został mianowany profesorem zwyczajnym i powrócił po wojennej przerwie na stanowisko kierownika katedry pedagogiki UJ. Piastował to stanowisko do przejścia na emeryturę w 1960 roku. 
Był trzykrotnie żonaty. Z pierwszą żoną, aktorką Zofią Mysłakowską-Braun miał syna Andrzeja (1917-1963) oficera marynarki. Drugie małżeństwo zawarte w 1929 z Heleną Kwiecińską zakończyło się rozwodem w 1939, a z trzeciego z Łucją z Nowaków zawartego w 1942 miał dwóch synów: Piotra i Pawła. 
Pochowany został na Cmentarzu Rakowickim w Krakowie (kwatera LXXI rząd 26).

</doc>
<doc id="2625846" url="https://pl.wikipedia.org/wiki?curid=2625846" title="Stanisław Witczak (naukowiec)">
Stanisław Witczak (naukowiec)

Stanisław Witczak (ur. 29 sierpnia 1953 r. w Krakowie) – polski profesor nauk technicznych, doktor habilitowany inżynier mechaniki chemicznej, budowy i eksploatacji maszyn, specjalizujący się w aparaturze procesowej, inżynierii chemicznej i procesowej, modelowaniu procesów cieplno-przepływowych, wymianie ciepła, chłodnictwie oraz inżynierii i ochronie środowiska; nauczyciel akademicki związany z Politechniką Opolską.
Życiorys.
Urodził się w 1953 roku w Krakowie. Po ukończeniu szkoły średniej podjął studia na Wydziale Mechanicznym Wyższej Szkoły Inżynieryjnej w Opolu, które ukończył w 1978 dyplomami magistra inżyniera mechaniki o specjalności maszyny i urządzenia
przemysłu chemicznego i spożywczego. Bezpośrednio po ukończeniu studiów rozpoczął prace na macierzystej uczelni w Zakład Techniki
Cieplnej i Aparatury Chemicznej, a następnie Katedrze Techniki Cieplnej i Aparatury Przemysłowej. Niedługo potem rozpoczął studia doktoranckie na Politechnice Wrocławskiej, które ukończył w 1985 roku, uzyskując stopień naukowy doktora nauk technicznych. W 1998 roku Rada Wydziału Inżynierii Środowiska i Energetyki Politechniki Śląskiej w Gliwicach nadała mu stopień doktora habilitowanego na podstawie rozprawy nt. "Półempiryczny model procesów cieplno-przepływowych przy wrzeniu amoniaku w rurach", a w roku 2015 uzyskał tytuł profesora.
Na Politechnice Opolskiej pełnił szereg funkcji organizacyjnych. Od 1995 roku jest kierownikiem Katedry Inżynierii Procesowej. W latach 1999–2002 był prodziekanem do spraw naukowych Wydziału Mechanicznego, a następnie do 2005 roku prorektorem do spraw dydaktycznych i studenckich.
Jest członkiem Sekcji Termodynamiki Komitetu Termodynamiki i Spalania Polskiej Akademii nauk oraz Podsekcji Przepływów Wielofazowych Komitetu Mechaniki PAN w Gdańsku. Za swoją działalność dydaktyczno-naukową otrzymał liczne nagrody rektora WSI (Politechniki Opolskiej), Srebrny Krzyż Zasługi oraz Medal Komisji Edukacji Narodowej.
Działalność naukowa.
Głównym kierunkiem jego działalności naukowej są badania związane z modelowaniem i wykorzystaniem w inżynierii oraz aparaturze procesowej zjawisk występujących przy przepływie mieszanin wielofazowych. W roku 2002 jego opublikowany dorobek naukowy obejmował 125 pozycji, a w tym 2 monografie, 57 artykułów, 63 referaty i 3 skrypty. Do roku 2017 wypromował 8 doktorów.

</doc>
<doc id="2625847" url="https://pl.wikipedia.org/wiki?curid=2625847" title="Sześciu Mistrzów Poezji">
Sześciu Mistrzów Poezji

 – sześcioro japońskich poetów wymienionych w japońskiej przedmowie ("Kanajo") do "Kokin-wakashū", cesarskiej antologii poezji waka, której kompilację nakazano w 905 roku. Ki no Tsurayuki, jeden z redaktorów tej antologii, wybrał i wyróżnił twórców wspomnianych w przedmowie (spośród około 130, których utwory zostały zamieszczone w "Kokin-wakashū") jako najszerzej znanych poetów wczesnego okresu Heian. Sam termin "Rokkasen" nie pada w "Kokin-wakashū", pojawił się dopiero w późniejszym okresie, prawdopodobnie w połowie X wieku.
Z wyjątkiem Ariwary no Narihiry i Henjō, zajmujących urzędy na dworze cesarskim i w hierarchii buddyjskiej, historyczne informacje o autorach wymienionych w przedmowie są bardzo skromne. Z upływem czasu Sześciu Mistrzów Poezji stało się postaciami na wpół legendarnymi, bohaterami sztuk kabuki i nō.

</doc>
<doc id="2625848" url="https://pl.wikipedia.org/wiki?curid=2625848" title="Kolcosznica dziuplowa">
Kolcosznica dziuplowa

Kolcosznica dziuplowa ("Platacanthomys lasiurus") – gatunek ssaka z rodziny kolcosznicowatych (Platacanthomyidae). 
Zasięg występowania.
Kolcosznica dziuplowa występuje endemicznie w Ghatów Zachodnich w południowych Indiach, od 14°N do 8°N w Karnatace, Kerali i Tamilnadu.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1859 roku angielski zoolog Edward Blyth nadając mu nazwę "Platacanthomys lasiurus". Holotyp pochodził z Alappuzhy, w Kerali, w Indiach. 
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 118–140 mm, długość ogona 76–106 mm; brak szczegółowych danych dotyczących masy ciała.

</doc>
<doc id="2625849" url="https://pl.wikipedia.org/wiki?curid=2625849" title="Carlos Edgard Dickinson">
Carlos Edgard Dickinson



</doc>
<doc id="2625850" url="https://pl.wikipedia.org/wiki?curid=2625850" title="Juan José Moore">
Juan José Moore



</doc>
<doc id="2625851" url="https://pl.wikipedia.org/wiki?curid=2625851" title="Eduardo Patricio Duggan">
Eduardo Patricio Duggan



</doc>
<doc id="2625853" url="https://pl.wikipedia.org/wiki?curid=2625853" title="Platacanthomys">
Platacanthomys



</doc>
<doc id="2625855" url="https://pl.wikipedia.org/wiki?curid=2625855" title="Maksymilian Nitsch">
Maksymilian Nitsch

Maksymilian Nitsch (ur. 22 września 1843 w Krakowie, zm. 14 października 1890 tamże) – polski architekt, przedstawiciel historyzmu i eklektyzmu, przedsiębiorca budowlany. Ojciec językoznawcy, prof. Kazimierza Nitscha (1874–1958).
Życiorys.
Studiował w Berlinie. W latach 1885-1887 pracował na zlecenie Hieronima Lubomirskiego budując pałac w Bakończycach
Wybrane projekty:
Pochowany został na Cmentarzu Rakowickim w Krakowie.

</doc>
<doc id="2625860" url="https://pl.wikipedia.org/wiki?curid=2625860" title="Joanna Roszak">
Joanna Roszak

Joanna Roszak (ur. 1 kwietnia 1981 roku w Poznaniu) – polska pisarka, poetka, publicystka, wykładowczyni akademicka.
Życiorys.
Adiunkt w "Instytucie Slawistyki" Polskiej Akademii Nauk. Doktor nauk humanistycznych – dysertacja doktorska "Synteza mowy Tymoteusza Karpowicza". Stypendystka tygodnika „Polityka” (akcja dla młodych naukowców „Zostańcie z nami", 2004), laureatka pierwszej nagrody w Konkursie im. Jana Józefa Lipskiego (Org.: Instytut Badań Literackich PAN, 2006), wyróżnienie w Konkursie o Nagrodę im. Czesława Zgorzelskiego (inicjatywa polonistyk uniwersyteckich, 2006), nominacja do Medalu Młodej Sztuki (inicjatywa dziennika „Głos Wielkopolski" 2007).
Laureatka Nagroda Rady Wydziału Filologii Polskiej i Klasycznej UAM za pracę doktorską "Synteza mowy Tymoteusza Karpowicza" (2009), nominacja do Wrocławskiej Nagrody Poetyckiej „Silesius” (2012) za tom "Wewe", stypendystka Marszałka Województwa Wielkopolskiego dla ludzi kultury (2012), nominacja do Nagrody Literackiej Gdynia w kategorii Poezja (2014), nominacja do Nagrody Poetyckiej im. Wisławy Szymborskiej (2016) za tom "Tego dnia".
Publicystka m.in. serbskiego „Liparu” oraz „Pro Femina”, amerykańskiego „Przeglądu Polskiego”, czasopism polskich tj. „Odra”, „Topos”, „Literatura na Świecie”, „Res Publica Nowa” a także „Nowe Książki”.

</doc>
<doc id="2625864" url="https://pl.wikipedia.org/wiki?curid=2625864" title="Konstanty Stecki">
Konstanty Stecki



</doc>
<doc id="2625866" url="https://pl.wikipedia.org/wiki?curid=2625866" title="Józef Kwiatkowski (inżynier)">
Józef Kwiatkowski (inżynier)

Józef Kwiatkowski (ur. 2 marca 1923 w Aleksandrowie Kujawskim, zm. 8 marca 1994) – polski inżynier, nauczyciel akademicki, prorektor Politechniki Warszawskiej, ostatni przewodniczący Wojewódzkiej Rady Narodowej w Płocku.
Życiorys.
Absolwent wydziału inżynierii Politechniki Warszawskiej. Od 1949 przez blisko 45 lat pracował na tej uczelni. Uzyskał stopień naukowy doktora, specjalizował się w zagadnieniach związanych z budownictwem, w szczególności z teorią konstrukcji inżynierskich. Od 1979 zajmował stanowisko profesora PW, od 1983 wykładał w Ośrodku Naukowo-Dydaktycznym Politechniki Warszawskiej w Płocku. Pełnił funkcje prodziekana i dziekana Wydziału Budowlanego, zastępcy dyrektora Instytutu Mechaniki Konstrukcji Inżynierskich, dziekana Wydziału Budownictwa Lądowego ART w Olsztynie. Od 1984 do 1990 przez dwie kadencje był prorektorem PW ds. filii w Płocku. Należał do Towarzystwa Naukowego Płockiego. W latach 1988–1990 przewodniczył płockiej Wojewódzkiej Radzie Narodowej.
Pochowany na cmentarzu komunalnym Północnym w Warszawie (kw. T/XXVII/20/2/17).
Odznaczenia.
Pośmiertnie w 1994 prezydent Lech Wałęsa odznaczył go Krzyżem Wielkim Orderu Odrodzenia Polski. Wcześniej otrzymał m.in. Krzyż Komandorski z Gwiazdą OOP.

</doc>
<doc id="2625869" url="https://pl.wikipedia.org/wiki?curid=2625869" title="Alice N 'Chains">
Alice N 'Chains



</doc>
<doc id="2625870" url="https://pl.wikipedia.org/wiki?curid=2625870" title="Tadeusz Chmielewski (inżynier)">
Tadeusz Chmielewski (inżynier)

Tadeusz Chmielewski (ur. 1 lutego 1941 w Siestrzankach) – polski inżynier budownictwa, specjalizujący się w konstrukcjach budowlanych i mechanice budowli; nauczyciel akademicki związany z politechnikami w Gdańsku, Opolu oraz Warszawie.
Życiorys.
Urodził się w 1941 roku w Siestrzankach, w województwie podlaskim. Dzieciństwo i młodość spędził w Gdańsku, gdzie ukończył kolejno szkołę podstawową w 1955 roku i technikum budowlane w 1959. Następnie podjął studia na kierunku budownictwo w Politechnice Gdańskiej, które ukończył w 1964 roku, uzyskując dyplomy magistra inżyniera. Bezpośrednio po ukończeniu studiów został zatrudniony jako asystent, a potem adiunkt na Wydziale Budownictwa macierzystej uczelni. Niedługo potem podjął tam także studia doktoranckie, uzyskując w 1972 roku stopień naukowy doktora nauk technicznych na podstawie pracy pt. "Drgania losowe układu belka mostowa-pojazd wywołane nierównościami jezdni".
W 1973 roku przeprowadził się do Opola, zostając adiunktem na Wydziale Budownictwa Wyższej Szkoły Inżynieryjnej (od 1996 roku pod nazwą Politechnika Opolska). W 1978 roku na po Rada Wydziału Budownictwa Politechniki Gdańskiej nadała mu stopień naukowy doktora habilitowanego na podstawie rozprawy pt. "Z zagadnień dynamiki budowli wieżowych przy losowym obciążeniu wiatrem". W tym samym roku objął stanowisko docent w opolskiej uczelni technicznej. W 1989 roku otrzymał tytuł profesora nauk technicznych oraz stanowisko profesora nadzwyczajnego, a niedługo potem w 1994 roku profesora zwyczajnego.
W czasie swojej kariery naukowej przebywał na stażach i stypendiach naukowych w Berlinie Zachodnim, Danii, Republice Federalnej Niemiec, Stanach Zjednoczonych oraz Japonii. Jest członkiem wielu prestiżowych instytucji, korporacji i organizacjach naukowych, takich jak: Sekcja Mechaniki Konstrukcji Komitetu Inżynierii Lądowej i Wodnej PAN, Sekcja Metod Komputerowych w Mechanice Komitetu Mechaniki PAN, Sekcja Metod Stochastycznych w Mechanice Komitetu Mechaniki PAN, Polskie Towarzystwo Mechaniki Teoretycznej i Stosowanej, a także Polski Związek Inżynierów i Techników Budownictwa.
Na Politechnice Opolskiej pełnił szereg istotnych funkcji organizacyjnych. Od 1981 do 1984 roku piastował stanowisko prorektora do spraw nauki, a w latach 1987-1993 i 1999-2005 dziekana Wydziału Budownictwa. Od 2005 do 2008 roku był prodziekanem Wydziału Budownictwa PO do spraw nauki. Poza tym kierował przez wiele lat do 2009 roku Katedrą Konstrukcji Budowlanych i Inżynierskich PO. Następnie został zatrudniony jako profesor nadzwyczajny w Katedrze Ochrony i Kształtowania Środowiska Wydziału Instalacji Budowlanych, Hydrotechniki i Inżynierii Środowiska Politechniki Warszawskiej.
Dorobek naukowy.
Tadeusz Chmielewski jest znanym w kraju specjalistą z zakresu mechaniki konstrukcji, a w szczególności dynamiki budowli. Poprzez swoją działalność międzynarodową (publikacje, konferencje, praca, wykłady) jest dobrze znany za granicą. Hasłami kluczowymi jego głównych kierunków badawczych są następujące zagadnienia: mechanika konstrukcji, konstrukcje budowlane, dynamika budowli, rachunek prawdopodobieństwa i pola losowe, drgania losowe, niezawodność konstrukcji. 
Do jego głównych publikacji należą:

</doc>
<doc id="2625873" url="https://pl.wikipedia.org/wiki?curid=2625873" title="Joseph Marie-Jacquard">
Joseph Marie-Jacquard



</doc>
<doc id="2625877" url="https://pl.wikipedia.org/wiki?curid=2625877" title="Literadar">
Literadar

Literadar – cyfrowy, darmowy miesięcznik o książkach, filmach i grach założony w 2010 roku. Do roku 2012 ukazywał się pod nazwą "Literadar. Magazyn o książkach." W listopadzie 2013 roku rozszerzono tematykę pisma i zmieniono jego nazwę na "Literadar. Skład popkultury".
Tematyka.
Tematyka magazynu koncentruje się na nowościach – książkach, grach i filmach. W każdym numerze prezentowanych jest ponad 30 recenzji, rankingi, zestawienia, wywiady i artykuły. Newsy oraz informacje o premierach i zapowiedziach uzupełniają aktualny obraz rynku książki w Polsce. Główne rubryki: newsy, wywiad (m.in.: George R.R. Martin, Danuta Wałęsa, Andrzej Pilipiuk, Michał Rusinek, Rafał Kosik, Irena Koźmińska, Anna Brzezińska i Łukasz Gołębiewski), dziecięce zaczytanie – recenzje książek dla dzieci, recenzje – około 30 rozbudowanych recenzji nowości wydawniczych. Redaktorem naczelnym Literadaru jest Piotr Stankiewicz, pomysłodawca i założyciel pisma.
Literadar związany jest z BiblioNETką – serwisem skupiającym społeczność miłośników książek. Współpracuje również z serwisem poświęconym fantastyce Polter.pl, księgarnią internetową Selkar.pl oraz serwisem Spoti.pl, umożliwiającym publikacje i dzielenie się treścią w internecie. W stałej współpracy z magazynem pozostaje ponad 30 recenzentów.
Poczytność.
Co miesiąc magazyn przegląda ponad 150 tysięcy użytkowników. Trzynasty numer Literadaru, w którym zamieszczono wywiad z pisarzem fantasy George'em R. R.Martinem, przeczytało ponad 490 tysięcy internautów.
Każdy z numerów Literadaru jest dostępny online za pośrednictwem serwisu Issuu, BiblioNETki
oraz w Calameo. Dostęp do treści jest całkowicie darmowy.

</doc>
<doc id="2625879" url="https://pl.wikipedia.org/wiki?curid=2625879" title="Roman Cyriak Kraiński">
Roman Cyriak Kraiński

Roman Cyriak Kraiński herbu Jelita, ur. ok. 1770, zm. ok. 1840, dziedzic na Leszczowatem i Maćkowej Woli, oficer wojsk austriackich, członek Stanów Galicyjskich w 1832 r.
Życiorys.
Urodził się około 1770 r. jako syn Ignacego Kraińskiego, miecznika przemyskiego, członka Stanów Galicyjskich i Anny Załęskiej herbu Prus III.
Pierwszą żoną była Józefa de Czerniejów Augustynowicz herbu Odrowąż. Pochodziła ze znanej rodziny ormiańskiej, która wydała dwóch arcybiskupów ormiańskich Lwowa. Miał z nią syna Edmunda (1804-1887).
Drugą żoną była Franciszka Starzyńska herbu Doliwa. Z tego związku urodził się syn Lucjan, oficer kawalerii w powstaniu listopadowym, od 1834 r. właściciel majątku Jodłówka, który poślubił Olimpię Dwernicką herbu Sas, córkę gen. Józefa Dwernickiego. Uniknął śmierci podczas rzezi galicyjskiej w 1846 r.
uciekając z dworu w przebraniu wieśniaczki. Popełnił samobójstwo w Paryżu w 1852 r. Ze związku Lucjana i Franciszki urodziła się jedyna córka Julia, która wyszła za mąż za Michała Dobrzyńskiego
wnosząc mu w wianie majątek ojca Jodłówkę.
Krewni.
Roman Cyriak miał brata Michała Remigiusza, który wyjechał do Warszawy gdzie był urzędnikiem, potwierdzenie szlachectwa wyrobił w Warszawie w 1842 r.
Miał też dwie siostry: Ewę, która wyszła za Wrzeszcza herbu Zadora i Julię, która wyszła za Mroczkowskiego herbu Nałęcz dziedzica na Bałyczach. Mroczkowscy mieli też dom w Przemyślu, gdzie mieszkali zimą.

</doc>
<doc id="2625881" url="https://pl.wikipedia.org/wiki?curid=2625881" title="Sinclair C5">
Sinclair C5

Sinclair C5 – niewielki trzykołowy osobisty (jednoosobowy) moped z napędem elektrycznym służący do poruszania się nim jednej osoby, zaprojektowany przez Clive'a Sinclaira, produkowany w Wielkiej Brytanii przez firmę Sinclair Vehicles Ltd. Premiera odbyła się 10 stycznia 1985 roku. Pojazd kosztował wówczas 399 funtów.
Charakterystyka.
Sinclair C5 jest jednoosobowym pojazdem stanowiącym połączenie roweru poziomego z mikrosamochodem. Do jego poruszania wykorzystywana jest siła ludzkich mięśni lub silnik elektryczny zasilany z akumulatora.
Bagażnikiem jest mały schowek. 
Popularność.
Oznaczenie C5 pochodzi od imienia wynalazcy Clive'a Sinclaira.
Pojazd nie zyskał popularności, pomimo iż nie wymaga zarejestrowania. Istnieje jednak wielu zwolenników oraz klub miłośników i sympatyków pojazdu Sinclair C5.
Wyprodukowano 14 000 sztuk pojazdów, przed bankructwem firmy sprzedano około 5000 sztuk. Część pozostałych pojazdów została zakupiona przez kolekcjonerów po cenie znacznie wyższej od oficjalnej.

</doc>
<doc id="2625882" url="https://pl.wikipedia.org/wiki?curid=2625882" title="Józef Kędzia">
Józef Kędzia

Józef Kędzia (ur. 21 maja 1940 r. w Kiełpiniu) – polski elektrotechnik, specjalizujący się w materiałoznawstwie elektrycznym i technice wysokich napięć; nauczyciel akademicki związany z uczelniami technicznymi we Wrocławiu i Opolu.
Życiorys.
Urodził się w 1940 roku w Kiełpiniu. Studiował elektrotechnikę na Wydziale Elektrycznym Politechniki Wrocławskiej, otrzymując w 1963 roku dyplomy magistra inżyniera. Następnie rozpoczął pracę jako asystent na swojej macierzystej uczelni. Wkrótce potem podjął tam również studia doktoranckie, które ukończył w 1972 roku, uzyskując stopień naukowy doktora nauk technicznych, a wraz z nim stanowisko adiunkta. W 1975 roku przeprowadził się do Opola, gdzie rozpoczął pracę w miejscowej Wyższej Szkole Inżynieryjnej. W 1991 roku Rada Wydziału Elektrycznego Politechniki Śląskiej w Gliwicach nadała mu stopień naukowy doktora habilitowanego nauk technicznych w zakresie elektrotechniki o specjalności elektrotechnika teoretyczna i ogólna, na podstawie rozprawy pt. "Badania elektryzacji statycznej mineralnych olejów izolacyjnych". Wraz z nowym tytułem otrzymał posadę profesora nadzwyczajnego w opolskiej uczelni technicznej. W 2002 roku otrzymał tytuł profesora nauk technicznych oraz stanowisko profesora zwyczajnego w Politechnice Opolskiej (do 1996 roku pod nazwą WSI). 
Józef Kędzia w latach 1977–1993 przebywał okresowo na stażach naukowych w Technical University w Eindhoven w Holandii oraz w Uniwersytecie Politechnicznym w Petersburgu w Rosji. Jest członkiem m.in. Polskiego Towarzystwa Elektrotechniki Teoretycznej i Stosowanej, Polskiego Komitetu Materiałów Elektrotechnicznych SEP oraz Sekcji Elektrotechnologii Komitetu Elektrotechniki Polskiej Akademii Nauk.
Pełnił szereg istotnych funkcji organizacyjnych na Politechnice Opolskiej. Przez długi okres sprawował funkcję zastępcy dyrektora Instytutu Elektrotechniki WSI, w tym do: spraw nauczania (1977–1978), do spaw nauki i współpracy z gospodarką narodową (1979–1981) oraz ponownie do spraw nauki (1981–1984). W 1990 roku został wybrany na prodziekana do spraw nauki Wydziału Elektrotechniki i Automatyki, którą pełnił do 2002 roku, z przerwą w latach 1996–1999. Wielokrotnie zasiadał w Senacie Politechniki Opolskiej. 
W latach 2002–2005 sprawował stanowisko dziekana tego wydziału. W czasie wydział uzyskał uprawnienia do nadawania stopnia naukowego doktora habilitowanego nauk technicznych w dyscyplinie elektrotechnika. Poza tym uzyskano akredytację dla kierunków elektrotechnika i informatyka oraz uruchomiono studia doktoranckich w dyscyplinie automatyka i robotyka.
Dorobek naukowy.
Józef Kędzia w swojej pracy naukowo-badawczej zajmuje się zagadnieniami związanymi z procesami starzeniowymi w dielektrykach i
metodami ich diagnostyki, a zwłaszcza: badaniami procesów starzeniowych zachodzących w polimerach oraz wpływem starzenia na ich polaryzację statyczną, opracowywaniem czułych metod diagnostyki procesów starzeniowych w dielektrykach z wykorzystaniem zjawisk polaryzacji statycznej. jak dotychczas wypromował 4 doktorów. Jest autorem blisko 120 prac naukowych, w tym 2 monografii, 1 książki, 3 skryptów, kilkudziesięciu artykułów oraz innych publikacji naukowych, które zostały opublikowanego w fachowych czasopismach w kraju jak i za granicą. Do ważniejszych jego publikacji należą:
Za swoją działalność naukowo-dydaktyczną otrzymał liczne nagrody i odznaczenia, w tym nagrody ministerialne, rektora Politechniki Opolskiej, Politechniki Wrocławskiej, Złoty Krzyż Zasługi i Medal Komisji Edukacji Narodowej.

</doc>
<doc id="2625884" url="https://pl.wikipedia.org/wiki?curid=2625884" title="Dominic Johnson">
Dominic Johnson

Dominic Laurence Johnson (ur. 31 października 1975 w Castries) – pochodzący z Saint Lucia lekkoatleta specjalizujący się w skoku o tyczce (początkowo uprawiał wieloboje).
Osiągnięcia.
Mistrz Izraela (2001), medalista mistrzostw NCAA. 
Rekordy życiowe.
Johnson ustanawiał rekordy kraju także w innych konkurencjach lekkoatletycznych, m.in.: w hali – w biegu na 60 metrów przez płotki, skoku wzwyż, pchnięciu kulą, na stadionie – w biegu na 110 metrów przez płotki, sztafecie 4 × 100 metrów oraz sztafecie 4 × 400 metrów.

</doc>
<doc id="2625885" url="https://pl.wikipedia.org/wiki?curid=2625885" title="Józef Wojnar (trener)">
Józef Wojnar (trener)

Józef Wojnar (ur. 21 lutego 1942 w Górkach Małych) – polski historyk, trener, ekspert w dziedzinie nauk o kultury fizycznej, specjalizujący się w fizjologii sportu; nauczyciel akademicki związany z Politechniką Opolską.
Życiorys.
Po ukończeniu szkoły średniej podjął w 1960 studia historyczne w Wyższej Szkole Pedagogicznej w Opolu, które ukończył magisterium w 1964 Rok później podjął pracę jako nauczyciel historii i wychowania fizycznego w Zasadniczej Szkole Zawodowej w Opolu. W międzyczasie w 1970 rozpoczął studia z zakresu wychowania fizycznego na Akademii Wychowania Fizycznego w Poznaniu, które ukończył w 1974. Na uczelni tej zdobył także licencję trenerskie II i I klasy w lekkoatletyce.
W 1974 zatrudnił się jako wykładowca w Studium Wychowania Fizycznego i Sportu Wyższej Szkoły Inżynieryjnej w Opolu. Na uczelni tej przeszedł przez wszystkie szczeble zawodowe aż do stanowiska profesora nadzwyczajnego, które otrzymał w 2002. Stopień naukowy doktora nauk o wychowaniu fizycznym uzyskał w 1984, a doktora habilitowanego nauk pedagogicznych w 2001. Położył wielkie zasługi w utworzenie drugiego w Polsce wydziału wychowania fizycznego, działającego w ramach uczelni typu politechnicznego, czego wyrazem było przekształcenie dotychczasowego Studium Wychowania Fizycznego i Sportu WSI w Instytut Wychowania Fizycznego i Rehabilitacji, którego został dyrektorem. Kolejnym krokiem było podniesienie tego instytutu w 1998 do rangi pełnoprawnego wydziału - Wydział Wychowania Fizycznego i Fizjoterapii, którego został pierwszym dziekanem. Praktycznie zorganizował od podstaw nowy wydział, dla którego pozyskano nowe obiekty w tzw. II kampusie przy ulicy Prószkowskiej, dokąd siedziba wydziału została przeniesiona w 2004. Poza tym uruchomiono nowe kierunki studiów: fizjoterapię oraz turystykę i rekreację. Funkcję dziekana sprawował do 2005. Następnie był prodziekanem tego wydziału do spraw nauki. Ponadto kierował Katedrą Wychowania Fizycznego i Sportu i był członkiem Senatu Politechniki Opolskiej. W 2011 przeszedł na emeryturę.
Poza działalnością naukowo-dydaktyczną i organizacyjną na Politechnice Opolskiej pracował jako trener sekcji lekkoatletycznych: AZS Opole, MKS Opole, Chemik Kędzierzyn-Koźle, Schöller Namysłów. Był trenerem kadry narodowej w rzutach oraz trenerem kadry olimpijskiej w pchnięciu kulą. Jego dorobek naukowy liczy 4 monografie i 96 artykułów w wydawnictwach krajowych i zagranicznych. W uznaniu dla swoich zasług otrzymał liczne nagrody, odznaczenia i wyróżnienia, w tym Złoty Krzyż Zasługi, Srebrny Krzyż Zasługi, Medal Komisji Edukacji Narodowej, odznaki: Zasłużony Działacz Kultury Fizyczne Zasłużonemu Opolszczyźnie i Za Zasługi dla Miasta Opola.

</doc>
<doc id="2625886" url="https://pl.wikipedia.org/wiki?curid=2625886" title="Traveler">
Traveler

Traveler – trzeci studyjny i pierwszy anglojęzyczny album węgierskiej hardrockowej grupy H.A.R.D. Wydany został na CD w 2008 roku przez Hammer Records. Przy nagrywaniu albumu z grupą współpracował Beau Hill. Album stał się popularny na rynku.

</doc>
<doc id="2625887" url="https://pl.wikipedia.org/wiki?curid=2625887" title="Prometheus (zespół muzyczny)">
Prometheus (zespół muzyczny)

Prometheus – grecki zespół muzyczny, który założył i prowadził kompozytor i aranżer Kostas Dzokas. 
Trzon zespołu stanowili muzycy pochodzenia greckiego, którzy albo sami wyemigrowali z Grecji do Polski w latach 50. (jak Kostas Dzokas) albo też urodzili się w Polsce, ale emigrantami byli ich rodzice. Solistką zespołu była Eleni Milopulos (od czerwca 1976, po ślubie z bratem Kostasa, Fotisem – Eleni Dzoka), która właśnie od śpiewania w Prometheusie zaczęła swoją karierę. Zespół koncertował w Polsce i za granicą, wykonując głównie muzykę komponowaną przez Kostasa Dzokasa. Członkami Prometheusa byli: Kostas Dzokas (buzuki), Eleni Dzoka (śpiew), Girgoris Ikonomu (śpiew), Kostas Ikonomu (śpiew), Janis Buras (gitara akustyczna), Kostas Jakowidis (buzuki), Janusz Jędrzejewski (gitara basowa), Akis Papazachariou (śpiew), Ewripides Pliackas (perkusja).
Zespół wydał 3 LP oraz kilka minialbumów (tzw. "epek") i singli. Działał od 1975 do 1980, kiedy to Dzokas rozwiązał grupę i zajął się solową karierą Eleni.

</doc>
<doc id="2625891" url="https://pl.wikipedia.org/wiki?curid=2625891" title="Bill Johnston (ujednoznacznienie)">
Bill Johnston (ujednoznacznienie)



</doc>
<doc id="2625892" url="https://pl.wikipedia.org/wiki?curid=2625892" title="Bill Johnston (tłumacz)">
Bill Johnston (tłumacz)

Bill Johnston (ur. 1960) – amerykański tłumacz literatury polskiej, wykładowca komparatystyki na Indiana University. Wraz z Clare Cavanaugh i Stanisławem Barańczakiem uważany jest za jednego z najlepszych i najważniejszych tłumaczy literatury polskiej na język angielski. Za swe dokonania został między innymi wyróżniony nagrodą Amicus Poloniae i dyplomem Ministra Spraw Zagranicznych za „promocję polskiej kultury”, zdobył także wiele wyróżnień amerykańskich i europejskich.
Życiorys.
Urodził się na południu Wielkiej Brytanii w rodzinie bez żadnych polskich korzeni. W czasie studiów na University of Oxford zdobył w 1981 stypendium na kurs języka polskiego na Uniwersytecie Warszawskim. W czasie pobytu w Polsce poznał swoją przyszłą żonę. Studia na Oxfordzie (filologia francuska i rosyjska) ukończył w 1982, dodatkowo w 1987 otrzymał tytuł magistra lingwistyki stosowanej w Durham University.
Po ukończeniu Oxfordu pracował na Uniwersytecie Jagiellońskim, a później na Uniwersytecie Wrocławskim jako nauczyciel języka angielskiego. W 1991 wyjechał do Stanów Zjednoczonych, gdzie zaczął pracować nad doktoratem, który otrzymał 1995 w University of Hawaii; w tymże roku zaczął pracował jako profesjonalny tłumacz, jego pierwszą opublikowaną pracą był w 1996 zbiór nowel Bolesława Prusa "The Sins of Childhood and Other Stories" ("Grzechy dzieciństwa").
W 1995 rozpoczął pracę w Indiana University, od 2001 jest dyrektorem Polish Studies Center.
Nagrody.
Wybrane nagrody i wyróżnienia:

</doc>
<doc id="2625893" url="https://pl.wikipedia.org/wiki?curid=2625893" title="Boguschütz">
Boguschütz



</doc>
<doc id="2625894" url="https://pl.wikipedia.org/wiki?curid=2625894" title="Maciej Mroczkowski">
Maciej Mroczkowski



</doc>
<doc id="2625896" url="https://pl.wikipedia.org/wiki?curid=2625896" title="Rafał Dowbor-Muśnicki">
Rafał Dowbor-Muśnicki

Rafał Dowbor-Muśnicki herbu Przyjaciel – pisarz ziemski wileński w latach 1779-1783, sędzia ziemski wileński w latach 1768-1777, podczaszy wileński w latach 1765-1768, pisarz grodzki wileński w latach 1763-1764, koniuszy wileński w latach 1744-1765, marszałek powiatu wileńskiego w konfederacji barskiej, dyrektor wileńskiego sejmiku deputackiego w 1756 roku.

</doc>
<doc id="2625900" url="https://pl.wikipedia.org/wiki?curid=2625900" title="Jan Eperyaszy">
Jan Eperyaszy

Jan Eperyaszy (Eperyeszy) – starosta wiłkomierski w latach 1764-1773, starosta szyrwincki i mejszagolski, marszałek sądów kapturowych powiatu wiłkomirskiego i marszałek powiatu wiłkomierskiego konfederacji generalnej Wielkiego Księstwa Litewskiego w 1764 roku, marszałek tego powiatu w konfederacji barskiej.
Życiorys.
Był marszałkiem konfederacji Czartoryskich w 1764 roku w powiecie wiłkomirskim. W 1764 roku był elektorem Stanisława Augusta Poniatowskiego z powiatu wiłkomierskiego. W 1766 roku był posłem na Sejm Czaplica z powiatu wiłkomierskiego.

</doc>
<doc id="2625906" url="https://pl.wikipedia.org/wiki?curid=2625906" title="Schwieberdingen-Hemmingen">
Schwieberdingen-Hemmingen



</doc>
<doc id="2625908" url="https://pl.wikipedia.org/wiki?curid=2625908" title="Steinheim-Murr">
Steinheim-Murr



</doc>
<doc id="2625917" url="https://pl.wikipedia.org/wiki?curid=2625917" title="Dain Blanton">
Dain Blanton

Dain Blanton (ur. 28 listopada 1971 w Laguna Beach) – amerykański siatkarz plażowy. Mistrz olimpijski z 2000 r. w parze z Erikiem Fonoimoaną.

</doc>
<doc id="2625922" url="https://pl.wikipedia.org/wiki?curid=2625922" title="Eric Fonoimoana">
Eric Fonoimoana

Eric Fonoimoana (ur. 7 czerwca 1969 w Manhattan Beach) – amerykański siatkarz plażowy. Mistrz olimpijski z 2000 r. w parze z Dainem Blantonem.
Jego siostra jest Lelei Moore-Fonoimoana, amerykańska pływaczka i olimpijka z Montrealu.

</doc>
<doc id="2625923" url="https://pl.wikipedia.org/wiki?curid=2625923" title="Marta Suchecka">
Marta Suchecka

Marta Suchecka (ur. 4 sierpnia 1904 w Nieżywięciu w dawnym powiecie brodnickim, zm. 22 lutego 1992 w Gdańsku) – skrzypaczka i pedagog, związana ze szkolnictwem muzycznym miasta Bydgoszczy w okresie międzywojennym i po II wojnie światowej.
Życiorys.
Była jedynym dzieckiem Marianny i Antoniego Jankowskich. Po pożarze rodzinnego majątku osiedliła się z rodzicami w Bydgoszczy.
W 1922 uzyskała średnie wykształcenie ogólnokształcące w Liceum Miejskim w Bydgoszczy. Mając zamiar poświęcenia się pracy pedagogicznej, kontynuowała naukę w tym liceum na Wydziale Pedagogicznym (1923), a jednocześnie uczyła się gry na skrzypcach u dyrygenta i kompozytora, dyrektora Bydgoskiego Konserwatorium Muzycznego – Wilhelma von Winterfelda. Później została uczennicą tego konserwatorium (1920-1930), a w 1921 uzyskała w nim zatrudnienie, prowadząc samodzielną klasę skrzypiec (1921-1930). Krytycy muzyczni odkreślali wysoki poziom artystyczny jej prezentacji, nazywając ją „"wschodzącą gwiazdą na miejscowym firmamencie muzycznym"”.
Kontynuowała studia wyższe w konserwatorium w Lipsku, które ukończyła u prof. Küchlera. W Lipsku poznała swego przyszłego męża Brunona Sucheckiego (ur. w 1902 w Gdańsku-Wrzeszczu), który był nauczycielem i polskim urzędnikiem konsularnym w Niemczech, studiującym grę na skrzypcach w lipskim konserwatorium. Po zawarciu związku małżeńskiego w Bydgoszczy (1931) zamieszkali w Lipsku. Gdy po dojściu Adolfa Hitlera do władzy zaczęto likwidować polskie szkoły na terenie Niemiec, powrócili do Polski w okolice Złotowa do pracy w tamtejszych szkołach.
Po wybuchu II wojny światowej wrócili do Bydgoszczy. Mąż Marty Brunon Suchecki został aresztowany przez gestapo i za swoją działalność oświatową wywieziony do obozu koncentracyjnego w Stutthofie, gdzie w 1940 został rozstrzelany. Marta Suchecka pozostała sama z dwoma synami, z których pierwszy – Roman (ur. 1933 w Lipsku), został w przyszłości wybitnym wiolonczelistą i pedagogiem, profesorem wyższych uczelni muzycznych Gdańska i Bydgoszczy i wieloletnim ich rektorem; drugi (ur. 1935 w Bydgoszczy) był lekarzem.
W okresie okupacji Marta Suchecka pracowała jako pomoc biurowa, utrzymując synów i rodziców. Po wyzwoleniu powróciła do swojego zawodu pedagoga w bydgoskich szkołach muzycznych. Pracowała głównie w Podstawowej Szkole Muzycznej (1945-1968). Po przejściu na emeryturę (1968) uczyła jeszcze w bydgoskich szkołach muzycznych: podstawowej i średniej do 1972, pełniąc jednocześnie, nieprzerwanie od 1953 funkcję kierownika sekcji instrumentów smyczkowych. Obok indywidualnych zajęć, lekcji z uczniami, prowadziła także zespoły kameralne, osiągając w obu dziedzinach doskonałe rezultaty. Z jej „szkoły wiolinistyki” wyszło wielu skrzypków, jak np. Józef Kolinek, Krzysztof Podejko, Grzegorz Rezler, Magdalena Rezler-Niesiołowska (prof. Akademii Muzycznej w Warszawie i Fryburgu Bryzgowijskim), czy też wnuczka, Magdalena Suchecka (profesor i dziekan Wydziału Instrumentów Smyczkowych w konserwatorium w Bostonie).
Mieszkała w Bydgoszczy do 1970. Później przeprowadziła się do Gdańska-Oliwy, tam zmarła w 1992.

</doc>
<doc id="2625930" url="https://pl.wikipedia.org/wiki?curid=2625930" title="Michael Dodd">
Michael Dodd

Michael Dodd (ur. 20 sierpnia 1958 w Manhattan Beach) – amerykański siatkarz plażowy i trener. Wicemistrz Olimpijski z 1996 r. w parze z Michaelem Whitmarshem.

</doc>
<doc id="2625932" url="https://pl.wikipedia.org/wiki?curid=2625932" title="SSN-786">
SSN-786



</doc>
<doc id="2625933" url="https://pl.wikipedia.org/wiki?curid=2625933" title="SSN-787">
SSN-787



</doc>
<doc id="2625934" url="https://pl.wikipedia.org/wiki?curid=2625934" title="SSN-788">
SSN-788



</doc>
<doc id="2625935" url="https://pl.wikipedia.org/wiki?curid=2625935" title="SSN-789">
SSN-789



</doc>
<doc id="2625936" url="https://pl.wikipedia.org/wiki?curid=2625936" title="SSN-790">
SSN-790



</doc>
<doc id="2625937" url="https://pl.wikipedia.org/wiki?curid=2625937" title="Michael Whitmarsh">
Michael Whitmarsh

Michael Whitmarsh (ur. 18 maja 1962 w San Diego, zm. 17 lutego 2009 w Solana Beach) – amerykański siatkarz plażowy. Wicemistrz Olimpijski z 1996 r. w parze z Michaelem Doddem.
W 1997 r., razem z Canyonem Cemanem, został wicemistrzem Świata.
17 lutego 2009 został znaleziony martwy w garażu swojego przyjaciela w Solana Beach. Sekcja zwłok wykazała zatrucie związkami węgla, co wskazuje na samobójstwo. Miał 46 lat.

</doc>
<doc id="2625938" url="https://pl.wikipedia.org/wiki?curid=2625938" title="Good Old Games">
Good Old Games



</doc>
<doc id="2625945" url="https://pl.wikipedia.org/wiki?curid=2625945" title="Roman Suchecki">
Roman Suchecki

Roman Suchecki (ur. 11 marca 1933 w Lipsku, zm. 10 stycznia 2003 w Gdańsku) – muzyk, wiolonczelista, solista i kameralista, pedagog, profesor zwyczajny sztuk muzycznych, pierwszy rektor Akademii Muzycznej im. Feliksa Nowowiejskiego w Bydgoszczy. 
Życiorys.
Urodził się w 1933 w Lipsku. Był synem muzyków: Marty i Brunona Sucheckich. Jego pierwszą nauczycielką muzyki (gry na skrzypcach) była jego matka Marta Suchecka. W 1935 wraz z rodzicami przeniósł się do Polski w okolice Złotowa, a w 1939 do Bydgoszczy. Grał na skrzypcach swego ojca, który został aresztowany przez gestapo i stracony w 1940 w obozie koncentracyjnym w Stutthofie. 
W 1945 zaczął naukę gry na wiolonczeli. Od najmłodszych lat grał z rówieśnikami w zespołach dwu-, trzy- i czteroosobowych; potem zaczął pracować w zespołach orkiestrowych, które powstały w mieście przy różnych instytucjach. Uzyskał dyplom Średniej Szkoły Muzycznej w Bydgoszczy, w klasie Zdzisławy Wojciechowskiej (1952), maturę zaś otrzymał w Liceum im. M. Kopernika w 1951.
Studiował w klasie wiolonczeli prof. Kazimierza Wiłkomirskiego w Państwowej Wyższej Szkole Muzycznej w Sopocie, którą ukończył w 1956 z tytułem magistra sztuki. W latach 1960-1961 i w 1964 odbył studia uzupełniające w Konserwatorium im. Piotra Czajkowskiego w Moskwie, w klasie Mstisława Rostropowicza i Siergieja Szyrynskiego. W latach 1956 i 1963 był laureatem ogólnopolskich konkursów wiolonczelowych. Od 1954 mieszkał w Gdańsku. W macierzystej uczelni w Sopocie został mianowany na stanowisko adiunkta po przewodzie kwalifikacyjnym I stopnia w 1958. W 1964 uzyskał tytuł docenta, a w 1984 – profesora, a w 1991 – profesora zwyczajnego. Pracował również jako muzyk instrumentalista na Wydziale Instrumentalnym Wyższej Szkoły Muzycznej w Poznaniu (1963-1972). 
W 1980 został mianowany przez Ministra Kultury i Sztuki pierwszym rektorem nowo powstałej Państwowej Wyższej Szkoły Muzycznej im. Feliksa Nowowiejskiego w Bydgoszczy. Tutaj dwukrotnie został wybrany rektorem tej uczelni (1981-1987). Za jego kadencji adaptowano i wybudowano kompleks dydaktyczno-mieszkalny wraz z salą koncertową przy ul. Staszica. Jako rektor zbudował struktury organizacyjne uczelni bydgoskiej, która jako czterowydziałowa placówka spełniła wymogi uczelni akademickiej. W uczelni tej prowadził także klasę wiolonczeli i muzyki kameralnej; a od 1982 – funkcję kierownika Katedry Instrumentów Smyczkowych i Kameralistyki.
Zmarł nagle 10 stycznia 2003 w Gdańsku i tam został pochowany w grobowcu rodzinnym na Srebrzysku.
Działalność artystyczna i naukowa.
Jego praca artystyczna w charakterze muzyka rozpoczęła się w 1947 w Bydgoszczy, w Pomorskiej Orkiestrze Symfonicznej. W latach 1950-1954 grał również w Orkiestrze Symfonicznej Polskiego Radia w Bydgoszczy, pod dyrekcją Arnolda Rezlera. Pełnił także funkcję koncertmistrza wiolonczeli w orkiestrach operowych i symfonicznych Poznania (1955) i Gdańska (1955-1961). Od 1954 współpracował z Orkiestrą Symfoniczną Filharmonii Pomorskiej w Bydgoszczy, a od 1964 był I koncertmistrzem Filharmonii Poznańskiej. Działalność koncertową prowadził nieprzerwanie od 1951 do 1983. Jako solista występował w zasadzie ze wszystkimi orkiestrami symfonicznymi w Polsce. Był współwykonawcą licznych koncertów kameralnych i recitali. Dokonał około 140 prawykonań muzyki kompozytorów polskich i zagranicznych. Był jurorem polskich i międzynarodowych konkursów wiolonczelowych oraz autorem licznych artykułów i prac, m.in. monografii „"Wiolonczela od A do Z"”, a także opracowań i transkrypcji utworów muzycznych.
Tworzył przez wiele lat duet z żoną Krystyną (1931–2020), pianistką, również pedagogiem muzycznym (z tytułem profesora) na uczelniach Gdańska i Bydgoszczy. Wspólnie wykonywali szereg prawykonań utworów współczesnych kompozytorów polskich i zagranicznych. Ze skrzypkiem Tadeuszem Kochańskim występowali także jako Trio SPAM, po pewnym czasie Kochańskiego w zespole zastąpiła córka Sucheckich, skrzypaczka Magdalena.

</doc>
<doc id="2625946" url="https://pl.wikipedia.org/wiki?curid=2625946" title="Jerzy Wróblewski (elektrotechnik)">
Jerzy Wróblewski (elektrotechnik)

Jerzy Wróblewski (ur. 23 stycznia 1946 w Siewierzu, zm. w marcu 2002 w Opolu) – polski elektrotechnik, specjalizujący się w automatyce i elektroenergetyce; nauczyciel akademicki związany z Politechniką Opolską.
Życiorys.
Urodził się 23 stycznia 1946 roku w Siewierzu. Po pomyślnie zdanym egzaminie maturalnym podjął studia elektrotechniczne w Wyższej Szkole Inżynieryjnej w Opolu (od 1996 roku pod nazwą Politechnika Opolska), które ukończył z wyróżnieniem w 1971 roku. Następnie podjął pracę naukowo-dydaktyczną na Wydziale Elektrycznym macierzystej uczelni, wiążąc z nim całą swoją karierę zawodową. Stopień naukowy doktora nauk technicznych uzyskał w 1973 roku, a doktora habilitowanego w 1984 roku - obydwa te tytuły na Wydziale Elektrycznym Politechniki Śląskiej w Gliwicach.
Przez wiele lat pełnił na opolskiej uczelni technicznej szereg kierowniczych stanowisk, w tym m.in.: kierował Zakładem Elektroenergetyki i później Katedrą Elektroenergetyki, był wicedyrektorem Instytutu Elektrotechniki, pełniąc także funkcję prodziekana Wydziału Elektrycznego oraz prorektora Wyższej Szkoły Inżynieryjnej. W latach 1996-1997 był kierownikiem Pionu Zabezpieczeń i Aparatury Pomiarowej w Instytucie Automatyki Systemów Energetycznych - JASE we Wrocławiu.
Jego pasją naukową była elektroenergetyka. W działalności naukowo-badawczej koncentrował się na opracowaniu i wdrażaniu pomiarowych systemów mikroprocesorowych dla potrzeb elektroenergetyki, zastosowaniu metod i technik informatycznych oraz sztucznej inteligencji w energetyce. Informatyka była jego kolejną pasją naukową. Ściśle współpracował z zagranicznymi i krajowymi ośrodkami naukowymi. Odbył staże naukowe w Notre Dame (USA) i Nowosybirskim Instytucie Elektrotechnicznym NETI. Współpracował z Politechniką Śląską, Politechniką Warszawską, Politechniką Wrocławską oraz Instytutem Energetyki w Warszawie. 
W swoim dorobku naukowym zgromadził ponad 70 prac, w tym 4 monografie. Posiadał szereg patentów i zgłoszeń patentowych. Pod jego kierunkiem w Elektrowni Opole został opracowany i wdrożony system lokalizacji doziemień. Jego ostatnim istotnym osiągnięciem było zawarcie w 2001 roku umowy na sprzedaż licencji oprogramowania do lokalizacji zwarć w liniach elektroenergetycznych wysokich napięć (pierwsza umowa tego typu w Politechnice Opolskiej).
Był członkiem Stowarzyszenia Elektryków Polskich oraz Polskiego Towarzystwa Elektrotechniki Teoretycznej i Stosowanej. Był wielokrotnie nagradzany i wyróżniany za osiągnięcia, naukowe, dydaktyczne i organizacyjne w tym m.in.: 3-krotnie Nagrodą Ministra, 11-krotnie Nagrodą Rektora, Nagrodą Wojewody Opolskiego w konkursie na najużyteczniejszą dla Opolszczyzny pracę habilitacyjną. Został odznaczony Srebrnym Krzyżem Zasługi oraz odznaką Zasłużonemu Opolszczyźnie. Zmarł w 2002 roku w Opolu, gdzie został pochowany.

</doc>
<doc id="2625949" url="https://pl.wikipedia.org/wiki?curid=2625949" title="Tietze">
Tietze

Tietze:

</doc>
<doc id="2625950" url="https://pl.wikipedia.org/wiki?curid=2625950" title="Kiczora (Kocierska)">
Kiczora (Kocierska)

Kiczora (746 m) – dwuwierzchołkowa góra w centralnej części Beskidu Andrychowskiego (Beskid Mały). Znajduje się w głównym grzbiecie tego pasma, pomiędzy Roczenką (735 m) a Przełęczą Skaliste (726 m) oddzielającą go od Potrójnej. Wyższy jest wierzchołek zachodni, na mapach jednak nazwa podawana jest przy niższym wierzchołku (746 m). Oddzielone są przełączką o wysokości 741,7 m. Południowe stoki opadają do doliny Kocierzanki w miejscowości Kocierz Rychwałdzki, północne do doliny Targaniczanki w Targanicach; z wierzchołka wschodniego opada w tę stronę krótki grzbiet oddzielający dwa dopływy Targaniczanki.
Południowymi stokami Kiczory droga leśna, a grzbietem i przez wierzchołek wschodni szlak turystyczny (wierzchołek zachodni omija on po północnej stronie). Kiczora jest całkowicie porośnięta lasem. Na zdjęciach lotniczych mapy Geoportalu widoczne są jednak dwie duże, obecnie już niemal całkowicie zarośnięte lasem polany o nazwach Na Skałkach (na północnym stoku) i Pniaki (na południowo-zachodnim stoku. 

</doc>
<doc id="2625952" url="https://pl.wikipedia.org/wiki?curid=2625952" title="Fontanna Neptuna w Gliwicach">
Fontanna Neptuna w Gliwicach



</doc>
<doc id="2625953" url="https://pl.wikipedia.org/wiki?curid=2625953" title="Wilhelm Stenhammar">
Wilhelm Stenhammar

Wilhelm Stenhammar (ur. 7 lutego 1871 w Sztokholmie, zm. 20 listopada 1927 w Jonsered) – szwedzki pianista, kompozytor i dyrygent. Jeden z najważniejszych przedstawicieli muzyki skandynawskiej swojej epoki. Jego kompozycje (dzieła chóralne, kameralnych, solowe, teatralne, orkiestrowe) należą do czołowych osiągnięć muzyki szwedzkiej przełomu XIX i XX w.
Życiorys.
Wilhelm Stenhammar urodził się i wychowywał w bardzo religijnej i muzykalnej rodzinie. Jego ojciec, Per Ulrik Stenhammar był kompozytorem i architektem. Już jako dziecko Stenhammar skomponował kilka utworów na fortepian, w tym trzy sonaty, z których pierwsza pochodzi z 1880. W 1887 Stenhammar uczył się u Richarda Anderssona w klasie fortepianu. W latach 1888–1890 kontynuował naukę pod kierunkiem Wilhelma Heinze, po czym uzyskał dyplom organisty. Studiował kontrapunkt u Josepha Dente oraz kompozycję u Emila Sjögrena (1888) i Andreasa Hallena (1889–92). W 1892 zadebiutował jednocześnie jako: solista w II koncercie fortepianowym Brahmsa, kameralista w kwintecie fortepianowym Saint-Saënsa i kompozytor ballady na chór "I rosengård" z 1889. W latach 1892–1893 studiował w klasie fortepianu u Heinricha Bartha w Berlinie. Zaczął występować jako solista i kameralista. W 1897 zadebiutował jako dyrygent wykonując własny utwór, uwerturę symfoniczną "Excelsior!". W latach 1906–1907 mieszkał we Florencji. Od 1907 do 1923 był kierownikiem artystycznym i dyrygentem stowarzyszenia orkiestrowego (Orkesterförening) w Göteborgu, popularyzując m.in. dzieła Brucknera i Nielsena. W latach 1923–1925 był kapelmistrzem Kungliga teatern w Sztokholmie. Członek Akademii Muzycznej (Musikaliska Akademien, 1900), doktor honoris causa w Göteborgs högskola (1916).
Twórczość.
Twórczość Stenhammera podzielić można na trzy okresy. Zaczął on od muzyki późnoromantycznej. W jego kompozycjach z tego okresu widoczne są wpływy Liszta, Brahmsa i Wagnera, ale muzyka jest nasycona jest nordyckim brzmieniem. Szczytowym osiągnięciem kompozytora z tego okresu są jego wczesne opery "Gildet på Solhaug" (1892-1893) i "Tirfing" (1897–1898), choć nie zyskały one popularności. W drugim etapie swojej twórczości Stenhammer wzorował się na muzyce klasyków: Beethovena, Haydna i Mozarta. Pomimo to jego muzyka zachowała nordycki koloryt. Reprezentatywne utwory z tego okresu to: Ett kantata (1904-1905) i drugi koncert fortepianowy. Po 1909 Stenhammar rozpoczął zgłębianie zasad kontrapunktu. Rezultaty tych badań uwidoczniły się w jego muzyce, zwłaszcza w dwóch ostatnich kwartetach smyczkowych.
Do największych kompozytorskich osiągnięć Stenhammera zalicza się: serenadę na orkiestrę (1911–1913/1919), drugą symfonię (1911–1915) i cykl pieśni "Visor och Stämningar" (1908–1909).

</doc>
<doc id="2625955" url="https://pl.wikipedia.org/wiki?curid=2625955" title="Kolcoszniczka miękkowłosa">
Kolcoszniczka miękkowłosa

Kolcoszniczka miękkowłosa ("Typhlomys cinereus") – gatunek ssaka z rodziny kolcosznicowatych (Platacanthomyidae).
Zasięg występowania.
Kolcoszniczka miękkowłosa występuje endemicznie w południowej i południowo-wschodniej Chińskiej Republice Ludowej zamieszkując w zależności od podgatunku:
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1877 roku francuski zoolog Alphonse Milne-Edwards nadając mu nazwę "Typhlomys cinereus". Holotyp pochodził z zachodniej części Fujian, w Chińskiej Republice Ludowej. 
"T. cinereus" dawniej uważany był za jeden gatunek z "T. chapensis" i "T. daloushanensis". Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) 71–76 mm, długość ogona 96–102 mm; masa ciała 15–32 g. 
Ekologia.
Kolcoszniczka miękkowłosa spotykana jest na terenach położonych na wysokości 360-2000 metrów n.p.m.. Zamieszkuje w górskich lasach. Schwytane okazy zostały znalezione w lasach bambusowych. Żyje w norach. Żywi się liśćmi, łodygami lokalnych roślin, owocami i nasionami.

</doc>
<doc id="2625956" url="https://pl.wikipedia.org/wiki?curid=2625956" title="Jerzy Sulikowski (pianista)">
Jerzy Sulikowski (pianista)

Jerzy Sulikowski (ur. 13 marca 1938 w Wojkowicach) – pianista, profesor nadzwyczajny sztuk muzycznych, związany z Akademią Muzyczną im. Feliksa Nowowiejskiego w Bydgoszczy oraz z Akademią Muzyczną im. Stanisława Moniuszki w Gdańsku.
Życiorys.
Pochodzi z rodziny o tradycjach muzycznych. Jego matka, Wanda Lehr-Sulikowska była pianistką, ukończyła Warszawskie Konserwatorium Muzyczne w klasie Józefa Turczyńskiego (m.in. razem z Witoldem Małcużyńskim). Ukończył Państwową Wyższą Szkołę Muzyczną w Sopocie w klasie fortepianu prof. Z. Śliwińskiego. Kontynuował studia muzyczne w zakresie pianistyki w Paryżu u Suzanne Roche i Vlado Perlemutera. W 1967 został laureatem I nagrody w Międzynarodowym Konkursie Muzycznym w Genewie.
Pracował jako profesor klasy fortepianu w bydgoskiej i gdańskiej Akademii Muzycznej. W uczelni gdańskiej uzyskał w 1967 stanowisko adiunkta, w 1972 – docenta, a tytuł profesora nadzwyczajnego otrzymał w 1983. Z bydgoską Akademią Muzyczną jest związany od 1980. Od 1984 był kierownikiem katedry fortepianu tej uczelni, z pięcioletnią przerwą (1991–1996), podczas której był profesorem Akademii Muzycznej Musashino w Tokio. W latach 1987–1990 zajmował stanowisko dziekana Wydziału Instrumentalnego Akademii Muzycznej w Bydgoszczy. Od 1964 jest członkiem Stowarzyszenia Polskich Artystów Muzyków.
Działalność artystyczna i naukowa.
Jerzy Sulikowski współpracował z Akademiami Muzycznymi w Katowicach, Warszawie, Krakowie, Poznaniu. Wypromował około 60 magistrów, w tym 12 w Japonii. Był promotorem i recenzentem w przewodach kwalifikacyjnych I i II stopnia oraz na tytuł profesora. Jego uczniami byli m.in. Ewa Pobłocka i Waldemar Malicki.
Jest zapraszany jako wykładowca na mistrzowskie kursy, m.in. do Wiednia i Dusznik-Zdroju. Jego wychowankowie, studenci i absolwenci klasy fortepianu, są laureatami licznych konkursów pianistycznych. Był głównym inicjatorem wznowienia i kontynuacji Międzynarodowego Konkursu Pianistycznego im. I.J. Paderewskiego w Bydgoszczy. Zasiada każdorazowo w jury tego konkursu bądź mu przewodniczy. Koncertował w wielu krajach Europy, a także w Chinach, na Kubie i w Japonii.
Rodzina.
Jerzy Sulikowski jest żonaty z pianistką; jego syn Jan kontynuuje rodzinne tradycje muzyczne jako śpiewak (tenor) w Lipsku.
Odznaczenia.
Jerzy Sulikowski został odznaczony Krzyżem Kawalerskim Orderu Odrodzenia Polski oraz wyróżniony licznymi odznakami honorowymi i nagrodami Ministra Kultury. W 2010 otrzymał Srebrny Medal „Zasłużony Kulturze Gloria Artis”.

</doc>
<doc id="2625964" url="https://pl.wikipedia.org/wiki?curid=2625964" title="Tietz">
Tietz

Tietz – niemieckie nazwisko

</doc>
<doc id="2625970" url="https://pl.wikipedia.org/wiki?curid=2625970" title="Johannes Nitsche">
Johannes Nitsche

Johannes Nitsche (ur. w Opawie prawdopodobnie w 1740, zm. 15 lutego 1830) – rzeźbiarz okresu baroku czynny na Górnym Śląsku na przełomie XVIII i XIX wieku.
Życiorys.
Był synem rzeźbiarza Antona Nitschego urodzonego w Lewinie w 1706 (zm. 1763). Matką była Katarzyna Roth (zm. 1826), z którą Anton ożenił się jako wdową 26 sierpnia 1739.
Żoną artysty była Teresa (1770-1841). W 1801 r. zakupił dom w Opawie, a w 1814 wymieniony został jako opawski mieszczanin.
Rzeźbiarz przybył do pruskiej części Górnego Śląska ściągnięty tu przez hrabiego Antoniego (Antona) von Gaschina, który tak jak i on urodzony był w Opawie. Na jego i jego rodziny zlecenie Nitsche wykonał tu większość prac. Jako materiału używał głównie piaskowca z mikołowskich kamieniołomów.

</doc>
<doc id="2625972" url="https://pl.wikipedia.org/wiki?curid=2625972" title="Powstanie sołowieckie">
Powstanie sołowieckie

Powstanie sołowieckie – zbrojny bunt mnichów Monasteru Sołowieckiego przeciwko reformom patriarchy Nikona.
Mnisi Monasteru Sołowieckiego w 1657 definitywnie odrzucili poprawione księgi liturgiczne, opracowywane pod kierunkiem patriarchy moskiewskiego i całej Rusi Nikona od 1655. Dziesięć lat później, gdy sobór moskiewski potwierdził zasadność reformy i ekskomunikował jej przeciwników, zakonnicy, z archimandrytą Nikanorem na czele postanowili zbrojnie przeciwstawić się wprowadzaniu poprawionych obrzędów. W przesłanym do Moskwie piśmie zadeklarował, że mnisi wolą zginąć i zdobyć w ten sposób życie wieczne, niż wyrzec się ruskich tradycji, reprezentowanych przez świętych na czele z byłym przełożonym Monasteru Sołowieckiego, świętym metropolitą moskiewskim Filipem II. W 1668 przeciwko monasterowi skierowana została wojskowa ekspedycja karna. Oblężenie klasztoru trwało osiem lat. Długotrwały opór mnichów był możliwy dzięki korzystnemu położeniu monasteru na Wyspach Sołowieckich i jego potężnym fortyfikacjom, wzniesionym wcześniej w celu obrony przed Szwedami. Oblężonym sprzyjał również fakt, że car Aleksy I Romanow nie rzucił wszystkich dostępnych sił do ataku na monaster.
W czasie oblężenia mnisi Monasteru Sołowieckiego pisali kolejne listy do cara i wiernych, uzasadniając w nich swoje przekonanie o słuszności starych obrzędów i dowodząc, że ziemia rosyjska od wielu stuleci była celem szczególnych ataków szatana. Reforma Nikona miała być ostatnim z nich, poprzedzającym przybycie Antychrysta na ziemię. Wędrowni zakonnicy pochodzący z Sołowek krążyli wśród ludności północy Rosji, wzywając do buntu.
Oblężenie zakończyło się zdobyciem Monasteru Sołowieckiego przez carskie wojska, dzięki zdradzie jednego z mnichów. Spośród wziętych do niewoli obrońców tylko czternastu zachowano przy życiu, pozostali zostali straceni.

</doc>
<doc id="2625973" url="https://pl.wikipedia.org/wiki?curid=2625973" title="Michał Kruk (aktor)">
Michał Kruk (aktor)

Michał Kruk (ur. 30 października 1979 w Łodzi) – polski aktor i Mister Poland 1999. 
Życiorys.
Wczesne lata.
Urodził się i wychowywał w Łodzi. W 1999, jako abiturient, wziął udział w konkursie Mister Poland 1999. Zajął pierwsze miejsce, w finale wyborów zdobył także tytuł Mistera Publiczności. Po udziale w konkursie wziął udział w programie "Tok Szok". Wkrótce potem powierzono mu prowadzenie programu telewizyjnego. 
Kariera aktorska.
W 1999 zadebiutował na ekranie w epizodycznej roli w serialu "Trędowata". W 2007 ukończył studia na PWSFTviT w Łodzi. 
W 2007 otrzymał Nagrodę Ministra Kultury i Dziedzictwa Narodowego na XXV Festiwalu Szkół Teatralnych w Łodzi za rolę sir Donalda Delahaye’a w sztuce "Pajęcza sieć" autorstwa Agathy Christie w reżyserii Aleksandry Koniecznej. Wystąpił w Teatrze Komedia w Warszawie w przedstawieniach Tomasza Dutkiewicza: "Boyband" (2008) w roli Danny’ego z Olgą Borys, "Furie" Marcina Szczygielskiego (2011) jako Kacper Ferrow i "Zorro" Stephena Clarka i Helen Edmundson (2013) jako Ramon. W 2011 związał się z Teatrem Nowym w Łodzi. Wział udział w dwóch produkcjach Michała Zadary – jako Lelum w inscenizacji "Lilla Weneda" Juliusza Słowackiego (2015) i "Romeo i Julia" (2019) w warszawskim Teatrze Studio. Wystąpił w Teatrze Małym w Łodzi w spektaklach: "Tylko miłość (sceny z życia małżeńskiego)" (2018) w reż. Mariusza Pilawskiego i "Sztuka" Yasminy Rezy (2021) jako Serge.
Wystąpił gościnnie w kilku innych serialach, w tym"Barwy szczęścia" (2007), "Ojciec Mateusz" (2008) czy "Komisarz Alex" (2011). W 2012 wcielił się w rolę doktora Karola Wysockiego w serialu TVP1 "Klan". W dwóch odcinkach "M jak miłość" (2022) zagrał postać Bartosza Orzechowskiego, partnera Weroniki, porywacza małej Poli, którą uratował Marcin (Mikołaj Roznerski). 

</doc>
<doc id="2625977" url="https://pl.wikipedia.org/wiki?curid=2625977" title="Henryk Altman">
Henryk Altman

Henryk Altman pseud. "Adam", "Adam Górski", "Herman" (ur. 19 lipca 1897 w Warszawie, zm. 26 lipca 1974 tamże) – działacz PPS-Lewicy, KPP, PPR i Polska Zjednoczona Partia Robotnicza, publicysta, prawnik, historyk, archiwista, dyplomata, od 1921 sekretarz generalny Związku Zawodowego Pracowników Handlowych i Biurowych, 1925–1939 sekretarz generalny Związku Zawodowego Nauczycieli Średnich Szkół Żydowskich, 1937–1939 członek KCZZ, w 1944 kierownik Departamentu Ubezpieczeń Społecznych oraz Pracy w Resorcie Pracy i Opieki Społecznej PKWN, w latach 1952–1965 dyrektor naczelny Archiwów Państwowych.
Życiorys.
Syn inżyniera chemika Chaima. Od 1912 członek Organizacji Młodzieży Socjalistycznej „Młot”, a od 1913 PPS-Lewicy. W 1923 ukończył studia prawnicze na UW i Wyższą Szkołę Dziennikarską. 
Podczas I wojny światowej organizował Koło Akademickie PPS-Lewicy, związki zawodowe, był stałym współpracownikiem pisma PPS-Lewicy „Głosu Robotniczego” i brał udział w pracach Międzypartyjnej Rady Robotniczej, a 1916–1917 był sekretarzem Robotniczej Rady Gospodarczej utworzonej przez PPS-Lewicę. Od końca 1917 do 10 listopada 1918 więziony przez Niemców w Warszawie i Modlinie. Po uwolnieniu uczestniczył w organizowaniu warszawskiej Rady Delegatów Robotniczych i 16 grudnia 1918 w I Zjeździe Komunistycznej Partii Robotniczej Polski (KPRP; od 1925: KPP). W marcu 1919 KC KPRP skierował go do Lublina do pracy w redakcji „Prawdy Komunistycznej”. W kwietniu 1921 został sekretarzem generalnym Związku Zawodowego Pracowników Handlowych i Biurowych. Od 1922 do 1927 w zarządzie warszawskiej Kasy Chorych. 1925–1939 był sekretarzem generalnym Związku Zawodowego Nauczycieli Średnich Szkół Żydowskich. Od 1928 członek Centralnego Wydziału Zawodowego i Centralnego Wydziału Inteligenckiego KC KPP. W 1932 uczestniczył w Kongresie Międzynarodówki Pracowników Oświatowych w Paryżu (części Czerwonej Międzynarodówki Związków Zawodowych), na którym został członkiem jej Komitetu Wykonawczego. W październiku 1937 wziął udział w VI Zjeździe KCZZ, na którym utworzył trzyosobową frakcję komunistyczną. 
We wrześniu 1939 wyjechał na zajęty przez ZSRR Wołyń. Po 22 czerwca 1941 ewakuowany w głąb ZSRR, pracował jako nauczyciel. W październiku 1943 został naczelnikiem Wydziału Wydawniczego w Komitecie do Spraw Dzieci Polskich w ZSRR ZPP. Od lipca 1944 w Chełmie, a następnie w Lublinie, gdzie pracował w Resorcie Pracy i Opieki Społecznej jako kierownik Departamentu Ubezpieczeń Społecznych oraz Pracy PKWN. 1945–1951 był delegatem w Radzie Administracyjnej Międzynarodowego Biura Pracy i członkiem delegacji na Zgromadzenie Ogólne ONZ. Od sierpnia 1952 do 1965 dyrektor naczelny Archiwów Państwowych. Członek rady naukowej Instytutu Historii PAN, Zakładu Historii Partii przy KC PZPR i Zakładu Historii Stosunków Polsko-Radzieckich. Autor haseł w "Słowniku biograficznym działaczy polskiego ruchu robotniczego".
Pochowany na wojskowych Powązkach (kwatera 33C-4-2).
Odznaczenia.
Był odznaczony Krzyżem Komandorskim Orderu Odrodzenia Polski, Orderem Sztandaru Pracy I i II klasy, Orderem Krzyża Grunwaldu II klasy i Medalem 10-lecia Polski Ludowej. 
Życie prywatne.
Od 1919 żonaty z działaczką KPP i MOPR Esterą (Edwardą) z d. Szafran.

</doc>
<doc id="2625978" url="https://pl.wikipedia.org/wiki?curid=2625978" title="Walenty z Widawy">
Walenty z Widawy

Walenty z Widawy (ur. 1537, zm. 12 listopada 1601) – polski filolog, teolog, profesor i dwukrotny rektor Akademii Krakowskiej.
Życiorys.
Walenty z Widawy, był synem Wawrzyńca. Urodził się w rodzinie mieszczańskiej. Na studia na Akademii Krakowskiej zapisał się w semestrze letnim 1562 roku. Przez kilka lat uczył także w szkole katedralnej w Przemyślu. W 1569 r. został magistrem, a następnie przyjął święcenia kapłańskie. W 1579 r. został kaznodzieją w Kolegiacie Wszystkich Świętych w Krakowie. Wtedy też rozpoczął studia teologiczne, które zakończył uzyskaniem bakularatu w 1582 r. Pięć lat później został doktorem teologii (1587) Uzyskane wykształcenie pozwoliło mu na wykładanie teologii na Wydziale Teologicznym Akademii Krakowskiej do swojej śmierci.
W 1574 r. pełnił funkcję dziekana Wydziału Filozoficznego Uniwersytetu Jagiellońskiego i dwukrotnie był rektorem tejże uczelni w latach 1595–1596 i 1600–1601.
Walenty z Widawy przekazał do kościoła parafialnego w Widawie chrzcielnicę miedzianą (w stylu późnorenesansowym) odlaną w Krakowie przez Macieja Otmana.
W testamencie cały swój księgozbiór liczący ok. 350 książek, przekazał na rzecz Parafii Podwyższenia Krzyża Świętego w Widawie. Przeznaczył także znaczną sumę pieniędzy na wybrukowanie ulic w Widawie.

</doc>
<doc id="2625981" url="https://pl.wikipedia.org/wiki?curid=2625981" title="Piłka nożna na Letnich Igrzyskach Olimpijskich 2012 – turniej kobiet">
Piłka nożna na Letnich Igrzyskach Olimpijskich 2012 – turniej kobiet

Turniej olimpijski w piłce nożnej kobiet podczas XXX Letnich Igrzysk Olimpijskich w Londynie był 5. edycją w historii i odbył się w dniach od 25 lipca do 9 sierpnia 2012 roku. Do rywalizacji przystąpiło 12 drużyn, podzielonych na trzy grupy. W każdej z nich zmagania toczyły się systemem kołowym (tj. każdy z każdym, po jednym meczu), a po dwa najlepsze zespoły oraz dwie drużyny z trzecich miejsc uzyskały awans do ćwierćfinału. Od tej fazy pojedynki przeprowadzane były systemem pucharowym (jedno spotkanie, przegrywający odpada, a zwycięzca kwalifikuje się do kolejnej fazy).
Kwalifikacje.
W kwalifikacjach do turnieju olimpijskiego kobiet, które odbyły się od października 2010 do marca 2012 bezpośrednio zakwalifikowało się 12 zespołów. Gospodarz turnieju - Wielka Brytania miała udział zapewniony po uzyskaniu miana gospodarza 7 lipca 2005 roku. Pozostałe 11 zespołów musiało uczestniczyć w turniejach kwalifikacyjnych. Większość federacji użyła formatu turnieju kwalifikacyjnych do igrzysk. Miało to miejsce w Azji, Afryce, CONCACAF oraz w Oceanii. Wyjątek stanowiły drużyny z Europy, które kwalifikacje uzyskały jako dwie najlepsze drużyny starego kontynentu na turnieju mistrzostw świata oraz Ameryka Południowa w której kwalifikacje uzyskały dwie najlepsze drużyny mistrzostw kontynentu.
Składy.
W turnieju kobiet nie obowiązuje limit wiekowy jak w przypadku mężczyzn. Każda drużyna składa się z 18 zawodniczek.
Faza grupowa.
Grupa G.
‡ – mecz rozpoczął się z niemal 50-minutowym opóźnieniem, wywołanym protestem ekipy północnokoreańskiej, będącym rezultatem pomyłki organizatorów, którzy użyli flagi Korei Południowej.

</doc>
<doc id="2625983" url="https://pl.wikipedia.org/wiki?curid=2625983" title="Dance Again">
Dance Again

Dance Again – piosenka amerykańskiej piosenkarki i aktorki Jennifer Lopez oraz Pitbulla. Wydana jako singel 2 kwietnia 2012 roku przez wytwórnię Epic Records. Jest to trzecia współpraca Lopez z Pitbullem, raper wystąpił wcześniej we "Fresh Out the Oven" (2009) oraz "On the Floor" (2011).
Teledysk do piosenki miał premierę 5 kwietnia 2012 w programie "American Idol", w którym J. Lo wchodzi w skład jury. 22 maja 2012 wydana została hiszpańska wersja piosenki pod tytułem "Bailar Nada Más".
Kompozycja.
Piosenka została napisana przez AJ Junior, The Chef, Enrique Iglesias, RedOne i Pitbulla, który występuje gościnnie w piosence. Za produkcję "Dance Again" odpowiedzialny jest RedOne, który wcześniej pracował z Jennifer Lopez nad jej siódmym albumem "Love?" i wyprodukował dwa pochodzące z niego single: "On the Floor" (z Pitbullem) i "Papi".
Teledysk.
Teledysk do "Dance Again" ukazał się 5 kwietnia 2012 w "American Idol". Został on wyreżyserowany przez Paula Huntera, który jest reżyserem wielu teledysków Jennifer Lopez, m.in. "If You Had My Love", "Love Don’t Cost A Thing" czy "Papi". W teledysku pojawił się chłopak piosenkarki Casper Smart.

</doc>
<doc id="2625985" url="https://pl.wikipedia.org/wiki?curid=2625985" title="Biskupi Bardstown">
Biskupi Bardstown



</doc>
<doc id="2625986" url="https://pl.wikipedia.org/wiki?curid=2625986" title="Benedict Joseph Flaget">
Benedict Joseph Flaget

Benedict Joseph Flaget PSS (ur. 7 listopada 1763 w Contournat we Francji, zm. 11 lutego 1850 w Louisville, Kentucky) – amerykański duchowny katolicki pochodzenia francuskiego, jeden z pierwszych organizatorów struktur Kościoła katolickiego w Stanach Zjednoczonych, ordynariusz Bardstown w latach 1808-1850.
Młodość i kapłaństwo.
Był pogrobowcem, a matka zmarła gdy miał dwa lata. Małym Benedictem i jego dwójką braci opiekowała się ciotka. Po pewnym czasie zostali przyjęci na naukę u wuja, kanonika Benoit Flageta w Billom. Kształcił się tam w miejscowym kolegium, a także na Uniwersytecie w Clermont. W owym czasie wstąpił do Zgromadzenia Sulpicjan i w 1783 stał się ich pełnoprawnym członkiem. Święcenia kapłańskie otrzymał 1 czerwca 1788 w Issy, gdzie jego ówczesnym superiorem był późniejszy apostoł Michigan Gabriel Richard. Tuż po święceniach młody kapłan został wykładowcą teologii dogmatycznej w Nantes, a następnie w Angers. Wybuch Rewolucji francuskiej i w związku z tym zamknięcie uczelni katolickich, sprawiło iż o. Flaget postanowił poświęcić się misjom w Stanach Zjednoczonych. Po otrzymaniu pozwolenia od przełożonych wyruszył w styczniu 1792 na kontynent amerykański. Jego towarzyszami byli ks. John Baptist Mary David PSS (jego przyszły koadiutor w Bardstown) i subdiakon Stephen Badin. 29 marca 1792 dotarli oni do celu swej wyprawy. Pierwszym wyzwaniem przed młodym duszpasterzem była nauka języka angielskiego (pod kierunkiem swych braci zakonnych). Abp John Carroll SJ postanowił przetestować jego poświęcenie i skierował go do pracy w Fort Vincennes w Indianie, gdzie miał być misjonarzem wśród miejscowych Indian i proboszczem fortu (lata 1792-1795). Dotarłszy do celu podjął się energicznej pracy duszpasterskiej i edukacyjnej (założył bibliotekę, która jest najstarszą w stanie Indiana, otoczył troską duszpasterską Indian i wielu z nich ochrzcił). Mimo owocnej pracy i szacunku jaki zdobył, przez swe władze zakonne sprowadzony został do Marylandu, gdzie miał zostać wykładowcą na Georgetown University. W latach 1798-1801 przebywał wśród swych braci zakonnych na Kubie. Celem wyprawy było założenie tam kolegium swego zakonu, ale spotkało się to ze sprzeciwem miejscowego duchowieństwa. Sulpicjanie mieli zakaz wykonywania kapłańskich funkcji aż do śmierci miejscowego arcybiskupa we wrześniu 1799. Podczas pobytu na wyspie nabawił się żółtej febry. Po wyzdrowieniu działał jako opiekun syna bogatego Hiszpana. Do Baltimore powrócił w listopadzie 1801, przywożąc ze sobą dwudziestu trzech młodych ludzi, którzy chcieli kształcić się w Georgetown. Kolejne lata życia o. Flaget spędził jako wykładowca. Około roku 1804 wysłał petycję do Rzymu, chciał bowiem wstąpić do jednego z najcięższych zakonów katolickich, Zgromadzenia Trapistów. Mimo kilkukrotnych starań i wypraw do Europy, pozwolenia nie otrzymał. W tym czasie została bowiem ogłoszona jego nominacja biskupia.
Biskup Bardstown.
8 kwietnia 1808, po reorganizacji struktur kościelnych w USA, o. Flaget został mianowany pierwszym ordynariuszem nowo utworzonej diecezji z siedzibą w Bardstown w Kentucky. Była to największa diecezja amerykańska, jaką kiedykolwiek utworzono. Obejmowała obecne stany Kentucky, Ohio, Tennessee, Michigan, Illinois, Missouri i Indiana. Dziś na tych terenach istnieje 35 diecezji. Sakrę otrzymał dopiero dwa lata później, po powrocie z Europy w listopadzie 1810. Szafarzem święceń by abp John Carroll, wraz z towarzyszeniem ordynariuszy Bostonu i Filadelfii. Do Bardstown przybył w czerwcu 1811. Mimo ogromnej powierzchni diecezja obejmowała siedmiu kapłanów i dziesięciu kaplic. Istniało więc zapotrzebowanie na misjonarzy, których bp Flaget poszukiwał w całej Europie. Jedną z jego pierwszych decyzji było utworzenie seminarium duchownego, które kształciłoby kandydatów z miejscowej ludności. Podczas swej pierwszej wyprawy pasterskiej do Indiany i Illinois udzielił bierzmowania 1275 osobom. Jego owocna praca została zauważona w Rzymie, większość biskupów amerykańskich mianowanych przez kolejne dwadzieścia lat dostąpiło tej godności za radą bpa Flageta. W roku 1819 poświęcił swą katedrę w Bardstown, w tym samym roku konsekrował również swego pierwszego biskupa-koadiutora J.B.M. Davida. W kolejnych latach poświęcił się pracy duszpasterskiej wśród Indian, zorganizował pierwszy synod diecezjalny, brał udział w pracach synodów prowincjonalnych w Baltimore. W 1832 bp Flaget zrezygnował z rządów diecezją, ordynariuszem został automatycznie bp David, a jeden z księży Guy Ignatius Chabrat PSS miał zostać jego koadiutorem. Po wielu protestach zarówno ze strony duchownych i wiernych, Flaget został przywrócony na swój urząd. Bp Chabrat został ostatecznie konsekrowany w 1834 i pozostał koadiutorem do śmierci w 1847. Lata 30. i 40. przyniosły dalszy rozwój Kościoła na zachodnich ziemiach. Założone zostały różne instytucje religijne w tym cztery szkoły, dwa klasztory, wspólnoty zakonne i kapłańskie. Dzięki osobistemu zaangażowaniu bpa Flageta zaczęły powstawać nowe diecezje, co ułatwiało zarządzanie tak ogromnymi terenami. Już w 1822 powstała diecezja Cincinnati dla ziem północnych, a w 1838 diecezja Nashville dla południowych terenów. Lata 1835-1839 spędził w Europie (Francja i Włochy) i działał tam na rzecz swej diecezji oraz propagowania wiary. Odwiedził 46 diecezji i wszędzie pozostawił opinię człowieka świętego. Po powrocie do kraju siedziba diecezji przeniesiona została do Louisville (13 lutego 1841), a bp Flaget powoli zaczął wycofywać się z życia publicznego z powodu wieku i słabego zdrowia. Jedną z ostatnich decyzji była budowa, na własny koszt, nowego klasztoru i szpitala. W 1848 sprowadził do diecezji Trapistów, a ukoronowaniem jego życia była konsekracja nowego koadiutora, młodego miejscowego kapłana Martina Spaldinga, który został jego następcą. Zdążył jeszcze położyć kamień węgielny pod budowę katedry w Louisville, po czym umarł w wieku 87 lat. Pochowany został w krypcie katedralnej.

</doc>
<doc id="2625988" url="https://pl.wikipedia.org/wiki?curid=2625988" title="Krystyna Macek-Kamińska">
Krystyna Macek-Kamińska

Krystyna Macek-Kamińska (ur. 5 grudnia 1955 w Brzegu) – polska elektrotechnik, specjalizująca się w automatyzacji napędu elektrycznego, metodach komputerowych w technice i zarządzaniu; nauczyciel akademicki, związana z politechnikami we Wrocławiu i Opolu.
Życiorys.
Po ukończeniu szkoły średniej w 1974, podjęła studia na Wydziale Elektrycznym Politechniki Wrocławskiej, które ukończyła w 1979, zdobywając dyplomy magistra inżyniera. Następnie podjęła pracę na macierzystej uczelni jako młodszy asystent. Jednocześnie podjęła studia doktoranckie w Instytucie Układów Elektromaszynowych Politechniki Wrocławskiej, kończąc je w 1983 i uzyskując stopień naukowy doktora nauk technicznych. Rok wcześniej zatrudniła się w Wyższej Szkole Inżynieryjnej w Opolu (od 1996 pod nazwą Politechnika Opolska). W 1983 została na tej uczelni adiunktem w Instytucie Elektrotechniki, a w 1995 profesorem nadzwyczajnym. W 1994 uzyskała na Akademii Górniczo-Hutnicza im. Stanisława Staszica w Krakowie stopień naukowy doktora habilitowanego nauk technicznych w zakresie elektrotechniki na podstawie rozprawy pt. "Estymacja parametrów modeli matematycznych silników indukcyjnych dwuklatkowych i głębokożłobkowych".
Na Politechnice Opolskiej poza działalnością naukowo-dydaktyczną pełniła szereg funkcji organizacyjnych. Przez wiele lat była członkiem Senatu tej uczelni technicznej, w tym Komisji do Spraw Dydaktycznych i Studenckich. W latach 1999-2005 była prodziekanem do spraw studenckich Wydziału Elektrotechniki i Automatyki PO. Od 2005 do 2012 zajmowała stanowisko dyrektora Instytutu Układów Elektromechanicznych i Elektroniki Przemysłowej. W 2012 została wybrana na prorektora do spraw dydaktyki Politechniki Opolskiej. 
Poza opolską uczelnią techniczną Krystyna Macek-Kamińska bierze aktywny udział w krajowych organizacjach naukowych. Jest członkiem m.in. Komisji Elektroniki Oddziału Katowickiego Polskiej Akademii Nauk, Polskiego Towarzystwa Elektrotechniki Teoretycznej i Stosowanej oraz Polskiego Towarzystwa Zastosowań Elektromagnetyzmu.
Dorobek naukowy.
Przedmiotem zainteresowań naukowych Krystyny Macek-Kamińskiej jest szeroko pojęta elektrotechnika, a w szczególności: automatyzacja napędu elektrycznego, metody komputerowe w technice i zarządzaniu. Jak dotychczas wypromowała 4 doktorów. 
Jej prace naukowe obejmują badania symulacyjne i eksperymentalne maszyn elektrycznych, metody estymacji parametrów silników indukcyjnych, zagadnienia automatyzacji napędu elektrycznego. Jej dorobek naukowy obejmuje ponad 65 prac oraz udział w projekcie badawczym finansowanym przez Komitet Badań Naukowych.
Odznaczenia i życie prywatne.
Za swoją działalność naukową, dydaktyczną i organizacyjną otrzymała liczne nagrody i odznaczenia, w tym Nagrodę Ministra Nauki, Szkolnictwa Wyższego i Techniki, nagrody rektorów Politechniki Wrocławskiej i Politechniki Opolskiej. Od 1982 roku mieszka w Opolu. Jest mężatką. Ma troje dzieci.

</doc>
<doc id="2625992" url="https://pl.wikipedia.org/wiki?curid=2625992" title="Reprezentacja Związku Południowej Afryki w piłce nożnej">
Reprezentacja Związku Południowej Afryki w piłce nożnej



</doc>
<doc id="2625993" url="https://pl.wikipedia.org/wiki?curid=2625993" title="Sergiusz Bogdańczuk">
Sergiusz Bogdańczuk

Sergiusz Bogdańczuk pseud. "Żeńka", przybrane nazwisko "Stanisław Witkowicz" (ur. 1909 w Kościeniewie w powiecie słonimskim, zm. 4 kwietnia 1933 w Radwaniczach) - działacz Związku Młodzieży Komunistycznej Zachodniej Białorusi (ZMKZB) i KPZB.
Skończył 4 klasy szkoły powszechnej, później pracował jako stolarz. Od 1925 członek ZMKZB, sekretarz komórki tej organizacji w rodzinnej wsi. W 1926 był przez kilka miesięcy więziony za działalność komunistyczną. W 1927 został sekretarzem Komitetu Okręgowego (KO) ZMKZB w Słonimiu. Od 1928 w KO ZMKZB w Baranowiczach i członek KPZB. 1928 na polecenie Komitetu Centralnego KPZB podjął w Moskwie studia na Komunistycznym Uniwersytecie im. Swierdłowa, który ukończył w czerwcu 1932, po czym wrócił do kraju. Po powrocie został instruktorem KC KPZB i sekretarzem KO KPZB w Pińsku, a w lipcu 1932 sekretarzem KO KPZB w Brześciu. 4 kwietnia 1933 został aresztowany w powiecie kobryńskim, a następnie zastrzelony podczas próby ucieczki w Radwaniczach przez polskich policjantów.

</doc>
<doc id="2625999" url="https://pl.wikipedia.org/wiki?curid=2625999" title="Kondensacja Claisena">
Kondensacja Claisena

Kondensacja Claisena – reakcja chemiczna, w której estry ulegają acylowaniu związkami karbonylowymi.
Reakcja pomiędzy dwiema cząsteczkami estru prowadzi do utworzenia β-ketoestru, natomiast w reakcji estru z innym związkiem karbonylowym powstają β-diketony bądź β-oksoaldehydy. 
Nazwa pochodzi od niemieckiego chemika Ludwiga Claisena (1851–1930), który jako pierwszy opisał reakcje tego typu w roku 1881.
Wymagania.
Przynajmniej jeden z substratów reakcji musi podlegać enolizacji oraz posiadać dwa protony przy atomie węgla w położeniu α do grupy karbonylowej (tzw. α-protony). Odłączenie pierwszego protonu prowadzi do powstania karboanionu stabilizowanego rezonansem, a odłączenie drugiego protonu, w przebiegu nieodwracalnej reakcji, pozwala na przesunięcie równowagi reakcji w kierunku tworzenia się stabilnego jonu enolanowego. 
Stosowana zasada nie może ulegać substytucji nukleofilowej lub addycji do karbonylowego atomu węgla. Do często stosowanych w tej reakcji zasad należą alkoholany np. etanolan sodu. By zapobiec wystąpieniu niekorzystnej transestryfikacji, wybiera się alkoholan tożsamy z odchodzącą grupą alkoksylową. Stosuje się równoważną molowo ilość alkoholanu, a nie ilość katalityczną, gdyż utworzenie anionu enolanowego zachodzi tylko, gdy alkoholan zostanie podany w ilości gwarantującej usunięcie obu α-protonów. 
W mieszanej kondensacji Claisena jako zasady można użyć diizopropyloamidku litu (LDA). Podczas kondensacji estrów o rozgałęzionym łańcuchu węglowym niezbędne jest zastosowanie silniejszej zasady, np. trifenylometylosodu lub wodorku sodu.
Grupa alkoksylowa estru poddawanego kondensacji powinna być grupą łatwo opuszczającą o niewielkiej masie cząsteczkowej. Najlepiej opuszczającą powstały addukt grupą jest grupa metoksylowa lub etoksylowa.
Przykładem kondensacji Claisena jest synteza acetylooctanu etylu (2) z octanu etylu (1); produktem ubocznym jest etanol (3):
Mechanizm reakcji.
W pierwszym etapie reakcji zasada usuwa α-proton tworząc karboanion, którego trwałość wynika z efektu rezonansowego. Następnie zachodzi nukleofilowy atak karboanionu na grupę karbonylową drugiego reagenta. W powstałym tetraedrycznym addukcie zachodzi eliminacja grupy alkoksylowej, a użyty w pierwszym etapie reakcji alkoholan ulega regeneracji. W kolejnym etapie alkoholan usuwa drugi α-proton i powstaje mezomeryczny anion enolanowy. Jest to jedyny nieodwracalny etap w kondensacji Claisena. Powstały anion enolanowy jest słabą zasadą, która nie jest w stanie deprotonować obecnego w wodzie alkoholu oraz nieprzereagowanego estru. Z tego samego powodu jon enolanowy nie może reagować z kolejną cząstkę estru. Nieodwracalność tego etapu korzystnie przesuwa równowagę reakcji w kierunku tworzenia się produktu, zwiększając wydajność prowadzonej reakcji. W ostatnim etapie dodaje się kwasu (np. siarkowego lub fosforowego), by zneutralizować jony enolanowe oraz panujące środowisko zasadowe, i powstaje końcowy β-ketoester.
Mieszana kondensacja Claisena.
Mieszaną kondensację Claisena można prowadzić pomiędzy dwoma różnymi estrami lub między estrem a innym związkiem karbonylowym (ketonem bądź aldehydem). 
Podczas kondensacji dwóch różnych estrów otrzymuje się mieszane produkty β-ketoestrowe. Wydajność reakcji jest wyższa, jeśli jeden reagujący ester nie ma dwóch α-protonów (np. benzoesan etylu i mrówczan etylu). W takim przypadku powstają tylko dwa produkty reakcji, a nie aż cztery różne β-ketoestry. 
Prowadząc kondensację między estrem a ketonem, to właśnie ten drugi jest donorem nukleofilowym (jeśli tylko ma dwa α-protony). Dzieje się tak dlatego, że estry charakteryzują się słabszymi właściwościami kwasowymi, zatem trudniej oddają protony. Proces odłączenia protonów od estru wymaga większej energii, więc preferowana jest addycja ketonu do estru. Efektem końcowym reakcji jest β-diketon lub β-oksoaldehyd. 
Przykładem mieszanej kondensacji Claisena jest synteza symetrycznego diketonu, 1,3-difenylopropano-1,3-dionu (3) z benzoesanu etylu (1) i acetofenonu (2); produktem ubocznym jest etanol (4):
Cyklizacja Dieckmanna.
Wewnątrzcząsteczkowa kondensacja Claisena znana jest jako kondensacja Dieckmanna (lub cyklizacja Dieckmanna). Zachodzi ona np. dla związków zawierających dwie grupy estrowe. Przykładową reakcją tego typu jest cyklizacja dietylowego estru kwasu adypinowego (1) do 2-oksocyklopentanokarboksylanu etylu (2); produktem ubocznym jest etanol (3):
Cyklizacja Dieckmanna zachodzi wydajnie, jeśli produktem reakcji są pierścienie 5- i 6-członowe.

</doc>
<doc id="2626001" url="https://pl.wikipedia.org/wiki?curid=2626001" title="Stanisław Cegiełka">
Stanisław Cegiełka

Stanisław Cegiełka pseud. "Blondyn" (ur. 24 września 1883 w Pabianicach, zm. 16 lutego 1961 tamże) – tkacz, działacz komunistyczny i związkowy.
Skończył 3 klasy szkoły powszechnej, następnie był tkaczem. Od 1905 członek SDKPiL, 1906-1908 w pabianickim komitecie SDKPiL. W 1914, po aresztowaniach wśród tej organizacji SDKPiL, wstąpił do PPS-Lewicy. Podczas I wojny światowej działał w Związku Zawodowym Robotników Przemysłu Włóknistego i Związku Spółdzielni Spożywców, w którym był członkiem zarządu Robotniczego Stowarzyszenia Spożywców „Związkowiec”. W 1916 był kandydatem w wyborach do Rady Miejskiej w Pabianicach. Był delegatem na I Zjazd KPP 16 grudnia 1918, następnie organizował struktury tej partii w Pabianicach. W KPP działał do 1928, później był działaczem MOPR, Stowarzyszenia Wolnomyślicieli Polskich, Centralnego Związku Robotników Budowlanych w Polsce i Komitetu Akcji Bezrobotnych. Uczestnik wielu strajków i manifestacji. 1940-1942 był robotnikiem budowlanym, potem ponownie tkaczem. Po II wojnie światowej wstąpił do PPR/PZPR i pracował w Zakładach Przemysłu Terenowego i Zakładach Przemysłu Bawełnianego im. Rewolucji 1905. Był odznaczony Krzyżem Komandorskim Orderu Odrodzenia Polski.

</doc>
<doc id="2626002" url="https://pl.wikipedia.org/wiki?curid=2626002" title="Kurs żyrokompasowy">
Kurs żyrokompasowy

Kurs żyrokompasowy – kurs statku wskazywany przez żyrokompas (kąt między kierunkiem północnym wskazywanym przez dany kompas a linią symetrii statku). 
gdzie:

</doc>
<doc id="2626004" url="https://pl.wikipedia.org/wiki?curid=2626004" title="Mundur Wojska Polskiego II RP">
Mundur Wojska Polskiego II RP

Mundur Wojska Polskiego w II Rzeczypospolitej – ubiór żołnierza Wojska Polskiego w II Rzeczypospolitej.
Odradzające się Wojsko Polskie przyjęło zarówno w spadku po zaborcach jak i sojusznikach różnorodne mundury. Departament Mobilizacyjno-Organizacyjny Ministerstwa Spraw Wojskowych otrzymał zadanie wypracowania wzoru jednolitego polskiego munduru wojskowego. Takim stał się mundur wz. 1919. Tenże mundur, udoskonalany i ozdabiany, stał się już w 1930 ubiorem garnizonowo-wieczorowym. Ten sam mundur po zdjęciu łapek, numerów i innych oznak, stawał się mundurem polowym.
Mimo że w innych armiach odchodzono już od bogatej kolorystyki i dodatków do kurtek i czapek polowych, w Polsce nadal upiększano mundur. Zbyt mało uwagi poświęcono wymogom praktycznym umundurowania. Dopiero od 1935 rozpoczęto przystosowanie munduru ogólnowojskowego do warunków polowych. Eliminacja wszelkich oznak i ozdób, poza oznakami stopni, obowiązywała podczas ćwiczeń w terenie. Przyjęto koncepcję unifikacji kroju mundurów dla wszystkich żołnierzy. Nie przeprowadzono jej jednak do końca.
Geneza munduru.
Zanim narodził się jednolity mundur wojska II Rzeczypospolitej, znakiem zespalającym szeregi armii było godło – orzeł na nakryciu głowy.
W pierwszych latach istnienia państwa Wojsko Polskie charakteryzowało się dużą różnorodnością pod względem wyszkolenia wojskowego, zwyczajów, komend, typu umundurowania oraz oznak wojskowych. Odradzająca się w 1918 roku armia w szerokim zakresie wykorzystywała umundurowanie poaustriackie i poniemieckie. Jednostki przybyłe z Francji przywiozły ze sobą mundury francuskie z elementami symboliki narodowej. Oddziały tworzone na Syberii, w Odessie i Murmańsku, umundurowane były w mundury japońskie, chińskie, ale także i brytyjskie, francuskie czy rosyjskie. Realizowano również zakupy z demobilu w Wielkiej Brytanii, USA, Włoch i Francji.
Komisja Uniformowa wydała w grudniu 1918 roku instrukcję "„Umundurowanie polowe Wojska Polskiego”", wzorowaną na legionowych przepisach mundurowych. Zachowano dawną okrągłą maciejówkę, a niemieckie kurtki spolszczono, dodając guziki z orłem. Wszyscy żołnierze, którzy służyli w Legionach przed 10 kwietnia 1918 roku, otrzymali przywilej noszenia srebrnego wężyka na kołnierzu. Dla odróżnienia broni i służb utrzymano barwne wypustki na czapce, kurtce i płaszczu. Oprócz spodni polowych, oficerowie otrzymali prawo noszenia do ubioru wyjściowego długich, czarnych spodni z wypustką karmazynową, generałowie zaś z podwójnymi lampasami karmazynowymi, a oficerowie sztabu generalnego z amarantowymi.
W kawalerii i artylerii konnej pozostawiono ułankę barwy polowej bez kieszeni górnych, z dwoma rzędami guzików i ze stojącym kołnierzem. Oficerowie kawalerii nosili poza służbą amarantowe rabaty, wysokie czapki ułańskie ze srebrnymi etyszkietami i biało-metalowe pasy.
11 stycznia 1919 roku określono typ munduru marynarskiego i lotniczego. Dla formacji lotniczych przyjęto granatową barwę munduru z wypustkami ciemnożółtymi. Marynarka wojenna nosiła umundurowanie ogólnowojskowe z wypustkami jasnoniebieskimi.
Oddziały ochotnicze, zwłaszcza konne szwadrony wojewódzkie, starały się nawiązać do barw wojewódzkich z XVIII wieku, włączając je do otrzymywanych mundurów typu niemieckiego. Oddziały pomorskie podkreślały w oznakach mundurowych swój regionalizm. Góral, a jednocześnie oficer Legionów Polskich, płk Andrzej Galica forsował koncepcję wyróżnienia pułków strzelców podhalańskich swastyką wplecioną w gałązki jedliny – tradycyjny znak Podhala. Zamiast czapek podhalańczycy mieli nosić kapelusze z orlim piórem. Dowódca nowogródzkiego 77 pułku piechoty uzyskał dla swoich żołnierzy prawo noszenia znaku „niedźwiadka” – herbu Żmudzi.
12 października 1919 roku określono wzór munduru kadetów. Nawiązywał do ubiorów wojskowych doby Księstwa Warszawskiego i Królestwa Polskiego. Posiadał granatową i żółtą barwę oraz charakterystyczny krój, guziki i „półsłońce”. Rogatywka kadetów zapoczątkowała w odradzającym się Wojsku Polskim ten typ nakrycia głowy.
Widząc potrzebę integracji wojska, również w zakresie umundurowania, dowódca Armii Wielkopolskiej gen. Dowbor-Muśnicki, wystosował do Naczelnika Państwa Józefa Piłsudskiego memoriał. Zwracał w nim uwagę na pilną potrzebę opracowania jednolitego munduru, by uniknąć nieporozumień wynikających na tym tle między żołnierzami, a nawet oficerami różnych formacji.
W maju 1919 roku Naczelnik Państwa rozszerzył prawo do noszenia dotychczasowej wyróżniającej oznaki legionowej na wszystkich żołnierzy Wojska Polskiego "by i zewnętrznie zaznaczyć jedność, dając wyraz tej woli całego wojska do zatarcia różnic".
Mundur wz. 1919.
Zagadnienia mundurowe znalazły się w gestii Departamentu Mobilizacyjno-Organizacyjnego Ministerstwa Spraw Wojskowych, a konkretnie na powołanej w grudniu 1918 roku Komisji Ubiorczej.
Głównym zadaniem komisji było opracowanie projektu jednolitego polskiego munduru wojskowego. W skład komisji weszli przedstawiciele Sztabu Generalnego, a jako eksperci: ppor. Mikołaj Wisznicki – malarz, autor pracy o umundurowaniu I Korpusu Polskiego w Rosji, Bronisław Gembarzewski – dyrektor Muzeum Narodowego, organizator i pierwszy dyrektor Muzeum Wojska Polskiego. Artysta malarz – rotmistrz Wojciech Kossak, historyk sztuki prof. Eligiusz Niewiadomski i prof. Kazimierz Słowiński z katedry towaroznawstwa Politechniki Warszawskiej. Później dołączył do nich historyk wojskowości płk dr Marian Kukiel.
Przyjęto zasadę, że nowy mundur nie może przypominać mundurów zaborców. Za jeden z priorytetów uznano określenie też właściwej barwy ochronnej. Trudność polegała na tym, że zarówno Niemcy, jak i Rosja wypracowali wcześniej swoje barwy o dobrych właściwościach maskujących. Latem 1918 roku w pobliżu stacji kolejowej w Wawrze przeprowadzono próby z mundurami prawie wszystkich armii świata. Tam zdecydowano, że mundur będzie miał barwę khaki. Co do kroju, wzorowano się na brytyjskich i francuskich kurtkach oficerskich typu frencza. Kurtki szeregowych przypominały francuskie. Ze względu na oszczędności skóry zdecydowano się w piechocie na owijacze od kostki pod kolano.
Emocje budziło też nakrycie głowy. W tym czasie w piechocie noszono czapki okrągłe „maciejówki” wzorowane na legionowych, okrągłe typu angielskiego z barwnym otokiem i daszkiem okutym metalem w kawalerii i artylerii konnej oraz rogatywki w Armii Hallera i w pułkach wielkopolskich.
Maciejówka, związaną z Legionami popierana była przez żołnierzy I Brygady Legionów. Jako tańszą popierał ją również Departament Gospodarczy MSWojsk. Rogatywka miała za sobą niezwykle silny argument tradycji wojskowej. Była ona uznawana za narodowe nakrycie głowy od XVIII wieku. Dopiero 21 września 1918 roku, po ponownym wysłuchaniu Gembarzewskiego i Kukiela, Komisja Ubiorcza w głosowaniu opowiedziała się za wprowadzeniem rogatywki jako nakrycia głowy o typie polskim, przydającym mundurowi polowemu wyraźnego charakteru narodowego. Uzasadnienie tego wniosku zakończone zostało słowami: "aby obcy na całym świecie po niej poznali Polaka".
Czapki okrągłe pozostawiono trzem pułkom szwoleżerów, a od 1924 nosiły je jednostki Korpusu Ochrony Pogranicza. Do zajęć w koszarach, w stajniach i jako podkładkę pod hełm przyjęto sukienną furażerkę.
Zarówno Komisja Ubiorcza, jak i władze wojskowe krytycznie ustosunkowały się do nadmiernego ozdabiania polowego przecież munduru kolorowymi dodatkami. Kwestię odróżniania rodzajów broni rozwiązano przy pomocy kolorowych patekna kołnierzach z wypustką odmiennej barwy.
Znakiem wyróżniającym żołnierza polskiego był też srebrny wężyk na kołnierzu będący przedłużeniem dawnej tradycji munduru Legionów Polskich: szeroki dla generałów, nieco węższy dla oficerów i wąski dla szeregowych. Do 1936 panowała w wojsku dość duża dowolność w wykonywaniu wężyków, zwłaszcza u szeregowych. Robiono je z galonu, taśmy lub wyszywano białą wełną. Przynależność do oddziału oznaczano numerami pułków na naramiennikach i literami w samodzielnych batalionach technicznych.
Początkowo oznaki stopni miały być umieszczone na naramiennikach i rękawach. Pod wpływem sugestii napływających zarówno od wojskowych, jak i od ludności cywilnej zdecydowano się na umieszczenie oznak stopni również na czapkach. Pod wpływem wzorów włoskich i francuskich, a także wykorzystując doświadczenia Armii Wielkopolskiej i Błękitnej Armii, umieszczono również oznaki stopni na mankietach rękawów
Rodzaje ubioru.
W związku z tym, że nie opracowano różnych typów mundurów, polowy mundur wojskowy w różnych konfiguracjach spełniał też funkcję ubiorów: bojowego, garnizonowego, służbowego, salonowego i codziennego.
Zmiany w umundurowaniu w latach 20..
Przepisy mundurowe zawarte w instrukcji „Przepis ubioru polowego Wojska Polskiego”, a zatwierdzone dekretem z 1 listopada 1919 roku przez Naczelnego Wodza Józefa Piłsudskiego były wielokrotnie modyfikowane. Do czasu dużej reformy umundurowania w 1935 roku wymieniono prawie 50% treści instrukcji.
Były to między innymi następujące zmiany:
Reforma mundurowa.
W 1930 roku podjęto prace nad gruntowną zmianą umundurowania wojsk lądowych i lotnictwa. Powołana została kolejna Komisja Ubiorcza. Projektowane wzory przedmiotów ubioru wykonywał Instytut Techniczny Intendentury, po czym były one testowane w jednostkach liniowych.
Rezultatem prac Komisji była reforma umundurowania przeprowadzona w latach 1935–1937. Zmieniona została barwa mundurów. Ministerstwo Spraw Wojskowych zmierzało do zastąpienia rogatywek czapkami okrągłymi. Zwyciężyła jednak tradycja i rogatywka pozostała. W 1935 roku wprowadzono nową czapkę garnizonową. Zmieniono jej krój i kształt, denko usztywniono od wewnątrz. Zachowano przy tym przechylenie wierzchu na prawą stronę. Czapki okrągłe, z usztywnionym denkiem, pozostawiono w pułkach szwoleżerów, KOP-ie i morskim dywizjonie żandarmerii.
W 1936 roku wprowadzono nową kurtkę z czterema nakładanymi kieszeniami, z obniżonym kołnierzem i dwoma rozcięciami z tyłu. W kurtkach żołnierskich zastosowano nasuwki sukienne z inicjałami patrona lub numerami pułku. Nakładano je na naramienniki do ubioru garnizonowego. Wewnątrz kurtki umieszczono kieszonkę na opatrunek osobisty.
Również w roku 1936 wprowadzono jednorzędowy obszerny płaszcz – dłuższy dla kawalerii, krótszy dla wojsk pieszych. Płaszcze oficerskie, spięte z tyłu pętem, poza służbą wolno było nosić bez pasa. W czasie chłodów wolno było nakładać pod nie podpinki wełniane lub futrzane i ciemny futrzany kołnierz.
Obok płaszcza wprowadzono pelerynę sukienną jako okrycie na dni chłodne i pelerynę przeciwdeszczową z kołnierzem i kapturem, wykonaną z podwójnej tkaniny bawełnianej sklejonej kauczukiem. Zatwierdzono też peleryny podhalańskie dla 21 i 22 Dywizji Piechoty Górskiej. Wykonane były z identycznej tkaniny sukiennej jak peleryny oficerskie. Różniły się zapięciem na sześć guzików płaszczowych i pionowymi otworami na ręce. Były też o około dwadzieścia centymetrów krótsze od ogólnowojskowych.
Personel latający lotnictwa oraz oficerowie i podoficerowie broni pancernych otrzymali kurtki skórzane, chromowe, barwione na czarno, o długości pięciu centymetrów powyżej kolan, z kołnierzem i naramiennikami z czarnego sukna. Noszono na nich jedynie oznaki stopnia.
W 1936 przepisem uregulowano wzory wężyków noszonych na patkach kołnierzy. Wężyk generalski był haftowany szychem srebrnym, oksydowanym na stare srebro, w pięć równoległych pasków, ułożony rzadkimi załamaniami. Wężyk oficerski i chorążych był haftowany srebrem w trzy równoległe paski, ułożony w gęste załamania. Wężyk podoficerski natomiast haftowany był srebrem, tworząc jeden pasek szerokości 5 mm, ostro załamany. Szeregowcy naszywali galon szerokości 5 mm z białego metalu, oksydowanego na stare srebro.
W 1937 roku zaniechano używania owijaczy. Długie spodnie otrzymały wszystkie rodzaje broni i służb z wyjątkiem broni jezdnych i żandarmerii. Spodnie były spięte nad cholewką trzewika sukienną owijką. Używali je również dowódcy plutonów.
W miejsce dotychczasowego letniego munduru drelichowego z bluzą wkładaną przez głowę i zapinaną na trzy małe guziki, w 1936 roku wszedł do użytku nowy typ munduru letniego o kroju identycznym jak mundury sukienne, ale wykonany z tkaniny lnianej. Oficerowie i jeźdźcy, zamiast spodni drelichowych, używali wełnianych.
W 1937 roku wprowadzono miękką rogatywkę sukienną z długim usztywnionym daszkiem wykonanym z materiału czapki, z podwójnie składanym otokiem. Krój wzorowany był na cywilnej czapce narciarskiej. Obowiązywała do ubioru polowego. W lotnictwie i broniach pancernych wprowadzono czarny beret filcowy. Furażerki donaszane były do 1939 roku.
Zmodyfikowano też pasy oficerskie, w których sprzączki i uszka mosiężne zastąpiono wykonanymi z białego metalu oksydowanego na stare srebro.
Ze względów oszczędnościowych mundur oficerski został pomyślany tak, by nowy z haftami i ozdobami służył jako garnizonowy, a po podniszczeniu i usunięciu haftów, łapek, proporczyków oraz inicjałów jako mundur polowy.
Mundur marynarski.
W 1920 roku wprowadzono pierwszy w Polsce odrębny mundur marynarskiZ braku polskich wzorów, przyjęto model ubioru marynarki brytyjskiej, na którym wzorowały się floty wojenne większości państw. Barwą zasadniczą stała się granatowa i biała ze złotymi dystynkcjami i guzikami.
W skład umundurowania oficerów marynarki początkowo wchodziły:
Na mundur szeregowców składała się:
Do 1928 roku oficerowie marynarki nie mieli ubioru galowego. Czuli oni duży dyskomfort przy spotkaniach z oficerami zagranicznych flot, kiedy to obowiązywały ustalone zasady morskiego obyczaju. Występowanie polskich oficerów w ubiorze powszednim w czasie spotkań oficjalnych było oceniane jako brak znajomości zwyczajów morskich lub traktowane jako prowokacja i wymagało ze strony polskich dowódców odpowiednich wyjaśnień.
W 1927 roku przyznano oficerom pałasz. W styczniu 1928 roku wszedł w użycie mundur galowy z czarnym kapeluszem i złotymi epoletami ozdobionymi frędzlami lub bulionami przy surducie. W 1936 roku ubiór oficerów marynarki wzbogacono o strój wieczorowy. Był to półfrak i frak granatowy, kamizelka frakowa, półfrak biały, długie spodnie ze złotymi lampasami do półfraka i fraka, koszula frakowa z granatową muszką, peleryna granatowa, nowy pas paradny, sznury naramienne dla oficerów flagowych, ordynansowych i adiutantów.
Mundur lotniczy.
30 maja 1936 Minister Spraw Wojskowych, generał dywizji Tadeusz Kasprzycki „wprowadził dla żołnierzy lotnictwa nową barwę munduru stalowo-niebieską oraz nowe typy niektórych przedmiotów umundurowania”. Nakryciem głowy stała się czapka okrągła z czarnym otokiem, z czarną podpinką i czarnym daszkiem bez okucia. Do prac na lotnisku używano munduru specjalnego z czarnym beretem. Oficerowie, chorążowie i starsi podoficerowie lotnictwa otrzymali kurtki z kołnierzami wykładanymi, noszone z koszulą i krawatem. Spodnie długie z wąskim czarnym lampasem, a na mankietach rękawów – czarna taśma. Używano też płaszcza dwurzędowego z kołnierzem wykładanym i pelerynę sukienną. Kurtka skórzana przysługiwała wyłącznie personelowi latającemu. Obuwie stanowiły czarne trzewiki i półbuty, a do jazdy konnej i w czasie współpracy na ziemi z innymi rodzajami wojsk, buty długie i bryczesy. Do ubioru służbowego używano pasów czarnych, a do ubioru wieczorowego pasów z czarnej jedwabnej taśmy. Szeregowi mieli szaro-niebieskie czapki okrągłe, a mundur i płaszcz kroju ogólnowojskowego. Lotnictwa posiadało siedem typów ubiorów noszonych w różnych okolicznościach i w odpowiednich zestawach.
Razem z mundurem wprowadzono też nowe godło – orzełka żołnierzy lotnictwa. Dotychczasowy ogólnowojskowy uzyskał obramowanie dwu skrzydeł husarskich. Orły haftowane dla kadry i metalowe dla szeregowców noszono na czapkach garnizonowych. Charakterystyczną ozdobą lotniczych mundurów były metalowe znaki specjalności noszone nad lewą górną kieszenią kurtki.
Minister Spraw Wojskowych zezwolił oficerom i podoficerom zawodowym na noszenie umundurowania nowego typu „przy wystąpieniach indywidualnych poza szeregami oraz w biurach” od dnia 30 maja 1936. Obowiązek noszenia umundurowania nowego typu został określony dla oficerów i podoficerów zawodowych od dnia 1 kwietnia 1938 począwszy, a dla uczniów szkół podchorążych zawodowych od nowego roku szkolnego 1936/1937. „Do tego czasu dozwolone było donaszanie przedmiotów umundurowania starego typu, z wyjątkiem płaszczy gabardynowych i przeciwdeszczowych różnych typów. Nie wolno było nosić jednocześnie części przedmiotów umundurowania nowego i starego typu”.
Mundur formacji pancernych.
Od czasu utworzenia korpusu osobowego oficerów broni pancernej wprowadzono z początkiem 1937 roku ujednolicone, odrębne umundurowania dla żołnierzy wszystkich formacji pancernych. Ubiór polowy składał się z czarnego beretu wz. 37, przy czym załogi wozów bojowych nosiły także hełmy stalowe typu francuskiego ze skórzanym amortyzatorem zamiast daszka. W skład ubioru wchodziła dwurzędowa czarna kurtka skórzana wz. 36 (lub płaszcz dla oficerów), która wyłożona była czarnym suknem z odejmowanymi naramiennikami oraz długie spodnie ze spinaczami i sznurowane trzewiki. Oficerowie nosili spodnie-bryczesy i długie buty. Dla załóg wozów bojowych przewidziano również drelichowe kombinezony koloru khaki z dwiema kieszeniami zwany „opończą”. Pas główny dla oficerów z koalicyjką i pistoletem, brązowe rękawiczki (dla oficerów skórzane) sukienne lub wełniane dla szeregowych. Załogi wozów bojowych posiadały rękawice skórzane z długimi mankietami, podobnie jak kierowcy wszystkich pojazdów mechanicznych. Na okres zimowy przewidziany był kożuszek i futrzane spodnie.
Ubiór służbowy stanowiły:
Ubiory wyjściowy i galowy odpowiadały takim samym mundurom innych rodzajów broni. Na czapkach garnizonowych żołnierze broni pancernych mieli pomarańczowe otoki, a na kołnierzach pomarańczowo-czarne proporczyki.
Orzełki, odznaki, oznaki.
Orzełki.
Wprowadzone w 1919 roku godło wojskowe wykonywane było w prywatnych wytwórniach i orzełki często różniły się kształtem głowy, ułożeniem piór, ustawieniem łap na tarczy itp. Z zamiaru bicia numerów pułków na tarczy amazonek wzorem armii Królestwa Polskiego zrezygnowano oficjalnie 1928 roku, a nieoficjalnie donaszano zapasy jeszcze do 1939 roku.
W 1933 roku godło ujednolicono, poprawiono rysunek i opracowano nowe warunki techniczne wykonania.
Orły metalowe o wymiarach 50 × 43 mm noszono na czapkach garnizonowych, kapeluszach podhalańskich i huculskich, a także często na czapkach polowych.
Od 1922 roku mniejsze godło noszono na furażerkach. Na hełmach francuskich wz. 1915 noszono metalowe orły przykręcane do przedniej części dzwonu, a na typie wz.31 malowano białą farbą. Po 1930 roku godła na hełmach używał jedynie oddziału zamkowy. Był to orzeł podwójnej wielkości, grubo srebrzony. Żołnierze tego oddziału wyróżniali się ponadto godłem państwowym wysokości dwu i pół centymetra na naramiennikach kurtek i płaszczy w latach 1920–1928 i od 1937 do 1939.
Na beretach i czapkach polowych godła wyszywano szarobiałą nicią na podkładkach barwy nakrycia głowy.
Małe orły bez tarczy, nałożone na łapki mundurów i kołnierze kurtek polowych były oznaką generałów i oficerów Sztabu Głównego, a od 1928 roku oficerów dyplomowanych w sztabach na stanowiskach od dowódcy pułku wzwyż. Godło było też wytłoczone na metalowych guzikach wszystkich żołnierzy wojsk lądowych i lotnictwa.
Odznaczenia.
Sposób noszenia odznaczeń polskich i obcych na mundurze ustalono po raz pierwszy w 1921 roku. Ordery polskie klas komandorskich noszono na szyi o 1 cm wyżej nad obcymi, pozostałe na lewej piersi. Wstążka przypięta była 5 cm powyżej górnej kieszeni kurtek oficerskich lub 5 cm poniżej kołnierza kurtek żołnierskich.Mogły być noszone w 1 lub 2 rzędach, umieszczone obok siebie na szerokości 15 cm. Zamiast orderów i odznaczeń można było nosić baretki wysokości 1 cm naszyte na czarnej aksamitnej podkładce. Nawet przy noszeniu tylko baretek, obowiązywało zawsze noszenie pełnego Orderu Virtuti Militari.Zasada ta w praktyce nie zawsze była przestrzegana. Kolejność ich noszenia zmieniała się kilkakrotnie.
Od 1929 roku na płaszczach, a od 1936 też na sukiennych pelerynach noszono wstążki Orderu Virtuti Militari i Krzyża Walecznych. Przeciągano je przez trzecią od góry dziurkę płaszcza i przyszywano pod kątem 45°.
Odznaki.
W wojsku II Rzeczypospolitej kładziono duży nacisk na umocnienie przywiązania do macierzystego pułku. Celowi temu służyły odznaki pamiątkowe, barwy pułkowe oraz numery, inicjały i oznaki specjalne na naramiennikach lub na kołnierzu. Żołnierze jednostek liniowych mieli obowiązek noszenia numerów porządkowych lub liter swoich pułków lub samodzielnych batalionów. Numery noszone przez kadrę zawodową były haftowane nićmi srebrnego szychu, do 1936 roku podoficerów tłoczone były z białego metalu, szeregowców malowane farbą olejną barwy żółtej. Później podoficerów starszych były haftowane, a szeregowych metalowe. Od początku lat dwudziestych, zamiast numerów na naramiennikach, umieszczano na pagonach inicjały honorowych szefów pułków. Była to inicjatywa własna pułków, nawiązująca do tradycji wojska z XVIII w., która zyskała później sankcję prawną. JP (Józef Piłsudski) w 1 pułku szwoleżerów, 41. i 66. pułkach piechoty. 8 pułk ułanów używał inicjałów „JP” pod koroną (Józef Poniatowski).
Kilka jednostek, zamiast numerów lub inicjałów nosiło na naramienniku emblematy. Żołnierze 77 pułk piechoty nosili „Żmudzińskiego niedźwiadka”, kotwica przysługiwała żołnierzom morskich batalionów strzelców, morskiemu dywizjonowi żandarmerii i 9 morskiemu dywizjonowi artylerii przeciwlotniczej.
W sumie inicjały i emblematy na naramiennikach do 1930 nosiły dwa pułki kawalerii, trzy pułki piechoty, 1 dywizjon artylerii konnej im. Józefa Bema i formacje lądowe marynarki wojennej. W latach trzydziestych inicjały otrzymało dalszych piętnaście pułków piechoty, trzynaście pułków kawalerii i cztery pułki artylerii.
Od 1936 roku, w związku z potrzebą ochrony tajemnicy wojskowej, numerację oddziałów pozostawiono wyłącznie przy mundurze służbowym w pułkach piechoty, kawalerii i artylerii lekkiej. Pozostawiono jedynie litery w batalionach technicznych: mostowym „M”, elektrotechnicznym „E”, silnikowym „S”, dywizjonach pociągów pancernych „P”, dywizjonach samochodowych „K” i pułku radiotelegraficznym „R”.
Szeregowi i podoficerowie służby czynnej otrzymali do tego ubioru nasuwki z numerem lub inicjałami nakładane na naramienniki, a zdejmowane przy wyjściu w pole.
Stosowano również emblematy na kołnierze. Nawiązywały one do nazw jednostek, pochodzących od regionu stacjonowania bądź miejsca formowania oraz symboli dawnych oddziałów z lat I wojny światowej i powstania wielkopolskiego, których tradycje dziedziczono. Były to: trąbki strzeleckie, orły i gryfy, cyfra „4”.Prawa do noszenia półksiężyca z gwiazdą mieli żołnierze 1 szwadronu 13 puł, w którym służyli zamieszkali na Wileńszczyźnie Tatarzy.
Na prawej piersi munduru noszono m.in. następujące odznaki: Odznaka Grenadierska; Państwowa Odznaka Sportowa.
Oznaki stopni wojskowych.
Pierwsza Komisja Ubiorcza, wraz ze wzorem munduru polowego, opracowała w 1919 roku system oznak stopni wojskowych. Nawiązywały one do tradycji wojska dawnej Rzeczypospolitej i doby powstań narodowych. Dla oficerów posiadały barwę srebrzystą. Były noszone na rękawach kurtek i płaszczy, na czapkach garnizonowych, kapeluszach i beretach, na naramiennikach kurtek i płaszczy oraz na mankietach kurtek marszałków Polski i generałów. Urzędnicy wojskowi nosili oznaki jak oficerowie, z tą różnicą, że zamiast gwiazdek posiadali rozetki kwadratowe umieszczone na kołnierzu.
W 1920 roku szeregowi i podoficerowie otrzymali prawo nałożenia oznak na otoki czapki wykonanych z tasiemki karmazynowej. Po wprowadzeniu w kawalerii barwnych otoków, galony karmazynowe stały się niewidoczne. Dystynkcje zmieniono na granatowe. 1 stycznia 1927 roku oznaki stopni podoficerskich zmieniono po raz kolejny na galony srebrnometalowe z karmazynowymi krawędziami. Ostatecznie sprawa oznak stopni uregulowana została na krótko przed wojną. Wykonywano je z galonu białometalowego oksydowanego na kolor starego srebra szerokości 10 mm z karmazynowym obramowaniem lub haftowane srebrną nicią metalową. Oznaki podchorążych pozostały srebrne. Układ galonów sierżantów i starszych sierżantów na naramiennikach uzyskał formę kątów identyczną jak na czapkach.
Oznaki służbowe.
Do oznak służbowych zaliczano sznury naramienne, oznaki za służbę zawodową podoficerów, oznaki szeregowych orkiestr wojskowych i trębaczy oraz oznaki specjalności. Z tych ostatnich, naszywanych lub haftowanych na rękawach mundurów, zrezygnowano w latach dwudziestych. Do 1930 roku pozostały „smok” i „hełm rycerski” czołgów i pociągów pancernych, do roku 1936 oznaka lotnicza i balonowa i do 1939 roku odznaka dobrego i bardzo dobrego celowniczego ciężkich karabinów maszynowych.
Sznury naramienne, nazywane też akselbantami, wprowadzono do ubioru wojskowego w 1919 roku jako „odznaka gotowości do spełniania rozkazu”. Żołnierze nosili też sznury strzeleckie, sznury służbowe (żandarmeria), sznury do gwizdków itp.
Po śmierci Józefa Piłsudskiego, w jednostkach, które nosiły jego imię, wprowadzono oznakę żałobną. Był to czarny bawełniany i jedwabny sznurek przyszywany dookoła lewego naramiennika kurtki i płaszcza. Oznaka stosowana była w 1 pułku szwoleżerów, 41. i 46 pułku piechoty oraz w Korpusie Kadetów nr 1, a od 1938 roku również w pułkach 1 Dywizji Piechoty Legionów.
W 1920 roku wprowadzono oznakę honorową za czas pobytu na froncie. Był to srebrny galon w kształcie kąta prostego. Noszono go na prawym rękawie kątem do góry.
Żołnierze, którzy odnieśli rany lub kontuzje podczas walk po 1 listopada 1918 roku lub w czasie I wojny światowej w składzie formacji polskich, otrzymali prawo nałożenia odznaki w formie wąskiej naszywki w barwach wstążki Orderu Virtuti Militari. Srebrne gwiazdki oznaczały ilość ran lub kontuzji. Noszono ją na lewej piersi kurtki powyżej odznaczeń.Prawo do noszenia odznaki mieli wszyscy, którzy odnieśli rany lub kontuzje podczas walk po 1 listopada 1918 i w czasie I wojny światowej w składzie formacji polskich.
Frontowi żołnierze mieli też prawo nosić na prawym rękawie munduru odznakę honorową za czas pobytu na froncie. Wykonana była ona z galonu srebrnego w kształcie kąta prostego o ramionach długości 3 cm naszywano na rękawie 15 cm poniżej ramienia, kątem do góry. Za każde sześć miesięcy pobytu na froncie w formacjach polskich w latach I wojny światowej i po 1 listopada 1918 przysługiwała jedna naszywka.
Na kołnierzach kurtek, płaszczy i peleryn noszone były oznaki służbowe. Oficerowie służby naukowo-oświatowej nosili miecz na tle słońca, oficerów budownictwa – godło służby, oficerowie korpusu kontrolerów – rózgi liktorskie, oficerowie służby geograficznej – globus itp. Oznaki służbowe nosili też majstrzy wojskowi i szeregowi niezawodowi. Lirę nosili też szeregowi orkiestr wojskowych. Oficerowie dyplomowani sztabu 21, 22 i 16 DP nosili na łapce obok wizerunku przysługującego im godła pułkowego również emblematy dywizji.
Broń boczna.
W Wojsku Polskim reaktywowano zwyczaj noszenia białej broni bocznej. W 1921 ustalono wzór szabli dla oficerów. Noszenie bagnetu zostało zabronione. Noszono ją na paradach, defiladach, wartach honorowych, przy występowaniu konno i w służbie garnizonowej. Podczas pełnienia służby garnizonowej noszono również pistolet przy prawym boku. Szablę noszono w żabce lub na rapciach przy pasie głównym.
Od 1 maja 1924 oficerowie nosili szable do ubioru polowego i garnizonowego w żabce przy pasie głównym, a na rapciach przy ubiorze codziennym i galowym. W ubiorze pozasłużbowym, występując w płaszczu, szablę nosić należało na rapciach pasa głównego, który był zapięty na kurtce, a rękojeść wystawała na zewnątrz przez otwór w lewej kieszeni płaszcza. W czasie jazdy na rowerze lub motocyklu szabla winna była być przytroczona do kierownicy. Od obowiązku noszenia szabli zwolnieni byli oficerowie lotnictwa i formacji pancernych. Nosili oni na rapciach krótkie sztylety.
Ponadto bez szabli mogli występować oficerowie inwalidzi lub przebywający na leczeniu w szpitalach i sanatoriach po uzyskaniu, zaświadczenia lekarskiego stwierdzającego stałą lub czasową niezdolność do jej noszenia. W czasie pobytu w miejscowościach uzdrowiskowych również obowiązywało noszenie szabli z wyjątkiem dalszych wycieczek w góry.
W związku z obowiązkiem noszenia szabli przez oficerów wojsk lądowych odrębny typ tej broni otrzymali również oficerowie marynarki wojennej wraz ze specjalnym pasem z czarnej morowej wstęgi. Szablę marynarską należało nosić w celach reprezentacyjnych i w służbie garnizonowej. W innych wypadkach obowiązywało noszenie sztyletu marynarskiego.
W 1927 r. prawo noszenia kordzika (sztyletu) nabyli podoficerowie czołgów i lotnictwa od stopnia sierżanta wzwyż. Chorążowie nosili kordziki tak samo, jak oficerowie.
W związku z wprowadzeniem w 1928 r. salonowego pasa oficerskiego białą broń boczną należało nosić na ozdobnych rapciach pod kurtką przy pasku od spodni. Odpinało się szablę lub kordzik wraz z rapciami.
W 1928 zniesiony został obowiązek stałego noszenia szabli na ulicy, w teatrach, lokalach publicznych, w czasie podróży oraz podczas pełnienia służby w biurach. Na przedstawieniach galowych w teatrach i uroczystych akademiach obowiązywał strój wieczorowy oraz biała broń boczna na rapciach pod kurtką.
Od 1932 oficerowie, podoficerowie zawodowi i podchorążowie rezerwy pułku artylerii motorowej, pułku i dywizjonów artylerii przeciwlotniczej oraz wojsk samochodowych nosili kordziki, a od 1935 oficerowie i podoficerowie 1 pułku artylerii najcięższej. Podoficerowie nadterminowi i służby czynnej, uczniowie szkół podchorążych rezerwy oraz szeregowcy obowiązani byli do ubioru służbowego nosić bagnet w żabce.

</doc>
<doc id="2626006" url="https://pl.wikipedia.org/wiki?curid=2626006" title="Metoda uznaniowa">
Metoda uznaniowa



</doc>
<doc id="2626009" url="https://pl.wikipedia.org/wiki?curid=2626009" title="Renata Szyguła">
Renata Szyguła

Renata Anna Szyguła (ur. 31 marca 1968 w Nowym Sączu) – polska nauczycielka akademicka związana z Uniwersytetem Opolskim, specjalistka w zakresie rehabilitacji ruchowej.
Życiorys.
Urodziła się w 1968 roku w Nowym Sączu, gdzie spędziła dzieciństwo i wczesną młodość. Po ukończeniu szkoły średniej podjęła studia na Akademii Wychowania Fizycznego w Krakowie, które ukończyła w 1991 roku magisterium z zakresu rehabilitacji ruchowej. Następnie przeprowadziła się do Opola, znajdując pracę w Szkole Podstawowej nr 24 na stanowisku instruktora gimnastyki korekcyjnej. Dwa lata później została nauczycielem przedmiotów kierunkowych w Medycznym Studium Zawodowym w Opolu. W 1995 roku związała się z Politechniką Opolską, obejmując stanowisko asystenta w Instytucie Wychowania Fizycznego i Fizjoterapii. Równocześnie podjęła studia doktoranckie z zakresu pedagogiki na Wydziale Historyczno-Pedagogicznym Uniwersytetu Opolskiego, które ukończyła w 2000 roku uzyskując stopień naukowy doktora nauk humanistycznych. W tym samym roku awansowała na opolskiej uczelni na stanowisko adiunkta, a w 2001 roku została kierowniczką Zakładu Biologicznych Podstaw Fizjoterapii. W 2014 habilitowała się na AWF w Krakowie dyscyplinie nauk o kulturze fizycznej.
W latach 2002–2008 pełnił funkcję prodziekana do spraw studenckich Wydziału Wychowania Fizycznego i Fizjoterapii PO. Kierowniczka Katedry Aktywnych Form Turystyki i Rekreacji, działającej w ramach Instytutu Turystyki i Rekreacji PO.
Prorektor ds. Collegium Medicum Uniwersytetu Opolskiego w kadencji 2020–2024.
Publikacje.
Jest autorką oraz współautorką kilku poważnych publikacji naukowych, w tym 1 monografii. Do ważniejszych z nich należą:

</doc>
<doc id="2626023" url="https://pl.wikipedia.org/wiki?curid=2626023" title="Cerkiew Zaśnięcia Przenajświętszej Bogurodzicy w Szczawnem">
Cerkiew Zaśnięcia Przenajświętszej Bogurodzicy w Szczawnem

Cerkiew pod wezwaniem Zaśnięcia Przenajświętszej Bogurodzicy – prawosławna cerkiew parafialna w Szczawnem. Należy do dekanatu Sanok diecezji przemysko-gorlickiej Polskiego Autokefalicznego Kościoła Prawosławnego. Położona na podkarpackim Szlaku Architektury Drewnianej.
Dawna świątynia greckokatolicka. Znajduje się na niewielkim wzniesieniu w pobliżu drogi do Komańczy.
Cerkiew została zbudowana w 1889 przez cieślę Hojsana z Płonnej. Wzniesiona na kamiennej podmurówce (osłoniętej blachą), drewniana, orientowana, o konstrukcji zrębowej, oszalowana pionowymi deskami, trójdzielna (babiniec, nawa, prezbiterium), z niewielką kruchtą. Nad babińcem wieża o konstrukcji słupowej, zwieńczona baniastym hełmem. Dach blaszany, jednokalenicowy, dwuspadowy, z dwoma hełmami, pomalowany na jasnozielono. Wewnątrz cerkwi nadwieszony chór, ikonostas z oryginalnymi ikonami, na sufitach i ścianach polichromia figuralno-ornamentalna z 1925, mosiężny żyrandol na świece ofiarowany w 2004 przez duchownego z Alaski. Świątynia nie posiada instalacji elektrycznej.
W pobliżu cerkwi (po stronie zachodniej) znajduje się drewniana dzwonnica, również z 1889. Jest to budowla o konstrukcji słupowej, z dachem namiotowym, wyposażona w cztery dzwony. Na przycerkiewnym cmentarzu wznoszą się dwa wysokie drewniane krzyże, z których jeden upamiętnia 1000-lecie chrztu Rusi.
Cerkiew służyła grekokatolikom do końca II wojny światowej. W 1945 niemal wszystkich Ukraińców ze Szczawnego (około 170 rodzin) wysiedlono do ZSRR. Od tego czasu budynek był użytkowany przez PGR, a następnie sprzedany osobie prywatnej i przeznaczony do rozbiórki. Świątynia ocalała dzięki staraniom powojennych osiedleńców (z których część dokonała konwersji na prawosławie) oraz nielicznych osób, którym udało się po 1956 powrócić na ojcowiznę. W grudniu 1962 cerkiew przekazano do użytkowania Polskiemu Autokefalicznemu Kościołowi Prawosławnemu jako świątynię filialną utworzonej rok wcześniej parafii w Morochowie. Od tej pory obiekt kilkakrotnie remontowano (w 1968 wymieniono dach, w 1993 – podmurówkę, w 1997 i 2008 dokonano kolejnych napraw dachu. W 1973 i 1998 wyremontowano dzwonnicę (łącznie z dachem), w 2003 odrestaurowano zabytkowe nagrobki na przycerkiewnym cmentarzu, a w 2004 – drewnianą kapliczkę Matki Bożej w centrum wsi.
Nabożeństwa w cerkwi celebrowane są co drugą niedzielę przez duchownych z Morochowa. Główna uroczystość przypada 28 sierpnia (według starego stylu 15 sierpnia) – w święto Zaśnięcia Bogurodzicy.
Na podstawie ustawy z dnia 17 grudnia 2009 o uregulowaniu stanu prawnego niektórych nieruchomości pozostających we władaniu Polskiego Autokefalicznego Kościoła Prawosławnego świątynia stała się wyłączną własnością Kościoła Prawosławnego.
Cerkiew, dzwonnicę i cmentarz wpisano do rejestru zabytków 31 stycznia 1985 pod nr A-79.

</doc>
<doc id="2626024" url="https://pl.wikipedia.org/wiki?curid=2626024" title="NSLP">
NSLP



</doc>
<doc id="2626025" url="https://pl.wikipedia.org/wiki?curid=2626025" title="Bo Xilai">
Bo Xilai

Bo Xilai (wym. []; ; ur. 3 lipca 1949 w Pekinie) − chiński polityk komunistyczny, syn Bo Yibo. Były członek Biura Politycznego i KC Komunistycznej Partii Chin, I sekretarz w Chongqingu, w latach 2004-2007 minister handlu, wydalony z partii.
Życiorys.
Pochodzi z Dingxiang w prowincji Shanxi. W czasie rewolucji kulturalnej więziony w latach 1968-1972 ze względu na ojca, następnie pracował w przemyśle lekkim. Po jej zakończeniu podjął studia na Uniwersytecie Pekińskim i w 1982 roku uzyskał dyplom magisterski z dziennikarstwa. W trakcie studiów wstąpił w 1980 roku do Komunistycznej Partii Chin.
W latach 80. pracował jako urzędnik w strukturach partyjno-administracyjnych prowincji Liaoning. W 1989 roku został wybrany wiceburmistrzem miasta Dalian, 3 lata później p.o. burmistrza, zaś w 1993 roku burmistrzem, którym pozostał do roku 2000. Za jego kadencji miasto gwałtownie się rozwinęło, dzięki niskim podatkom przyciągnięto wielu zagranicznych inwestorów. W centrum powstały liczne parki i promenady.
W latach 2001-2004 Bo był gubernatorem prowincji Liaoning. W roku 2002 wszedł w skład Komitetu Centralnego KPCh XVI kadencji. W latach 2004-2007 pełnił funkcję ministra handlu. W 2007 roku ponownie wszedł w skład Komitetu Centralnego KPCh oraz Biura Politycznego.
W 2007 roku został mianowany sekretarzem Komitetu Miejskiego KPCh w Chongqingu. Wsławił się skuteczną walką ze stanowiącymi poważny problem w mieście korupcją i przestępczością zorganizowaną. Aresztowano ponad 2000 osób: gangsterów oraz powiązanych z nimi skorumpowanych policjantów i urzędników. W ciągu kilku miesięcy rozprawił się z lokalną mafią, co przysporzyło mu w Chinach ogromnej popularności. Jego pozycja w Partii szybko wzrosła, postrzegany był jako lider „lewego skrzydła” i typowany jako jeden z członków przyszłego 9-osobowego Stałego Komitetu Biura Politycznego KPCh. Jego politycznymi protektorami byli Jiang Zemin i Zhou Yongkang, uważani za przywódców konserwatywnej części Partii.
Podczas swoich rządów w Chongqingu odwoływał się wyraźnie do tradycji maoistowskich i propagował kult rewolucji kulturalnej. Z jego polecenia lokalne stacje telewizyjne zastępowały popularne seriale propagandowymi filmami, radio zamiast zachodniej muzyki nadawało rewolucyjne pieśni, a studentów wysyłano do pracy na wieś. Wyrazem kultu ideologii Mao Zedonga było m.in. rozesłanie z okazji 60. rocznicy utworzenia Chińskiej Republiki Ludowej do 13 milionów użytkowników telefonów komórkowych w Chongqingu okolicznościowych sms-ów zawierających cytaty z "Czerwonej książeczki".
Nagły kres kariery Bo Xilaia nastąpił w związku ze śmiercią w listopadzie 2011 roku brytyjskiego biznesmena Neila Heywooda. Heywood, reprezentujący w Chinach interesy brytyjskich firm, miał bliskie powiązania z rodziną Bo, pozostawał jednak w sporze z jego żoną Gu Kailai. Początkowo podano, że jego zgon nastąpił na skutek zatrucia alkoholem. Na początku 2012 roku Chinami wstrząsnął skandal z udziałem byłego szefa policji w Chongqingu, Wang Lijuna, który schronił się na dobę w amerykańskim konsulacie w Chengdu. Ujawnił tam informacje obciążające Bo i wskazujące na udział jego żony w śmierci Heywooda, podobno miał także ubiegać się o azyl w Stanach Zjednoczonych. Incydent z udziałem Wanga spowodował wystąpienie rządu brytyjskiego z wnioskiem o zbadanie przez władze chińskie okoliczności śmierci biznesmena i wywołał ostry kryzys polityczny w Chinach. Z dnia na dzień Bo utracił wszystkie wpływy na szczeblach władzy, zaś premier Wen Jiabao publicznie go potępił, zwłaszcza w kontekście gloryfikowania rewolucji kulturalnej. 15 marca 2012 roku został usunięty ze stanowiska sekretarza KPCh w Chongqingu.
10 kwietnia 2012 Bo został zawieszony w prawach członka KC i Politbiura, zaś państwowa agencja Xinhua podała, że jego żona jest podejrzana o zlecenie zabójstwa Heywooda. Władze ocenzurowały w internecie wszelkie informacje związane ze sprawą Bo. Zdaniem analityków, usunięcie Bo Xilaia było echem walk frakcyjnych, rozgrywających się w Komitecie Centralnym KPCh przed jesienną wymianą kadr i sygnałem, iż reformatorzy skupieni wokół Wen Jiabao dążą do znacznego osłabienia konserwatywnych i neomaoistowskich klik.
28 września 2012 Bo Xilai został wyrzucony z KPCh, usunięty z wszelkich stanowisk publicznych i formalnie postawiony w stan oskarżenia. 22 września 2013 r. sąd w Jinanie w prowincji Shandong uznał go winnym korupcji, sprzeniewierzenia funduszy publicznych oraz nadużycia władzy. Skazano go na dożywotnie więzienie, pozbawienie dożywotnio praw publicznych i konfiskatę całego majątku.

</doc>
<doc id="2626031" url="https://pl.wikipedia.org/wiki?curid=2626031" title="Mistrzostwa Europy w Piłce Ręcznej Kobiet 2010 (eliminacje)">
Mistrzostwa Europy w Piłce Ręcznej Kobiet 2010 (eliminacje)

Kwalifikacje do Mistrzostw Europy w Piłce Ręcznej Kobiet 2010 miały na celu wyłonienie żeńskich reprezentacji narodowych w piłce ręcznej, które wystąpiły w finałach tego turnieju.
Informacje ogólne.
Turniej finałowy organizowanych przez EHF mistrzostw Europy odbył się w Danii i Norwegii w grudniu 2010 roku i wzięło w nim udział szesnaście drużyn. Początkowo chęć udziału w mistrzostwach, prócz już zakwalifikowanych gospodarzy – Norweżek (dodatkowo mistrz Europy z 2008) i Dunek – zgłosiło trzydzieści narodowych reprezentacji. Po wycofaniu się Bułgarii do eliminacji przystąpiło jednak dwadzieścia dziewięć drużyn, które walczyły o pozostałe czternaście miejsc.
Faza 1.
Dwa najniżej sklasyfikowane zespoły – Wielka Brytania i Finlandia – spotkały się w fazie preeliminacyjnej w walce o miejsce premiowane awansem do grupy 3 głównego turnieju eliminacyjnego. Dwumecz odbył się w dniach 23 i 26 września 2009 i w obu meczach zwyciężyły zawodniczki z Wysp Brytyjskich, po raz pierwszy awansując do turnieju eliminacyjnego.
Faza 2.
W drugiej fazie odbył się właściwy turniej eliminacyjny z udziałem 28 reprezentacji podzielonych na siedem grup po cztery zespoły. Zwycięzcy grup oraz drużyny z drugiego miejsca uzyskały awans do turnieju finałowego Mistrzostw Europy. Mecze odbywały się w sześciu terminach:
Losowanie grup odbyło się w siedzibie EHF w Wiedniu 24 marca 2009 roku. Przed losowaniem drużyny zostały podzielone na cztery koszyki według rankingu EHF obejmującego wyniki turniejów z trzech poprzednich lat – ME 2006, MŚ 2007 i ME 2008.
W wyniku losowania wyłonionych zostało siedem grup.

</doc>
<doc id="2626033" url="https://pl.wikipedia.org/wiki?curid=2626033" title="Piłka ręczna na Letnich Igrzyskach Olimpijskich 2012 – kwalifikacje mężczyzn">
Piłka ręczna na Letnich Igrzyskach Olimpijskich 2012 – kwalifikacje mężczyzn

Turnieje kwalifikacyjne.
Uczestnicy Światowych Turniejów Kwalifikacyjnych:

</doc>
<doc id="2626040" url="https://pl.wikipedia.org/wiki?curid=2626040" title="Münchingen">
Münchingen

Niemcy:
Inne:
Zobacz też:

</doc>
<doc id="2626041" url="https://pl.wikipedia.org/wiki?curid=2626041" title="Muenchingen">
Muenchingen



</doc>
<doc id="2626043" url="https://pl.wikipedia.org/wiki?curid=2626043" title="C5">
C5



</doc>
<doc id="2626051" url="https://pl.wikipedia.org/wiki?curid=2626051" title="Piłka ręczna na Letnich Igrzyskach Olimpijskich 2012 – kwalifikacje kobiet">
Piłka ręczna na Letnich Igrzyskach Olimpijskich 2012 – kwalifikacje kobiet

Turnieje kwalifikacyjne.
Uczestnicy Światowych Turniejów Kwalifikacyjnych:

</doc>
<doc id="2626057" url="https://pl.wikipedia.org/wiki?curid=2626057" title="Emilio Firpo">
Emilio Firpo

Emilio Bartolo Firpo (ur. 1881 – zm. 1960) – argentyński piłkarz, grający podczas kariery na pozycji pomocnika.
Kariera klubowa.
Emilio Firpo piłkarską karierę rozpoczął w Barracas Athletic Buenos Aires. W latach 1908–1914 występował w Racing Club de Avellaneda. Z Racingiem dwukrotnie zdobył mistrzostwo Argentyny w 1913 i 1914.
Kariera reprezentacyjna.
Jedyny raz w reprezentacji Argentyny Firpo wystąpił 13 września 1903 w przegranym 2-3 towarzyskim meczu z Urugwajem, który był drugim meczem reprezentacji Argentyny w historii.

</doc>
<doc id="2626061" url="https://pl.wikipedia.org/wiki?curid=2626061" title="Emilio Bartolo Firpo">
Emilio Bartolo Firpo



</doc>
<doc id="2626064" url="https://pl.wikipedia.org/wiki?curid=2626064" title="Gra na maksa">
Gra na maksa

Gra na maksa (ang. "The Hoop Life", 1999-2000) – amerykański serial obyczajowy.
Światowa premiera serialu miała miejsce 4 lipca 1999 roku na kanale Showtime. Ostatni odcinek został wyemitowany 19 marca 2000 roku. W Polsce serial nadawany był na kanale TVN 7.

</doc>
<doc id="2626073" url="https://pl.wikipedia.org/wiki?curid=2626073" title="Pływanie synchroniczne na Letnich Igrzyskach Olimpijskich 2012 – kwalifikacje">
Pływanie synchroniczne na Letnich Igrzyskach Olimpijskich 2012 – kwalifikacje



</doc>
<doc id="2626077" url="https://pl.wikipedia.org/wiki?curid=2626077" title="Hrabstwo Buchanan (Missouri)">
Hrabstwo Buchanan (Missouri)

Hrabstwo Buchanan (ang. "Buchanan County") – hrabstwo w stanie Missouri w Stanach Zjednoczonych.
Obszar całkowity hrabstwa obejmuje powierzchnię 414,57 mil2 (1 074 km2). Według danych z 2010 r. hrabstwo miało 89 201 mieszkańców. Hrabstwo powstało 31 grudnia 1838.

</doc>
<doc id="2626081" url="https://pl.wikipedia.org/wiki?curid=2626081" title="Roberto Bruzzone">
Roberto Bruzzone

Roberto Bruzzone (ur. ? – zm. ?) - argentyński piłkarz, grający podczas kariery na pozycji obrońcy i pomocnika.
Kariera klubowa.
Roberto Bruzzone rozpoczął piłkarską karierę w CS Palermo w 1920. W następnym roku występował w klubie Del Plata Buenos Aires. W latach 1926-1930 występował w Sportivo Palermo. Potem występował jeszcze w Ferro Carril Oeste.
Kariera reprezentacyjna.
W reprezentacji Argentyny Bruzzone występował w latach 1920-1921. W reprezentacji zadebiutował 25 września 1920 w wygranym 2-0 meczu z Brazylią, podczas Mistrzostw Ameryki Południowej.
Ostatni raz w reprezentacji wystąpił 14 kwietnia 1921 w zremisowanym 2-2 towarzyskim meczu z Paragwajem. Ogółem w barwach "albicelestes" wystąpił w 10 meczach.

</doc>
<doc id="2626082" url="https://pl.wikipedia.org/wiki?curid=2626082" title="Rodolfo Bruzzone">
Rodolfo Bruzzone



</doc>
<doc id="2626088" url="https://pl.wikipedia.org/wiki?curid=2626088" title="Lista hrabstw w stanie Missouri">
Lista hrabstw w stanie Missouri

To jest lista hrabstw w stanie Missouri. W stanie Missouri jest 114 hrabstw:

</doc>
<doc id="2626094" url="https://pl.wikipedia.org/wiki?curid=2626094" title="International MaxxPro">
International MaxxPro

International MaxxPro – bojowy wóz opancerzony typu MRAP, zaprojektowany przez amerykańską spółkę Navistar Defense, będącą częścią Navistar International, wraz z izraelskim producentem Plasan Sasa, który odpowiada za wytwarzanie pancerza pojazdu.
Pojazd od samego początku był projektowany pod kątem programu amerykańskiej armii o nazwie MRAP, kierowanego przez US Marine Corps oraz bliźniaczego programu MMPV, kierowanego z kolei przez US Army. Produkowany od 2007 roku.
"International MaxxPro", według kategoryzacji MRAP zaliczany jest do kategorii I oraz II, w zależności od przeznaczenia produkowanego pojazdu oraz jego przestrzeni pasażerskiej. Firma "Navistar" produkuje pojazdy MaxxPro w obu wersjach, jednak większość wozów, które zjechały z linii produkcyjnej zaliczana jest do kategorii I.
"MaxxPro" w wersji Plus posiada zamontowane z tyłu pojazdu podwójne koła, co bezpośrednio wpływa na zwiększenie jego ładowności. Podwójne koła tylne posiadają także wariant "MaxxPro" przystosowany do ochrony załogi przed pociskami EFP, a także pojazd MaxxPro zaadaptowany na ambulans.
W 2010 roku opracowano ulepszony model MaxxPro Dash, charakteryzujący się skróconą długością, mocniejszym silnikiem 375 KM i lepszą manewrowością.

</doc>
<doc id="2626098" url="https://pl.wikipedia.org/wiki?curid=2626098" title="Carlos Ñáñez">
Carlos Ñáñez

Carlos José Ñáñez (ur. 9 sierpnia 1946 w Córdobie), argentyński duchowny katolicki, arcybiskup Córdoby w latach 1998–2021.
Życiorys.
Święcenia kapłańskie otrzymał 17 lipca 1971.
Episkopat.
12 grudnia 1990 papież Jan Paweł II mianował go biskupem pomocniczym archidiecezji Córdoba, ze stolicą tytularną "Lete". Sakry biskupiej udzielił mu 24 stycznia 1991 kardynał Raúl Primatesta.
20 grudnia 1995 Jan Paweł II mianował go arcybiskupem koadiutorem Tucumán. Nie objął rządów w archidiecezji, ponieważ 17 listopada 1998 został mianowany arcybiskupem metropolitą Córdoby. 6 listopada 2021 papież Franciszek przyjął jego rezygnację z pełnionego urzędu, złożoną ze względu na wiek..

</doc>
<doc id="2626103" url="https://pl.wikipedia.org/wiki?curid=2626103" title="Fiat 500 (2007)">
Fiat 500 (2007)

Fiat 500 – samochód osobowy klasy aut najmniejszych produkowany pod włoską marką Fiat od 2007 roku. Od 2021 roku produkowana jest druga generacja pojazdu.
Historia i opis modelu.
W 2004 zaprezentowano auto koncepcyjne Trepiùno. W 2005 roku koncerny Ford i Fiat podpisały umowę przy opracowaniu i produkcji nowej generacji miejskich samochodów, które miały zastąpić model KA w przypadku Forda i Seicento w przypadku Fiata. Ostatecznie bliźniaczy dla Fiata model od Forda trafił do sprzedaży w 2008 roku jako II generacja Forda Ka. 5 maja 2006 Fiat poinformował, że do produkcji wprowadza model 500. Pierwsze zdjęcia pojazdu ukazały się 20 marca 2007. Premiera wersji produkcyjnej pojazdu miała miejsce podczas targów motoryzacyjnych w Paryżu we wrześniu 2007, zaś światowa premiera pojazdu miała miejsce w nocy z 4 na 5 lipca w Turynie. Produkcja pojazdu rozpoczęła się w maju 2007 w tyskich zakładach Fiat Auto Poland.
Samochód zdobył tytuł Europejskiego Samochodu Roku 2008. Wcześniej zdobył m.in. tytuł „EuroCarBody 2007” w europejskim konkursie na najlepszą karoserię, tytuł „Najpiękniejsze Auto na Świecie” (fr. L'Automobile piu bella del mondo) w kategorii auta miejskie/małe w konkursie organizowanym we Włoszech, nagrodę „Auto Europa 2008” w plebiscycie włoskich dziennikarzy branży motoryzacyjnej (Uiga). Ponadto otrzymał czołowe wyróżnienia w konkursach i plebiscytach medialnych (telewizyjnych i internetowych).
Podczas targów motoryzacyjnych w Tokio w 2007 zaprezentowana została wersja Abarth modelu 500. Od stycznia 2011 pojazd oferowany jest także na rynku południowoamerykańskim. Auto wyróżnia się przeprojektowanymi zderzakami, innymi progami oraz światłami obrysowymi. W 2012 na bazie pojazdu zbudowany został minivan oznaczony symbolem 500L, a następnie w 2014 crossover oznaczony 500X. W 2012 podczas targów motoryzacyjnych w Los Angeles zaprezentowano wersję elektryczną pojazdu oznaczoną symbolem 500e, która napędzana jest silnikiem elektrycznym o mocy 113 KM. Auto otrzymało przeprojektowane zderzaki i progi oraz otrzymało tylny spojler. Auto dostępne ma być wyłącznie w Kalifornii.
W 2014 auto przeszło modernizację wnętrza pojazdu. Analogowe zegary zostały zastąpione w wersjach Lounge oraz Cult ciekłokrystalicznym 7-calowym wyświetlaczem TFT. Przy okazji liftingu wprowadzono nową jednostkę napędową – silnik benzynowy 0.9 TwinAir o mocy 105 KM, który może pracować w trybie Eco z mocą 95 KM.
W 2015 auto przeszło face lifting. Pojazd otrzymał przeprojektowane wnętrze górnych przednich reflektorów, w które wkomponowane zostały światła mijania (opcjonalnie światła ksenonowe) oraz kierunkowskazy, zaś w dolnych kloszach oprócz świateł drogowych wkomponowane zostały światła do jazdy dziennej wykonane w technologii LED. Przy okazji przeprojektowano atrapę chłodnicy, która wykończona została chromem w najbogatszej wersji wyposażeniowej. Tylne światła przybrały kształt ramki, w której umieszczono fragment plastiku w kolorze nadwozia. We wnętrzu pojazdu zastosowane zostały nowe fotele, kierownica, zegary TFT oraz zmieniono nieco deskę rozdzielczą pojazdu, w którą wbudowany może być system multimedialny UConnect, który łączy się z internetem. Opcjonalnie auto wyposażyć można także m.in. w system Beats audio. Fiat podaje, że model po liftingu w stosunku do wersji przed liftingiem charakteryzuje się zmianami w liczbie 1900.
22 marca 2021 roku wyprodukowano 2 500 000. egzemplarz modelu 500.
Fiat 500 Hybrid.
Na początku 2020 roku zadebiutowała hybrydowa odmiana Fiata 500. Pojazd wykorzystuje trzycylindrowy silnik 1.0 FireFly o mocy 70 KM, łączony z 6-biegową manualną skrzynią biegów. Do tego został zamontowany układ BSG (tzw. układ miękkiej hybrydy), który został zamontowany bezpośrednio na silniku i obsługiwany jest przez pasek, który napędza również mechanizmy pomocnicze. System pozwala na odzyskanie energii podczas hamowania i zwalniania, przechowywanie jej w akumulatorze litowym o pojemności 11 Ah i wykorzystanie, przy maksymalnej mocy 3600 W, do ponownego uruchomienia silnika w trybie Stop&amp;Start i wspomagania go podczas przyspieszania. Według producenta ten zabieg ma obniżyć zużycie paliwa i emisję CO2 nawet o 30%.
Wyposażenie.
2007-2015.
Wyposażenie podstawowej wersji Pop obejmuje m.in. elektrycznie regulowane lusterka boczne, centralny zamek z pilotem, elektrycznie regulowane szyby przednie, elektryczne wspomaganie kierownicy DualDrive, światła do jazdy dziennej, dzieloną tylną kanapę, system ABS z EBD, 7 poduszek powietrznych, oraz radio z CD, MP3 i 6 głośnikami. Do wersji Pop opcjonalnie mogliśmy dokupić m.in. podgrzewane lusterka boczne, lusterko wewnętrzne wsteczne elektrochromatyczne, skórzaną tapicerkę, gałkę zmiany biegów obszytą skórą, reflektory biksenonowe, 15 lub 16 calowe alufelgi, klimatyzacje manualną, czujniki cofania, dach panoramiczny, system ESP, światła przeciwmgielne, system Blue&amp;Me czy też nawigację GPS.
Bogatsza wersja Lounge dodatkowo standardowo oferowała m.in. podgrzewane lusterka boczne, chromowane elementy wykończeniowe na zewnątrz i wewnątrz pojazdu, 15 calowe alufelgi, kierownicę obszytą skórą, dach panoramiczny, klimatyzacje manualną, czy też system Blue&amp;Me. Do wersji Lounge opcjonalnie mogliśmy dokupić m.in. lusterko wewnętrzne elektrochromatyczne, skórzaną tapicerkę, reflektory biksenonowe, 16 calowe alufelgi, klimatyzacje automatyczną, czujniki cofania, system ESP, światła przeciwmgielne, automatyczną skrzynię biegów Dualogic Selespeed czy też nawigację GPS.
Osobne wersje wyposażenia oferowane były dla samochodów wyposażonych w silnik 0.9 TwinAir:
Wyposażenie wersji TwinAir obejmuje m.in. elektrycznie regulowane lusterka boczne, centralny zamek z pilotem, elektrycznie regulowane szyby przednie, elektryczne wspomaganie kierownicy DualDrive, światła do jazdy dziennej, dzieloną tylną kanapę, system ABS z EBD, 7 poduszek powietrznych, 15 calowe alufelgi, oraz radio z CD, MP3 i 6 głośnikami. Do wersji TwinAir opcjonalnie mogliśmy dokupić m.in. podgrzewane lusterka boczne, lusterko wewnętrzne wsteczne elektrochromatyczne, skórzaną tapicerkę, gałkę zmiany biegów obszytą skórą, reflektory biksenonowe, 16 calowe alufelgi, klimatyzacje manualną, czujniki cofania, dach panoramiczny, system ESP, światła przeciwmgielne, system Blue&amp;Me czy też nawigację GPS.
Bogatsza wersja TwinAir Plus dodatkowo standardowo oferowała m.in. podgrzewane lusterka boczne, chromowane elementy wykończeniowe na zewnątrz i wewnątrz pojazdu, 16 calowe alufelgi, kierownicę obszytą skórą, klimatyzacje manualną, czy też system Blue&amp;Me. Do wersji TwinAir Plus opcjonalnie mogliśmy dokupić m.in. lusterko wewnętrzne elektrochromatyczne, skórzaną tapicerkę, reflektory biksenonowe, elektrycznie otwierany panoramiczny dach, klimatyzacje automatyczną, czujniki cofania, system ESP, światła przeciwmgielne, automatyczną skrzynię biegów Dualogic Selespeed czy też nawigację GPS.
od 2015.
Wyposażenie podstawowej wersji Pop obejmuje m.in. ABS z EBD, ESC, 7 poduszek powietrznych, czujniki ciśnienia w oponach (TPMS), centralny zamek z pilotem, elektrycznie regulowane szyby przednie, elektryczne wspomaganie kierownicy DualDrive, dzieloną tylną kanapę, elektrycznie sterowane lusterka boczne, oraz radio Uconnect z USB. Do wersji Pop opcjonalnie mogliśmy dokupić m.in. podgrzewane lusterka, światła przeciwmgielne, kierownice obszytą skórą, tempomat, system Mopar Connect, czy też radio Uconnect z 5 calowym ekranem dotykowym i Bluetooth.
Bogatsza wersja Lounge dodatkowo standardowo oferuje m.in. kierownice obszytą skórą, chromowane elementy wykończenia wewnątrz i na zewnątrz, tempomat, radio Uconnect z 7 calowym ekranem dotykowym i Bluetooth, oraz funkcją Android Auto/Apple CarPlay i 15 calowe felgi aluminiowe. Do wersji Lounge opcjonalnie możemy dokupić m.in. podgrzewane lusterka, przyciemniane szyby, światła przeciwmgielne, klimatyzacje automatyczną jednostrefową, skrzynię półautomatyczną Dualogic Selespeed, czujniki cofania, elektrycznie otwierany dach panoramiczny, radio cyfrowe DAB czy też nawigację GPS.
Oprócz tego w regularnej sprzedaży jest dostępna wersja S, o wyposażeniu zbliżonym do wersji Lounge, jednak wersja ta wyróżnia się sportowym designem. 

</doc>
<doc id="2626105" url="https://pl.wikipedia.org/wiki?curid=2626105" title="Antonio De Miguel">
Antonio De Miguel

Antonio De Miguel (ur. 25 czerwca 1899 w Rosario, zm. ?) – argentyński piłkarz, grający podczas kariery na pozycji napastnika.
Kariera klubowa.
Antonio De Miguel podczas piłkarskiej kariery występował w klubach z Rosario: Embarcadero, Tiro Federal, Rosario Central i Newell’s Old Boys. Podczas kariery dziewięciokrotnie wygrał lokalną Liga Rosarina de Fútbol w 1917, 1919, 1927, 1928, 1930 (Rosario), 1920, 1921 (Newell’s Old Boys), 1925 i 1926 (Tiro Federal).
Kariera reprezentacyjna.
W reprezentacji Argentyny De Miguel występował w latach 1920–1926. W reprezentacji zadebiutował 25 lipca 1920 w przegranym 1-3 meczu z Urugwajem, którego stawką było Copa Newton.
W 1920 był w kadrze na Mistrzostwa Ameryki Południowej. Na turnieju w Valparaíso wystąpił we wszystkich trzech meczach z Urugwajem, Chile i Brazylią. W 1923 po raz drugi wystąpił w Mistrzostwach Ameryki Południowej. Na turnieju w Montevideo wystąpił we wszystkich trzech meczach z Paragwajem, Brazylią i Urugwajem. W 1926 ostatni raz w wystąpił w Mistrzostwach Ameryki Południowej.
Na turnieju w Santiago wystąpił w trzech meczach z Boliwią (bramka), Paragwajem (bramka) i Urugwajem, który był jego ostatnim meczem w reprezentacji. Ogółem w barwach "albicelestes" wystąpił w 11 meczach, w których zdobył 2 bramki.

</doc>
<doc id="2626107" url="https://pl.wikipedia.org/wiki?curid=2626107" title="Wano Muradeli">
Wano Muradeli

Wano Muradeli (gruz. ვანო მურადელი – Owannes Muradian, ros. Вано Ильич Мурадели, ur. 6 kwietnia/24 marca 1908 w Gori, zm. 14 sierpnia 1970 w Tomsku) – kompozytor radziecki pochodzenia gruzińskiego.
Życiorys.
Pochodził z ormiańskiej rodziny, zamieszkałej w Gruzji. W młodości był przekonanym stalinistą, zmienił ormiańską końcówkę nazwiska „ian” (Muradian) na „eli” (Muradeli), by upodobnić je do nazwisk gruzińskich, np. Dżugaszwili.
Po ukończeniu w roku 1931 Konserwatorium w Tbilisi w klasie kompozycji kontynuował studia w Konserwatorium Moskiewskim u Nikołaja Miaskowskiego i Borysa Szechtera, które ukończył w roku 1938.
W latach 1939–1948 był przewodniczącym komitetu organizacyjnego Związku Kompozytorów ZSRR. W okresie wojny 1942–1944 był kierownikiem artystycznym Centralnego Zespołu Floty Wojennej ZSRR.
Po ukończeniu studiów skomponował wiele utworów o charakterze propagandowym, jak symfonia pamięci Kirowa (1938), poemat-kantata „Wodzowi” (1939), uwertura uroczysta na cześć 50 urodzin Mołotowa (1940), pieśń-toast ku czci Stalina (1941), pieśń „Nas wiodła wola Stalina” (1945) i in. Za Drugą Symfonię (1944, przerobiona 1945) otrzymał Nagrodę Stalinowską II stopnia. W roku 1942 został członkiem WKP(b).
Mimo gorliwego okazywania lojalności Muradeli stał się wraz z Siergiejem Prokofjewem, Dmitrijem Szostakowiczem i innymi kompozytorami przedmiotem uchwały KC WKP(b) z dnia 10 lutego 1948 o operze „Wielka Przyjaźń” i został zaliczony do twórców-formalistów.
Usiłując powrócić do łask, skomponował „Hymn Międzynarodowego Związku Studentów” (1949), pieśń „Moskwa-Pekin” (1950), za co otrzymał 1951 powtórnie Nagrodę Stalinowską II stopnia.
Po śmierci Stalina (1953) i ukazaniu się uchwały KC KPZR z dnia 25 maja 1958 "o naprawie błędów w ocenie opery "Wielka Przyjaźń"" został uwolniony od zarzutów i nagrodzony tytułem Ludowego Artysty ZSRR.
Zmarł w Tomsku, pochowany został w Moskwie na Cmentarzu Nowodziewiczym

</doc>
<doc id="2626108" url="https://pl.wikipedia.org/wiki?curid=2626108" title="Juan Alberto Puiggari">
Juan Alberto Puiggari

Juan Alberto Puiggari (ur. 21 listopada 1949 w Buenos Aires) – argentyński duchowny katolicki, arcybiskup Parany od 2010.
Życiorys.
Święcenia kapłańskie otrzymał 13 listopada 1976 i został inkardynowany do archidiecezji Paraná. Pracował przede wszystkim w archidiecezjalnym seminarium, gdzie wykładał przedmioty filozoficzne. W latach 1992-1997 był także rektorem tejże uczelni.
Episkopat.
20 lutego 1998 papież Jan Paweł II mianował go biskupem pomocniczym archidiecezji Paraná, ze stolicą tytularną "Turuzi". Sakry biskupiej udzielił mu 8 maja 1998 w miejscowej katedrze ówczesny arcybiskup Parany – Estanislao Esteban Karlic. On też powierzył mu dalsze sprawowanie funkcji rektora seminarium.
7 czerwca 2003 Jan Paweł II mianował go biskupem diecezji Mar del Plata. Ingres odbył się 10 sierpnia 2003.
4 listopada 2010 został mianowany arcybiskupem metropolitą Parany.

</doc>
<doc id="2626117" url="https://pl.wikipedia.org/wiki?curid=2626117" title="Amanda Lightfoot">
Amanda Lightfoot

Amanda Lightfoot (ur. 30 stycznia 1987 w Coventry) – brytyjska biathlonistka. Trzykrotna uczestniczka mistrzostw świata w biathlonie i trzykrotna uczestniczka mistrzostw Europy w biathlonie. W narodowej kadrze zadebiutowała w 2008 roku.

</doc>
<doc id="2626120" url="https://pl.wikipedia.org/wiki?curid=2626120" title="Peter Rusnák">
Peter Rusnák

Peter Rusnák (ur. 6 września 1950 w Humenném) – słowacki duchowny katolicki rytu bizantyjskiego, eparcha bratysławski kościoła obrządku bizantyjsko-słowackiego od 2008, administrator apostolski "sede vacante" archieparchii preszowskiej od 2022.
Życiorys.
Prezbiterat.
16 czerwca 1987 otrzymał święcenia kapłańskie i został inkardynowany do eparchii preszowskiej. Po krótkim stażu wikariuszowskim został ojcem duchownym preszowskiego seminarium, zaś w 1995 objął funkcję protosyncela oraz kanclerza kurii. W latach 1998–2008 pracował duszpastersko kolejno w Preszowie oraz Bratysławie.
Episkopat.
30 stycznia 2008 został mianowany przez Benedykta XVI pierwszym ordynariuszem nowo powstałej eparchii bratysławskiej. Sakry biskupiej udzielił mu 16 lutego 2008 kard. Jozef Tomko.
25 kwietnia 2022 papież Franciszek mianował go administratorem apostolskim "sede vacante" archieparchii preszowskiej.

</doc>
<doc id="2626123" url="https://pl.wikipedia.org/wiki?curid=2626123" title="Serki ołomunieckie">
Serki ołomunieckie



</doc>
<doc id="2626125" url="https://pl.wikipedia.org/wiki?curid=2626125" title="Marbach">
Marbach



</doc>
