<doc id="2628740" url="https://pl.wikipedia.org/wiki?curid=2628740" title="Omar Jaime">
Omar Jaime

Omar Israel Jaime Vera (ur. 20 kwietnia 1981 w Monterrey) – meksykański piłkarz występujący najczęściej na pozycji obrońcy, obecnie zawodnik La Piedad.
Kariera klubowa.
Jaime profesjonalną karierę piłkarską rozpoczynał w drugoligowej filii stołecznej drużyny Cruz Azul o nazwie Cruz Azul Hidalgo. Nie potrafiąc przebić się do pierwszego zespołu Cruz Azul odszedł do Jaguares de Chiapas, gdzie jednak również występował głównie w drugoligowych rezerwach – Jaguares de Tapachula. Mimo to zdołał zadebiutować w meksykańskiej Primera División – 27 lutego 2005 w przegranym 0:1 spotkaniu z Pueblą. Wiosną 2006 trafił do klubu partnerskiego Jaguares – Petroleros de Salamanca z drugiej ligi, gdzie został podstawowym zawodnikiem i jeszcze w tym samym roku doszedł z nim do finału jesiennych rozgrywek Apertura.
Latem 2009 ekipa Petroleros połączyła się z CF La Piedad i przyjęła jej nazwę; mimo fuzji Jaime nadal miał pewne miejsce w wyjściowej jedenastce. W lipcu 2010 na zasadzie półrocznego wypożyczenia zasilił innego drugoligowca – Altamira FC – za to wiosną 2011 reprezentował barwy Correcaminos UAT. W sezonie Apertura 2011, ponownie jako gracz La Piedad, dotarł ze swoją drużyną do dwumeczu finałowego fazy play–off.
Kariera reprezentacyjna.
W 1997 roku Jaime znalazł się w składzie reprezentacji Meksyku U–17 na Młodzieżowe Mistrzostwa Świata w Egipcie. Pozostawał wówczas jedynie rezerwowym kadry, nie rozgrywając ani jednego meczu, za to Meksykanie nie zdołali wyjść z grupy i po trzech spotkaniach zakończyli swój udział w turnieju.

</doc>
<doc id="2628742" url="https://pl.wikipedia.org/wiki?curid=2628742" title="Jagad Guru Siddhaswarupananda Paramahamsa">
Jagad Guru Siddhaswarupananda Paramahamsa

Jagad Guru Siddhaswarupananda Paramahamsa (sanskryt जगद्गुरु सिद्धस्वरूपआनन्द पारमहंस, trl. Siddhaswarupa dasa, później Jagadguru Siddhasvarūpānanda Pāramahaṃsa ang. Chris Butler) (ur. 6 czerwca 1948 w Nowym Orleanie, stan Luizjana, USA) – założyciel i aćarja Instytutu Wiedzy o Tożsamości Misja Czaitanii, który w Polsce prowadzi działalność pod nazwą: Szkoła Medytacji i Samorealizacji, drugiej (obok ISCKON/MTŚK) pod względem historycznym, grupy wisznuickiej, której udało się działać (zdobywać wyznawców, zakładać ośrodki itp.) na szeroką skalę na Zachodzie i w Polsce.
Życiorys.
Urodzony jako Chris Butler, w Nowym Orleanie (Luizjana, USA). Jednak wkrótce jego rodzice przenieśli się na Hawaje gdzie młody Chris Butler pobierał nauki w szkole podstawowej i dorastał. W ostatnich latach szkoły średniej zaczął interesować się religiami wschodu, jogą i medytacją. Założył Haiku Nirvana School of Yoga, w której był nauczycielem, jego uczniowie honorowali go tytułem „Sai” (mistrz). Około 1970 spotkał swojego guru Śrila Prabhupadę A.C. Bhaktiwedantę Swamiego Maharadża, od którego przyjął obie inicjacje harinama i diksza oraz duchowe imię Siddhaswarup das. W 1972 przyjął trzecią inicjację od swojego guru, wprowadzającą go na ścieżkę wyrzeczonego porządku życia. Złożył wtedy przed swoim guru i bóstwami w świątyni śluby sanjasy, celibatu do końca życia oraz przyjął imię Siddhaswarupananda. Po śmierci swojego gurudewy, A.C. Bhaktiwedanty Swamiego, porzucił śluby sanjasy.

</doc>
<doc id="2628748" url="https://pl.wikipedia.org/wiki?curid=2628748" title="Renato Guttuso">
Renato Guttuso

Renato Guttuso (ur. 26 grudnia 1911 w Bagheria na Sycylii, zm. 18 stycznia 1987 w Rzymie) – włoski malarz i scenograf tworzący w XX wieku. 
Życiorys.
Zachęcony przez ojca – akwarelistę amatora – uczył się malowania u miejscowego rzemieślnika, zajmującego się zdobieniem powozów. 
Po maturze rozpoczął studia prawnicze. Malarz-futurysta z Palermo, Pippo Rizzo wprowadził go do środowiska malarzy. Od roku 1929 rozpoczął Gurttuso publikacje artykułów o sztuce w czasopismach Il Selvaggio, L'Ora i Emporium. W roku 1931 przerwał studia prawnicze i przeniósł się do Rzymu. 
W latach 1935 – 1936 odbył służbę wojskową. Zaprzyjaźnił się z kręgiem artystów o poglądach antyfaszystowskich, jak Giacomo Manzù, Elio Vittorini i Salvatore Quasimodo. W roku 1938 otrzymał reprodukcję obrazu Pablo Picasso „Guernica”, która zdecydowała o jego politycznym zaangażowaniu. W roku 1940 został członkiem podziemnej Włoskiej Partii Komunistycznej. Po wojnie został członkiem grupy włoskich malarzy-realistów. Zajął się też scenografią. Był jednym z przewodniczących Kongresu Pokoju we Wrocławiu. Od roku 1948 uczestniczył siedmiokrotnie w Biennale w Wenecji.
W latach 1966 – 1968 był Guttuso profesorem Akademii Sztuk Pięknych w Rzymie, a następnie Wyższej Szkoły Sztuk Pięknych w Hamburgu.
W roku 1972 za swoją działalność artystyczną został uhonorowany Międzynarodową Leninowską Nagrodą Pokoju, w 1976 został senatorem z ramienia Włoskiej Partii Komunistycznej, ponownie został wybrany na stanowisko senatora w 1979. W setną rocznicę jego urodzin 19 grudnia w muzeum w jego rodzinnym mieście Bagheria otworzono wystawę "Guttuso. Człowiek i sztuka". 
Jego obrazy znajdują się w kolekcji Muzeum Narodowego w Warszawie.

</doc>
<doc id="2628754" url="https://pl.wikipedia.org/wiki?curid=2628754" title="Barcelona Open Banco Sabadell">
Barcelona Open Banco Sabadell



</doc>
<doc id="2628759" url="https://pl.wikipedia.org/wiki?curid=2628759" title="Wasilij Wasiljew (piłkarz)">
Wasilij Wasiljew (piłkarz)

Wasilij Aleksandrowicz Wasiljew, ros. Василий Александрович Васильев (ur. 15 maja 1927 we wsi Bagariak, w obwodzie czelabińskim, Rosyjska FSRR, zm. 10 listopada 1993 w Soczi, Rosja) – rosyjski piłkarz, grający na pozycji pomocnika, a wcześniej napastnika, trener piłkarski.
Kariera piłkarska.
Kariera klubowa.
W 1950 roku rozpoczął karierę piłkarską w klubie Dinamo Swierdłowsk. W 1948-1949 grał w Krylja Sowietow Mołotow. W przeniósł się do Krylja Sowietow Kujbyszew. W 1956 przeszedł do zespołu Trudowyje Riezierwy Leningrad. W 1961 zakończył karierę piłkarską w Admirałtiejcu Leningrad.
Kariera trenerska.
Po zakończeniu kariery zawodniczej rozpoczął pracę szkoleniową. Prowadził kluby Trudowyje Riezierwy Kursk, Komunareć Ałczewsk, Karpaty Lwów, Stroitiel Soczi, Maszuk Piatigorsk, Trud Woroneż i Szachtar Kadijewka. Potem pracował ponownie z woroneżskim klubem, który zmienił nazwę na Fakieł. Następnie trenował kluby Cemient Noworosyjsk i Wołgar Astrachań.

</doc>
<doc id="2628761" url="https://pl.wikipedia.org/wiki?curid=2628761" title="Mallojula Koteshwara Rao">
Mallojula Koteshwara Rao

Mallojula Koteshwara Rao (ur. 26 listopada 1956, zm. 24 listopada 2011) – indyjski maoista, jeden z liderów militarnego skrzydła Komunistycznej Partii Indii (maoistowskiej).
Życiorys.
Urodził się w bramińskiej rodzinie w stanie Andhra Pradesh w 1956 roku. Początkowo zaangażował się w działalność Unii Radykalnych Studentów. W 1974 roku zaangażował się w działalność Komunistycznej Partii Indii (Marksistowsko-Leninowskiej) Wojna Ludowa. W 1977 roku stanął na czele ruchu chłopskiego, w którym uczestniczyło się ponad 60 tysięcy osób. W 1990 roku gdy został sekretarzem stanowym partii, nakazano mu przeniesienie się do Dandakaranya, potem do Zachodniego Bengalu i w końcu Jharkhand. Związał się ze zbrojnym ruchem maoistowskim i dzięki jego staraniom w 2004 roku doszło do połączenia Grupy Wojny Ludowej z Maoistowskim Centrum Komunistycznym Indii. 24 listopada został zamordowany w dżungli w stanie Bengal Zachodni po 30-minutowej wymianie ognia. Razem z nim zginęli także inni czołowi działacze maoistowscy.

</doc>
<doc id="2628769" url="https://pl.wikipedia.org/wiki?curid=2628769" title="Jan Zaor">
Jan Zaor

Jan Zaor (także "Zaur", "Zaorowicz") (ur. i zm. w XVII wieku) – polski architekt epoki baroku pochodzący z Krakowa. Działał w okresie od 1638 do 1676. Prawdopodobnie był pochodzenia niemieckiego, a nazwisko brzmiało "Sauer". 
Najwcześniejszym znanym dziełem Jana Zaora jest Domek loretański w Gołębiu (1638).
Ponadto wzniósł:
Po ukończeniu budowy kościoła św. Piotra i Pawła powrócił do Krakowa. Ostatnia wzmianka o nim pochodzi z roku 1675.

</doc>
<doc id="2628770" url="https://pl.wikipedia.org/wiki?curid=2628770" title="Crossarchus obscurus">
Crossarchus obscurus



</doc>
<doc id="2628773" url="https://pl.wikipedia.org/wiki?curid=2628773" title="Mydaus javanensis">
Mydaus javanensis



</doc>
<doc id="2628774" url="https://pl.wikipedia.org/wiki?curid=2628774" title="Chitty Chitty Bang Bang">
Chitty Chitty Bang Bang



</doc>
<doc id="2628775" url="https://pl.wikipedia.org/wiki?curid=2628775" title="You (singel Ten Sharp)">
You (singel Ten Sharp)

You – piąty singel holenderskiego zespołu pop Ten Sharp. Został wydany w 1991 roku jako nagranie promujące album Under the Water-Line i z miejsca stał się wielkim przebojem w wielu krajach europy, m.in. w Norwegii, Szwecji i Francji gdzie osiągnął pierwsze miejsce na listach przebojów. Tekst piosenki został napisany przez Tona Groena, natomiast muzykę skomponował Niels Hermes.
Lista utworów.
 7" singel
CD maxi, 12" maxi
 7" singel - Promo 

</doc>
<doc id="2628776" url="https://pl.wikipedia.org/wiki?curid=2628776" title="Juan Manuel García">
Juan Manuel García

Juan Manuel García Zavala (ur. 18 lutego 1980 w Guadalajarze) – meksykański piłkarz występujący najczęściej na pozycji środkowego obrońcy, obecnie zawodnik Universidadu de Guadalajara.
Kariera klubowa.
García pochodzi z miasta Guadalajara i jest wychowankiem tamtejszego zespołu Club Atlas. W meksykańskiej Primera División zadebiutował 18 października 1998 w wygranym 6:4 meczu z Pachucą i już pół roku później, w sezonie Verano 1999, wywalczył ze swoją drużyną wicemistrzostwo Meksyku. Do końca swojego ośmioletniego pobytu w Atlasie pełnił jednak funkcję rezerwowego, z wyjątkiem jesiennych rozgrywek Apertura 2002 i Apertura 2004, kiedy to regularnie pojawiał się na ligowych boiskach. Pierwsze dwa gole w najwyższej klasie rozgrywkowej strzelił 28 września 2002 w przegranej 2:5 konfrontacji z Querétaro.
Latem 2006 García przeszedł do drugoligowego Club León, gdzie szybko wywalczył sobie miejsce w wyjściowej jedenastce i w sezonie Clausura 2007 dotarł z nim do finału fazy play–off. Rok później, podczas fazy Clausura 2008, triumfował w rozgrywkach drugoligowych, co nie zaowocowało jednak awansem do Primera División – w decydującym dwumeczu León uległ ostatecznie Indios. W lipcu 2008 na zasadzie rocznego wypożyczenia zasilił występujący na tym samym poziomie Correcaminos UAT.
Wiosną 2010 García powrócił do rodzinnego miasta, zostając zawodnikiem drugoligowca Universidad de Guadalajara. Jesienny sezon Apertura 2010 spędził natomiast w Tiburones Rojos de Veracruz, z którym doszedł do dwumeczu finałowego Liga de Ascenso.
Kariera reprezentacyjna.
W 1997 roku García znalazł się w składzie reprezentacji Meksyku U–17 na Młodzieżowe Mistrzostwa Świata w Egipcie. Był wówczas podstawowym graczem kadry, rozgrywając dwa mecze, za to Meksykanie nie zdołali wyjść z grupy i po trzech spotkaniach zakończyli swój udział w turnieju.

</doc>
<doc id="2628780" url="https://pl.wikipedia.org/wiki?curid=2628780" title="Portret Adeline Ravoux">
Portret Adeline Ravoux

Portret Adeline Ravoux – tytuł trzech obrazów olejnych namalowanych przez Vincenta van Gogha w czerwcu 1890 podczas pobytu w Auvers-sur-Oise:
Historia i opis.
20 maja 1890 Vincent van Gogh przyjechał do Auvers-sur-Oise. Przedtem przebywał w Paryżu w celu konsultacji medycznych w klinice doktora Paula Gacheta. Plany te uległy jednak zmianie i z doktorem artysta spotkał się w Auvers-sur-Oise. Mieszkając w Auvers wynajmował pokój w gospodzie należącej do małżonków Ravoux.
Podczas swego 70-dniowego pobytu w Auvers-sur-Oise Vincent van Gogh stworzył ponad 70 dzieł, w ogromnej większości obrazów. Ich tematem były przeważnie okoliczne pejzaże, ale namalował poza tym kilka martwych natur oraz szereg portretów, w tym: doktora Gacheta i jego córki oraz członków rodziny Ravoux, zwłaszcza uroczej 13-letniej Adeline, którą sportretował 3 razy.
W liście do brata Theo napisał:
Sama Adeline Ravoux po latach wspominała pozowanie van Goghowi, który najpierw poprosił jej rodziców o zgodę. Artysta namalował portret podczas jednej sesji. W trakcie pracy milczał, paląc nieprzerwanie fajkę. Adeline pozowała siedząc na krześle. Ubrana była na niebiesko. Ponieważ taki sam kolor miały jej oczy, wstążka we włosach oraz tło, na którym pozowała, nazwała obraz „Błękitną symfonią”. Stwierdziła, iż van Gogh sporządził też kopię dla brata, choć jej nie widziała. Van Gogh namalował poza tym trzeci jej portret, ale nic bliższego o nim nie wiedziała, podkreślając, że pozowała tylko raz, do jednego portretu. Jednak ani ona ani rodzice nie byli zadowoleni z gotowego dzieła. Odwiedzający dom Ravoux goście po obejrzeniu portretu stwierdzali, iż wprawdzie Adeline jest podobna do siebie, ale wygląda na nim jak dojrzała kobieta, nie jak dziewczynka. Obraz znajdował się w rękach rodziny Ravoux do 1905, po czym został sprzedany, razem z innym obrazem van Gogha, podarowanym przez niego Ravoux, "Ratusz w Auvers 14 lipca 1890", za sumę 40 franków dwóm mieszkającym we Francji Amerykanom. 
Obraz "Portret Adeline Ravoux III" został 11 maja 1988 sprzedany na aukcji w Salonie Christie's w Nowym Jorku za sumę 13,8 mln dolarów, co było ponad sześciokrotnym przebiciem jego poprzedniej ceny, zapłaconej w 1980. Zarówno kupiec jak i sprzedający pozostali anonimowi.

</doc>
<doc id="2628782" url="https://pl.wikipedia.org/wiki?curid=2628782" title="Akwila z Synopy">
Akwila z Synopy

Akwila z Synopy – żyjący na początku II wieku prozelita żydowski, uczeń rabina Akiby ben Josefa.
Życiorys.
Akwila jest tłumaczem przekładu Biblii hebrajskiej na język grecki, który wykonał około 130 roku n.e. Pracy tej podjął się z inicjatywy rabinów, którzy zamierzali tym przekładem zastąpić w Synagodze Septuagintę szeroko wykorzystywaną w Kościele wczesnochrześcijańskim. Przekład Akwilii został wykorzystany przez Orygenesa w jego Hexapli, z której do dziś zachowały się tylko fragmenty. Przekład ten obok Septuaginty, przekładu Symmachusa i Teodocjona Orygenes umieścił również w oddzielnej pracy zwanej "Tetrapla". Przekład Akwili w przeciwieństwie do Septuaginty cechuje literalizm oraz dosłowność w stosunku do tekstu hebrajskiego. Owo tłumaczenie dosłownie wierne oryginałowi posłużyło polemice z chrześcijanami, którzy odwoływali się do wcześniejszego przekładu Septuaginty, zbyt dowolnego zdaniem żydowskich uczonych.
Zachowane manuskrypty.
W 1897 roku sprowadzono do "Biblioteki Uniwersyteckiej w Cambridge" fragmenty dwóch kodeksów z przekładem Akwili. Pierwszy oznaczany jako AqBurkitt został znaleziony w synagodze kairskiej w Egipcie a zawiera fragmenty 1 Królewskiej 20,7-17 oraz 2 Królewskiej 23,12-27. Został on opublikowany przez Francisa C. Burkitta w jego pracy "Fragments of the Books of Kings According to the Translation of Aquila", Cambridge, 1898, str. 3-8. Jest to palimpsest datowany na koniec V wieku n.e. lub na początek VI wiek n.e. Drugi oznaczany jako AqTaylor zawiera fragmenty Psalmów 90–103. Fragmenty te zostały opublikowane przez Charlesa Taylora w jego pracy "Hebrew-Greek Cairo Genizah Palimpsests" (Cambridge, 1900, s. 54-65). Ten kodeks datuje się na drugą połowę V wieku n.e. lub na początek VI wieku n.e. ale nie później. Zarówno jeden jak i drugi kodeks cechuje używanie imienia Bożego zapisywanego literami hebrajskimi.

</doc>
<doc id="2628783" url="https://pl.wikipedia.org/wiki?curid=2628783" title="Rhinopoma microphyllum">
Rhinopoma microphyllum



</doc>
<doc id="2628788" url="https://pl.wikipedia.org/wiki?curid=2628788" title="Siergiej Korszunow">
Siergiej Korszunow

Siergiej Aleksandrowicz Korszunow, ros. Сергей Александрович Коршунов (ur. 8 października 1928 w Moskwie, Rosyjska FSRR, zm. 12 grudnia 1982 w Moskwie) – rosyjski piłkarz, grający na pozycji napastnika, trener piłkarski.
Kariera piłkarska.
Kariera klubowa.
W 1946 roku rozpoczął karierę piłkarską w klubie Krylja Sowietow Moskwa. Potem występował w moskiewskich klubach WWS, Dinamo, CDSA i Spartak. W 1956 przeszedł do Dynama Kijów. W 1960 zakończył karierę piłkarską w Metałurhu Zaporoże.
Kariera trenerska.
Jeszcze będąc piłkarzem Metałurha Zaporoże pełnił od września 1959 roku funkcje trenerskie. Latem 1961 objął stanowisko głównego trenera Metałurha Zaporoże. Ukończył Wyższą Szkołę Trenerską w Moskwie. Od lata 1963 trenował Lakamatyu Homel. W sezonie 1964 prowadził Karpaty Lwów, a potem do 1966 pracował na stanowisku dyrektorskim klubu. W sezonie 1970 trenował Stroitel Aszchabad, a w pierwszej połowie sezonu 1971 Spartak Ordżonikidze. Potem z sukcesem pracował przez cztery lata w Daugavie Ryga. W latach 1977-1979 trenował juniorską reprezentację ZSRR, a w 1981-1982 drugą reprezentację ZSRR. 12 grudnia 1982 zmarł w Moskwie. Został pochowany na cmentarzu Kuźminskim.

</doc>
<doc id="2628791" url="https://pl.wikipedia.org/wiki?curid=2628791" title="José Luis Osorio">
José Luis Osorio

José Luis Osorio Aguilar (ur. 4 listopada 1980 w mieście Meksyk) – meksykański piłkarz występujący na pozycji napastnika.
Kariera klubowa.
Osorio pochodzi ze stołecznego miasta Meksyk i jest wychowankiem tamtejszego zespołu Pumas UNAM. W meksykańskiej Primera División zadebiutował 14 listopada 1999 w przegranym 0:1 meczu z Atlasem. Ogółem podczas roku spędzonego w pierwszej drużynie Pumas rozegrał trzy spotkania ligowe, wszystkie w roli rezerwowego. W 2002 roku reprezentował barwy drugoligowego Albinegros de Orizaba, pełniącego wówczas funkcję ekipy partnerskiej Pumas.
W 2006 roku Osorio wyjechał do Salwadoru, gdzie podpisał umowę ze stołecznym zespołem Alianza FC, jednak już po kilku miesiącach odszedł do znacznie mniej utytułowanego Nejapa FC. W jesiennym sezonie Apertura 2008, jako podstawowy zawodnik ekipy CD Chalatenango, wywalczył pierwszy sukces w historii klubu – wicemistrzostwo Salwadoru. Latem 2009 został zawodnikiem Atlético Marte, którego graczem pozostawał przez rok.
Kariera reprezentacyjna.
W 1997 roku Osorio znalazł się w składzie reprezentacji Meksyku U–17 na Młodzieżowe Mistrzostwa Świata w Egipcie. Był wówczas rezerwowym graczem kadry, rozgrywając dwa mecze, w których pojawiał się na boiskach z ławki, za to Meksykanie nie zdołali wyjść z grupy i po trzech spotkaniach zakończyli swój udział w turnieju.

</doc>
<doc id="2628798" url="https://pl.wikipedia.org/wiki?curid=2628798" title="Hemicentetes semispinosus">
Hemicentetes semispinosus



</doc>
<doc id="2628799" url="https://pl.wikipedia.org/wiki?curid=2628799" title="Kobyle Siodło">
Kobyle Siodło



</doc>
<doc id="2628802" url="https://pl.wikipedia.org/wiki?curid=2628802" title="Hypsiprymnodon moschatus">
Hypsiprymnodon moschatus



</doc>
<doc id="2628804" url="https://pl.wikipedia.org/wiki?curid=2628804" title="Bitwa nad rzeką Choroł">
Bitwa nad rzeką Choroł

Bitwa nad rzeką Choroł – bitwa stoczona w 1185 roku w trakcie walk Rusinów z Połowcami.
W roku 1184 doszło do najazdu Połowców pod wodzą chana Kipczaków na Ruś. W reakcji na pustoszącą kraj wyprawę, książę kijowski Igor Światosławowicz zaplanował prewencyjny atak na połowieckie stepy. W wyprawie wzięły udział siły 12 książąt ruskich. W lutym 1185 r. siły ruskie rozbiły nad rzeką Ugrą straż tylną Połowców, uwalniając jeńców ruskich z jasyru. W odpowiedzi na to, chan kipczacki zebrał swoje wojsko i dnia 1 marca starł się z Rusami w rejonie rzeki Choroł. W bitwie tej Połowcy zastosowali kusze-balisty oraz ogień grecki. Mimo to bitwa zakończyła się zwycięstwem Rusów. Po tym zwycięstwie Połowcy wycofali się w rejon rzeki Suła, gdzie zamierzali stoczyć decydującą bitwę.

</doc>
<doc id="2628806" url="https://pl.wikipedia.org/wiki?curid=2628806" title="Kari Øyre Slind">
Kari Øyre Slind

Kari Øyre Slind (ur. 22 października 1991 w Oppdal) – norweska biegaczka narciarska, pięciokrotna medalistka mistrzostw świata juniorów i brązowa medalistka mistrzostw świata młodzieżowców.
Kariera.
Na arenie międzynarodowej Slind zadebiutowała w Harstad. W 2011 roku pojawiła się na Mistrzostwach Świata Juniorów w Hinterzarten. Tam zdobyła dwa medale, indywidualnie brązowy w sprincie i złoty z koleżankami: Heidi Weng, Ragnhild Hagą i z Martine Ek Hagen. W tym samym roku zdobyła srebrny medal na mistrzostwach Norwegii. Kilka dni później w Drammen zadebiutowała w Pucharze Świata. W 2011 roku zdobyła dwa srebrne i jeden złoty medal na Mistrzostwach Świata Juniorów w Otepää.
Jej starsze siostry Silje i Astrid również są biegaczkami.

</doc>
<doc id="2628808" url="https://pl.wikipedia.org/wiki?curid=2628808" title="Nyctibius griseus">
Nyctibius griseus



</doc>
<doc id="2628809" url="https://pl.wikipedia.org/wiki?curid=2628809" title="Adel Zaky">
Adel Zaky

Adel Zaky OFM (ur. 1 grudnia 1947, zm. 21 lipca 2019 w Helipolis) – egipski duchowny rzymskokatolicki, franciszkanin, wikariusz apostolski Aleksandrii w latach 2009–2019.
Życiorys.
Urodził się 1 grudnia 1947 w Luksorze w Egipcie. 
W 1959 uczęszczał do Seraphic College of Assiut, a w 1963 wstąpił do seminarium duchownego Zakonu Braci Mniejszych w Guizeh. Po uzyskaniu matury z teologii, 10 września 1972 złożył śluby wieczyste, a 24 września 1972 przyjął święcenia kapłańskie w Kairze.
W 1973 rozpoczął studia na Uniwersytecie ojców Jezuitów im. św. Józefa w Bejrucie, gdzie w 1975 uzyskał licencjat z teologii dogmatycznej.
W latach 1975–1989 prowadził apostolat w parafiach Assiut, El-Tawirat; i do Nag-Hammadi; był zaangażowany w duszpasterstwo młodzieży i był dyrektorem szkoły.
W latach 1989–1998 był przełożonym prowincji zamieszkałym w Daher (Kair).
W latach 1998–2009 był proboszczem w Boulacco (Kair), a tak pełnił również funkcję sekretarza Zgromadzenia Hierarchów Katolickich w Egipcie.
1 września 2009 papież Benedykt XVI prekonizował go wikariuszem apostolskim Aleksandrii oraz biskupem tytularnym Flumenzer. 31 października 2009 otrzymał święcenia biskupie w kościele św. Józefa w Kairze. Głównym konsekratorem był arcybiskup Michael Fitzgerald – nuncjusz apostolski w Egipcie, zaś współkonsekratorami arcybiskup Marco Dino Brogi, oficjał w sekretariacie stanu Stolicy Apostolskiej, i biskup Giovanni Innocenzo Martinelli, wikariusz apostolski Trypolisu.
Zmarł 21 lipca 2019 w szpitalu Cleopatra w Helipolis. Pochowany został w katedrze św. Katarzyny w Aleksandrii.

</doc>
<doc id="2628812" url="https://pl.wikipedia.org/wiki?curid=2628812" title="Familia Cismontańska">
Familia Cismontańska



</doc>
<doc id="2628813" url="https://pl.wikipedia.org/wiki?curid=2628813" title="Familia Ultramontańska">
Familia Ultramontańska



</doc>
<doc id="2628816" url="https://pl.wikipedia.org/wiki?curid=2628816" title="Alois Vojtěch Šmilovský">
Alois Vojtěch Šmilovský

Alois Vojtěch Šmilovský, właśc. Alois Schmillauer (ur. 24 stycznia 1837 w Mladej Boleslavi, zm. 20 czerwca 1883 w Litomyślu) – czeski pisarz i profesor.
Urodził się w rodzinie kupieckiej w Młodej Bolesławi, gdzie otrzymał podstawowe wykształcenie i zaczął uczęszczać do miejscowego gimnazjum. Kontynuował naukę w Pradze, gdzie ukończył studia na Wydziale Filozoficznym Uniwersytetu Karola. Po ukończeniu studiów zaczął pracować jako nauczyciel zastępczy w gimnazjum w Klatovie. Jego uczniem był Jaroslav Vrchlický.

</doc>
<doc id="2628819" url="https://pl.wikipedia.org/wiki?curid=2628819" title="Mistrzostwa Świata w Koszykówce Mężczyzn 2010/Grupa A">
Mistrzostwa Świata w Koszykówce Mężczyzn 2010/Grupa A



</doc>
<doc id="2628820" url="https://pl.wikipedia.org/wiki?curid=2628820" title="Retrofuturyzm">
Retrofuturyzm

Retrofuturyzm – trend w sztuce prezentujący nawiązania do dawnych wyobrażeń przyszłości. Charakteryzuje go połączenie retro estetyki z futurystycznymi technologiami i koncepcjami. Trend ten pojawiał się zarówno w projektach graficznych jak i architekturze, modzie, filmie i literaturze. Trend odnosi się zarówno do wyobrażeń przyszłości jak i historii alternatywnej.
Przykładem filmu z retrofuturystycznymi elementami jest "Sky Kapitan i świat jutra" którego stylistyka została zainspirowana pracami m.in. i Normana Bel Geddesa. Film opisuje alternatywną rzeczywistość w 1939 roku.
Motyw retrofuturyzmu pojawia się również w grach komputerowych. Przykładem jest tu seria "Fallout".
Wyraz ten po raz pierwszy użyty został przez Lloyda Dunna w 1983 według magazynu "Retrofuturism" publikowanego pomiędzy 1988 a 1993 rokiem.

</doc>
<doc id="2628823" url="https://pl.wikipedia.org/wiki?curid=2628823" title="Mistrzostwa NACAC w Biegach Przełajowych 2012">
Mistrzostwa NACAC w Biegach Przełajowych 2012

8. Mistrzostwa NACAC w Biegach Przełajowych – zawody lekkoatletyczne w biegach przełajowych zorganizowane od egidą North America, Central America and Caribbean Athletic Association 17 marca 2012 w Port-of-Spain.

</doc>
<doc id="2628825" url="https://pl.wikipedia.org/wiki?curid=2628825" title="Retro-futuryzm">
Retro-futuryzm



</doc>
<doc id="2628826" url="https://pl.wikipedia.org/wiki?curid=2628826" title="Ludo Martens">
Ludo Martens

Ludo Martens (ur. 12 marca 1946, zm. 5 czerwca 2011) – belgijski działacz polityczny i historyk. Był także autorem książek głównie o tematyce politycznej.
Działalność społeczną zaczynał w maju 1968 kiedy to założył studencki związek zawodowy SVB będący zalążkiem późniejszej partii politycznej. Prowadził wówczas dialog między robotnikami a studentami. Jego ugrupowanie przeprowadzało antyrasistowskie wiece i zorganizowało akcje solidarnościowe ze strajkującymi górnikami w Limburgii. Działał na rzecz praw Afroamerykanów oraz ruchów antykolonialnych w państwach Trzeciego Świata. W latach 70. inspirując się rewolucją kulturalną i maoizmem, był jednym z inicjatorów powstania organizacji o nazwie Cała Władza w Ręce Robotników (Tout le Pouvoir aux Ouvriers/Alle Macht Aan De Arbeiders - TPO/AMADA), później przemianowanej na Partię Pracujących Belgii. Był jednym z założycieli organizacji Lekarze Dla Ludzi która służy do dzisiaj bezpłatną pomocą medyczną osobom, których nie stać na opłatę za usługi medyczne lub nie mają ubezpieczenia (bez którego korzystanie ze służby zdrowia w Belgii nie jest możliwe). Lekarze Dla Ludzi prowadzą własne kliniki medyczne z których usług korzystają tysiące ludzi. 
W okresie zimnej wojny opowiadał się po stronie NATO przeciwko Związkowi Radzieckiemu. Partia Pracujących Belgii zorganizowała nawet cykl spotkań na które zaprosiła przedstawiciela ambasady Stanów Zjednoczonych będącego byłym agentem CIA. Był jednym z inicjatorów powstania Międzynarodowych Seminariów Komunistycznych. W 1997 roku Martens został doradcą rządu Kongo i na stałe zamieszkał w tym kraju. Obowiązki związane z kierowaniem partią przejęła na ten czas Nadine Rosa-Rosso z czasem została ona jednak zmuszona do rezygnacji z urzędu gdyż zdaniem działaczy partii porzuciła ona zasady marksizmu-leninizmu. Martens spotkał się także północnokoreańskim przywódcą Kim Ir Senem.

</doc>
<doc id="2628827" url="https://pl.wikipedia.org/wiki?curid=2628827" title="Korona Gór Rumunii">
Korona Gór Rumunii

Korona Gór Rumunii – lista najwyższych szczytów wszystkich pasm górskich Rumunii. 

</doc>
<doc id="2628828" url="https://pl.wikipedia.org/wiki?curid=2628828" title="Arnold Rutkowski">
Arnold Rutkowski

Arnold Rutkowski (ur. w Łodzi) – polski tenor operowy.
Ukończył Akademię Muzyczną im. G. i K. Bacewiczów (1999–2005). W trakcie swej edukacji występował na Bornholmie w Danii jako Ferrando w "Così fan tutte" W.A. Mozarta, a po otrzymaniu dyplomu w St. Moritz w Szwajcarii, gdzie śpiewał "Un giorno di regno" G. Verdiego.
Kariera.
Jego kariera międzynarodowa zaczęła się po debiucie w Modenie w Luciano Pavarotti Theatre (2009). Tego samego roku wystąpił z Plácido Domingo, na jego koncercie w Polsce, wziął również udział w międzynarodowym konkursie Operalia, gdzie wygrał CulturArte Prize.
W latach 2006–2008 występował jako Rodolfo, Duca, Don Jose, Alfredo, Ismaele we wrocławskiej operze i w Teatrze Wielkim – Operze Narodowej w Warszawie (Rodolfo, Stefan) w 2009. Arnold Rutkowski śpiewał Don José w Teatro de la Opera w San Juan (Puerto Rico) i w Phoenix Metropolitan Opera (USA). Tego samego roku wystąpił ponowne we Włoszech, w The Teatro Comunale w Ferrarze i Teatro Alighieri w Rawennie.
W 2010 zadebiutował w Niemczech. Zaśpiewał partię księcia podczas Rigoletto Gala w Wiesbaden Opera House. Powrócił do Niemiec w 2011 by wystąpić podczas Rheingau Music Festival - Grosse Operngala, co doprowadziło do jego debiutu w radiu dla Bayerischer Rundfunk in Munchner Rundfunkorchester. Niedługo po owym debiucie zaproszono go do Deutsche Oper am Rhein w Düsseldorfie, gdzie śpiewał w Madamie Butterfly i został zaproszony również na sezony 2011/2012.
Rok 2011 to występy m.in. w Michigan Opera Theatre w Detroit, jako Duca w Rigoletto. W sezonach 2010 i 2011 dodał do swego portfolio role w Staatsoper w Berlinie, The Finnish National Opera w Helsinkach oraz Szeged Open-Air Festival na Węgrzech. W sezonie 2011 wystąpił również w Royal Opera House w Sztokholmie, Staatsoper w Hamburgu oraz w Wiedniu.
Na początku 2012 wystąpił ponownie w Staatsoper w Berlinie, jako Leński w "Eugeniuszu Onieginie" Piotra Czajkowskiego. Śpiewał również Pinkertona w "Madame Butterfly", Don Jose w "Carmen" w Deutsche Oper am Rhein w Düsseldorfie i Duca w "Rigoletto" w Tchaikovsky Concert Hall w Moskwie.
Nagrody.
W 2003 zdobył II nagrodę w Międzynarodowym Konkursie Sztuki Wokalnej im. Ady Sari. W 2009 wygrał Europejski Konkurs Tenorów im. Jana Kiepury oraz zdobył CulturArte Prize na międzynarodowym konkursie Operalia. Zdobył również nagrodę publiczności podczas Klassikmania Competition w Wiedniu.

</doc>
<doc id="2628829" url="https://pl.wikipedia.org/wiki?curid=2628829" title="Ptaszyniec">
Ptaszyniec



</doc>
<doc id="2628830" url="https://pl.wikipedia.org/wiki?curid=2628830" title="Dermanyssus gallinae">
Dermanyssus gallinae



</doc>
<doc id="2628834" url="https://pl.wikipedia.org/wiki?curid=2628834" title="Ołeh Żukow">
Ołeh Żukow

Ołeh Iwanowycz Żukow, ukr. Олег Іванович Жуков, ros. Олег Иванович Жуков, "Oleg Iwanowicz Żukow" (ur. 14 września 1920 w Juzowce, Ukraińska SRR, zm. 9 kwietnia 2010 w Doniecku) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek klubu Łokomotyw Stalino, barwy której bronił w 1937 roku. Po wyzwoleniu Doniecka od niemieckiej okupacji w 1943 został zaproszony do głównej donieckiej drużyny Stachanowiec Stalino, w składzie której w 1945 roku rozpoczął karierę piłkarską. W następnym roku przeszedł do Dynama Kijów. Po trzech sezonach w 1949 powrócił do donieckiego zespołu, który w międzyczasie zmienił nazwę na Szachtar Stalino. W 1951 roku zakończył karierę piłkarską.
Kariera trenerska.
Po zakończeniu kariery zawodniczej rozpoczął pracę szkoleniową. Najpierw pracował w sztabie szkoleniowym Szachtar Stalino (od 1958 do czerwca 1960), potem prowadził Awanhard Żdanow, Silmasz Charków oraz Szachtar Kadijewka. W 1963 został zaproszony na stanowisko głównego trenera dopiero utworzonego klubu Karpaty Lwów będąc pierwszym trenerem w jego historii. Przez wiele lat był szefem Okręgowej Piłki Nożnej Towarzystwa Sportowego "Awanhard", pracował także jako inspektor meczów piłki nożnej pod egidą Federacji Futbolu obwodu donieckiego. Przeżył wylew, po czym został hospitalizowany. Zmarł w szpitalu 9 kwietnia 2010 roku.

</doc>
<doc id="2628835" url="https://pl.wikipedia.org/wiki?curid=2628835" title="Edukacja dla Wszystkich">
Edukacja dla Wszystkich

Edukacja dla Wszystkich (ang. "Education for All") – główny program edukacyjny UNESCO, zainicjowany w 1990 roku na Światowej Konferencji w Jomtien w prowincji Chonburi (Tajlandia).
Celem programu „Edukacja dla Wszystkich” jest doprowadzenie do zaspokojenia podstawowych potrzeb edukacyjnych wszystkich ludzi, dbając przy tym o wysoką jakość procesu kształcenia (Art. 26 Powszechnej Deklaracji Praw Człowieka o powszechnym prawie do edukacji). 
Na Konferencji w Jomtien przyjęto dokument: Światowa Deklaracja „Edukacja dla Wszystkich” oraz plan działania na najbliższe 10 lat. Za najpilniejsze uznano doprowadzenie do zaspokojenia podstawowych potrzeb edukacyjnych wszystkich ludzi, tj. opanowanie umiejętności czytania, pisania, liczenia, formułowania myśli, rozwiązywania problemów, a także wpojenie określonych postaw i wartości.
W 1999 roku została utworzona Światowa Kampania na rzecz Edukacji (ang. "Global Campaign for Education ", GCE) skupiająca tysiące osób i wiele organizacji, w tym związki nauczycielskie, z ponad 100 krajów. W 2000 roku GCE była obok UNESCO współorganizatorem i uczestnikiem obrad Światowego Forum Edukacyjnego w Dakarze.
Światowe Forum wyznaczyło sześć celów, które powinny zostać osiągnięte do 2015 roku:
Celem kampanii GCE jest podniesienie świadomości społeczeństw na temat znaczenia edukacji dla wszystkich i niwelowanie różnic w dostępie ludzi, zwłaszcza młodych, do wykształcenia oraz osiągnięcie do 2015 roku pozostałych celów programu „Edukacja dla Wszystkich”. Od 2000 roku z tej okazji organizowany jest corocznie Światowy Tydzień Działań na rzecz Edukacji.
Obecnie (2012) w programie „Edukacja dla Wszystkich” uczestniczy 180 krajów, w tym Polska. W realizację programu zaangażowane są m.in. agendy ONZ – UNICEF i Program Narodów Zjednoczonych ds. Rozwoju oraz Bank Światowy.

</doc>
<doc id="2628836" url="https://pl.wikipedia.org/wiki?curid=2628836" title="Scho-Ka-Kola">
Scho-Ka-Kola

Scho-Ka-Kola − marka czekolady niemieckiej zawierającej dodatkowo kofeinę z kawy i orzeszków kola. Czekolada ta jest dzielona na kawałki o kształcie trójkąta i sprzedawana w okrągłych metalowych puszkach, których kształt niewiele zmienił się od czasu wprowadzenia jej na rynek w 1936 roku. Każde okrągłe pudełko zawiera 100 g czekolady w postaci 16 kostek, z których każda zawiera 12,5 mg kofeiny.
Składniki: kakao (58%), cukier, masło kakaowe, kawa (2,6%), pełne mleko w proszku, orzeszki kola (1,6%), lecytyna sojowa (częściowo zhydrolizowana) – E322 (emulgator), polirycynoleinian poliglicerolu – E 476 (emulgator) i aromat. Może zawierać śladowe ilości orzechów laskowych, migdałów i glutenu.
Historia.
Scho-Ka-Kola została wytworzona przez firmę "Hildebrand, Kakao- und Schokoladenfabrik GmbH" w 1935 i została wprowadzona na rynek z okazji Igrzysk Olimpijskich w Berlinie jako "Czekolada Sportowa". Podczas II wojny światowej nazywana "Czekoladą Lotniczą" lub "Czekoladą pilotów", gdyż była na wyposażeniu racji Luftwaffe. Po zakończeniu wojny, podczas okupacji Niemiec, jej dystrybucję prowadzili alianci.
W 1969 roku dr Hans Imhoff przejął fabrykę i odkupił również Stollwerck AG od Deutsche Bank celem dystrybucji swoich wyrobów. 1 lipca 2005 roku Genuport Trade AG przejął wszystkie marki i prawa do dystrybucji produktu. Obecnie jest on produkowany w Berlinie i jest dostępny na terenie Niemiec, lecz jest eksportowany za granicę w niewielkiej skali.

</doc>
<doc id="2628839" url="https://pl.wikipedia.org/wiki?curid=2628839" title="Osioł Poitou">
Osioł Poitou



</doc>
<doc id="2628842" url="https://pl.wikipedia.org/wiki?curid=2628842" title="Misje jezuickie w Chiquitos">
Misje jezuickie w Chiquitos

Misje Jezuickie w Chiquitos − redukcje misyjne założone przez jezuitów na terenie obecnego departamentu Santa Cruz we wschodniej Boliwii. W latach 1696 - 1760 jezuici założyli tu 10 osiedli do których władze kolonii hiszpańskiej przesiedlały przymusowo indian, tutaj plemienia Chiquitos. Centralnym punktem każdej osady był kościół, którego architektura w przypadku tych redukcji stanowiła połączenie katolickich i lokalnych tradycji. Indianie zajmowali się uprawą roli, natomiast jezuici administracją osiedli. Najlepiej zachowane misje to: San Francisco Javier, Concepción, Santa Ana, San Miguel, San Rafael i San José.
W 1990 roku misje zostały wpisane na listę światowego dziedzictwa UNESCO.

</doc>
<doc id="2628843" url="https://pl.wikipedia.org/wiki?curid=2628843" title="Misje jezuickie na terenie zamieszkanym przez Chiquitos">
Misje jezuickie na terenie zamieszkanym przez Chiquitos



</doc>
<doc id="2628844" url="https://pl.wikipedia.org/wiki?curid=2628844" title="Mihri Belli">
Mihri Belli

Mihri Belli (ur. 1916, zm. 16 kwietnia 2011) – turecki działacz socjalistyczny.
Syn Mahmuta Hayrettina Beya, ważny przywódca wojskowy w trakcie tureckiej wojny o niepodległość. Skończył elitarny Robert College w Stambule. W 1936 roku wyjechał na studia ekonomiczne do Uniwersytetu Missisipi w Stanach Zjednoczonych, tam po raz pierwszy zetknął się z marksizmem. Na miejscu uczestniczył w amerykańskim ruchu związkowym. Do Turcji wrócił w 1940, po powrocie dołączył do nielegalnej partii komunistycznej (TKP). W 1942 został członkiem jej Komitetu Centralnego i organizował sekcję młodzieżową. Za działalność komunistyczną został skazany na 2 lata więzienia i wygnanie. W 1946 wyjechał do Grecji gdzie wstąpił do Demokratycznej Armii Grecji. Raniony dwukrotnie wyjechał na leczenie do Bułgarii i ZSRR. Jego udział w wojnie udokumentowano w greckim filmie „Kapitan Kemal. Nasz Towarzysz”. W 1950 został ponownie aresztowany za nielegalne przekroczenie granicy tureckiej i posiadanie broni. Rok później został ponownie zatrzymany w czasie akcji policyjnej wymierzonej w TKP, wskutek czego otrzymuje siedmioletni wyrok więzienia i 2 lata przymusowego przesiedlenia.
W 1960 został wykluczony z TPK, wstąpił po tym do Robotniczej Partii Turcji. Po wojskowym zamachu stanu w 1971, uciekł z kraju i wyjechał do Palestyny, gdzie przebywał jako gość Organizacji Wyzwolenia Palestyny, w późniejszym czasie przebywał także w Europie. Wraca po upadku wojskowego reżimu w 1973 i amnestii, zakłada Turecką Partię Pracy. W 1975 została ona zdelegalizowana za powiązania z Kurdyjskimi organizacjami. W 1979 doszło do zamachu na Belliego, w wyniku którego został ranny. Do kolejnego zamachu doszło już rok później, wyjechał na Bliski Wschód, a potem do Szwecji gdzie podjął współpracę z kurdyjskim ruchem narodowym. W 1992 powrócił do Turcji, a w 1997 spotkał się z Abdullahem Öcalanem. W 1996 uczestniczył w założeniu Partii Wolności i Solidarności, a w 2002 w założeniu Partii Socjalistyczno-Demokratycznej. W 2005 szerzej publice zaprezentowano portrety, które tworzył w trakcie pobytu w więzieniu. W 2008 uczestniczył w kongresie założycielskim Partii Socjalistycznej.

</doc>
<doc id="2628845" url="https://pl.wikipedia.org/wiki?curid=2628845" title="Jenő Serényi">
Jenő Serényi

Jenő Serényi (wym. [], ur. 5 września 1884 w Nowej Wsi Spiskiej, zm. 14 lipca 1915 pod Doberdò) – węgierski taternik, alpinista, narciarz, prawnik.
Studiował prawo na uniwersytecie w Budapeszcie, po ukończeniu nauki był adwokatem. Od 1904 r. wspinał się w Tatrach i do 1915 r. należał do najlepszych węgierskich taterników, chodził dużo również po Alpach. W latach 1906–1907 jego częstym partnerem był Jenő Wachter. Serényi wprowadził w taternictwo Gyulę Komarnickiego, który był jego przyjacielem i kolegą z ławki w szkole i na uniwersytecie.
Jenő Serényi należał do organizatorów ratownictwa górskiego po południowej stronie Tatr – w 1913 r. m.in. dzięki niemu powstało towarzystwo Tátrai Önkéntes Mentő Bizottság. Był także jednym z założycieli Budapeszteńskiego Akademickiego Towarzystwa Turystycznego (BETE) oraz Węgierskiego Klubu Narciarskiego (Magyar Sí Klub), później Węgierskiego Związku Narciarskiego (Magyar Sí Szövetség).
Był współzałożycielem pisma „Turistaság és Alpinizmus”, zasłużonego dla rozwoju taternictwa na Węgrzech. Wraz z Gyulą Komarnickim napisał pierwszy nowoczesny przewodnik taternicki ("A Magas Tátra részletes kalauza", Budapeszt 1914), wydał również podręcznik narciarstwa ("A sísport gyakorlati kézikönyve", Budapeszt 1912). Był autorem licznych artykułów z zakresu wspinaczki i narciarstwa, które zostały opublikowane w takich czasopismach jak: „Turistaság és Alpinizmus”, „Turista Közlöny”, „Turisták Lapja”, „Jahrbuch des UKV”, „Österreichische Alpenzeitung” i inne.
Zginął w trakcie I wojny światowej, w bitwie pod Doberdò na froncie austriacko-włoskim. Został pochowany na cmentarzu Farkásret w Budapeszcie.

</doc>
<doc id="2628847" url="https://pl.wikipedia.org/wiki?curid=2628847" title="Akiba ben Josef">
Akiba ben Josef

Akiba ben Josef (; ur. ok. 50, zm. 135) – żydowski rabin, tannanita. Przyczynił się do ustalenia ostatecznego kanonu Biblii hebrajskiej. Opowiadał się za wliczaniem "Księgi Estery" oraz "Pieśni nad pieśniami" do ksiąg biblinych. Zebrał prawo ustne, co dało podwaliny Miszny.
Był członkiem poselstwa żydowskiego do cesarza Domicjana. W celu ujednolicenia kalendarza liturgicznego oraz utwierdzania Żydów w wierze odwiedzał diaspory żydowskie rozrzucone w Azji Mniejszej, Babilonii, na Półwyspie Arabskim oraz w Egipcie.
Poparł powstanie Bar-Kochby oraz uznał jego przywódcę Szymona ben Kosbę za Mesjasza nadając mu również przydomek Bar-Kochba, co w języku aramejskim znaczy dosłownie „Syn Gwiazdy”. Po klęsce powstańców został aresztowany, zginął śmiercią męczeńską. Wychował wielu uczniów m.in.: rabbich Meira, Nehemiaha, Jehudę ben Ilaja, Szymona ben Jochaja oraz tłumacza Biblii hebrajskiej Akwilę z Synopy.
Pomimo tego, że sam Akiba ben Josef nie pozostawił spuścizny piśmienniczej, przypisuje mu się często cytowane, m.in. w historii wynalazków, powiedzenie „Wszystko to już było”.
To przypisanie ma swoje źródło w powstałym w 1846 r. dramacie Karla Gutzkowa pt. "Uriel Acosta", w którym autor wkłada te słowa w usta rabiego Ben Akiby. Od tego czasu powiedzenie przypominane jest w różnego rodzaju tekstach. M. in. pojawia się w treści finałowej "Piosenki" Konstantego Ildefonsa Gałczyńskiego ("Piosenki z historii świata", 1947), którą w latach 70. spopularyzowała Olga Lipińska w swoim programie pt. "Właśnie leci kabarecik" ("Wszystko już było - rzekł Ben Akiba, a gdy nie było, śniło się chyba"). W rzeczywistości powiedzenie wątpliwie przypisywane Akibie wywodzi się z fragmentu Księgi Kaznodziei Salomona (Koheleta):
„To, co było, znowu będzie, 
a co się stało, znowu się stanie:
nie ma nic nowego pod słońcem." (Kazn 1:9 w przekładzie „Biblii Warszawskiej”).

</doc>
<doc id="2628849" url="https://pl.wikipedia.org/wiki?curid=2628849" title="Kwabena Keene">
Kwabena Keene

Kwabena Keene (ur. 29 grudnia 1989 w Filadelfii) – ghański lekkoatleta, kulomiot i dyskobol.
Wielokrotny rekordzista kraju.

</doc>
<doc id="2628850" url="https://pl.wikipedia.org/wiki?curid=2628850" title="Zonophora">
Zonophora

Zonophora – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2628854" url="https://pl.wikipedia.org/wiki?curid=2628854" title="Onychogomphus">
Onychogomphus

Onychogomphus – rodzaj ważek z rodziny gadziogłówkowatych (Gomphidae).
Podział systematyczny.
Do rodzaju należą następujące gatunki:

</doc>
<doc id="2628856" url="https://pl.wikipedia.org/wiki?curid=2628856" title="Phyllogomphoides">
Phyllogomphoides

Phyllogomphoides – rodzaj ważek z rodziny gadziogłówkowatych (Gomphidae).
Podział systematyczny.
Do rodzaju należą następujące gatunki:

</doc>
<doc id="2628857" url="https://pl.wikipedia.org/wiki?curid=2628857" title="Paragomphus">
Paragomphus

Paragomphus – rodzaj ważek z rodziny gadziogłówkowatych.
Podział systematyczny.
Do rodzaju należą następujące gatunki:

</doc>
<doc id="2628858" url="https://pl.wikipedia.org/wiki?curid=2628858" title="Omar Gómez">
Omar Gómez

Omar Gerardo Gómez Galicia (ur. 6 stycznia 1980 w Monterrey) – meksykański piłkarz występujący na pozycji napastnika.
Kariera klubowa.
Gómez pochodzi z miasta Monterrey i jest wychowankiem tamtejszego zespołu CF Monterrey. W meksykańskiej Primera División zadebiutował za kadencji szkoleniowca Tomása Boya – 17 stycznia 1998 w zremisowanym 1:1 spotkaniu z Morelią. Premierowego gola w najwyższej klasie rozgrywkowej strzelił za to 1 sierpnia tego samego roku w wygranej 1:0 konfrontacji z Atlasem. W wyjściowym składzie zaczął się regularnie pojawiać dopiero dwa sezony później. Po czterech latach spędzonych w ekipie Monterrey zdecydował się dołączyć do nowo powstałej drużyny Dorados de Sinaloa z siedzibą w mieście Culiacán, której w sezonie 2003/2004 pomógł awansować z drugiej do pierwszej ligi, jednak zaraz po tym sukcesie opuścił klub.
Wiosną 2006 Gómez podpisał umowę z innym zespołem ze swojego rodzinnego miasta – Tigres UANL, w którego barwach wystąpił w lidze zaledwie jeden raz i triumfował z nim w rozgrywkach InterLigi. Po pół roku bezrobocia zasilił ekipę Atlante FC, gdzie w sezonie Apertura 2007 zdobył mistrzostwo Meksyku, jednak nie rozegrał wówczas ani jednego spotkania, będąc zawodnikiem drugoligowych rezerw – Real de Colima. Latem 2008 powrócił do Dorados, ponownie z drugiej ligi, natomiast karierę zakończył w wieku 29 lat jako zawodnik Guerreros FC.
Kariera reprezentacyjna.
W 1997 roku Gómez znalazł się w składzie reprezentacji Meksyku U–17 na Młodzieżowe Mistrzostwa Świata w Egipcie. Był wówczas podstawowym graczem kadry, rozgrywając wszystkie trzy mecze i strzelając dwa gole w wygranym 5:0 spotkaniu z Nową Zelandią, za to Meksykanie nie zdołali wyjść z grupy.

</doc>
<doc id="2628859" url="https://pl.wikipedia.org/wiki?curid=2628859" title="Grafton Street">
Grafton Street

Grafton Street (irl.: "Sráid Grafton") – główna ulica handlowa Dublina w Irlandii.
Ulica została nazwana na cześć Henry’ego FitzRoya, 1. księcia Grafton, nieślubnego syna króla Anglii i Szkocji Karola II, który w tym rejonie posiadał ziemię. Ulica powstała w 1708 roku z ówczesnego pasu terenu zamieszkiwanego przez rodzinę Dawson.
W 2008 roku ulica ta była na piątym miejscu najdroższych ulic handlowych na świecie pod względem wysokości płaconego czynszu.
Występy uliczne.
Zarejestrowani artyści mogą występować raz dziennie, do godziny . Zaczęli tu karierę i czasem wracają Rodrigo y Gabriela, Glen Hansard, Bono, Keywest, Damien Rice. Obecnie występują Allie Sherlock i David Owens.

</doc>
<doc id="2628861" url="https://pl.wikipedia.org/wiki?curid=2628861" title="Amphigomphus">
Amphigomphus

Amphigomphus – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2628862" url="https://pl.wikipedia.org/wiki?curid=2628862" title="Tydzień Biblijny">
Tydzień Biblijny

Tydzień Biblijny – tydzień refleksji nad Biblią, obchodzony corocznie w Kościele katolickim w Polsce, rozpoczynający się zawsze w III Niedzielę wielkanocną. Jest obchodzony od 2009 z inicjatywy Dzieła Biblijnego im. Jana Pawła II i co roku przebiega pod innym hasłem.
Wśród inicjatyw związanych z Tygodniem Biblijnym w Polsce znajdują się m.in.: rekolekcje biblijne, maratony biblijne oraz przede wszystkim spotkania ze Słowem Bożym w indywidualnej modlitwie albo w gronie rodzinnym. Ten czas ma zmobilizować katolików i szczególnie zainteresować Pismem Świętym.
W roku 2012 rozpoczął się Niedzielą Biblijną 22 kwietnia, a zakończył 28 kwietnia i obchodzony był pod hasłem „Kościół domem budowanym przez miłość”. Polscy biskupi w liście pasterskim na Niedzielę Biblijną 2012 roku zachęcali wiernych do tworzenia w parafiach kręgów biblijnych, a w diecezjach Szkół Słowa Bożego jako żywych „domów słowa”.
Hasłami Tygodnia Biblijnego były:

</doc>
<doc id="2628864" url="https://pl.wikipedia.org/wiki?curid=2628864" title="Callionymus lyra">
Callionymus lyra



</doc>
<doc id="2628865" url="https://pl.wikipedia.org/wiki?curid=2628865" title="Mirolubowo">
Mirolubowo

Mirolubowo (bułg. Миролюбово) – wieś we wschodniej Bułgarii, w obwodzie Burgas, w gminie Burgas.

</doc>
<doc id="2628866" url="https://pl.wikipedia.org/wiki?curid=2628866" title="Trypanosoma mukundi">
Trypanosoma mukundi

Trypanosoma mukundi – kinetoplastyd z rodziny świdrowców należący do królestwa protista. Pasożytuje w osoczu krwi ryb.
"T. mukundi" jest gatunkiem polimorficznym występującym w 3 formach: małej, średniej i dużej.

</doc>
<doc id="2628867" url="https://pl.wikipedia.org/wiki?curid=2628867" title="Charetum fragilis">
Charetum fragilis

Zespół ramienicy kruchej ("Charetum fragilis") – syntakson słodkowodnych makrofitów w randze zespołu budowany głównie przez ramienicę kruchą. Należy do klasy zespołów "Charetea".
Charakterystyka.
Łąka ramienicowa zdominowana przez gatunek nominatywny. Nierzadko tworzy rozległe płaty. Zwykle występuje w jeziorach eutroficznych, ale może znajdować się w zbiornikach mezotroficznych, w zbiornikach astatycznych (gliniankach, stawach, torfiankach), a nawet rowach z wolno płynącą wodą. Zwykle zajmuje wody dość płytkie (do 2 m), ale zdarza się też w głębszych, o szerokim zakresie odczynu (pH 5–8,5). Podłoże od mineralnego, przez zamulone, po w pełni zatorfione, przy czym bardziej zwarte płaty tworzą się na organicznym. W układzie strefowym występuje w strefie nymfeidów i eledeidów. W małych zbiornikach może zajmować niemal całe dno, mając wówczas pewne znaczenie przy ich wypłycaniu i lądowaceniu. W trakcie sukcesji ekologicznej jest zastępowane przez inne łąki podwodne – "Charetum tomentosae", łąki z klasy "Potametea" lub szuwary. W bardziej żyznych siedliskach ramienica krucha zamiast tworzyć łąki, wchodzi w skład innych zbiorowisk.
Zagrożenia i ochrona.
Łąki ramienicowe w miarę postępującej eutrofizacji i związanym z tym wzrostem stężenia fosforu, mętności i przewagi konkurencyjnej roślin naczyniowych zanikają.
Występowanie typowych łąk ramienicowych, do których należy "Charetum fragilis", jest podstawą do objęcia zbiorników, w których występują, ochroną jako siedlisko przyrodnicze 3140 (twardowodne oligo– i mezotroficzne zbiorniki z podwodnymi łąkami ramienic "Charetea") w systemie Natura 2000.

</doc>
<doc id="2628868" url="https://pl.wikipedia.org/wiki?curid=2628868" title="Wyznania Arsene'a Lupin">
Wyznania Arsene'a Lupin



</doc>
<doc id="2628869" url="https://pl.wikipedia.org/wiki?curid=2628869" title="Przegląd Oponiarski">
Przegląd Oponiarski

Przegląd Oponiarski - Ogólnopolskie Czasopismo dla Serwisów Ogumienia – miesięcznik wydawany przez znajdujące się w Toruniu wydawnictwo „Górzyński i S-ka” sc, przeznaczone dla ponad 5000 (liczba według danych z tego czasopisma) polskich firm branży oponiarskiej. Stanowi platformę wymiany informacji specjalistycznej pochodzącej od producentów ogumienia i związanych z ogumieniem akcesoriów i części motoryzacyjnych, i kierowanej do właścicieli oraz pracowników serwisów i warsztatów ogumienia.
Archiwum czasopisma na jego witrynie oferuje zdalny dostęp do szeregu opublikowanych artykułów.

</doc>
<doc id="2628872" url="https://pl.wikipedia.org/wiki?curid=2628872" title="Abraham i trzej aniołowie (obraz Rembrandta)">
Abraham i trzej aniołowie (obraz Rembrandta)

Abraham i trzej aniołowie – obraz holenderskiego malarza Rembrandta Harmenszoona van Rijn
Obraz obrazuje doniosłą scenę objawienie Abrahamowi narodzin syna, opisaną w Starym Testamencie w Księdze Rodzaju:
Rembrandt dość wiernie przedstawił scenę biblijną. Stary Abraham trzyma naczynie z wodą by obmyć nogi jednego z gości. Przybyłe postacie mają wizerunki aniołów. Jeden z nich, przedstawiony frontalnie w białej szacie jest reprezentantem Boga co sugeruje padające na niego światło. On to przekazuje nowinę narodzin Izaaka. Drugi z aniołów siedzący po lewej stronie spożywa pokarm co ma obrazować nakaz gościnności. Po lewej stronie ukazana została dziewięćdziesięcioletnia Sara, ukryta za drzwiami i przysłuchująca się rozmowie. Kobiety nie towarzyszyły mężczyznom w spożywaniu posiłku.
Scena objawienia jest interpretowana jako figura nowotestamentowego zwiastowania Marii, matki Jezusa, a w postaciach trzech aniołów widziano Trójcę Świętą – Boga Ojca, Jezusa Chrystusa i Ducha Świętego. Obraz znajduje się w kolekcji prywatnej przez co bardzo rzadko pokazywany jest szerszej publiczności.
Dziesięć lat później Rembrandt stworzył grafikę o tym samym tytule. Tym razem wszystkie postacie zostały przedstawione frontalnie, jedynie Sara nadal nieśmiało wychyla się zza drzwi. Obecnie grafika znajduje się w zbiorach muzeum waszyngtońskiego National Gallery of Art.

</doc>
<doc id="2628878" url="https://pl.wikipedia.org/wiki?curid=2628878" title="Etan Patz">
Etan Patz

Etan Kalil Patz (ur. 9 października 1972 w Nowym Jorku, zaginął 25 maja 1979, w 2001 r. został uznany za zmarłego) – miał 6 lat, kiedy 25 maja 1979 roku zaginął na Dolnym Manhattanie w Nowym Jorku. Był pierwszym zaginionym dzieckiem, którego zdjęcie zostało umieszczone na kartonach z mlekiem.
6-letni Etan Patz zaginął 25 maja 1979 roku w dzielnicy SoHo na Manhattanie. Chłopiec po raz pierwszy sam szedł na przystanek, skąd miał go zabrać szkolny autobus. Etan na miejsce nigdy nie dotarł, a ślad po nim zaginął. Etan był najintensywniej poszukiwaną osobą w Stanach Zjednoczonych. Dzień zaginięcia Etana, jest obchodzony jako Narodowy Dzień Zaginionych Dzieci. Mimo zakrojonych na szeroką skalę poszukiwań, nie przyniosły one oczekiwanych skutków. W 2001 Etan został oficjalnie uznany za zmarłego, chociaż śledztwo zawieszono już dużo wcześniej.

</doc>
<doc id="2628880" url="https://pl.wikipedia.org/wiki?curid=2628880" title="Kolumbia na Letnich Igrzyskach Olimpijskich Młodzieży 2010">
Kolumbia na Letnich Igrzyskach Olimpijskich Młodzieży 2010

Kolumbię na Letnich Igrzyskach Olimpijskich Młodzieży 2010 w Singapurze reprezentowało 23 sportowców w 12 dyscyplinach.
Skład kadry.
Lekkoatletyka.
Chłopcy
Dziewczęta
Triathlon.
Chłopcy
Dziewczęta
Zapasy.
Styl dowolny
Styl klasyczny

</doc>
<doc id="2628883" url="https://pl.wikipedia.org/wiki?curid=2628883" title="Jorge Espinoza">
Jorge Espinoza

Jorge Humberto Espinoza Cortés (ur. 17 września 1980 w mieście Meksyk) – meksykański piłkarz występujący na pozycji bramkarza.
Kariera klubowa.
Espinoza profesjonalną karierę klubową rozpoczynał w zespole Club León, jednak pozostawał rezerwowym golkiperem drużyny. W meksykańskiej Primera División zadebiutował 2 września 2000 w przegranym 1:4 spotkaniu z Atlasem, kiedy to w 84. minucie zastąpił między słupkami ukaranego czerwoną kartką Carlosa Brionesa i przepuścił gole autorstwa Juana Pablo Rodrígueza i Mario Méndeza. Drugi i ostatni mecz w najwyższej klasie rozgrywkowej rozegrał 10 września tego samego roku w przegranej 1:2 konfrontacji z Pachucą, kiedy to rozegrał pełne 90 minut i skapitulował po uderzeniach Gabriela Caballero i Manuela Vidrio.
Kariera reprezentacyjna.
W 1997 roku Espinoza znalazł się w składzie reprezentacji Meksyku U–17 na Młodzieżowe Mistrzostwa Świata w Egipcie. Był wówczas rezerwowym bramkarzem kadry, pełniąc funkcję alternatywy dla Jesúsa Corony i nie rozegrał ani jednego meczu, za to Meksykanie nie zdołali wyjść z grupy i po trzech spotkaniach zakończyli swój udział w turnieju.

</doc>
<doc id="2628889" url="https://pl.wikipedia.org/wiki?curid=2628889" title="Grand Prix de SAR La Princesse Lalla Meryem 2012">
Grand Prix de SAR La Princesse Lalla Meryem 2012

Grand Prix de SAR La Princesse Lalla Meryem 2012 – tenisowy turniej WTA z cyklu Grand Prix de SAR La Princesse Lalla Meryem rozgrywany w dniach 23–29 kwietnia 2012 roku w Fezie na kortach ziemnych o puli nagród 220 000 dolarów amerykańskich.

</doc>
<doc id="2628892" url="https://pl.wikipedia.org/wiki?curid=2628892" title="Trypanosoma baigulensis">
Trypanosoma baigulensis

Trypanosoma baigulensis – kinetoplastyd z rodziny świdrowców należący do królestwa protista. Pasożytuje w osoczu krwi ryb.
"T. baigulensis" jest gatunkiem polimorficznym występującym w 3 formach: małej, średniej i dużej.

</doc>
<doc id="2628897" url="https://pl.wikipedia.org/wiki?curid=2628897" title="Narodowi Socjaliści – LEV21">
Narodowi Socjaliści – LEV21

Narodowi Socjaliści – Lewica XXI Wieku (czeski: Národní socialisté – levice 21. století) – czeska centrolewicowa partia polityczna, założył ją były premier i przewodniczący Czeskiej Partii Socjaldemokratycznej Jiří Paroubek. Paroubek zapowiedział rozmowy na temat integracji i połączenia z ugrupowaniem pozaparlamentarnej lewicy Česká strana národně socialistická (ČSNS 2005).
Partia ma dwóch przedstawicieli w czeskiej izbie parlamentu. Są nimi Jiří Paroubek oraz Jiří Šlégr.
Nazwa partii nawiązuje do historycznej czeskiej partii socjalistycznej.
Partia popiera członkostwo w NATO i Unii Europejskiej, popiera dalsze rozszerzenie UE, zwłaszcza w regionie Bałkanów Zachodnich. Partia popiera politykę Partii Europejskich Socjalistów i budowę silnego państwa opiekuńczego. LEV 21 postuluje także dalsze wzmocnienie uprawnień Parlamentu Europejskiego.

</doc>
<doc id="2628898" url="https://pl.wikipedia.org/wiki?curid=2628898" title="Barnaba (Baranow)">
Barnaba (Baranow)

Barnaba, imię świeckie Roman Władimirowicz Baranow (ur. 11 lutego 1965 w Kałudze) – rosyjski biskup prawosławny. 
Życiorys.
W latach 1983–1985 odbywał zasadniczą służbę wojskową. W latach 1985–1991 studiował na wydziale historyczno-filologicznym Państwowego Uniwersytetu Pedagogicznego w Gorkim. W 1985 ożenił się, w 1990 przyjął chrzest w Rosyjskim Kościele Prawosławnym. W latach 1991–1992 nauczał w gimnazjum technicznym w Niżnym Nowogrodzie. Od 1992 działał w prawosławnym bractwie św. Aleksandra Newskiego. W 1995 rozwiódł się.
24 kwietnia 1999 przyjął święcenia diakońskie z rąk metropolity niżnonowogrodzkiego i arzamaskiego Mikołaja. 1 czerwca tego samego roku został wyświęcony na kapłana. Przez pięć lat służył w soborze św. Aleksandra Newskiego w Niżnym Nowogrodzie. W 2004 ukończył seminarium duchowne w tym samym mieście. 15 lipca 2005 w ławrze Troicko-Siergijewskiej złożył wieczyste śluby mnisze, przyjmując imię Barnaba. We wrześniu tego samego roku został przełożonym pustelni Zaśnięcia Matki Bożej we Fłoriszczach. Następnie od sierpnia do grudnia 2006 był przełożonym monasteru Zaśnięcia Matki Bożej w Sarowie, po czym ponownie od 2007 kierował klasztorem we Fłoriszczach. 
15 marca 2012 został nominowany na biskupa wyksuńskiego i pawłowskiego, pierwszego ordynariusza nowo powołanej eparchii. W związku z tym trzy dni później otrzymał godność archimandryty. Jego chirotonia biskupia odbyła się w soborze Chrystusa Zbawiciela w Moskwie 22 kwietnia 2012 z udziałem konsekratorów: patriarchy moskiewskiego i całej Rusi Cyryla, metropolitów sarańskiego i mordowskiego Warsonofiusza, wołokołamskiego Hilariona, kałuskiego i borowskiego Klemensa, jarosławskiego i rostowskiego Pantelejmona, tulskiego i jefriemowskiego Aleksego, twerskiego i kaszyńskiego Wiktora, riazańskiego i michajłowskiego Pawła oraz niżnonowogrodzkiego i arzamaskiego Jerzego, arcybiskupów możajskiego Grzegorza, witebskiego i orszańskiego Dymitra, istrińskiego Arseniusza, włodzimierskiego i suzdalskiego Eulogiusza, biełgorodzkiego i starooskolskiego Jana, wieriejskiego Eugeniusza, jegorjewskiego Marka, biskupów iwanowo-wozniesieńskiego Józefa, widnowskiego Tichona, krasnogorskiego Irynarcha, dmitrowskiego Teofilakta, penzeńskiego i kuźnieckiego Beniamina, bronnickiego Ignacego, sierpuchowskiego Romana, sołniecznogorskiego Sergiusza, podolskiego Tichona, wyborskiego Nazariusza, stawropolskiego i niewinnomysskiego Cyryla, krasnosłobodzkiego i tiemnikowskiego Klemensa, smoleńskiego i wiaziemskiego Pantelejmona, rybińskiego i uglickiego Beniamina, jejskiego Germana, woskriesieńskiego Sawy, bielowskiego i aleksiejewskiego Serafina, rżewskiego i toropieckiego Adriana, ardatowskiego i atiaszewskiego Beniamina, kasimowskiego i sasowskiego Dionizego, skopińskiego i szackiego Włodzimierza, bałaszyskiego Mikołaja, gorodieckiego i wietłuskiego Augustyna, emerytowanego biskupa jekaterynburskiego Nikona oraz emerytowanego biskupa orłowskiego i liwieńskiego Hieronima.

</doc>
<doc id="2628899" url="https://pl.wikipedia.org/wiki?curid=2628899" title="I liga seria B w piłce siatkowej mężczyzn 2004/2005">
I liga seria B w piłce siatkowej mężczyzn 2004/2005



</doc>
<doc id="2628900" url="https://pl.wikipedia.org/wiki?curid=2628900" title="I liga seria B polska w piłce siatkowej mężczyzn (2003/2004)">
I liga seria B polska w piłce siatkowej mężczyzn (2003/2004)

Do rozgrywek I ligi serii B w piłce siatkowej mężczyzn sezonu 2003/2004 organizowane przez władze Polskiego Związku Piłki Siatkowej dopuszczonych zostało 11 drużyn.
System rozgrywek.
Zmagania toczą się dwuetapowo:
Przeprowadzona w formule ligowej, systemem kołowym (tj. "każdy z każdym - mecz i rewanż"). Faza zasadnicza, klasyfikacja generalna – uwzględnia wyniki wszystkich rozegranych meczów, łącznie z meczami rozegranymi awansem. Punktacja: 3 pkt za wygraną 3:0 i 3:1, 2 pkt za wygraną 3:2, 1 pkt za porażkę 2:3, 0 pkt za przegraną 1:3 i 0:3.
Kolejność w tabeli po każdej kolejce rozgrywek (tabela) ustalana jest według liczby zdobytych punktów meczowych. W przypadku równej liczby punktów meczowych o wyższym miejscu w tabeli decyduje:
Jeżeli mimo zastosowania powyższych reguł nadal nie można ustalić kolejności, o wyższej pozycji w tabeli decydują wyniki meczów rozegranych pomiędzy zainteresowanymi drużynami w danym sezonie.
Runda 1
(O miejsca 1-4) - Drużyny z miejsc 1-4 zagrają o awans do finału rozgrywek. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
Runda 2
(O miejsca 1-2) - Zwycięzcy półfinałów zagrają o mistrzostwo I ligi. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
O kolejności końcowej w przypadku odpadnięcia drużyn w tej samej rundzie i nie rozgrywania meczów o poszczególne miejsca decyduje kolejność po rundzie zasadniczej.
Drużyny uczestniczące.
PZPS postanowiło poszerzyć ligę do 14 zespołów i wyznaczyło turniej na 25-26 maja o prawo gry dla 3 najlepszych zespołów, w których mieli udział wziąć spadkowicze AZS Opole i MKS Andrychów oraz przegrani baraży o awans do serii B - Resovia Rzeszów i Siemowit Gostynin. Turniej się nie odbył ze względu na wycofanie się drużyny z Andrychowa.
Przed rozpoczęciem rozgrywek wycofały się zespoły: AZS WSPol Szczytno, Siemowit Gostynin, a BBTS Bielsko-Biała awansował do serii A poprzez dodatkowy turniej w miejsce Morza Szczecin. Miejsce zlikwidowanych z powodu zadłużeń Czarnych Radom zajął RTS Jadar Radom.
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="2628902" url="https://pl.wikipedia.org/wiki?curid=2628902" title="Fundulus virescens">
Fundulus virescens



</doc>
<doc id="2628903" url="https://pl.wikipedia.org/wiki?curid=2628903" title="Leuciscus parvus">
Leuciscus parvus



</doc>
<doc id="2628904" url="https://pl.wikipedia.org/wiki?curid=2628904" title="Micraspius mianowskii">
Micraspius mianowskii



</doc>
<doc id="2628905" url="https://pl.wikipedia.org/wiki?curid=2628905" title="Pseudorasbora altipinna">
Pseudorasbora altipinna



</doc>
<doc id="2628906" url="https://pl.wikipedia.org/wiki?curid=2628906" title="Pseudorasbora depressirostris">
Pseudorasbora depressirostris



</doc>
<doc id="2628907" url="https://pl.wikipedia.org/wiki?curid=2628907" title="Nobu Shirase">
Nobu Shirase

 – oficer japońskiej armii, który w latach 1910-1912 kierował japońską wyprawą antarktyczną na statku "Kainan-Maru".
Po kilku nieudanych próbach w 1911 r. ekspedycja przebyła Morze Rossa i dotarła do bariery lodowej. Jedna z grup marszem pieszym przez wschodnią część Lodowca Szelfowego Rossa dotarła do szerokości 80°05'S. Inna grupa wylądowała na Półwyspie Edwarda VII i doszła do łańcucha Gór Aleksandry. W Zatoce Wielorybiej ekspedycja Nobu Shirase napotkała jedną z grup ekspedycji na biegun południowy, kierowanej przez Roalda Amundsena.
Pomimo obiektywnie skromnych wyników wyprawy, jej uczestnicy byli hucznie witani w Japonii, a Nobu Shirase został okrzyknięty bohaterem. W 50. rocznicę wyprawy poczta japońska uczciła wydaniem znaczka okolicznościowego.
Obecnie jedna z zatok w Barierze Lodowej Rossa nosi nazwę "Kainan Bay", a fragment wybrzeża Antarktydy został nazwany "Shirase Coast".

</doc>
<doc id="2628909" url="https://pl.wikipedia.org/wiki?curid=2628909" title="Ruch liturgiczny">
Ruch liturgiczny

Ruch liturgiczny – sięgający XIX w. nurt w teologii liturgii katolickiej zmierzający do odnowienia życia modlitwy i praktyki sakramentalnej Kościoła katolickiego. Jego owocem była reforma liturgiczna zapoczątkowana przez Sobór watykański II (1962–1965). Ruch zainspirował odnowę liturgii wielu innych Kościołów chrześcijańskich, m.in. Kościoła anglikańskiego i innych Kościołów Wspólnoty anglikańskiej, a także niektórych wyznań protestanckich.
Początki.
Początki ruchu w kościele katolickim sięgają 1832 r., kiedy to francuski benedyktyn dom Prosper Guéranger odnowił fundację opactwa St. Pierre w Solesmes.
Początkowo poszukiwania szły w kierunku przywrócenia rzymskiej liturgii jej czysto średniowiecznej formy. Dom Guéranger i jego uczniowie skupili się również na studiowaniu i odnawianiu chorału gregoriańskiego. Do badań przyłączyły się inne szkoły liturgiczne, m.in. szkoła kierowana przez Pierre'a Batiffol. Zajmowały się one jednak głównie studiami teoretycznymi niemającymi przełożenia praktycznego na liturgię katolicką.
Studiom liturgicznym dopomogły, poprzez dostarczenie źródeł do poznania liturgii wczesnochrześcijańskiej, publikacje serii patrystycznej "Patrologia Latina" kierowanej przez Jacques'a-Paula Migne'a. 
XX wiek.
Na początku XX w. "Ruch liturgiczny" otrzymał poparcie ze strony papieża Piusa X poprzez jego inicjatywy reformy brewiarza rzymskiego oraz przywrócenia powszechności przystępowania do komunii św. 
Program Dom Lamberta Beauduina.
W 1909 r., na kongresie katolickim w Malines w Belgii dom Lambert Beauduin (1873–1960), mnich opactwa Mont César, przedstawił program poszukiwań, który stał się podstawą belgijskiego ruchu odnowy liturgicznej. Był to też prawdziwy początek współczesnego "Ruchu liturgicznego".
Benedyktyński teolog zwracał uwagę m.in. na to, że liturgia:
Ojciec Beauduin postulował również:
Faktycznie po konferencji w Malines zaczęto dość powszechnie wydawać mszaliki dla wiernych, szczególnie aktywny na tym polu był dom Fernand Cabrol, opat Farnborough w Anglii oraz dom Gaspar Lefebvre, mnich z Brugii. Ruch rozprzestrzenił się także na Niemcy, dzięki takim uczonym jak opat benedyktyńskiego opactwa Maria Laach Odo Casel czy Anton Baumstark (jr) (1872–1948) oraz Austrię – m.in. dzięki działalności profesora jezuickiego kolegium w Innsbrucku, Josefa A. Jungmanna SJ, autora "Missarum sollemnia". We Francji studiami nad odnową liturgii zajmowali się tacy teolodzy, jak Louis Bouyer czy jeden z pierwszych braci Wspólnoty Taizé, Max Thurian (1921–1996), autor książki "L'Eucharistie. Mémorial du Seigneur. Sacrifice d'action de grâce et d'intercession", (1959) i uczestnik komisji "Wiara i Ustrój" ("Faith and Order"), Światowej Rady Kościołów, która w Limie w 1982 r. opracowała dokument "Baptism, Eucharist, Ministry" (BEM).
Poparcie Piusa XII.
Papież Pius XII wypowiedział się o ruchu liturgicznym w wydanej 20 listopada 1947 r., tuż po zakończeniu II wojny światowej, encyklice o liturgii „Mediator Dei et hominum”. Biskup Rzymu wskazał wiele pozytywnych owoców ruchu liturgicznego:
Papież przypomniał, że dzięki studiom liturgicznym „lepszego poznania, zrozumienia i docenienia” doznały obrzędy Eucharystii. Zwiększyła się liczba przystępujących do sakramentów i częstość ich przyjmowania. Sama Eucharystia została na nowo „uznana za źródło i ośrodek prawdziwej pobożności chrześcijańskiej”. Odnowiono także świadomość eklezjologiczną – to, czym jest Kościół – oraz konieczność właściwego, aktywnego uczestnictwa wiernych w liturgii. Ruch liturgiczny bowiem pomógł wydobyć na światło prawdę, „że wszyscy wierni tworzą jedno zwarte ciało, którego głową jest Chrystus, i że lud chrześcijański ma obowiązek brać udział w liturgii we właściwy sposób”. Papież wezwał też do rozwagi. Przyznał, że „w niektórych krajach duch świętej Liturgii, jej znajomość i ukochanie są niekiedy nikłe lub prawie żadne”. Jednak reakcja na tę sytuację musi być roztropna. Wskazywał konieczność rozwagi i wystrzegania się zbytniej skłonności do nowości i zbaczania „z drogi zdrowej nauki”.

</doc>
<doc id="2628922" url="https://pl.wikipedia.org/wiki?curid=2628922" title="There Be Dragons">
There Be Dragons



</doc>
<doc id="2628923" url="https://pl.wikipedia.org/wiki?curid=2628923" title="Rejestr gwizdkowy">
Rejestr gwizdkowy

Rejestr gwizdkowy – głos ludzki osiągający brzmienie najwyższych dźwięków skali dźwiękowej.
Rejestr gwizdkowy rozpoczyna się po osiągnięciu przez śpiewaka dźwięku c3 (1046,5 Hz), tzw. "wysokiego c".
Rejestr gwizdkowy osiąga się dzięki kontrolowanemu przez śpiewaka napięciu strun głosowych. Struny w tym ustawieniu nie drgają na całej swej długości, a drgająca ich część wibruje ze wzmożoną częstotliwością. Takie ustawienie strun pozwala uzyskać dźwięk powyżej brzmienia falsetu (powyżej wysokiego c), ale również ponad sopran koloraturowy. Osiągnięcie przez śpiewaka najwyższych dźwięków z rejestru gwizdkowego nie pozwala na koloraturową artykulację głosem, a jedynie na podtrzymanie wibracji. Próby artykulacji typowej dla sopranu koloraturowego mogą doprowadzić do uszkodzenia aparatu głosowego człowieka. 
Brzmienie ludzkiego rejestru gwizdkowego przypomina brzmienie flażoletu. Posługuje się nim mała grupa wokalistów, m.in. Mariah Carey, Christina Aguilera, Ariana Grande i Beata Kozidrak.
Rejestr gwizdkowy u dzieci.
Niemowlęta i małe dzieci obojga płci potrafią wydobyć dźwięki o częstotliwości z zakresu rejestru gwizdkowego w sposób niezamierzony. U dzieci głos ten mieści się w zakresach od "wysokiego c" sopranu do g4 (ok. 3136,0 Hz). Obserwowano dzieci osiągające pisk, którego częstotliwość wykraczała poza dźwięki dostępne na fortepianie koncertowym, 97-klawiszowym. Laryngolodzy zalecają, aby zniechęcać dzieci do wydobywania takich dźwięków. Przy częstej artykulacji przez dzieci pisków z zakresu rejestru gwizdkowego może dojść do uszkodzenia strun głosowych i zaburzeń artykułowania mowy.

</doc>
<doc id="2628924" url="https://pl.wikipedia.org/wiki?curid=2628924" title="Pseudorasbora fowleri">
Pseudorasbora fowleri



</doc>
<doc id="2628925" url="https://pl.wikipedia.org/wiki?curid=2628925" title="Bitwa nad rzeką Sułą (1185)">
Bitwa nad rzeką Sułą (1185)

Bitwa nad rzeką Sułą – bitwa stoczona w 1185 roku w trakcie walk Rusinów z Połowcami.
Po zwycięskiej batalii nad rzeką Choroł, wojska ruskie Igora Światosławowicza podążyły na północ w kierunku Donu. Na miejsce bitwy Połowcy wybrali brzeg rzeki Suła, leżącej pomiędzy Donem a Oskołem. Rusini rozpoczęli przeprawę w dwóch kolumnach, osłaniani przez lekkokonnych łuczników. Pierwsza rzekę przekroczyła piechota, skutecznie osłaniająca się tarczami przed ostrzałem z łuków. Po niej ruszyła jazda ruska. Połowcy kilkakrotnie starali się sprowokować przeciwnika do pościgu, po czym dokonywali kontrataków. Rusowie nie dali się jednak wciągnąć do walki, cały czas podążając zwartym szykiem do przodu. Podczas marszu, piechota osłabiała Połowców skutecznym ostrzałem, umożliwiając jeździe ataki, które spychały Połowców. 
Po wycofaniu się na odległość 8 km, Połowcy zdecydowali się powstrzymać przeciwnika w walce wręcz. Rankiem następnego dnia, po przybyciu nowych sił, Połowcy rozpoczęli okrążanie Rusów. Mimo wysokiej przewagi liczebnej, ciężko było im przerwać szyki przeciwnika, który rozpoczął manewr wycofywania się. W pewnym momencie Rusów opuścili walczący u ich boku Konjowie. Próbujący zawrócić ich książę Igor wpadł wówczas w ręce Połowców. Spowodowało to spadek morale Rusów, którzy ponosili coraz większe straty w trakcie wycofywania się. Po 3 dniach szyk zmęczonych Rusów ostatecznie załamał się a przeprowadzony przez koczowników atak zakończył się pogromem armii Igora. Większość jego wojów dostała się do niewoli. W roku 1187 Igor uciekł z niewoli połowieckiej, kontynuując wyprawy na koczowników.

</doc>
<doc id="2628927" url="https://pl.wikipedia.org/wiki?curid=2628927" title="Pseudorasbora parva parvula">
Pseudorasbora parva parvula



</doc>
<doc id="2628929" url="https://pl.wikipedia.org/wiki?curid=2628929" title="Pseudorasbora parva tenuis">
Pseudorasbora parva tenuis



</doc>
<doc id="2628930" url="https://pl.wikipedia.org/wiki?curid=2628930" title="Pseudorasbora parvus">
Pseudorasbora parvus



</doc>
<doc id="2628931" url="https://pl.wikipedia.org/wiki?curid=2628931" title="Pentachlorek arsenu">
Pentachlorek arsenu

Pentachlorek arsenu (), – nieorganiczny związek chemiczny z grupy chlorków, w którym arsen występuje na V stopniu utlenienia. Został po raz pierwszy otrzymany w 1976 roku poprzez naświetlanie nadfioletem trichlorku arsenu w ciekłym chlorze w temperaturze −105 °C. Jest to związek stabilny wyłącznie w niskich temperaturach. W około −50 °C rozkłada się do trichlorku arsenu i chloru. Badania spektroskopowe wskazują na to, że cząsteczka ma kształt bipiramidy trygonalnej.

</doc>
<doc id="2628936" url="https://pl.wikipedia.org/wiki?curid=2628936" title="Madhava">
Madhava



</doc>
<doc id="2628937" url="https://pl.wikipedia.org/wiki?curid=2628937" title="Busáras">
Busáras

Busáras (wymowa: ; tłum. "budynek autobusowy") – centralny dworzec autobusowy w Dublinie obejmujący międzymiastowe i regionalne usługi przewoźnicze obsługiwane przez Bus Éireann. Busáras jest również przystankiem "Red Line" linii Luas, tuż przed dworcem kolejowym Dublin Connolly Station. 
Dworzec został zaprojektowany przez architekta Michaela Scotta i jego zespół oraz budowany pomiędzy latami 1945 i 1953. Koszt budowy wynosił ponad 1 mil. funtów co było przyczyną sporów społecznych w trakcie jego budowy. Był to pierwszy budynek w stylu międzynarodowym w powojennym Dublinie.

</doc>
<doc id="2628941" url="https://pl.wikipedia.org/wiki?curid=2628941" title="Norki">
Norki

Norki () – osada w Polsce położona w województwie warmińsko-mazurskim, w powiecie oleckim, w gminie Wieliczki.
W latach 1975–1998 miejscowość należała administracyjnie do województwa suwalskiego.

</doc>
<doc id="2628944" url="https://pl.wikipedia.org/wiki?curid=2628944" title="Pseudorasbora monstrosa">
Pseudorasbora monstrosa



</doc>
<doc id="2628945" url="https://pl.wikipedia.org/wiki?curid=2628945" title="Marc Vogel">
Marc Vogel

Marc Vogel (ur. 18 października 1981 na Sri Lance) – szwajcarski skoczek narciarski. Mistrz Szwajcarii w skokach narciarskich w drużynie. Uczestnik mistrzostw świata w Lahti w 2001.
Życiorys.
Urodził się w 1981 na terenie Sri Lanki. Jako dziecko wyemigrował wraz z rodzicami do Szwajcarii. Swój pierwszy skok oddał w 1989.
W 1997 i 1999 zdobył dwa medale mistrzostw Szwajcarii juniorów w skokach narciarskich. Na skoczni w Sankt Moritz zdobył srebro, natomiast dwa lata później w Chaux-Neuve uplasował się na 3. pozycji. Dwukrotnie był mistrzem swojego kraju w rywalizacji zespołowej, po raz pierwszy w 1999, a po raz drugi 7 lat później.
W 1997 podczas mistrzostw świata juniorów rozegranych w Kanadzie dwukrotnie zajął 7. miejsce, zarówno w konkursie indywidualnym, jak i drużynowym. W kolejnych dwóch sezonach również uczestniczył w mistrzostwach, lecz zajmował miejsca w szóstej dziesiątce.
Nigdy nie zdobył punktów Pucharu Świata w skokach narciarskich. Najwyższe w karierze, 38. miejsce, zajął w swoim debiutanckim konkursie w Engelbergu w 1997.
W sezonie 1999/2000 zdobył pierwsze w karierze punkty w zawodach Pucharu Kontynentalnego za zajęcie 16. miejsca w Trondheim. Sezon ten był jego najlepszym w karierze – zajął w nim 65. miejsce w klasyfikacji generalnej. W sezonie następnym zajął 9. miejsce w zawodach w Bischofshofen, co jest dla niego najlepszym wynikiem w zawodach tej rangi.
W 2003 dwukrotnie wystartował w kwalifikacjach do konkursów Letniego Grand Prix. Ani raz nie zdołał zakwalifikować się do zawodów. Uczestniczył w konkursie drużynowym rozegranym w Hinterzarten, gdzie wraz z Marco Steinauerem, Simonem Ammannem i Andreasem Küttelem zajął 10. miejsce.
Swój najdłuższy w karierze skok oddał w 2004 na mamuciej skoczni narciarskiej w Vikersund. Wynosi on 176 metrów.
Po raz ostatni w międzynarodowych zawodach wystartował w sezonie 2005/2006, po zakończeniu którego nie znalazł się w żadnej z kadr reprezentacji Szwajcarii na kolejny sezon.

</doc>
<doc id="2628949" url="https://pl.wikipedia.org/wiki?curid=2628949" title="Porsche Tennis Grand Prix 2012">
Porsche Tennis Grand Prix 2012

Porsche Tennis Grand Prix 2012 – tenisowy turniej WTA z cyklu Porsche Tennis Grand Prix rozgrywany w dniach 23–29 kwietnia 2012 roku w Stuttgarcie na kortach ziemnych w hali o puli nagród 740 000 dolarów amerykańskich.

</doc>
<doc id="2628951" url="https://pl.wikipedia.org/wiki?curid=2628951" title="Nautica 450">
Nautica 450

Nautica 450 - jacht żaglowy, mieczowy, turystyczno-regatowy, typu slup. Zaprojektowany w 2008 roku przez Eugeniusza i Roberta Gintera. Powstały dwie wersje jachtu, które różnią się głównie wielkością żagli. Wersja RACE posiada większy, topowy gennaker, większy grot i maszt z dwoma parami salingów. Wersja FUN posiada natomiast mniejszy, ułamkowy gennaker, mniejszy grot i maszt z jedną parą salingów. Obie wersje są zbudowane na identycznym kadłubie. 
Od 2009 roku organizowane są regaty klasy oraz Mistrzostwa Polski. Klasa ta pojawiła się również za granicą - głównie w Niemczech, ale również w Austrii i Holandii.
Wydarzenia.
Mistrzostwa Polski.
Open.
Mistrzostwa Polski klasy Nautica 450 są rozgrywane od 2009 roku.
Klasyfikacja medalowa.
Poniższa tabela zawiera zestawienie zawodników, którzy zdobyli przynajmniej jeden medal Mistrzostw Polski klasy Nautica 450 open.
Mix.
Od 2021 roku Mistrzostwa Polski rozgrywane są w klasyfikacji Mix, załoga mieszana (kobieta i mężczyzna).
Klasyfikacja medalowa.
Poniższa tabela zawiera zestawienie zawodników, którzy zdobyli przynajmniej jeden medal Mistrzostw Polski klasy Nautica 450 w klasyfikacji mix.

</doc>
<doc id="2628952" url="https://pl.wikipedia.org/wiki?curid=2628952" title="Giovanni Battista Pichierri">
Giovanni Battista Pichierri

Giovanni Battista Pichierri (ur. 12 lutego 1943 w Savie, zm. 26 lipca 2017 w Trani) – włoski duchowny katolicki, arcybiskup Trani-Barletta-Bisceglie w latach 1999-2017.
Święcenia kapłańskie otrzymał 30 sierpnia 1967.
21 grudnia 1990 papież Jan Paweł II mianował go ordynariuszem diecezji Cerignola-Ascoli Satriano. Sakry biskupiej udzielił mu 26 stycznia 1991 ówczesny biskup diecezji Oria - Armando Franco.
13 listopada 1999 został arcybiskupem Trani-Barletta-Bisceglie.
Zmarł nagle 26 lipca 2017 w wyniku zawału serca. 

</doc>
<doc id="2628962" url="https://pl.wikipedia.org/wiki?curid=2628962" title="Tornado w Joplin (2011)">
Tornado w Joplin (2011)

Tornado nad Joplin − potężne tornado, jakie przetoczyło się nad miastem Joplin w stanie Missouri w USA. Miało kategorię EF5, powodując ogromne zniszczenia i zabijając 153 osoby. Tornado nad Joplin było jednym z najbardziej zabójczych i niszczycielskich pojedynczych tornad w historii.
Paragon ze sklepu motoryzacyjnego w Joplin został porwany przez silny wir powietrza i uniesiony na dużą wysokość. Stamtąd został poniesiony przez prąd strumieniowy na odległość aż 840 km i opadł na Royal Center w Indianie. W związku z tym został pobity rekord długości lotu przedmiotu poniesionego przez tornado.

</doc>
<doc id="2628971" url="https://pl.wikipedia.org/wiki?curid=2628971" title="Justin Lee">
Justin Lee

Justin Lee (ur. 30 września 1989 w Mission Viejo) – koreańsko-amerykański aktor.
Życiorys.
Justin Lee urodził się 30 września 1989, ma dwójkę rodzeństwa. Uczył się w szkole Tesoro High School w Las Flores w stanie Kalifornia, gdzie uzyskał dyplom z Sunny Hills High School.

</doc>
<doc id="2628981" url="https://pl.wikipedia.org/wiki?curid=2628981" title="Kościół św. Stanisława w Lutowiskach">
Kościół św. Stanisława w Lutowiskach

Kościół pw. św. Stanisława Biskupa w Lutowiskach – murowany rzymskokatolicki kościół znajdujący się w miejscowości Lutowiska, w gminie Lutowiska, w powiecie bieszczadzkim, w województwie podkarpackim, a wzniesiony w drugiej i trzeciej dekadzie XX wieku. W 1994 wpisany na listę zabytków.
Historia.
Do momentu kiedy w 1896 r. spłonęła stara cerkiew w Lutowiskach miejscowi rzymscy katolicy korzystali z niej wspólnie z grekokatolikami. W późniejszym czasie stosunki między obiema grupami wyznaniowymi popsuły się na tyle, iż rzymscy katolicy zmuszeni okolicznościami postanowili wznieść odrębną świątynię i w 1898 założyli komitet budowy kościoła. Przedstawiciele tego komitetu próbowali wyjednać u biskupa przemyskiego Józefa Sebastiana Pelczara zgodę na założenie parafii w Lutowiskach, lecz ze względu na niewielką liczbę wiernych uzyskali jedynie zgodę na utworzenie ekspozytury, która powstała w 1905. Na przełomie XIX i XX wieku powstała w Lutowiskach kapelania podległa parafii w Polanie. W Lutowiskach osiadł ksiądz Konstanty Nestor Piątkiewicz.
Przed rozpoczęciem budowy kościoła rzymscy katolicy postanowili wznieść tymczasową kaplicę. Próby uzyskania od grekokatolików używanej przez nich w czasie budowy nowej cerkwi czasowni nie przyniosły rezultatu. Od dyrektorów okolicznych tartaków w Smolniku, Boberce, Dwerniku Lipiu i Zatwarnicy, w większości Żydów, uzyskano nieodpłatnie materiały na budowę kaplicy. Plac pod budowę kaplicy przekazał lutowiski kołodziej Kazimierz Warchał. Prace kierowane przez niejakiego Raka nadzorował inżynier Ludwik Baldwin-Ramułt właściciel Dwernika. Kaplica została poświęcona w 1903.
Na budowę kościoła była prowadzona składka wśród mieszkańców regionu. W 1907 w Lutowiskach zamieszkał ksiądz Michał Huciński mianowany na administratora ekspozytury parafii w Polanie. Jego wielka aktywność przyspieszyła prace nad wznoszeniem kościoła. Na bardzo korzystnych warunkach zakupił od miejscowej rodziny żydowskiej - Randów - grunt pod budowę kościoła, plebanii i cmentarza. Rozpoczął zbiórkę pieniężną wśród parafian, którzy jednak nie byli w stanie sfinansować budowy okazałego kościoła. Z tego powodu ksiądz Huciński jeździł kwestując po Galicji. Kierował także listy z prośbą o wsparcie do monarchów europejskich. Odpowiedział mu, udzielając wsparcia finansowego, król Zjednoczonego Królestwa Edward VII.
Kościół został zaprojektowany przez Stanisława Majerskiego z Przemyśla i Ludwika Baldwina-Ramułta właściciela Dwernika. Budowa rozpoczęła się 3 września 1911 r. a zakończyła przed 1923 r., kiedy to kościół został poświęcony przez biskupa Karola Józefa Fischera. Podczas I wojny światowej, gdy przez Lutowiska przechodził front, świątynia została lekko uszkodzona, ale nie przerwało to prac przy jej wznoszeniu. Ołtarz do świątyni, wykonany w Szkole Rzeźbiarskiej Salezjanów w Oświęcimiu, został ufundowany przez biskupa Anatola Nowaka. W 1913 erygowano tutejszą parafię. W dniu 6 stycznia 1936 przy kościele pochowano pierwszego proboszcza parafii księdza Hucińskiego. Do 1939 zakupiono całość wyposażenia kościoła, który był od wewnątrz pokryty bogatą polichromią. Miał także witraże, odpowiedni parkiet i dębowe ławy. Kościół służył wiernym do 1944.
W latach 1944-1951, kiedy to Lutowiska znajdowały się w ZSRR, kościół został zdewastowany, a jego wyposażenie rozkradziono. Mogiła księdza Hucińskiego została sprofanowana, a jego zwłoki wyrzucone z grobu. Przypadkowy Polak dokonał powtórnego pochówku kapłana.
W latach 1951-1960 kościół pozostawał opuszczony. Od 1960 do 1963 prowadzono prace remontowe w kościele. W dniu 27 października 1963 ponownie poświęcono świątynię.
Konstrukcja.
Budynek został wzniesiony w stylu neogotyckim na planie krzyża. Posiada jedną wieżę. Zbudowany jest z cegły, zaś jego dach jest kryty blachą. Konstrukcja kościoła opiera się na skarpach.

</doc>
<doc id="2628986" url="https://pl.wikipedia.org/wiki?curid=2628986" title="Jean-Michel di Falco">
Jean-Michel di Falco

Jean-Michel di Falco Leandri (ur. 25 listopada 1941 w Marsylii) – francuski duchowny katolicki, biskup Gap w latach 2003–2017.
Życiorys.
Święcenia kapłańskie otrzymał 29 czerwca 1968. Inkardynowamy do archidiecezji paryskiej, pełnił funkcje m.in. wykładowcy i dyrektora instytutu pedagogicznego na paryskim Instytucie Katolickim, przełożonego pierwszych roczników w katolickich szkołach, podsekretarzem generalnym Konferencji Episkopatu Francji, a także rektorem francuskiego seminarium w Rzymie.
Episkopat.
4 lipca 1997 papież Jan Paweł II mianował go biskupem pomocniczym archidiecezji paryskiej, ze stolicą tytularną "Vallis". Sakry biskupiej udzielił mu 10 października 1997 ówczesny arcybiskup Paryża - kardynał Jean-Marie Lustiger.
2 września 2003 został ustanowiony biskupem pomocniczym Gap. Wkrótce później, 18 listopada 2003 został biskupem ordynariuszem tejże diecezji. 8 kwietnia 2017 przeszedł na emeryturę.

</doc>
<doc id="2628987" url="https://pl.wikipedia.org/wiki?curid=2628987" title="Grzegorz Lewandowski">
Grzegorz Lewandowski



</doc>
<doc id="2628989" url="https://pl.wikipedia.org/wiki?curid=2628989" title="Explorer 1 Prime">
Explorer 1 Prime

Explorer 1 Prime – satelita naukowy typu CubeSat zbudowany przez studentów Space Science and Engineering Laboratory (SSEL) na University of Montana, wystrzelony w 2011 przez rakietę Taurus 3110 wraz z satelitami Glory, KySat-1 i Hermes. Nie dostał się na orbitę z powodu awarii rakiety (nie oddzieliła się osłona ładunku).
Satelita miał kontynuować misję statku Explorer 1, tj. badać pasy Van Allena. Wyposażony był m.in. w licznik Geigera ufundowany przez samego Jamesa Van Allena, który odkrył pasy nazwane później jego nazwiskiem za pomocą detektora promieni kosmicznych zainstalowanego na satelicie Explorer 1.
Misję utraconego satelity podjął bliźniaczy satelita Explorer 1 Prime Unit 2, wystrzelony wraz z satelitą NPP i pięcioma innymi satelitami CubeSat na rakiecie Delta-7920-10C 28 października 2011. Po osiągnięciu orbity przemianowano go na HRBE (William A. Hiscock Radiation Belt Explorer).

</doc>
<doc id="2628990" url="https://pl.wikipedia.org/wiki?curid=2628990" title="Pomnik Pamięci o Zagładzie Romów w Borzęcinie">
Pomnik Pamięci o Zagładzie Romów w Borzęcinie

Pomnik Pamięci o Zagładzie Romów – pomnik znajdujący się w północno-wschodniej części miejscowości Borzęcin (Borzęcin Dolny), w województwie małopolskim, w powiecie brzeskim, przy północnym skraju drogi wojewódzkiej nr 964.
Upamiętnione wydarzenie.
Latem 1942 niemieccy żandarmi i polscy policjanci zatrzymali w okolicy miejscowości Wał-Ruda grupę 29 Cyganów, w tym 3 mężczyzn, 5 kobiet (w tym jedną w bardzo podeszłym wieku) i 21 dzieci w wieku 4–12 lat oraz 1 niemowlę. Wozami miejscowych chłopów przewieziono ich do borzęckiego lasu, polecono położyć się twarzą do ziemi i zastrzelono. Udało się uciec jednemu mężczyźnie. Ofiary to Cyganie z grupy Polska Roma: Majewscy, Kwiatkowscy, Chmielewscy oraz miejscowi, osiadli prawdopodobnie w Szczurowej, Cioronie. Na miejsce egzekucji ściągnięto okolicznych mężczyzn, kazano im wykopać dół i pogrzebać zwłoki rozstrzelanych.
Powstanie miejsca pamięci.
W 1959 szczątki ofiar zostały ekshumowane i pochowane w zbiorowej mogile na cmentarzu parafialnym w Borzęcinie Dolnym.
W 2010 uczestnicy Międzynarodowego Taboru Pamięci Romów na miejscu mordu wkopali brzozowy krzyż.
W sobotę 23 lipca 2011 o godz. 12.00 podczas XII Międzynarodowego Taboru Pamięci Romów, odbyła się uroczystość odsłonięcia pomnika upamiętniającego martyrologię Cyganów.
Pomnik projektowała romska artystka, absolwentka krakowskiej Akademii Sztuk Pięknych Małgorzata Mirga-Tas.
Przy drodze, na niewielkim piaszczystym wzniesieniu, na betonowym postumencie postawiono drewniane rzeźby. Drewniana płyta pomnika, a na niej od frontu-rzeźba upadającej kobiecej postaci, nad nią tablica z inskrypcją, z tyłu rzeźba klęczącego dziecka. Wokół 29 granitowych otoczaków, symbolizujących ofiary.
Na tablicy umieszczono następujący napis:
Inskrypcję przygotowała Natalia Gancarz. Jest to fragment pieśni romskiej poetki Papuszy.
Pomnik znajduje się na Małopolskim Szlaku Martyrologii Romów.
22 kwietnia 2016 pomnik został zdewastowany: stelę przewrócono z betonowej podstawy, a rzeźby porąbano na kawałki siekierą. W sierpniu 2016 roku zrekonstruowany pomnik powrócił na swoje miejsce.

</doc>
<doc id="2628992" url="https://pl.wikipedia.org/wiki?curid=2628992" title="Bjørkelibakken">
Bjørkelibakken

Bjørkelibakken – kompleks skoczni narciarskich w norweskim Strynie. W jego skład wchodzi skocznia normalna K90 oraz trzy mniejsze obiekty (K70, K40 i K15).
W 2004 roku na skoczni rozegrano konkursy skoków narciarskich w ramach mistrzostw świata juniorów w narciarstwie klasycznym, podczas których zwycięzca konkursu Mateusz Rutkowski ustanowił rekord skoczni wynoszący 104,5 m. 6 marca 2010 Espen Andersen poprawił wynik Polaka o metr podczas mistrzostw Norwegii juniorów.
Rok wcześniej na skoczni odbyły się dwa konkursy Pucharu Kontynentalnego. Ich zwycięzcą został Morten Solem.

</doc>
<doc id="2628995" url="https://pl.wikipedia.org/wiki?curid=2628995" title="Kopalina strategiczna">
Kopalina strategiczna

Kopalina strategiczna - pozaprawne określenie jednej z następujących kopalin (lub rodzaju kopalin):
Złoża tych kopalin objęte są własnością górniczą, przysługującą na zasadzie wyłączności Skarbowi Państwa.

</doc>
<doc id="2628997" url="https://pl.wikipedia.org/wiki?curid=2628997" title="Christoph Kühn">
Christoph Kühn

Christoph Kühn (ur. w 1963 w Datteln) – niemiecki duchowny katolicki, dyplomata watykański.
Życiorys.
W 1990 otrzymał święcenia kapłańskie i został inkardynowany do diecezji Eichstätt. W 1993 rozpoczął przygotowanie do służby dyplomatycznej na Papieskiej Akademii Kościelnej. Uzyskał doktorat z prawa kanonicznego na Papieskim Uniwersytecie Gregoriańskim.
W 1997 rozpoczął służbę w dyplomacji watykańskiej pracując kolejno jako sekretarz nuncjatur: w Zimbabwe (1997-1998) i w Zambii (1998-2001). W latach 2001-2008 był kierownikiem sekcji niemieckojęzycznej watykańskiego Sekretariatu Stanu. W latach 2008-2012 był radcą nuncjatury apostolskiej w Wiedniu.

</doc>
<doc id="2628998" url="https://pl.wikipedia.org/wiki?curid=2628998" title="Państwowa służba geologiczna">
Państwowa służba geologiczna

Państwowa służba geologiczna - dział polskiej administracji państwowej wykonujący zadania państwa w zakresie geologii. Służbę tę pełni Państwowy Instytut Geologiczny - Państwowy Instytut Badawczy, który może powierzyć wykonanie niektórych zadań z zakresu służby geologicznej innym jednostkom organizacyjnym, w tym przedsiębiorcom, jeśli przedmiot ich działania obejmuje prowadzenie prac geologicznych.
Nadzór nad wykonywaniem zadań służby sprawuje Minister Środowiska, działający poprzez Głównego Geologa Kraju.
Zadania państwowej służby geologicznej.
Do zadań państwowej służby geologicznej należą sprawy wymienione w art. 162 ust. 1 Prawa geologicznego i górniczego. Są to:

</doc>
<doc id="2629002" url="https://pl.wikipedia.org/wiki?curid=2629002" title="Swiss Super League (2011/2012)">
Swiss Super League (2011/2012)

Swiss Super League 2011/2012 (oficjalnie znana jako AXPO Super League ze względów sponsorskich) była 115. edycją najwyższej klasy rozgrywkowej piłki nożnej w Szwajcarii. 
Brało w niej udział 10 drużyn, które w okresie od 16 lipca 2011 do 23 maja 2012 rozegrały 36 kolejek meczów. 
Sezon zakończył baraż o miejsce w przyszłym sezonie w Swiss Super League.
Tytuł mistrzowski obroniła drużyna FC Basel.
Baraże o Super League.
Drużyna Sion wygrała 3-1 dwumecz z Aarau wicemistrzem Swiss Challenge League o miejsce w Swiss Super League na sezon 2012/2013.

</doc>
<doc id="2629003" url="https://pl.wikipedia.org/wiki?curid=2629003" title="Gjerdrumsbakken">
Gjerdrumsbakken

Gjerdrumsbakken – kompleks skoczni narciarskich w norweskim Våler, w skład którego wchodzą skocznia normalna K90 i skocznia średnia K60.
Rekordzistą skoczni normalnej jest Norweg Morten Solem, który podczas zawodów Pucharu Kontynentalnego w 2001 roku oddał skok na odległość 96,5 metra. Najdłuższy skok oddany przez kobietę na Gjerdrumsbakken to 98 metrów uzyskane przez Lindsey Van w 2006 roku.
Zawody międzynarodowe rozegrane na skoczniach Gjerdrumsbakken.
"Stan po zakończeniu sezonu 2011/2012"

</doc>
<doc id="2629006" url="https://pl.wikipedia.org/wiki?curid=2629006" title="Blus">
Blus

 
Blus (zm. 1066) – zgodnie z relacją Adama z Bremy i Helmolda możny obodrycki, szwagier księcia Gotszalka. Po zamordowaniu władcy w 1066 roku stanął na czele reakcji pogańskiej, prawdopodobnie podburzony przez Luciców. Zrewoltowani Obodrzyce wygnali żonę Gotszalka i zamordowali biskupa meklemburskiego Jana, a także najechali ziemie niemieckie, łupiąc m.in. Hamburg i Szlezwik.
Blus zginął zamordowany niedługo po wybuchu rebelii, podczas walki o tron między Budiwojem i Krutem.

</doc>
<doc id="2629009" url="https://pl.wikipedia.org/wiki?curid=2629009" title="Masquerade (serial telewizyjny)">
Masquerade (serial telewizyjny)

Masquerade (1983-1984) – amerykański serial sensacyjny stworzony przez Glena A. Larsona. Wyprodukowany przez 20th Century Fox Television i Glen A. Larson Productions.
Emisja.
Światowa premiera serialu miała miejsce 15 grudnia 1983 r. na antenie ABC. Na kanale miało zostać wyemitowane 13 odcinków, ale ostatecznie zostało wyemitowanych tylko 12 odcinków. Ostatni, dwunasty odcinek został wyemitowany 27 kwietnia 1984 r. W Polsce serial nadawany był na kanale TV4.

</doc>
<doc id="2629011" url="https://pl.wikipedia.org/wiki?curid=2629011" title="Mistrzostwa Świata Par Mieszanych w Curlingu 2012">
Mistrzostwa Świata Par Mieszanych w Curlingu 2012

Mistrzostwa Świata Par Mieszanych w Curlingu 2012 były 5. edycją zawodów, rozgrywano je między 23 a 29 kwietnia 2012 w tureckim Erzurum, na lodowisku Milli Piyango Curling Hall.
Łącznie wystąpiło 27 reprezentacji, z czego zadebiutowali zawodnicy z Irlandii, Rumunii i Turcji.
Tytuły mistrzowskie ponownie obronili Szwajcarzy, którzy w finale pokonali Szwedów 7:6. Brązowe medale przypadły parze austriackiej.
Play off.
Finał.
29 kwietnia 2012; 16:00
Mecz o 3. miejsce.
29 kwietnia 2012; 16:00
Półfinały.
29 kwietnia 2012; 12:00
Ćwierćfinały.
29 kwietnia 2012; 8:00
Mecz kwalifikacyjny.
28 kwietnia 2012; 18:30
Round Robin.
Sesja 1..
23 kwietnia 2012; 18:45
Sesja 2..
24 kwietnia 2012; 8:00
Sesja 3..
24 kwietnia 2012; 11:15
Sesja 4..
24 kwietnia 2012; 14:30
Sesja 5..
24 kwietnia 2012; 17:45
Sesja 6..
24 kwietnia 2012; 21:00
Sesja 7..
25 kwietnia 2012; 8:00
Sesja 8..
25 kwietnia 2012; 11:15
Sesja 9..
25 kwietnia 2012; 14:30
Sesja 10..
25 kwietnia 2012; 17:45
Sesja 11..
25 kwietnia 2012; 21:00
Sesja 12..
26 kwietnia 2012; 8:00
Sesja 13..
26 kwietnia 2012; 11:15
Sesja 14..
26 kwietnia 2012; 14:30
Sesja 15..
26 kwietnia 2012; 17:45
Sesja 16..
26 kwietnia 2012; 21:00
Sesja 17..
27 kwietnia 2012; 8:00
Sesja 18..
27 kwietnia 2012; 11:15
Sesja 19..
27 kwietnia 2012; 14:30
Sesja 20..
27 kwietnia 2012; 17:45
Sesja 21..
27 kwietnia 2012; 21:00
Sesja 22..
28 kwietnia 2012; 8:00
Sesja 23..
28 kwietnia 2012; 11:15

</doc>
<doc id="2629012" url="https://pl.wikipedia.org/wiki?curid=2629012" title="Matlock (serial telewizyjny)">
Matlock (serial telewizyjny)

Matlock (1986-1995) – amerykański serial sensacyjny stworzony przez Deana Hargrove'a.
Emisja.
Światowa premiera serialu odbyła się 3 marca 1986 r. i był emitowany do 8 maja 1992 r. na kanale NBC. Od 5 listopada 1992 r. serial nadawany był na kanale ABC. Ostatni odcinek został wyemitowany 7 maja 1995 r.. W Polsce serial nadawany był dawniej w telewizji Polsat.

</doc>
<doc id="2629013" url="https://pl.wikipedia.org/wiki?curid=2629013" title="Mściciel (serial telewizyjny)">
Mściciel (serial telewizyjny)

Mściciel (ang. "Vengeance Unlimited", 1998-1999) – amerykański serial sensacyjno-obyczajowy stworzony przez Johna McNamarę i Davida Simkinsa.
Emisja.
Światowa premiera serialu miała miejsce 29 września 1998 r. na kanale ABC. Ostatni odcinek został wyemitowany 25 lutego 1999 r. W Polsce serial nadawany był na kanałach TVN i TVN 7.
Obsada.
W epizodach wystąpili m.in.: Brion James (jako Franklin Dekker), Keith Szarabajka (jako dr Alan Walker), Stephen Tobolowsky (jako burmistrz Bob Laird), Robert Carradine (jako Darin Carter), Ray Wise (jako Jack Schiller) i James Wong (jako detektyw).

</doc>
<doc id="2629014" url="https://pl.wikipedia.org/wiki?curid=2629014" title="Teskelozaur">
Teskelozaur



</doc>
<doc id="2629017" url="https://pl.wikipedia.org/wiki?curid=2629017" title="Warrego (rzeka)">
Warrego (rzeka)

Warrego – rzeka przepływająca przez południowo-zachodnie obszary Queensland i północno-zachodnią Nową Południową Walię w Australii. Dopływ rzeki Darling.
Od źródeł na terenie Carnarvon National Park rzeka na krótkim odcinku płynie na zachód ku miejscowości Tambo, stamtąd jednak przyjmuje ogólnie kierunek południowy i płynie tak aż do połączenia z Darling w pobliżu miejscowości Bourke. Dopływami Warrego są rzeki Nive i Langlo.
Nad jej brzegami leżą miejscowości Augathella, Charleville, Wyandra i Cunnamulla. Jedynie Cunnamulla posiada wały przeciwpowodziowe.
Warrego w języku Aborygenów to „rzeka piasku”. Dwa okręty Royal Australian Navy zostały nazwane HMAS „Warrego”.
Wielkość przepływu.
Basen rzeki Warrego jest w większości zbyt suchy, by mógł być wykorzystany pod uprawy; opady bardzo nieregularne wielkości 350-500 mm rocznie. Na naturalną wegetację składają się trawy i inne rośliny stepowe tam, gdzie występują żyźniejsze gleby ilaste, względnie roślinność pustynna na jałowych glebach czerwonych. Większość ziemi wykorzystywana jest do mało intensywnych wypasów owiec i bydła, bowiem rzeka płynie tak nieregularnie, że nie pozwala na nawadnianie. Warrego jest rzeką okresową: bywa że przez wiele lat jest wyschnięta, a znaczniejsze ilości wody zasilają Darling tylko w latach wilgotnych, co niemal zawsze zbiega się ze wzrostem aktywności zjawiska La Niña na południowym Pacyfiku.
Odpływy.
Poniżej miejscowości Wyandra rzeka tworzy szereg odprowadzających wodę odpływów i odnóg. W czasie powodzi potoki Widgeegoara, Kudnapper i Noorama zasilają nadmiarem wody Nebine Creek, dopływ rzeki Culgoa. Cuttaburra Creek łączy Warrego z rzeką Paroo poprzez system kanałów, terenów zalewowych i bagnisk. Odnoga Irrara Creek zasila Kerribree Creek, który przepływa przez kilka bagien, by wreszcie ujść do jeziora Utah.
Powodzie.
Gdy uderza La Niña wzdłuż Warrego zdarzają się powodzie; największe związane z tym zjawiskiem miały miejsce w latach 1950, 1954-1956, 1971, 1973, 1998 i 2008. Najgroźniejsza z odnotowanych powodzi miała miejsce, gdy La Niña nie wykazywała aktywności. W kwietniu 1990 roku, na skutek dwóch szczególnie głębokich, ciągnących ku wschodowi zatok niskiego ciśnienia, w Cunnamulla spadło w ciągu dwóch tygodni ponad 400 mm deszczu ("więcej niż przeciętny średni opad w ponad 60% obserwowanych lat"). Rzeka, podobnie jak większość dopływów Darling, osiągnęła rekordowy poziom obracając w perzynę miasteczka Augathella Charleville. Najwyższy stan wód rzeki − 8,54 m − odnotowano w Charleville.
Fauna.
Rzeka Warrego jest jedną z nielicznych australijskich rzek, gdzie żyje w warunkach naturalnych introdukowany okoń. Można tu spotkać także żółtego okonia i rybę maccullochella z rodziny skalnikowatych. W roku 2001 Carnarvon Station (pow. 590 km²), wielkie rancho hodowlane w pobliżu źródeł rzeki, zostało pozyskane przez Australian Bush Heritage Fund dla ochrony zagrożonych gatunków fauny.

</doc>
<doc id="2629018" url="https://pl.wikipedia.org/wiki?curid=2629018" title="Mikhail Kukushkin">
Mikhail Kukushkin



</doc>
<doc id="2629019" url="https://pl.wikipedia.org/wiki?curid=2629019" title="Wojciech Strzyżewski">
Wojciech Strzyżewski

Wojciech Strzyżewski (ur. 1960 w Zielonej Górze) – polski historyk, specjalizujący się w heraldyce i sfragistyce oraz dziejach wczesnonowożytnych XVI-XVIII wieku; nauczyciel akademicki związany z zielonogórskimi uczelniami. Rektor Uniwersytetu Zielonogórskiego w kadencji 2020–2024.
Życiorys.
Urodził się w 1960 roku Zielonej Górze, gdzie ukończył Szkołę Podstawową nr 13 oraz VII Liceum Ogólnokształcące. Po pomyślnie zdanym egzaminie maturalnym w 1980 roku podjął studia na Wyższej Szkole Pedagogicznej im. Tadeusza Kotarbińskiego w Zielonej Górze (od 2001 roku Uniwersytet Zielonogórski), które ukończył w 1985 roku dyplomem magistra.
Bezpośrednio po ukończeniu studiów podjął pracę w miejscowym Archiwum Państwowym, a następnie na swojej macierzystej uczelni, jednocześnie kontynuując studia doktoranckie. W 1990 roku uzyskał stopień naukowy doktora nauk humanistycznych w zakresie historii na podstawie pracy pt. "Geneza i symbolika herbów miejskich środowiska Nadodrza (XIV–XIX)", napisanej pod kierunkiem prof. Kazimierza Bartkiewicza. W 1999 roku Rada Wydziału Historycznego Uniwersytetu im. Adama Mickiewicza w Poznaniu nadała mu stopień naukowy doktora habilitowanego nauk humanistycznych w zakresie historii na podstawie rozprawy "Treści symboliczne herbów miejskich na Śląsku, Ziemi Lubuskiej i Pomorzu Zachodnim do końca XVIII wieku" oraz pomyślnie zdanego kolokwium habilitacyjnego. Na uczelni rozpoczynał pracę od stanowiska asystenta, a następnie kolejno zostawał adiunktem (1990), profesorem nadzwyczajnym (2000) i profesorem zwyczajnym w 2010 roku. W tym samym roku prezydent Bronisław Komorowski nadał mu tytuł profesora nauk humanistycznych w uznaniu jego zasług. Wypromował siedmiu doktorów.
Na zielonogórskiej uczelni sprawował szereg ważnych stanowisk organizacyjnych. W latach 2000–2002 był zastępcą dyrektora Instytutu Historii UZ, a następnie od 2002 do 2005 roku dyrektorem tej jednostki. Ponadto od 2000 roku jest tam kierownikiem Zakładu Historii Polski i Powszechnej XVI–XVIII wieku oraz Pracowni Heraldycznej. W latach 2005–2012 pełnił funkcję dziekana Wydziału Humanistycznego UZ. W 2012 i 2016 roku został wybrany na prorektora do spraw studenckich. 10 czerwca 2020 wybrany rektorem UZ w kadencji 2020–2024.
Poza uczelnią jest aktywnym członkiem Polskiego Towarzystwa Historycznego, Lubuskiego Towarzystwa Naukowego oraz Polskiego Towarzystwa Heraldycznego oraz kolegiów redakcyjnych regionalnych czasopism i towarzystw naukowych.
Dorobek naukowy.
Jego zainteresowania dziejami wczesnonowożytnymi związane są głównie z historią regionalną ze szczególnym uwzględnieniem historii miast. Jest autorem, redaktorem licznych monografii historycznych miast w tym m.in.: Świebodzina, Bytomia Odrzańskiego, Nowego Miasteczka, Sławy, Międzyrzecza. Ważny obszar badawczy stanowi również dla niego historia rodzin szlacheckich na Śląsku. W zakresie badań heraldycznych jest on autorem licznych publikacji dotyczących herbów miejskich, szlacheckich i kościelnych. Jest także twórcą ponad 20 herbów dla samorządów, np. herbu i flagi województwa lubuskiego, herbów powiatów i gmin. Wielokrotnie występował jako ekspert w sprawach dotyczących poprawności znaków firmowych.
Autor i współautor ponad 100 publikacji naukowych, w tym pięciu monografii i dwunastu redakcji prac zbiorowych. Główny obszar zainteresowań badawczych dotyczy dziejów nowożytnych pieczęci szlacheckich, cechowych, miejskich i różnych instytucji od XVI wieku po dzień dzisiejszy.
Do ważniejszych jego publikacji należą:

</doc>
<doc id="2629021" url="https://pl.wikipedia.org/wiki?curid=2629021" title="Dogmatyka katolicka">
Dogmatyka katolicka

Dogmatyka katolicka – wielotomowa praca z zakresu teologii dogmatycznej, autorstwa Wincentego Granata, wydana przez Towarzystwo Naukowe Katolickiego Uniwersytetu Lubelskiego w latach 1959–64 w Lublinie. Sztandarowe dzieło polskiej teologii przedsoborowej. Omawia zagadnienia według metody scholastycznej i w duchu tomizmu.
Dogmatyka katolicka, jest jedyną tak obszerną (ponad 4500 stron) i wyczerpującą pracą z zakresu dogmatyki napisaną samodzielnie przez jednego polskiego teologa. Jej zaletą jest całościowe ujęcie w połączeniu z erudycyjną znajomością literatury przedmiotu. Ukończona została tuż przed rozpoczęciem Soboru Watykańskiego II i autor po jego zakończeniu czuł się w obowiązku napisać ją w nowy sposób, co zrobił w pracy "Ku człowiekowi i Bogu w Chrystusie. Zarys dogmatyki katolickiej", Tom 1 i 2, Lublin 1972-74 s.579 i 758
Kolejne tomy ukazywały się w kolejności odmiennej od ich miejsca w całej strukturze dzieła.

</doc>
<doc id="2629026" url="https://pl.wikipedia.org/wiki?curid=2629026" title="Plac pod Ratuszem">
Plac pod Ratuszem

Plac pod Ratuszem – niewielki kocioł na dnie dolnej części Wąwozu Kraków w Dolinie Kościeliskiej w Tatrach Zachodnich. Znajduje się u zachodnich podnóży turni Ratusz, ok. 60 m powyżej dostępnego dla turystów niewielkiego placu pod Smoczą Jamą. Od miejsca tego do Placu pod Ratuszem prowadzi ciasny wąwóz. Dawniej wąwozem tym i przez Plac pod Ratuszem prowadził szlak turystyczny omijający Smoczą Jamę. Obecnie jest to trasa zamknięta dla turystów i zagrodzona żerdkami. Z Placu pod Ratuszem wychodzą również dwie drogi taternickie: na Przełączkę za Ratuszem i na Zbójnicką Turnię, opisane w tomie 3 przewodnika "Tatry" Władysława Cywińskiego.

</doc>
<doc id="2629027" url="https://pl.wikipedia.org/wiki?curid=2629027" title="Cyrano de Bergerac">
Cyrano de Bergerac



</doc>
<doc id="2629029" url="https://pl.wikipedia.org/wiki?curid=2629029" title="Ryza (malarstwo)">
Ryza (malarstwo)

Ryza (ros.: "риза" – „szata”) – ozdobna metalowa koszulka pokrywająca ikony. Ryzy były stosowane w XV wieku. Ryzy powtarzały zarys postaci, ale przykrywały znaczną część ikony, pozostawiając odkryte jedynie twarze i ręce postaci. Często były wykonywane z cennych materiałów – ze srebra i były ozdabiane kamieniami szlachetnymi

</doc>
<doc id="2629034" url="https://pl.wikipedia.org/wiki?curid=2629034" title="Patrymonium">
Patrymonium



</doc>
<doc id="2629035" url="https://pl.wikipedia.org/wiki?curid=2629035" title="Li Yan (siatkarka)">
Li Yan (siatkarka)

Li Yan (; ur. 1 maja 1976 w Fuzhou) – chińska siatkarka, medalistka igrzysk olimpijskich, mistrzostw świata i pucharu świata. Gra na pozycji libero.
Życiorys.
Li była w składzie reprezentacji Chin, która zdobyła brąz w Pucharze Świata 1995 w Japonii. Wystąpiła na igrzyskach olimpijskich 1996 w Atlancie. Zagrała wówczas we wszystkich meczach, w tym w przegranym finale z Kubą. 1998 podczas rozgrywanych u siebie mistrzostw świata Chinki zdobyły wicemistrzostwo. W 2000 Li zagrała po raz drugi na igrzyskach, w Sydney. Wystąpiła we wszystkich meczach, a reprezentantki Chin zajęły 5. miejsce w turnieju.

</doc>
<doc id="2629038" url="https://pl.wikipedia.org/wiki?curid=2629038" title="Monarchia patrymonialna">
Monarchia patrymonialna

Monarchia patrymonialna – najstarsza forma monarchii feudalnej, charakteryzująca się tym, że państwo stanowiło prywatną własność władcy, który był uważany za właściciela wszystkich ziem, zasobów naturalnych, pana swych poddanych oraz najwyższego sędziego. Charakterystyczna dla wczesnego średniowiecza.
Jej nazwa pochodzi od łacińskiego słowa "patrimonium" (ojcowizna, dziedziczny majątek). Zapoczątkowana w państwie frankijskim za panowania dynastii Merowingów, chociaż jej rozkwit przypadł na czasy dynastii Karolingów. Wyrosła na gruncie feudalnych stosunków produkcyjnych. W okresie tym panowała niemal wyłącznie gospodarka rolna.
W ustroju tym występowało pomieszanie publiczno- i prywatnoprawnych elementów władzy. Także podział urzędników na nadwornych (obsługujących dwór) i centralnych (odpowiedzialnych za sprawy państwa) nie był jasny i jednoznaczny, na ogół łączyli obie te role. Państwo i władza monarchy stanowiły ojcowiznę, przekazywaną przez władcę spadkobiercom. Ta możliwość podziału państwa analogiczna do podziału spadku jest jednym z wyznaczników monarchii patrymonialnej. Inną jej cechą było poparcie władzy monarszej przez wielkich feudałów – możnych i duchownych. System ten dopiero później przywędrował do Europy Wschodniej, gdzie wyłonienie się jej ze wspólnoty pierwotnej poprzedzone było okresem przejściowym, przedfeudalnym. 
Monarchia patrymonialna w Polsce.
W Polsce za czasów panowania Piastów obowiązywał właśnie taki ustrój państwa. Została ona wprowadzona przez Mieszka I, pierwszego władcę Polski, który w II połowie X wieku zjednoczył plemiona w państwo Polan. W początkowej fazie rozwoju państwo było niejednolite, jedyną formą więzi społecznych były więzi plemienne, dlatego Mieszko popierany przez możnych dążył do unifikacji państwa. Tak powstało silne państwo Polan o ustroju monarchii patrymonialnej.
Do połowy XII wieku większość dostojników państwowych w Polsce wywodziło się z sześciu najznakomitszych rodów: Awdańców, Gryfitów, Łabędziów, Odrowążów, Pałuków i Toporczyków. Mieli oni również decydujący głos w sprawie wyboru władcy. Wszelkie niezgodności, pojawiające się podczas wyboru przyszłego władcy, prowadziły do wojen domowych.
Najdłuższym okresem wojen wewnątrz kraju był okres rozbicia dzielnicowego, kiedy Bolesław Krzywousty podzielił kraj pomiędzy czterech synów. Wszystkie te czynniki wpływały negatywnie na rozwój państwa, które zamiast zabezpieczać się przed atakami z zewnątrz, osłabiało się od środka.
W wyniku dalszych podziałów dynastycznych, liczba dzielnic w Królestwie Polskim rosła. Pierwsze próby zjednoczenia państwa podjęli władcy Śląska – Henryk I Brodaty i Henryk II Pobożny. Działania te zostały przerwane przez najazd mongolski w 1241 roku. U schyłku XIII wieku kolejnej próby zjednoczenia państwa podjęli się Henryk IV Probus i Przemysł II koronowany w 1295 roku. Jednakże dopiero Władysławowi Łokietkowi przy współpracy z przedstawicielami poszczególnych stanów udało się na przełomie XIII i XIV wieku zjednoczyć znaczną część państwa i koronować się 20 stycznia 1320 na Wawelu. Koronację Władysława Łokietka uznaje się za koniec monarchii patrymonialnej i początek monarchii stanowej w Polsce.

</doc>
<doc id="2629044" url="https://pl.wikipedia.org/wiki?curid=2629044" title="Tadeusz Błędowski">
Tadeusz Błędowski

Tadeusz Błędowski herbu Półkozic – poseł czernihowski na Sejm Czteroletni w 1790 roku, major wojsk koronnych, członek Zgromadzenia Przyjaciół Konstytucji Rządowej.

</doc>
<doc id="2629045" url="https://pl.wikipedia.org/wiki?curid=2629045" title="Tetiana Woronina">
Tetiana Woronina

Tetiana Woronina (ur. 20 września 1977 w Zaporożu) – ukraińska siatkarka, reprezentantka kraju. Gra na pozycji przyjmującej.

</doc>
<doc id="2629046" url="https://pl.wikipedia.org/wiki?curid=2629046" title="Yan Li">
Yan Li



</doc>
<doc id="2629047" url="https://pl.wikipedia.org/wiki?curid=2629047" title="I liga seria A polska w piłce siatkowej mężczyzn (1996/1997)">
I liga seria A polska w piłce siatkowej mężczyzn (1996/1997)

I liga seria A polska w piłce siatkowej mężczyzn 1996/1997 − 61. edycja rozgrywek o mistrzostwo Polski w piłce siatkowej mężczyzn.
Po rundzie zasadniczej 4 najlepsze zespoły przeszły do grupy mistrzowskiej, a pozostałe 4 walczyły w grupie o utrzymanie.
Związku z powiększeniem ligi od następnego sezonu do 12 zespołów, nikt nie spadł do niższej ligi.

</doc>
<doc id="2629051" url="https://pl.wikipedia.org/wiki?curid=2629051" title="Katarzyna Bieroń">
Katarzyna Bieroń

Katarzyna Bieroń (ur. 1982 w Krakowie) – psycholog, instruktorka harcerska, Naczelniczka Harcerek Związku Harcerstwa Rzeczypospolitej od 21 kwietnia 2012 roku do 1 kwietnia 2016 roku.
Życiorys.
Była drużynowa 15 Podgórskiej Drużyny Harcerek Groteska, Szczepowa Szczepu Zielona Gromada, hufcowa Hufca Harcerek Kraków-Podgórze, wicekomendantka Małopolskiej Chorągwi Harcerek ZHR, Komendantka Małopolskiej Szkoły Instruktorek SILOE. Była najmłodszą Naczelniczką Harcerek w historii ZHR. Obecnie jest członkinią Rady Naczelnej ZHR i przewodniczącą Komisji Harcmistrzyń.
Absolwentka psychologii i pedagogiki Uniwersytetu Jagiellońskiego. Pracuje jako psycholog w zespole szkół społecznych STO w Krakowie. Jest przewodnikiem beskidzkim zrzeszonym w Studenckim Kole Przewodników Górskich w Krakowie.

</doc>
<doc id="2629052" url="https://pl.wikipedia.org/wiki?curid=2629052" title="Jan Rymarkiewicz">
Jan Rymarkiewicz

Jan Rymarkiewicz (ur. 23 czerwca 1811 w Łobżenicy, zm. 18 października 1889 w Poznaniu) – polski działacz oświatowy, historyk, polonista, nauczyciel, powstaniec listopadowy.
Życiorys.
Urodził się w Łobżenicy jako syn szewca. Kształcił się w swojej rodzinnej miejscowości, a następnie we Wschowie oraz Poznaniu. W latach 1830–1831 przerwał naukę gimnazjalną i wziął udział w powstaniu listopadowym. Został ranny w jednej z bitew i dostał się do rosyjskiej niewoli. W latach 1836–1840 był nauczycielem prywatnym w Berlinie, gdzie studiował filozofię, prawo oraz historię. W 1841 roku powrócił do Wielkiego Księstwa Poznańskiego i nauczał do 1876 roku w poznańskich szkołach – Gimnazjum Fryderyka Wilhelma i Królewskim Gimnazjum św. Marii Magdaleny. Aktywnie angażował się w działalność społeczno kulturalną Wielkopolski. Był dożywotnim prezesem Towarzystwa Naukowej Pomocy dla Młodzieży Wielkiego Księstwa Poznańskiego, członkiem Towarzystwa Oświaty Ludowej oraz Towarzystwa Przyjaciół Nauk. Współpracował z Karolem Libeltem i Augustem Cieszkowskim. Wiele miejsca w swej twórczości poświęcił tematyce narodowej oraz mesjanistycznej.
Zmarł 18 października 1889 roku w Poznaniu i pochowany został na Cmentarzu Zasłużonych Wielkopolan.
Działalność pisarska.
Prowadził działalność publicystyczną współpracując z czasopismem „Tygodnik literacki”. W latach 1845–1846 był redaktorem „Gazety Wielkiego Xięstwa Poznańskiego”. Zajmował się problematyką z zakresu historii literatury polskiej. Interesowały go zwłaszcza wczesne okresy – średniowiecze oraz renesans. Opracował Bogurodzicę, Modlitewnik Nawojki, a kilka prac poświęcił Janowi Kochanowskiemu. W 1855 roku wydał pisma Kaspra Miaskowskiego.

</doc>
<doc id="2629054" url="https://pl.wikipedia.org/wiki?curid=2629054" title="EVE Online">
EVE Online



</doc>
<doc id="2629056" url="https://pl.wikipedia.org/wiki?curid=2629056" title="I liga seria A polska w piłce siatkowej mężczyzn (1995/1996)">
I liga seria A polska w piłce siatkowej mężczyzn (1995/1996)

I liga seria A polska w piłce siatkowej mężczyzn 1995/1996 − 60. edycja rozgrywek o mistrzostwo Polski w piłce siatkowej mężczyzn.
Po rundzie zasadniczej 4 najlepsze zespoły przeszły do grupy mistrzowskiej, a pozostałe 4 walczyły w grupie o utrzymanie.

</doc>
<doc id="2629057" url="https://pl.wikipedia.org/wiki?curid=2629057" title="Norbert Żaba">
Norbert Żaba

Norbert Żaba (ur. 13 lipca 1907 w Tallinnie, zm. 15 lipca 1994 w Sztokholmie) – polski dyplomata i działacz emigracyjny, współpracownik paryskiej „Kultury”
Życiorys.
Był synem Polaka i Estonki pochodzenia szwedzkiego. Ukończył studia ekonomiczne w Wyższej Szkole Handlowej w Wiedniu. W 1929 przyjechał na stałe do Polski. Pracował m.in. jako korespondent estońskiej gazety „Vaba Maa”. Był współpracownikiem „Myśli Mocarstwowej”. Od 1935 w służbie dyplomatycznej. Pełnił funkcję attaché prasowego Poselstwa RP w Helsinkach (1935-1938), był korespondentem PAT w Berlinie (1938-1939), attaché prasowym Poselstwa RP w Kopenhadze (1939-1940, ponownie attaché prasowym Poselstwa RP w Helsinkach (1940-1941), attaché prasowym Poselstwa RP w Sztokholmie (1941-1945).
Po II wojnie światowej zamieszkał na stałe w Szwecji. Pełnił tam m.in. funkcję prezesa Zjednoczenia Polskiego. Był przedstawicielem Instytutu Literackiego na Skandynawię, założycielem Towarzystwa Przyjaciół „Kultury” w Sztokholmie. Angażował się w propagowanie polskiej kultury w Skandynawii. W 1980 otrzymał Nagrodę „Kultury” z okazji 400 numeru pisma – tzw. Nagrodę Przyjaźni i Współpracy.
Pochowany na Cmentarzu Katolickim w Sztokholmie.
W 1995 Zygmunt Barczyk opublikował w Uppasali jego wspomnienia "Życie na złączach. Ze wspomnień Norberta Żaby".

</doc>
<doc id="2629059" url="https://pl.wikipedia.org/wiki?curid=2629059" title="HF 130 C">
HF 130 C

Heeresfeldbahnlokomotive HF 130 C − wąskotorowa lokomotywa spalinowa, "Niemieckiej Armii Kolejowej" (Heeresfeldbahn), podczas II wojny światowej. Po zakończeniu działań wojennych, lokomotywa służyła w odbudowie kolei w kilku państwach m.in.: w NRD, Czechosłowacji i Austrii. Wyprodukowano ok. 350 sztuk tej lokomotywy.

</doc>
<doc id="2629060" url="https://pl.wikipedia.org/wiki?curid=2629060" title="Albert-Marie de Monléon">
Albert-Marie de Monléon

Albert-Marie Joseph Cyrille de Monléon OP (ur. 20 stycznia 1937 w Paryżu, zm. 29 kwietnia 2019 tamże) – francuski duchowny katolicki, biskup Meaux w latach 1999-2012.
Święcenia kapłańskie otrzymał 5 lipca 1964.
5 sierpnia 1988 papież Jan Paweł II mianował go ordynariuszem diecezji Pamiers. Sakry biskupiej udzielił mu 1 października 1988 arcybiskup Tuluzy – André Collini.
17 sierpnia 1999 został mianowany biskupem ordynariuszem Meaux.
9 sierpnia 2012 papież przyjął jego rezygnację z pełnionego urzędu złożoną ze względu na wiek. Jego następcą został minowany Jean-Yves Nahmias.

</doc>
<doc id="2629061" url="https://pl.wikipedia.org/wiki?curid=2629061" title="Portret z kuratorem">
Portret z kuratorem

Portret z kuratorem – film wideo polskiej grupy artystycznej Azorro zrealizowany w 2002 roku na taśmie beta SP. Trwa 7 min i 39 s.
Członkowie grupy, tj. Oskar Dawicki, Igor Krenz, Wojciech Niedzielko i Łukasz Skąpski odwiedzali przez rok wernisaże, odbywające się w różnych galeriach sztuki współczesnej. Podczas tych wydarzeń filmowali samych siebie w taki sposób, aby na dalszym planie uchwycić bardziej znanych w środowisku sztuki kuratorów lub krytyków sztuki. Film, choć ma przede wszystkim charakter ironiczny, to zwraca również uwagę na fakt, że osoby te pełnią niewidzialną władzę w świecie sztuki – ich działania i opinie mają bowiem wpływ na sukces poszczególnych artystów i dzieł.
Kuratorzy i krytycy uchwyceni na filmie to: Monika Bakke, Maria Anna Potocka, Adam Budak, Jan Michalski, Piotr Rypson, Hanna Wróblewska, Joanna Mytkowska, Grzegorz Borkowski, Anda Rottenberg, Małgorzata Winter, Magdalena Ujma, Milada Ślizińska, Łukasz Gorczyca, Maria Morzuch, Wiesław Borowski, Łukasz Guzek, Łukasz Ronduda, Andrzej Przywara, Ewa Gorządek, Aneta Szyłak, Marek Wasilewski, Wojciech Krukowski, Magdalena Kardasz, Magdalena Godlewska, Barbara Piwowarska, Andrzej Starmach, Jarosław Suchan, Bożena Czubak, Adam Szymczyk, Stach Szabłowski, Marta Tarabuła, Wojciech Kozłowski, Monika Szewczyk, Michał Kaczyński, Wiesław Borowski i Wojciech Krukowski.

</doc>
<doc id="2629062" url="https://pl.wikipedia.org/wiki?curid=2629062" title="Trypanosoma maguri">
Trypanosoma maguri

Trypanosoma maguri – kinetoplastyd z rodziny świdrowców należący do królestwa protista. Pasożytuje w osoczu krwi ryb.
Osobniki "T. saccobranchi" osiągają 8,2 – 35,3 μm długości, 1,1 – 3 μm szerokości. Posiadają wolną wić długości 4,2 – 21 μm. Jądro jest niezbyt duże, owalne mierzy 1,1 – 5 μm długości oraz 0,7 – 1,6 μm szerokości. Kinetoplast jest owalny i posiada długość 0,4 – 1,6 μm oraz szerokość 0,3 – 1,8 μm. Świdrowce te posiadają błonę falującą o szerokości 0,2 – 1,8 μm.
Występuje na terenie Azji.

</doc>
<doc id="2629063" url="https://pl.wikipedia.org/wiki?curid=2629063" title="Łotwa na Mistrzostwach Świata w Lekkoatletyce 2011">
Łotwa na Mistrzostwach Świata w Lekkoatletyce 2011

Łotwa na Mistrzostwach Świata w Lekkoatletyce 2011 była reprezentowana przez 13 zawodników.

</doc>
<doc id="2629065" url="https://pl.wikipedia.org/wiki?curid=2629065" title="Aleksander Zubkow">
Aleksander Zubkow



</doc>
<doc id="2629066" url="https://pl.wikipedia.org/wiki?curid=2629066" title="Agencja wykonawcza">
Agencja wykonawcza

Agencja wykonawcza – państwowa osoba prawna tworzona na podstawie odrębnej ustawy w celu realizacji zadań państwa, w rozumieniu ustawy z dnia 27 sierpnia 2009 r. o finansach publicznych ().
Zasady działania agencji wykonawczej określa ustawa oraz statut. Podstawą gospodarki finansowej agencji wykonawczej jest roczny plan finansowy.
Agencja wykonawcza ma obowiązek wpłacania co rok do budżetu państwa, nadwyżkę środków finansowych ustaloną na koniec roku, pozostającą po uregulowaniu zobowiązań podatkowych. Wpłata ta powinna nastąpić do 30 czerwca roku następującego po roku w którym powstała nadwyżka. Rada Ministrów może, na wniosek ministra sprawującego nadzór nad agencją dopuścić odstąpienie od tego wymogu, w wyjątkowych sytuacjach.
Minister sprawujący nadzór nad agencją ma ustawowy obowiązek określenia, w porozumieniu z ministrem finansów, sposobu ustalania nadwyżki, uwzględniwszy dokonywanie inwestycji koniecznych do wykonywania zadań państwa oraz bacząc na źródła finansowania zadań, które dana agencja realizuje.
Dzięki agencjom wykonawczym łączy się środki publiczne, aby przeznaczyć je potem na realizację istotnych, z punktu widzenia państwa, zadań gospodarczych. Ułatwiają one prowadzenie działalności interwencyjnej państwa w kwestiach takich jak na przykład:rozwój rolnictwa, przekształcenia własnościowe, rozwój przedsiębiorczości i wspieranie zmian strukturalnych w gospodarce.
Status agencji wykonawczej posiadają:

</doc>
<doc id="2629074" url="https://pl.wikipedia.org/wiki?curid=2629074" title="Killeshandra">
Killeshandra

Killeshandra (irl. "Cill na Seanrátha") – wieś w hrabstwie Cavan w Irlandii, położona ok. 20 km na północny zachód od Cavan. Miasto powstało, jak większość miast w tym regionie, w czasie trwania procesu plantacji Ulsteru. Liczba ludności w 2011 roku wynosiła 364 mieszkańców.

</doc>
<doc id="2629077" url="https://pl.wikipedia.org/wiki?curid=2629077" title="Sinta Ozoliņa-Kovala">
Sinta Ozoliņa-Kovala



</doc>
<doc id="2629079" url="https://pl.wikipedia.org/wiki?curid=2629079" title="Henri Brincard">
Henri Brincard

Henri Marie Raoul Brincard (ur. 18 listopada 1939 w Savennières, zm. 14 listopada 2014 w Caluire-et-Cuire) – francuski biskup rzymskokatolicki, kanonik regularny św. Augustyna, biskup diecezjalny Le Puy-en-Velay w latach 1988–2014.
Życiorys.
Święcenia kapłańskie otrzymał 23 sierpnia 1975.
8 sierpnia 1988 papież Jan Paweł II mianował do biskupem diecezjalnym diecezji Le Puy-en-Velay. Sakry biskupiej udzielił mu 2 października 1988 arcybiskup Bourges Pierre Plateau.

</doc>
<doc id="2629080" url="https://pl.wikipedia.org/wiki?curid=2629080" title="Facility management">
Facility management

Facility management lub facilities management (FM) – praktyka koordynowania fizycznego miejsca pracy z ludźmi i pracą organizacji. Integruje zasady administrowania przedsiębiorstwem (ekonomia, organizacja, zarządzanie), architektury, nauk behawioralnych (socjologia, psychologia) oraz nauk inżynierskich.
Główne obszary wspierane przez FM.
Zarządzanie obiektami dzieli się na dwa obszary:
Do obszaru hard FM zaliczamy między innymi:
Do obszaru soft FM zaliczamy między innymi:

</doc>
<doc id="2629082" url="https://pl.wikipedia.org/wiki?curid=2629082" title="Gérard Daucourt">
Gérard Daucourt

Gérard Antoine Léopold Daucourt (ur. 29 kwietnia 1941 w Delémont) – francuski duchowny katolicki, biskup Nanterre w latach 2002-2013.
Życiorys.
Święcenia kapłańskie otrzymał 26 czerwca 1966. Był m.in. delegatem biskupim ds. ekumenizmu (1977-1983), a także pracownikiem Papieskiej Rady ds. Popierania Jedności Chrześcijan.
1 lutego 1991 papież Jan Paweł II mianował go biskupem koadiutorem diecezji Troyes. Sakry biskupiej udzielił mu 14 kwietnia 1991 ówczesny arcybiskup Besançon - Lucien Daloz. Pełnię rządów w diecezji objął 4 kwietnia 1992 po przejściu na emeryturę poprzednika.
2 lipca 1998 został mianowany biskupem ordynariuszem Orleanu. 
18 czerwca 2002 został przeniesiony na urząd biskupa diecezjalnego Nanterre. Z funkcji tej złożył rezygnację, która została przyjęta 14 listopada 2013.

</doc>
<doc id="2629083" url="https://pl.wikipedia.org/wiki?curid=2629083" title="Eduardo Chapero-Jackson">
Eduardo Chapero-Jackson

Eduardo Chapero-Jackson (ur. 1971 w Madrycie) – hiszpański reżyser, scenarzysta i producent filmowy. Znany głównie z krótkometrażowych filmów "Przeciwko ciału" ("Contracuerpo"), "W stronę światła" ("Alumbramiento") oraz "The End". W 2001 był zastępcą producenta w filmie Inni ("The Others").

</doc>
<doc id="2629085" url="https://pl.wikipedia.org/wiki?curid=2629085" title="Forbes (Dakota Północna)">
Forbes (Dakota Północna)

Forbes – miasto w Stanach Zjednoczonych, w stanie Dakota Północna, w hrabstwie Dickey.

</doc>
<doc id="2629086" url="https://pl.wikipedia.org/wiki?curid=2629086" title="CEBus (standard komunikacyjny)">
CEBus (standard komunikacyjny)

CEBus – standard komunikacyjny dla domowych sieci, łączących różne urządzenia elektroniczne pracujące w domu (pochodzące od wielu producentów), w jeden wspólny "organizm". System ten został opracowany przez EIA oraz CEMA i oficjalnie zaprezentowany w roku 1992 po blisko dziesięcioletnim okresie formułowania zasad jego funkcjonowania i protokołów komunikacyjnych. System CEBus jest standardem otwartym, co umożliwia budowę urządzeń pracujących w tym samym standardzie każdemu zainteresowanemu tym producentowi urządzeń elektroniki użytkowej dla gospodarstw domowych.

</doc>
<doc id="2629088" url="https://pl.wikipedia.org/wiki?curid=2629088" title="System oferowania wielokrotnego">
System oferowania wielokrotnego



</doc>
<doc id="2629089" url="https://pl.wikipedia.org/wiki?curid=2629089" title="System wielokrotnego oferowania">
System wielokrotnego oferowania



</doc>
<doc id="2629090" url="https://pl.wikipedia.org/wiki?curid=2629090" title="Greenwood (Missisipi)">
Greenwood (Missisipi)

Greenwood – miasto w Stanach Zjednoczonych, w stanie Missisipi, w hrabstwie Leflore. Znajduje się w miejscu, gdzie rzeka Tallahatchie łączy się z Yalobushą, tworząc Yazoo. Według spisu w 2020 roku liczy 14,5 tys. mieszkańców. 
Transport.
W Greenwood znajduje się stacja kolejowa, obsługiwana przez Amtrak. Zatrzymuje się na niej pociąg "City of New Orleans" z Chicago przez Memphis do Nowego Orleanu. Ceglany budynek stacji pochodzi z 1917 roku.
Lotniczo Greenwood jest obsługiwany przez port lotniczy Greenwood-Leflore, który znajduje się w hrabstwie Carroll.
Przez miasto przebiegają drogi U.S. Route 82, U.S. Route 49 oraz Mississippi Highway 7.

</doc>
<doc id="2629097" url="https://pl.wikipedia.org/wiki?curid=2629097" title="Julia Dżima">
Julia Dżima



</doc>
<doc id="2629100" url="https://pl.wikipedia.org/wiki?curid=2629100" title="Greenwood (Missouri)">
Greenwood (Missouri)

Greenwood – miasto w Stanach Zjednoczonych, w stanie Missouri, w hrabstwie Jackson.

</doc>
<doc id="2629102" url="https://pl.wikipedia.org/wiki?curid=2629102" title="Greenwood (Karolina Południowa)">
Greenwood (Karolina Południowa)

Greenwood – miasto w Stanach Zjednoczonych, w stanie Karolina Południowa, w hrabstwie Greenwood. Według spisu w 2020 roku liczy 22,5 tys. mieszkańców. 
Według danych z 2020 roku, 48% populacji to ludność czarna (w tym Afroamerykanie), 38,9% to białe społeczności nielatynoskie i 10,6% stanowili Latynosi (w zdecydowanej większości Meksykanie). 

</doc>
<doc id="2629104" url="https://pl.wikipedia.org/wiki?curid=2629104" title="Halenkovice">
Halenkovice

Halenkovice – gmina w Czechach, w powiecie Zlin, w kraju zlińskim. Według danych z dnia 1 stycznia 2012 liczyła 1825 mieszkańców.

</doc>
<doc id="2629106" url="https://pl.wikipedia.org/wiki?curid=2629106" title="Ruger Mini-14">
Ruger Mini-14

Ruger Mini-14 – amerykański karabinek kalibru 5,56 mm.
Karabinek produkowany przez amerykańską firmę Ruger, przystosowany do naboju pośredniego 5,56 x 45 mm. Używany początkowo przez wojsko i policję, a na rynek cywilny został wprowadzony w 1973 roku. Do karabinka większość mechanizmów została zapożyczona z karabinu M1 i M14.
Jest bronią samopowtarzalną i działającą na zasadzie odprowadzania gazów prochowych (przez boczny otwór w lufie). Posiada drewnianą kolbę, a zasilany jest z pudełkowych magazynków o pojemności 5, 20 i 30 nabojów. W związku z zastosowaniem bardzo wytrzymałych stopów lekkich uzyskano lekką konstrukcję broni. Nową wersję karabinka ze stali nierdzewnej wprowadzono w 1978 roku. W 1981 roku zastosowano do broni podświetlane przyrządy celownicze, górną osłonę lufy oraz tłumik płomienia.

</doc>
<doc id="2629107" url="https://pl.wikipedia.org/wiki?curid=2629107" title="Haluzice">
Haluzice

Haluzice – gmina w Czechach, w powiecie Zlin, w kraju zlińskim. Według danych z dnia 1 stycznia 2012 liczyła 85 mieszkańców.

</doc>
<doc id="2629108" url="https://pl.wikipedia.org/wiki?curid=2629108" title="Tetjana Woronina">
Tetjana Woronina



</doc>
<doc id="2629109" url="https://pl.wikipedia.org/wiki?curid=2629109" title="Horní Lhota (kraj zliński)">
Horní Lhota (kraj zliński)

Horní Lhota – gmina w Czechach, w powiecie Zlín, w kraju zlińskim. Według danych z dnia 1 stycznia 2012 liczyła 552 mieszkańców.

</doc>
<doc id="2629110" url="https://pl.wikipedia.org/wiki?curid=2629110" title="Greenwood (Wisconsin)">
Greenwood (Wisconsin)

Greenwood – miasto w Stanach Zjednoczonych, w stanie Wisconsin, w hrabstwie Clark.

</doc>
<doc id="2629111" url="https://pl.wikipedia.org/wiki?curid=2629111" title="Hostišová">
Hostišová

Hostišová – gmina w Czechach, w powiecie Zlin, w kraju zlińskim. Według danych z dnia 1 stycznia 2012 liczyła 476 mieszkańców.

</doc>
<doc id="2629112" url="https://pl.wikipedia.org/wiki?curid=2629112" title="Wioślarstwo na Letnich Igrzyskach Olimpijskich 2012 – kwalifikacje">
Wioślarstwo na Letnich Igrzyskach Olimpijskich 2012 – kwalifikacje

Zasady kwalifikacji.
Każdy z Krajowych Komitetów Olimpijskich mógł wprowadzić jedną łódź w każdej z konkurencji wioślarskiej. Kwalifikacje do igrzysk olimpijskich można było zdobyć podczas mistrzostw świata w 2011 roku, kontynentalnych regat kwalifikacyjnych (Afryka, Azja, Ameryka Łacińska) oraz finałowych regat kwalifikacyjnych (interkontynentalne) które zostaną rozegrane w dniach 20 - 23 maja 2012 roku w Lucernie.

</doc>
<doc id="2629116" url="https://pl.wikipedia.org/wiki?curid=2629116" title="Hrobice (kraj zliński)">
Hrobice (kraj zliński)

Hrobice – gmina w Czechach, w powiecie Zlin, w kraju zlińskim. Według danych z dnia 1 stycznia 2012 liczyła 210 mieszkańców.
Zobacz też:

</doc>
<doc id="2629119" url="https://pl.wikipedia.org/wiki?curid=2629119" title="Hrobice">
Hrobice

Gminy w Czechach:

</doc>
<doc id="2629120" url="https://pl.wikipedia.org/wiki?curid=2629120" title="I liga seria A polska w piłce siatkowej mężczyzn (1992/1993)">
I liga seria A polska w piłce siatkowej mężczyzn (1992/1993)

I liga seria A 1992/1993 − 57. edycja rozgrywek o mistrzostwo Polski w piłce siatkowej mężczyzn.
Po rundzie zasadniczej 4 najlepsze zespoły rywalizowały w play-off o mistrzostwo, a pozostałe 4 o utrzymanie.

</doc>
<doc id="2629122" url="https://pl.wikipedia.org/wiki?curid=2629122" title="Hřivínův Újezd">
Hřivínův Újezd

Hřivínův Újezd – gmina w Czechach, w powiecie Zlín, w kraju zlińskim. Według danych z dnia 1 stycznia 2012 liczyła 539 mieszkańców.

</doc>
<doc id="2629125" url="https://pl.wikipedia.org/wiki?curid=2629125" title="Hvozdná">
Hvozdná

Hvozdná – gmina w Czechach, w powiecie Zlín, w kraju zlińskim. Według danych z dnia 1 stycznia 2012 liczyła 1185 mieszkańców.

</doc>
<doc id="2629126" url="https://pl.wikipedia.org/wiki?curid=2629126" title="Jasenná (kraj zliński)">
Jasenná (kraj zliński)

Jasenná – gmina w Czechach, w powiecie Zlín, w kraju zlińskim. Według danych z dnia 1 stycznia 2012 liczyła 963 mieszkańców.
Zobacz też:

</doc>
<doc id="2629127" url="https://pl.wikipedia.org/wiki?curid=2629127" title="Jasenná">
Jasenná

Gminy w Czechach:

</doc>
<doc id="2629130" url="https://pl.wikipedia.org/wiki?curid=2629130" title="Monaster Zbawiciela i Trójcy Świętej w Wojnowie">
Monaster Zbawiciela i Trójcy Świętej w Wojnowie

Monaster Zbawiciela i Trójcy Świętej w Wojnowie – męski klasztor staroobrzędowców-fiedosiejewców w Wojnowie, funkcjonujący w latach 1848–1884. Reaktywowany w 1885 jako wspólnota żeńska, istniał do śmierci ostatniej mniszki w 2006. Od tego momentu jest udostępniony dla turystów do zwiedzania.
Historia.
Monaster męski.
Według półlegendarnych przekazów, już w latach 30. XIX w. w okolicy późniejszego monasteru żyli pierwsi mnisi i mniszki staroobrzędowe. W 1836 Ławrientij Rastropin, znany wśród starowierców jako starzec Grigorjew, zamieszkał nad jeziorem Duś w pustelni. W 1845 do Eckertsdorfu przybył Andriej Szutow, skarbnik moskiewskiej gminy fiedosiejewców, którego zadaniem było ustalenie, czy miejscowość ta, znana już wcześniej jako skupisko staroobrzędowców, nadawałaby się na centrum tej grupy religijnej, na wypadek gdyby prześladowania religijne w Rosji zmusiły ich do emigracji. Szutow stwierdził, że odwiedzane miejsce doskonale nadaje się do zakładanych celów i spędził na Mazurach ponad rok, prowadząc pierwsze prace budowlane. Zgodę na osiedlenie się nowych mnichów narodowości rosyjskiej uzyskano, powołując się na fakt, że starzec Grigorjew całkowicie stracił wzrok i wymagał stałej opieki.
W 1848 do Eckertsdorfu przybyła grupa mnichów fiedosiejewskich oraz świecki wierny, Piotr Ledniew, który miał zakończyć prace związane z organizacją monasteru. W 1849 uzyskał on obywatelstwo pruskie i nabył za przekazane przez moskiewską gminę pieniądze grunt pod przewidywane obiekty klasztorne. Ich wyposażenie przewieziono z Rosji. W 1850 Piotr Ledniew złożył śluby mnisze w monasterze starowierców w Złynce na ziemi czernihowskiej, przyjmując imię Paweł, zaś w 1852 został przełożonym monasteru w Wojnowie. Rozbudował gospodarstwo prowadzone przez mnichów, rozpoczął gromadzenie obszernych zbiorów bibliotecznych. Utworzył przy monasterze szkołę dla chłopców, przyjmując nie tylko uczniów wywodzących się z miejscowej wspólnoty staroobrzędowej, ale i przywożonych przez rodziców z Rosji. Doprowadził do powstania żeńskiego monasteru w Puppen (dzis. Spychowo) oraz do otwarcia nowych placówek duszpasterskich w Rosji, gdzie nastawnikami zostawali jego uczniowie. Wpływy monasteru w Wojnowie wśród staroobrzędowców rosyjskich były ogromne.
Około roku 1856 Paweł (Ledniew) doszedł do wniosku, że pogląd fiedosiejewców o niedopuszczalności wszelkiego współżycia płciowego (także w małżeństwie, którego nie uznawano w ogóle) nie ma podstaw. Powołując się na Biblię i teksty teologów pierwszych wieków chrześcijaństwa bronił sakramentalnego charakteru małżeństwa. Ponadto na podstawie własnych obserwacji dowodził, że zakaz współżycia głoszony przez nastawników fiedosiejewskich nie był przestrzegany. Co więcej, przełożony monasteru wojnowskiego od 1861 wprowadził w nim nakaz modlitwy w intencji przywrócenia hierarchii duchownej. Od 1859 cała mazurska wspólnota staroobrzędowców podzieliła się na dwie grupy, popierające lub odrzucające nowe nauczanie mnicha Pawła. Już rok wcześniej moskiewska gmina fiedosiejewców zaprzestała finansowania monasteru w Wojnowie; jego przełożony uzyskał fundusze na jego dalszą działalność od wiernych z Petersburga, którzy poparli go w sporze z przywódcami całego nurtu.
W 1866 w monasterze w Wojnowie doszło do ostatecznego rozłamu. Większość mnichów opowiedziała się za tradycyjną doktryną fiedosiejewską, Pawła poparło kilkunastu. Dotychczasowy przełożony i jego zwolennicy zostali wypędzeni z klasztoru. Paweł był jednak nadal formalnym właścicielem ziemi, na której znajdowały się zabudowania monasterskie, toteż niepopierający go mnisi postanowili również opuścić Wojnowo i rozejść się do innych klasztorów. Ostatecznie w 1867 Paweł (Ledniew) zgodził się przekazać prawo własności mnichom Szymonowi i Bartłomiejowi, sam zaś wyjechał do Rosji. Po jego wyjeździe monaster podupadł. Mnisi przeszli do staroobrzędowców-pomorców, uzyskując od nich wsparcie materialne, jednak w 1884 klasztor zamieszkiwał już tylko jeden mnich, Makary. W wymienionym roku porzucił on stan zakonny i ożenił się. Majątek monasteru przejął jego wierzyciel, Uljan Słowikow.
Monaster żeński.
Żeński monaster w Wojnowie został założony w 1885 przez mniszkę Eupraksję (Dikopolską). Wykupiła ona za 40 tys. marek zabudowania dawnego męskiego klasztoru starowierczego i sprowadziła do niego zakonnice z nieistniejących już monasterów w Pupach i między Osiniakiem a Majdanem. W 1897 w klasztorze przebywało osiem mniszek, które opiekowały się siedemnastoma starszymi i chorymi staroobrzędowcami. Po 1905 mieszkanki monasteru wojnowskiego, korzystając z wydanego w Rosji ukazu o tolerancji religijnej, kilkakrotnie wyjeżdżały tam w celu pozyskiwania nowych kandydatek do życia zakonnego oraz prowadzenia kwest. Monaster był znaczącym ośrodkiem mazurskich fiedosiejewców i przyczynił się do osłabienia procesu ich przechodzenia na jednowierstwo. W 1909 w monasterze przebywało 40 mniszek, zaś w 1913 – 46.
W 1914 niemiecka policja aresztowała zakonnice-obywatelki Rosji i internowała je w Olsztynie, zezwalając jednak na powrót po dwóch tygodniach. Rok później mniszki te ponownie zostały aresztowane i przez kilka miesięcy przebywały w Zinten pod Królewcem.
I wojna światowa doprowadziła do znacznego zubożenia mazurskiej społeczności staroobrzędowej. Przełożyło się to na upadek monasteru. W 1925 przebywało w nich 12 mniszek i 12 posłusznic.
W 1959 klasztor został zelektryfikowany. W 1968 żyły w nim dwie mniszki i cztery posłusznice. Ostatnia zakonnica zmarła w 2006.
Architektura.
Molenna klasztorna w Wojnowie jest najstarszą staroobrzędową budowlą sakralną w Polsce. Budynek ten nie wykazuje specyficznie ruskich cech stylowych, wyjątkiem jest wieńczący jej wieżę ośmiokończasty krzyż. Na dzwonnicy znajduje się jeden dzwon – trzy inne zostały skonfiskowane w czasie II wojny światowej. Wnętrze obiektu podzielone jest na szereg pomieszczeń: dwie sale modlitewne (jedna była użytkowana codziennie, druga – w wypadku chłodnej pogody) i kilka pojedynczych cel dla mniszek. Jedno z pomieszczeń mieszkalnych połączone jest z salą modlitewną i było przeznaczone dla nowych zakonnic, które przebywały w nim w zupełnej izolacji przez pierwsze sześć tygodni po złożeniu ślubów mniszych.

</doc>
<doc id="2629131" url="https://pl.wikipedia.org/wiki?curid=2629131" title="Jestřabí">
Jestřabí

Jestřabí – gmina w Czechach, w powiecie Zlín, w kraju zlińskim. Według danych z dnia 1 stycznia 2012 liczyła 300 mieszkańców.

</doc>
<doc id="2629136" url="https://pl.wikipedia.org/wiki?curid=2629136" title="Mistrzostwa Świata w Koszykówce Mężczyzn 2010/Grupa B">
Mistrzostwa Świata w Koszykówce Mężczyzn 2010/Grupa B



</doc>
<doc id="2629137" url="https://pl.wikipedia.org/wiki?curid=2629137" title="Luis Tristán">
Luis Tristán

Luis Tristán de Escamilla (ur. w 1586 w Toledo, zm. w 1624 tamże) – hiszpański malarz okresu manieryzmu.
W l. 1603-6 uczył się w pracowni El Greca. Przez jakiś czas (prawdopodobnie w l. 1606-13) przebywał we Włoszech. Przyjaźnił się z synem El Greca, Jorge Manuelem Theotocopoulosem. Malował obrazy religijne i portrety. Pozostawał pod wpływem El Greca i Caravaggia.

</doc>
<doc id="2629138" url="https://pl.wikipedia.org/wiki?curid=2629138" title="I liga seria A polska w piłce siatkowej mężczyzn (1991/1992)">
I liga seria A polska w piłce siatkowej mężczyzn (1991/1992)

I liga seria A 1991/1992 − 56. edycja rozgrywek o mistrzostwo Polski w piłce siatkowej mężczyzn. 
Po rundzie zasadniczej 4 najlepsze zespoły rywalizowały w play-off o mistrzostwo, a pozostałe 4 o utrzymanie.

</doc>
<doc id="2629139" url="https://pl.wikipedia.org/wiki?curid=2629139" title="ZX Printer">
ZX Printer

ZX Printer – mała drukarka iskrowa angielskiej firmy Sinclair zaprojektowana specjalnie dla komputera ZX-81, wprowadzona do sprzedaży w listopadzie 1981. Mogła być również używana przez późniejszy ZX Spectrum i wcześniejszy ZX-80 (jednak w przypadku ZX-80 wymagany była wymiana pamięci ROM). 
Opis.
Podłączona do szyny rozszerzeń komputerów ZX-80, ZX-81 i ZX Spectrum, współpracowała tylko z tymi komputerami lub kompatybilnymi. Była bardzo tania w porównaniu z innymi wówczas dostępnymi konstrukcjami, kosztowała 49,95 funtów (dobrej klasy drukarki kosztowały wówczas ponad 250 funtów) i cieszyła się znaczną popularnością pomimo kiepskiej jakości druku, co było spowodowane przede wszystkim ograniczeniami technicznymi drukarki iskrowej i metalizowanego papieru.
W trybie graficznym pozioma rozdzielczość drukarki wynosiła 256 pikseli, w trybie tekstowym ZX Printer drukował 32 znaki w linii (były to wartości identyczne z rozdzielczościami ekranu całej rodziny komputerów Sinclair ZX). Drukarka była projektowana dla użytkowników pragnących drukować listingi ich programów. Niska jakość druku wynikająca z użytej technologii praktycznie uniemożliwiała jej użycie do bardziej reprezentacyjnych zadań. Elektrostatyczny, metalizowany papier miał stosunkowo krótką żywotność, łatwo uszkadzał się nawet przez dotyk i szybko bladł.
Drukarka była sprzedawana w Stanach Zjednoczonych jako produkt firmy Timex o nazwie TS 2040.
Użycie drukarki.
Drukarki można było używać za pomocą dedykowanych poleceń języka Sinclair BASIC:

</doc>
<doc id="2629140" url="https://pl.wikipedia.org/wiki?curid=2629140" title="EITT">
EITT

EITT (EIB/KNX Interworking Test Tool) – program do testowania zgodności urządzeń magistralnych ze standardem komunikacji systemu EIB/KNX, wykorzystywany przede wszystkim przez producentów takich urządzeń do testowania aplikacji oraz certyfikacji. Oprogramowanie EITT pozwala na przykład na wysyłanie wadliwych telegramów, co daje możliwość sprawdzenia odporności urządzeń na tego rodzaju niekorzystne zjawiska, mogące wystąpić w realnie funkcjonującej sieci sterowania. Możliwe jest również sprawdzenie zgodności aplikacji urządzeń ze standardami ESI.

</doc>
<doc id="2629147" url="https://pl.wikipedia.org/wiki?curid=2629147" title="Technika zabezpieczenia mienia">
Technika zabezpieczenia mienia

Technika zabezpieczenia mienia - to dziedzina techniki, która wykorzystuje osiągnięcia wielu dziedzin nauki i techniki do ochrony mienia, życia i zdrowia lub informacji. Podstawowymi grupami, jakie można wyodrębnić w szeroko pojmowanej dziedzinie technik zabezpieczenia mienia, są:
Każda z tych grup charakteryzuje się specyficznymi, wyróżniającymi się czynnikami. Różny jest zakres ich działania oraz związanych z nimi funkcji i procedur. 

</doc>
<doc id="2629150" url="https://pl.wikipedia.org/wiki?curid=2629150" title="Mistrzostwa Azji w Piłce Ręcznej Mężczyzn 2012">
Mistrzostwa Azji w Piłce Ręcznej Mężczyzn 2012

Mistrzostwa Azji w Piłce Ręcznej Mężczyzn 2012 – piętnaste mistrzostwa Azji w piłce ręcznej mężczyzn, oficjalny międzynarodowy turniej piłki ręcznej o randze mistrzostw kontynentu organizowany przez AHF mający na celu wyłonienie najlepszej męskiej reprezentacji narodowej w Azji. Odbył się w dniach 26 stycznia – 5 lutego 2012 roku w saudyjskim mieście Dżudda. Mistrzostwa były jednocześnie kwalifikacjami do Mistrzostw Świata 2013, które odbyły się w Hiszpanii.
W turnieju zwyciężyła reprezentacja Korei Południowej, w finale pokonując Katarczyków 23-22, zaś brązowy medal zdobyła reprezentacja gospodarzy po zwycięstwie nad Japończykami. Medaliści uzyskali awans na Mistrzostwa Świata w Piłce Ręcznej Mężczyzn 2013.
Losowanie grup.
Losowanie grup odbyło się 10 sierpnia 2011 roku w stolicy Arabii Saudyjskiej – Rijadzie.

</doc>
<doc id="2629152" url="https://pl.wikipedia.org/wiki?curid=2629152" title="I liga seria A polska w piłce siatkowej mężczyzn (1990/1991)">
I liga seria A polska w piłce siatkowej mężczyzn (1990/1991)

I liga seria A 1990/1991 − 55. edycja rozgrywek o mistrzostwo Polski w piłce siatkowej mężczyzn, po raz pierwszy przeprowadzona pod taką nazwą (w odróżnieniu od nowo utworzonej I ligi serii B, jako zmagań drugiego szczebla ligowego). 
Po rundzie zasadniczej, cztery najlepsze zespoły rywalizowały w fazie play-off o tytuł mistrzowski, zaś pozostałe cztery o utrzymanie.
Mistrzem Polski została drużyna AZS Olsztyn, która w finale play-off (do trzech wygranych meczów) zwyciężyła AZS Częstochowa w stosunku 3:2.

</doc>
<doc id="2629154" url="https://pl.wikipedia.org/wiki?curid=2629154" title="Zmienne sprzężone (automatyka)">
Zmienne sprzężone (automatyka)



</doc>
<doc id="2629156" url="https://pl.wikipedia.org/wiki?curid=2629156" title="MICH">
MICH



</doc>
<doc id="2629159" url="https://pl.wikipedia.org/wiki?curid=2629159" title="Michel Mouïsse">
Michel Mouïsse

Michel Pierre Marie Mouïsse (ur. 31 października 1939 w Mazamet) – francuski duchowny katolicki, biskup Périgueux w latach 2004-2014.
Życiorys.
Święcenia kapłańskie otrzymał 18 grudnia 1966 i został inkardynowany do archidiecezji Albi. Po święceniach został wikariuszem parafii św. Jacka w Castres, gdzie pracował przez 8 lat. W 1975 został diecezjalnym duszpasterzem młodzieży, zaś trzy lata później otrzymał nominację na ojca duchownego w Regionalnym Seminarium
Duchownym w Tuluzie i diecezjalnego duszpasterza rodzin. Od 1988 był proboszczem parafii katedralnej w Albi i
wikariuszem biskupim w regionie Tarn-Nord. 15 października 1999, po nagłej śmierci arcybiskupa Rogera Meindre, został wybrany tymczasowym administratorem archidiecezji.
Episkopat.
10 marca 2000 papież Jan Paweł II mianował go biskupem pomocniczym diecezji Grenoble, ze stolicą tytularną "Lambaesis". Sakry biskupiej udzielił mu 7 maja 2000 ówczesny biskup Grenoble - Louis Dufaux.
5 marca 2004 został biskupem diecezji Périgueux. 18 czerwca 2014 papież Franciszek przyjął jego rezygnację z pełnionego urzędu, złożoną ze względu na wiek.

</doc>
<doc id="2629163" url="https://pl.wikipedia.org/wiki?curid=2629163" title="Hełm wz. 2000">
Hełm wz. 2000

Hełm wz. 2000 – bojowy hełm kompozytowy będący na wyposażeniu Wojska Polskiego. Obecnie wycofywany na rzecz hełmu wz. 2005.
Hełm został opracowany w oparciu o niemiecki hełm wzoru Schuberta. Posiada on charakterystyczny kształt czerepu w kolorze zielonym. Wyposażenie wewnętrzne oparte jest na profilowanej obręczy z rozpiętym tzw. hamakiem. Potnik wykonano z czarnej skórki (podobnie jak w hełmie wz. 93). Przypięty został do obręczy nośnej na rzepy. Taśmy zawieszenia są koloru czarnego. Odporność balistyczna hełmu jest na poziomie dla hełmów ogólno wojskowych tego typu (&gt;610 m/s). Główną wadą wz. 2000 jest ograniczona kompatybilność z przyrządami noktowizyjnymi montowanymi na hełmie według zasad NATO.
Oprócz wersji podstawowej opracowano wersję dla wojsk aeromobilnych (wstawiona dodatkowa tylna skórzana poduszka amortyzacyjna do wnętrza hełmu) oraz opcjonalnie montowaną osłonę twarzy.
Głównymi producentami hełmów były firmy RESAL i Maskpol.
Linki zewnętrzne.
 

</doc>
<doc id="2629164" url="https://pl.wikipedia.org/wiki?curid=2629164" title="OŚ AZS Województwa Lubelskiego">
OŚ AZS Województwa Lubelskiego

Organizacja Środowiskowa AZS Woj. Lubelskiego – jednostka organizacyjna Akademickiego Związku Sportowego z siedzibą w Lublinie. Jest jedną z 17 organizacji środowiskowych AZS działających na terenie kraju.
Barwy i gryf.
Jednostka używa barw, flagi i znaków organizacyjnych AZS. Barwami jednostki są: kolor biały i zielony. Godłem jednostki jest biały gryf na zielonym polu.
Działalność.
OŚ AZS Woj. Lubelskiego działa w środowisku młodzieży akademickiej i szkolnej na terenie Lublina oraz województwa lubelskiego.
W OŚ AZS Woj. Lubelskiego zrzeszone są kluby uczelniane AZS oraz środowiskowe sekcje sportowe AZS z Lublina oraz województwa lubelskiego.

</doc>
<doc id="2629165" url="https://pl.wikipedia.org/wiki?curid=2629165" title="Klub Środowiskowy Akademicki Związek Sportowy Wrocław">
Klub Środowiskowy Akademicki Związek Sportowy Wrocław



</doc>
<doc id="2629169" url="https://pl.wikipedia.org/wiki?curid=2629169" title="OŚ AZS Wrocław">
OŚ AZS Wrocław

OŚ AZS Wrocław – jednostka organizacyjna Akademickiego Związku Sportowego z siedzibą we Wrocławiu. Jest jedną z 17 organizacji środowiskowych AZS działających na terenie kraju.
Barwy i gryf.
Jednostka używa barw, flagi i znaków organizacyjnych AZS. Barwami jednostki są: kolor biały i bordowy. Godłem jednostki jest biały gryf na bordowym polu.
Działalność.
OŚ AZS Wrocław działa w środowisku młodzieży akademickiej i szkolnej na terenie Wrocławia oraz województwa dolnośląskiego.
W OŚ AZS Wrocław zrzeszone są kluby uczelniane AZS, kluby środowiskowe AZS oraz środowiskowe sekcje sportowe AZS z Wrocławia oraz województwa dolnośląskiego.

</doc>
<doc id="2629172" url="https://pl.wikipedia.org/wiki?curid=2629172" title="Reprezentacja Uzbekistanu w piłce ręcznej mężczyzn">
Reprezentacja Uzbekistanu w piłce ręcznej mężczyzn

Reprezentacja Uzbekistanu w piłce ręcznej mężczyzn – narodowy zespół piłkarzy ręcznych z Uzbekistanu. Reprezentuje swój kraj w rozgrywkach międzynarodowych.

</doc>
<doc id="2629175" url="https://pl.wikipedia.org/wiki?curid=2629175" title="Biała (powiat kłobucki)">
Biała (powiat kłobucki)

Biała – wieś w Polsce położona w województwie śląskim, w powiecie kłobuckim, w gminie Kłobuck. Wieś jest siedzibą sołectwa Biała.
Geografia.
Biała jest miejscowością położoną na Wyżynie Wieluńskiej, nad rzeką Białką, niewielkim dopływem Czarnej Okszy.
Kiedyś na terenie Białej istniały dwie miejscowości:
Aktualnie, Biała Górna i Biała Dolna są według TERYT częściami Białej. Pozostałymi częściami są: Biała Zagórska (Na drodze między Białą a Lgotą), Dwór (ul. Parkowa), Towarzystwo (ul. Nadrzeczna) i Rogatka (skrzyżowanie ulic: Częstochowskiej, Jasnogórskiej,Słonecznej i Nadrzecznej; centrum miejscowości).
Flora i fauna.
Roślinność jest taka sama, jak w innych miejscowościach klimatu umiarkowanego. Oprócz samotnych drzew między domami, można znaleźć także 2 duże lasy:
Spośród zwierząt hodowlanych oraz domowych najwięcej jest krów, psów oraz kotów. Spotykane zwierzęta dzikie to zające, sarny oraz kuropatwy, o wiele rzadziej lisy oraz sowy.
Nazwa.
Nazwę miejscowości w zlatynizowanej staropolskiej formie "Byala Minor" oraz "Byala Maior" wymienia w latach (1470–1480) Jan Długosz w księdze "Liber beneficiorum dioecesis Cracoviensis"
Historia.
Na terenie miejscowości znaleziono ślady pobytu gromad ludzkich, datowane na paleolit. Pierwsze oficjalne zapiski o miejscowości pojawiły się w kronice Roczniki czyli kroniki sławnego Królestwa Polskiego napisanego przez Jana Długosza.
Legenda o św. Stanisławie.
Biskup Stanisław ze Szczepanowa przybył niegdyś do zamku należącego do nieznanego z imienia księcia Kopca na ucztę. W nocy książę po długiej uczcie był pod wpływem alkoholu i rozkazał Stanisławowi napić się wina. Nie wypadało jednak biskupowi pić wina, więc Stanisław odmówił, za co książę próbował go aresztować. Biskup uciekł wtedy z zamku na tereny Białej i przenocował w zbudowanym przez jednego z ministrantów szałasie. Kilkaset lat po męczeńskiej śmierci Stanisława z rąk Bolesława Szczodrego, w miejscu snu biskupa został postawiony kościół rzymskokatolicki pod wezwaniem Św. Stanisława Biskupa i Męczennika.
Parafia Kościoła rzymskokatolickiego.
Parafię w Białej erygował biskup Piotr Wysz Radoliński 10 maja 1407 roku, wyłączając jej teren z parafii kłobuckiej. Obecny, trzeci kościół parafialny pod wezwaniem św. Stanisława BM wybudowano w latach 1966–68. Poświęcił go rytem zwykłym ks. biskup dr Stefan Bareła 13 października 1968 roku, a uroczystym, 14 września 2007 roku, ks. arcybiskup Stanisław Nowak.
Transport.
Przez Białą przebiega droga wojewódzka nr 491, która łączy Częstochowę od południowego wschodu z Kamykiem od północnego zachodu.

</doc>
<doc id="2629182" url="https://pl.wikipedia.org/wiki?curid=2629182" title="Émile Marcus">
Émile Marcus

Émile Marcus PSS (ur. 29 czerwca 1930 w Neuilly-Plaisance) – francuski duchowny katolicki, arcybiskup Tuluzy w latach 1996-2006.
Życiorys.
Święcenia kapłańskie otrzymał 29 czerwca 1957.
Episkopat.
16 lutego 1977 papież Paweł VI mianował go biskupem pomocniczym archidiecezji paryskiej, ze stolicą tytularną "Tres Tabernae". Sakry biskupiej udzielił mu 13 maja 1977 ówczesny arcybiskup Paryża – François Marty.
15 kwietnia 1982 został biskupem Nantes.
7 maja 1996 został biskupem arcybiskupem koadiutorem archidiecezji Tuluzy. Rządy w diecezji objął 3 grudnia 1996 po przejściu na emeryturę poprzednia.
11 lipca 2006 zrezygnował z urzędu, jego następcą został wyznaczony Robert Le Gall.

</doc>
<doc id="2629184" url="https://pl.wikipedia.org/wiki?curid=2629184" title="Emile Marcus">
Emile Marcus



</doc>
<doc id="2629185" url="https://pl.wikipedia.org/wiki?curid=2629185" title="Eduardo Rergis (ur. 1980)">
Eduardo Rergis (ur. 1980)

Eduardo Rergis Borja (ur. 31 grudnia 1980 w mieście Meksyk) – meksykański piłkarz występujący na pozycji defensywnego pomocnika.
Kariera klubowa.
Rergis urodził się w stołecznym mieście Meksyk, gdzie jego ojciec, także Eduardo Rergis, występował wówczas w zespole Atlante FC. Jego brat, Guillermo Rergis, również był piłkarzem. Profesjonalną karierę piłkarską rozpoczynał jednak w drużynie Tiburones Rojos de Veracruz, w barwach której zadebiutował w meksykańskiej Primera División – 4 maja 1997 w przegranym 2:3 spotkaniu z Pachucą. Po sezonie 1997/1998 spadł z Veracruz do drugiej ligi, natomiast latem 1999 przeszedł do Querétaro FC, także występującego na zapleczu najwyższej klasy rozgrywkowej.
W 2000 roku Rergis powrócił do pierwszej ligi, podpisując umowę z ekipą Club León, gdzie jednak nie potrafił wywalczyć sobie miejsca w wyjściowej jedenastce i rozegrał dwa ligowe mecze. Po sześciu miesiącach został zawodnikiem drugoligowych rezerw drużyny Cruz Azul o nazwie Cruz Azul Hidalgo, natomiast już po upływie półtora roku zasilił zespół Atlante FC. Tam szybko został podstawowym graczem ekipy i podczas gry w niej strzelił premierowego gola w Primera División – 7 kwietnia 2002 w zremisowanym 3:3 spotkaniu z Pueblą. W lipcu 2003 odszedł do klubu Tigres UANL z siedzibą w mieście Monterrey, z którą już w pierwszych rozgrywkach – Apertura 2003 – wywalczył tytuł wicemistrza Meksyku. W 2005 roku triumfował z Tigres w turnieju InterLigi, dzięki czemu mógł wziąć udział w Copa Libertadores – tam jego drużyna odpadła ostatecznie w ćwierćfinale.
Latem 2005 Rergis został wypożyczony do klubu CF Pachuca, gdzie w wiosennym sezonie Clausura 2006 osiągnął największy sukces w karierze – mistrzostwo Meksyku. Regularnie pojawiał się wówczas na ligowych boiskach, jednak przeważnie w roli rezerwowego. W późniejszym czasie ponownie występował w Atlante, za to w letnim okienku transferowym 2007 na zasadzie wypożyczenia zasilił Club Atlas z miasta Guadalajara, którego władze po roku postanowiły go wykupić. W 2008 roku po raz drugi zanotował występ w Copa Libertadores, dzięki zajęciu drugiego miejsca w InterLidze – w tej edycji rozgrywek Atlas także odpadł w ćwierćfinale.
Latem 2010 Rergis wyjechał do Argentyny, podpisując umowę z tamtejszym drugoligowcem Instituto de Córdoba. W jego barwach rozegrał jedynie trzy mecze w Primera B Nacional i już po upływie pół roku odszedł z drużyny.
Kariera reprezentacyjna.
W 1997 roku Rergis znalazł się w składzie reprezentacji Meksyku U–17 na Młodzieżowe Mistrzostwa Świata w Egipcie. Był wówczas rezerwowym zawodnikiem kadry, wchodząc z ławki w jednym meczu, za to Meksykanie nie zdołali wyjść z grupy i po trzech spotkaniach zakończyli swój udział w turnieju.
W seniorskiej reprezentacji Meksyku Rergis zadebiutował za kadencji selekcjonera Ricardo Lavolpe – 12 lutego 2003 w zremisowanym 0:0 sparingu z Kolumbią. Ogółem w pierwszej kadrze narodowej rozegrał trzy spotkania, wszystkie towarzyskie i w roli rezerwowego.

</doc>
<doc id="2629190" url="https://pl.wikipedia.org/wiki?curid=2629190" title="Nocny kurs">
Nocny kurs

Nocny kurs (ang. "Hack", 2002-2004) – amerykański serial sensacyjny stworzony przez Davida Koeppa.
Światowa premiera serialu miała miejsce 27 września 2002 roku na kanale CBS. Ostatni odcinek został wyemitowany 13 marca 2004 roku. W Polsce serial nadawany był na kanale TVN 7.
Obsada.
i inni

</doc>
<doc id="2629192" url="https://pl.wikipedia.org/wiki?curid=2629192" title="Eduardo Rergis (ur. 1956)">
Eduardo Rergis (ur. 1956)

Eduardo „Lalo” Rergis Pacheco (ur. 20 kwietnia 1956 w Veracruz) – meksykański piłkarz występujący na pozycji środkowego obrońcy, w późniejszym czasie trener. Jego synowie Guillermo Rergis i Eduardo Rergis również byli piłkarzami.
Kariera klubowa.
Rergis jest wychowankiem drużyny Club América z siedzibą w stołecznym mieście Meksyk, do której seniorskiego zespołu został włączony jako dwudziestolatek za kadencji szkoleniowca Raúla Cárdenasa. W meksykańskiej Primera División zadebiutował 12 września 1976 w wygranym 2:1 spotkaniu z Pueblą, jednak początkowo pozostawał rezerwowym i w wyjściowym składzie zaczął pojawiać się dopiero kilka miesięcy później. W 1977 roku triumfował ze swoją drużyną w najbardziej prestiżowych rozgrywkach kontynentu, Pucharze Mistrzów CONCACAF, a później wygrał również Copa Interamericana. Premierowego gola w najwyższej klasie rozgrywkowej strzelił 4 listopada 1978 w wygranej 3:1 konfrontacji z Leónem. W 1980 roku odszedł do innego stołecznego klubu, Atlante FC, gdzie z kolei od razu został kluczowym defensorem ekipy, a jego dobre występy zaowocowały pierwszymi powołaniami do kadry narodowej. W sezonie 1981/1982 wywalczył z Atlante tytuł wicemistrza Meksyku.
Latem 1983 Rergis odszedł do drużyny CF Oaxtepec, w której spędził kolejny rok, a po rozwiązaniu drużyny podpisał umowę z Tampico Madero FC, gdzie występował w roli podstawowego piłkarza przez dwa lata, odnosząc największe sukcesy w historii klubu; w sezonie Prode '85 zdobył wicemistrzostwo kraju i sukces ten powtórzył również pół roku później, podczas rozgrywek México '86. W późniejszym czasie przeszedł do klubu Tigres UANL z siedzibą w mieście Monterrey. Po dwóch latach występów w wyjściowej jedenastce po raz drugi podpisał kontrakt z Atlante FC, natomiast profesjonalną karierę piłkarską zakończył jako kluczowy zawodnik Tiburones Rojos de Veracruz w wieku 35 lat.
Kariera reprezentacyjna.
W 1976 roku Rergis został powołany przez szkoleniowca Diego Mercado do olimpijskiej reprezentacji Meksyku, składającej się wówczas wyłącznie z zawodników bez profesjonalnych kontraktów, na Igrzyska Olimpijskie w Montrealu. Tam był podstawowym zawodnikiem swojej drużyny i rozegrał wszystkie trzy spotkania od pierwszej minuty, zdobywając bramkę samobójczą w konfrontacji z Gwatemalą (1:1), natomiast jego kadra narodowa zajęła trzecie, niepremiowane awansem miejsce w grupie z bilansem dwóch remisów i porażki. W 1977 roku znalazł się w ogłoszonym przez trenera Horacio Casarína składzie reprezentacji Meksyku U-20 na Młodzieżowe Mistrzostwa Świata w Tunezji, gdzie z kolei Meksykanie zanotowali udany występ, docierając aż do finału, jednak sam Rergis pozostawał rezerwowym zespołu – na pięć możliwych spotkań rozegrał tylko dwa, w tym półfinał z Brazylią (1:1), w którym wpisał się na listę strzelców oraz finał z ZSRR (2:2), który jego ekipa przegrała ostatecznie po serii rzutów karnych.
W seniorskiej reprezentacji Meksyku Rergis zadebiutował za kadencji serbskiego selekcjonera Bory Milutinovicia, 15 marca 1983 w wygranym 1:0 meczu towarzyskim z Kostaryką. W 1990 roku został powołany przez trenera Ignacio Trellesa na Puchar Narodów Ameryki Północnej, gdzie rozegrał dwa spotkania, będąc podstawowym piłkarzem kadry, która zajęła drugie miejsce w turnieju. Swój bilans reprezentacyjny zamknął ostatecznie na czterech rozegranych spotkaniach bez zdobytej bramki.
Kariera trenerska.
Po zakończeniu kariery piłkarskiej Rergis został trenerem. Pierwszą pracę w roli szkoleniowca otrzymał w październiku 1993, kiedy to po odejściu Carlosa Reinoso tymczasowo poprowadził w jednym spotkaniu drużynę Tiburones Rojos de Veracruz, której barwy reprezentował już jako piłkarz, po czym został zastąpiony przez Aníbala Ruiza. Wówczas wszedł w skład sztabu szkoleniowego Urugwajczyka i współpracował z nim jako asystent najpierw w Veracruz, następnie w Club León, a później w Puebla FC. W 1999 roku na krótko powrócił do Veracruz, występującego już w drugiej lidze meksykańskiej, w roli pierwszego trenera. W lutym 2000 roku został następcą chorwackiego trenera Zlatko Petričevicia w stołecznym Atlante FC, jednak nie zdołał odmienić słabej gry drużyny; prowadził ją do końca sezonu, notując bilans dwóch zwycięstw, pięciu remisów i sześciu porażek w trzynastu spotkaniach. W późniejszym czasie został zatrudniony przez Meksykański Związek Piłki Nożnej w roli selekcjonera reprezentacji Meksyku U-20, z którą wziął udział w Młodzieżowych Mistrzostwach Ameryki Północnej, gdzie odniósł dwa zwycięstwa i porażkę, kwalifikując się ze swoją drużyną na Młodzieżowe Mistrzostwa Świata w Zjednoczonych Emiratach Arabskich. Tam z kolei Meksykanie odpadli już w fazie grupowej, odnosząc remis i dwie porażki w trzech meczach.
W październiku 2005 Rergis po raz trzeci znalazł zatrudnienie w Tiburones Rojos de Veracruz, tym razem zastępując na stanowisku trenera Juana Carlosa Cháveza. Szkoleniowcem drużyny z portowego miasta pozostał niecałe półtora miesiąca, po czym został asystentem trenera Sergio Bueno w ekipie Monarcas Morelia. Bez większych sukcesów prowadził także drugoligowy klub Correcaminos UAT z siedzibą w mieście Ciudad Victoria. Jesienią 2007 rozpoczął współpracę z trenerem René Isidoro Garcíą w drużynie Jaguares de Chiapas z miasta Tuxtla Gutiérrez, a następnie, także w roli członka sztabu szkoleniowego, asystował Sergio Bueno w drużynie Club Santos Laguna z Torreón. We wrześniu 2011, kiedy z klubu odszedł z powodu słabych wyników dotychczasowy trener, Diego Cocca, został tymczasowym szkoleniowcem Santos Laguny i poprowadził ją w jednym meczu.

</doc>
<doc id="2629193" url="https://pl.wikipedia.org/wiki?curid=2629193" title="Aureliusz z Vinalesy">
Aureliusz z Vinalesy

Aureliusz Ample Alcaide znany też jako Aureliusz z Vinalesy, "Aurelio de Vinalesa", "José Ample Alcaide" (ur. 3 lutego 1896 w Vinalesie, zm. 28 sierpnia 1936 w Foyos) – hiszpański błogosławiony Kościoła katolickiego, męczennik, prezbiter, kapucyn, ofiara prześladowań antykatolickich okresu hiszpańskiej wojny domowej.
Życiorys.
Urodził się bardzo religijnej rodzinie. Do zakonu kapucynów wstąpił w 1912 r. Śluby czasowe złożył 10 sierpnia 1913 r., a profesję wieczystą 18 grudnia 1917r. Po studiach filozoficzno-teologicznych, które odbył w Walencji i Rzymie 26 marca 1921 roku otrzymał święcenia kapłańskie z rąk arcybiskupa tytularnego Filippi Giuseppe Palica. Powierzono mu stanowisko rektora studium kapucynów w Orihuelii, gdzie wykładał od 1923 r. Powołanie realizował jako spowiednik i kaznodzieja. Po wybuchu wojny domowej, gdy rozpoczęły się prześladowania Kościoła katolickiego schronił się w ojcowskim domu. W końcu został złapany przez republikanów i w dniu 28 sierpnia 1936 roku został rozstrzelany wraz z siedemnastoma towarzyszami. Ostatnimi słowami jakie wypowiedział przed śmiercią był okrzyk:
Pochowany został na cmentarzu w Foyos, a 17 września 1937 r. po ekshumacji w Vinalesa. Współcześnie po translacji relikwie Aureliusza z Vinalesy spoczywają w kaplicy Męczenników kapucyńskich klasztoru św. Magdaleny w Massamagrell.
Proces informacyjny odbył się w Walencji w latach 1957–1959. Beatyfikowany w pierwszej grupie wyniesionych na ołtarze męczenników z zakonu kapucynów zamordowanych podczas prześladowań religijnych 1936–1939, razem z Józefem Aparicio Sanzem i 232 towarzyszami, pierwszymi wyniesionymi na ołtarze Kościoła katolickiego w trzecim tysiącleciu przez papieża Jana Pawła II w Watykanie 11 marca 2001 roku.
Miejscem kultu Aureliusza z Vinalesy jest archidiecezja walencka.
Wspomnienie liturgiczne obchodzone jest przez katolików w dzienną rocznicę śmierci (28 sierpnia), a także w grupie męczenników 22 września.

</doc>
<doc id="2629194" url="https://pl.wikipedia.org/wiki?curid=2629194" title="Iskanderkul">
Iskanderkul



</doc>
<doc id="2629196" url="https://pl.wikipedia.org/wiki?curid=2629196" title="Barcelona Open Banc Sabadell 2012">
Barcelona Open Banc Sabadell 2012

Barcelona Open Banc Sabadell 2012 – tenisowy turniej ATP rangi ATP World Tour 500 z cyklu Barcelona Open Banc Sabadell rozgrywany w dniach 23–29 kwietnia 2012 roku w Barcelonie na kortach ziemnych o puli nagród 2 072 500 euro.

</doc>
<doc id="2629197" url="https://pl.wikipedia.org/wiki?curid=2629197" title="Fizyczny punkt pomiarowy">
Fizyczny punkt pomiarowy

Fizyczny punkt pomiarowy (FPP) - jest obiektem w sieci elektroenergetycznej, definiującym rzeczywiste pomiary energii czynnej i biernej w określonym kierunku. Fizycznie pomiary energii elektrycznej w FPP są realizowane przez układy pomiarowo-rozliczeniowe. Fizyczne punkty pomiarowe mogą być definiowane jako podstawowe lub rezerwowe. 
Na potrzeby rynku bilansującego dla każdego fizycznego punktu pomiarowego, dla każdego okresu rozliczeniowego równego jednej godzinie jest określana wartość energii elektrycznej. Wartość ta jest przekazywana do systemów komputerowych operatora systemu przesyłowego lub operatorów systemów rozdzielczych. Punkty pomiarowe są definiowane w umowie o świadczenie usług przesyłowych.

</doc>
<doc id="2629198" url="https://pl.wikipedia.org/wiki?curid=2629198" title="Yves Patenôtre">
Yves Patenôtre

Yves François Patenôtre (ur. 23 stycznia 1940 w Troyes) – francuski duchowny katolicki, arcybiskup Sens w latach 2004–2015.
Życiorys.
Prezbiterat.
Święcenia kapłańskie otrzymał 29 czerwca 1965 i został inkardynowany do diecezji Troyes. Był m.in. rektorem seminarium międzydiecezjalnego w Reims, wikariuszem biskupim dla stolicy diecezji oraz wikariuszem generalnym.
Episkopat.
1 grudnia 1994 papież Jan Paweł II mianował go biskupem diecezji Saint-Claude. Sakry biskupiej udzielił mu 29 stycznia 1995 poprzednik, Gilbert-Antoine Duchêne.
30 lipca 2004 został mianowany arcybiskupem koadiutorem diecezji Sens oraz prałatem koadiutorem prałatury terytorialnej Mission de France. Pełnię rządów objął 31 grudnia 2004 po przejściu na emeryturę poprzednika.
5 marca 2015 przeszedł na emeryturę.

</doc>
<doc id="2629199" url="https://pl.wikipedia.org/wiki?curid=2629199" title="Pomorzanin Toruń (hokej na trawie)">
Pomorzanin Toruń (hokej na trawie)

Pomorzanin Toruń – sekcja hokeja na trawie wielosekcyjnego Klubu Sportowego Pomorzanin Toruń.
Historia.
Sekcja hokeja na trawie przy założonym w 1935 roku klubie Pomorzanin powstała po II wojnie światowej. Do najwyższej klasy rozgrywkowej zespół awansował w latach 70. – od tej pory nieprzerwanie występuje w I lidze. W roku 1984 drużyna Pomorzanina zdobyła pierwszy medal mistrzostw Polski, kiedy to ukończyła rywalizację na trzecim miejscu. W kolejnych latach klub z Torunia wielokrotnie stawał na podium mistrzostw Polski, zarówno w zawodach rozgrywanych na boisku, jak i w mistrzostwach halowych. Łącznie w swoim dorobku zgromadził czterdzieści medali. Największy jak dotąd sukces klub osiągnął w 1990 i 2014 roku, kiedy to zajął pierwsze miejsce w lidze, wyprzedzając Grunwald Poznań. W 1991 roku Pomorzanin po raz pierwszy wystąpił w rozgrywkach międzynarodowych – w rozgrywanym w Wassenaar Pucharze Mistrzów zajął 7. miejsce. Drużyna trzykrotnie reprezentowała Polskę także w rozgrywkach halowych, zajmując piąte (1990) oraz dwukrotnie czwarte miejsce (1991 i 1992) podczas halowego Pucharu Mistrzów.
W pierwszej połowie lat 90., w związku z przemianami ustrojowymi w Polsce i złagodzeniem polityki paszportowej, drużynę Pomorzanina opuściło wielu zawodników, którzy zdecydowali się na grę poza granicami kraju.
W 1994 roku przy szkole podstawowej w podtoruńskiej Łubiance powołano do życia UKS Bałagany, który stał się klubem filialnym Pomorzanina. Młodzi zawodnicy po ukończeniu szkoły lub 16 roku życia trafiają do seniorskiego zespołu Pomorzanina.
Na początku XXI wieku drużyna przeżywała poważny kryzys finansowy, którego następstwem był dalszy odpływ kluczowych zawodników, których miejsce zajmowali juniorzy z Torunia i Łubianki. W efekcie celem drużyny stało się utrzymanie w najwyższej klasie rozgrywkowej, który to cel za każdym razem udało się zrealizować.
Na przełomie kwietnia i maja 2007 roku do użytku oddano nowe boisko ze sztuczną nawierzchnią, które spełnia wymogi przewidziane dla rozgrywek międzynarodowych. W tym samym roku Pomorzanin powrócił po ośmiu latach na podium mistrzostw Polski, zdobywając brązowy medal. W sezonach 2009/2010 oraz 2010/2011 toruński klub docierał aż do finału krajowych rozgrywek, gdzie dwukrotnie przegrywał z Grunwaldem Poznań. Mimo porażki w spotkaniach finałowych Pomorzanin wyznaczany był przez PZHT do gry w hokejowej Lidze Mistrzów. W 2014 roku Pomorzanin wygrał w finale przed własną publicznością z Grunwaldem Poznań 3:1 i po 24 latach mistrzowski tytuł wrócił do Torunia.
Z drużyny Pomorzanina wywodzi się wielu reprezentantów Polski, w tym olimpijczycy z Sydney Paweł Sobczak czy Tomasz Szmidt.
Skład.
"Kadra na sezon 2014/2015."

</doc>
<doc id="2629201" url="https://pl.wikipedia.org/wiki?curid=2629201" title="Północnoeuropejski Puchar Formuły Renault 2.0">
Północnoeuropejski Puchar Formuły Renault 2.0

Północnoeuropejski Puchar Formuły Renault 2.0 (ang. Formula Renault 2.0 Northem European Cup lub Formula Renault 2.0 NEC) – seria wyścigowa samochodów o otwartym nadwoziu, powstała w 2006. Powstała z połączenia niemieckiego oraz holenderskiego cyklu, powstałych w 1991 roku.
Ogólne informacje.
Seria korzysta z nadwozia firmy Tatuus oraz jednostki Renault, o pojemności dwóch litrów. Dostarczycielem opon jest francuska firma Michelin. Zawodnicy punktują według klucza: 30-24-20-17-16-15-14-13-12-11-10-9-8-7-6-5-4-3-2-1. W 2010 roku część kierowców ścigała się modelami "FR2000" i była prowadzona dla nich osobna klasyfikacja. Był to jednak jednorazowy epizod.

</doc>
<doc id="2629204" url="https://pl.wikipedia.org/wiki?curid=2629204" title="Północnoeuropejska Formuła Renault">
Północnoeuropejska Formuła Renault



</doc>
<doc id="2629205" url="https://pl.wikipedia.org/wiki?curid=2629205" title="Carlos Sainz, Jr.">
Carlos Sainz, Jr.



</doc>
<doc id="2629206" url="https://pl.wikipedia.org/wiki?curid=2629206" title="Paula Isla Alonso de Santa Anastasia">
Paula Isla Alonso de Santa Anastasia

Paula Isla Alonso de Santa Anastasia (ur. 28 czerwca 1863, zm. 24 listopada 1936) – hiszpańska Błogosławiona Kościoła katolickiego.
Życiorys.
Paula Isla Alonso de Santa Anastasia urodziła się 28 czerwca 1863 roku w bardzo religijnej rodzinie. Wstąpiła do zgromadzenia karmelitanek miłosierdzia. W 1936 roku wybuchła wojna domowa w Hiszpanii. Została zamordowana wraz z siostrami zakonnymi na plaży Playa del Saler w pobliżu Walencji.
Beatyfikował ją w grupie 232 towarzyszy Józefa Aparicio Sanza Jan Paweł II w dniu 11 marca 2001 roku.

</doc>
<doc id="2629209" url="https://pl.wikipedia.org/wiki?curid=2629209" title="Jan Haneman">
Jan Haneman



</doc>
<doc id="2629214" url="https://pl.wikipedia.org/wiki?curid=2629214" title="Patriarcha moskiewski i całej Rusi">
Patriarcha moskiewski i całej Rusi

Jego Świątobliwość Patriarcha moskiewski i całej Rusi (cs. "Swiatiejszyj Patriarch Moskowskij i wsieja Rusi") – tytuł przysługujący zwierzchnikowi Rosyjskiego Kościoła Prawosławnego.
Zwierzchnicy Rosyjskiego Kościoła Prawosławnego nosili każdorazowo tytuł patriarchy w latach 1589–1700 i ponownie od 1917. W dwóch okresach istnienia patriarchatu najwyższy urząd w nim sprawowało "de facto" siedemnastu hierarchów, jednak jeden z nich – Ignacy – został pośmiertnie wykreślony z wykazów zwierzchników Kościoła.
Urząd patriarchy jest dożywotni (prawo złożenia patriarchy z urzędu posiada Sobór Biskupów Rosyjskiego Kościoła Prawosławnego), zaś wyboru patriarchów dokonuje Sobór Lokalny Rosyjskiego Kościoła Prawosławnego. Zwierzchnik Cerkwi Rosyjskiej przewodniczy posiedzeniom Soborów Lokalnych oraz Soborów Biskupów, a w okresach między ich zwoływaniem – obradom Świętego Synodu. Jest również ordynariuszem eparchii moskiewskiej oraz honorowym zwierzchnikiem metropolii moskiewskiej i wszystkich instytucji stauropigialnych Rosyjskiego Kościoła Prawosławnego (poza terytorium administratur autonomicznych), w pierwszej kolejności ławry Troicko-Siergijewskiej.
Rys historii urzędu patriarchy moskiewskiego i całej Rusi.
Od 1458 w Moskwie istniała prawosławna metropolia, utworzona po podziale istniejącej od chrztu Rusi metropolii kijowskiej.
Jako pierwszy życzenie ustanowienia w Moskwie autokefalicznego patriarchatu – w miejsce metropolii – wyraził car Fiodor w 1586, w czasie wizyty patriarchy antiocheńskiego Joachima w Moskwie. Pragnął on, by o utworzeniu patriarchatu zdecydowali, zgodnie z prawem kanonicznym, wszyscy zwierzchnicy już istniejących patriarchatów (Konstantynopolitańskiego, Aleksandryjskiego, Antiocheńskiego, Jerozolimskiego).
Decyzję w tej sprawie wydał patriarcha konstantynopolitański Jeremiasz II, za sprawą starań cara Rosji Borysa Godunowa. Pierwszego patriarchę wybrał osobiście car 17 stycznia 1589, wskazując na dotychczasowego metropolitę moskiewskiego Hioba. 26 stycznia patriarcha Jeremiasz nadał Hiobowi godność patriarchy, następnie został on uroczyście intronizowany, a ceremonii tej również przewodniczył patriarcha Konstantynopola. Działania te powinny zostać usankcjonowane stosownymi postanowieniami Soboru Biskupów Patriarchatu Konstantynopolitańskiego, co stało się w roku następnym (choć wskazywano, że znaczna część podpisów biskupów na akcie nadania autokefalii nie była oryginalna). Wtedy też Patriarchat Moskiewski otrzymał piąte miejsce w dyptychu (w kolejnych latach carowie bezskutecznie ubiegali się o miejsce trzecie).
Patriarchat Moskiewski funkcjonował do reformy cerkiewnej Piotra Wielkiego. Po śmierci patriarchy Adriana w styczniu 1700 car nie dopuścił do zwołania soboru, który wybrałby jego następcę, lecz wskazał „egzarchę, strażnika i administratora tronu patriarszego” – jednego z najmłodszych biskupów, metropolitę riazańskiego Stefana. Wbrew nadziejom cara hierarcha ten nie popierał jego polityki w sprawach cerkiewnych. W związku z tym Piotr I zwrócił się z poleceniem sporządzenia nowego wewnętrznego statutu Kościoła do metropolity pskowskiego Teofana. Opracował on w 1720 "Duchowny regulamin", uzupełniany następnie przez samego cara i pod jego naciskiem zaakceptowany przez hierarchów rosyjskich, na mocy którego w miejsce urzędu patriarszego powstał kolegialny organ, który rozpoczął prace w roku następnym i wtedy też został nazwany Świątobliwym Synodem Rządzącym. Synodowi miał prezydować jeden z biskupów; pierwszym przewodniczącym został metropolita Stefan. W 1722 na mocy ukazu carskiego ustanowione zostało stanowisko oberprokuratora Synodu, świeckiego urzędnika, który miał strzec interesów cara i państwa w Cerkwi. W tym samym roku, po śmierci metropolity riazańskiego, urząd przewodniczącego Synodu został zlikwidowany i faktyczną kontrolę nad Synodem objął oberprokurator. Takie rozwiązanie zaakceptował w 1721 patriarcha Konstantynopola.
Urząd patriarchy został restytuowany w 1917 na Soborze Lokalnym, na zwierzchnika Rosyjskiego Kościoła Prawosławnego wybrano dotychczasowego metropolitę moskiewskiego Tichona.
Historyczna tytulatura.
W dekrecie ogłaszającym powstanie Patriarchatu Moskiewskiego jego zwierzchnika określono jako "z bożej łaski patriarchę panującego miasta Moskwy i całej Rusi" (cs. Божию милостию патриарх царствующаго града Москвы и всеа Русии).
Patriarcha Tichon posługiwał się tytułem patriarchy moskiewskiego i całej Rosji. W 1943, przed własnym wyborem na patriarchę, "locum tenens" Patriarchatu metropolita kruticki i kołomieński Sergiusz zasugerował zmianę tytułu na "patriarcha moskiewski i całej Rusi". Wprowadzenie terminu "Ruś" miało najprawdopodobniej odwoływać się do okresu, gdy nie istniało wyraźne rozgraniczenia między trzema narodami wschodniosłowiańskimi; termin „Ruś” odnosił się zatem do większego terytorium, niż „Rosja” (do całego obszaru zamieszkanego przez Rosjan, Ukraińców i Białorusinów). Wymienione brzmienie tytułu patriarchy zostało zaakceptowane przez władze ZSRR. Tytuł ustalony w 1943 jest w późniejszych publikacjach związanych z Rosyjskim Kościołem Prawosławnym odnoszony także do hierarchów, którzy sprawowali urząd patriarchy przed jego sformułowaniem.
Szczególny tytuł "wielkiego gosudara" nosili patriarchowie Filaret oraz Nikon. Pierwszemu tytuł ten nadał syn, car Michał I, pragnąc podkreślić, iż patriarcha współrządził z nim państwem. Drugi posługiwał się tym tytułem za zgodą cara Aleksego I, który w pierwszych latach sprawowania urzędu przez Nikona nie podejmował bez jego rad żadnej decyzji.
Rola patriarchy w Kościele i jego kompetencje.
Pierwszy okres istnienia patriarchatu.
Bezpośrednio po ustanowieniu patriarchatu w Rosji zwierzchnik Rosyjskiego Kościoła Prawosławnego zarówno w zarządzaniu Kościołem, jak i w relacjach ze świeckim władcą posiadał te same uprawnienia, które przysługiwały wcześniej metropolitom moskiewskim. Nadanie tytułu patriarchy podnosiło jedynie prestiż Rosyjskiego Kościoła Prawosławnego oraz państwa, w którym działał.
W okresie między ustanowieniem patriarchatu a soborem moskiewskim lat 1666–1667 patriarcha rozwiązywał bieżące problemy Kościoła, zwołując do Moskwy sobory biskupów oraz przełożonych znaczniejszych monasterów, a niekiedy również protopopów. "De facto" w soborach brali udział także przedstawiciele władzy świeckiej, co było wyrazem coraz silniejszej, narastającej od XV w. ingerencji w działalność Kościoła. Sobory mogły być zwoływane także przez cara, co wynikało z koncepcji Trzeciego Rzymu i uznania szczególnych uprawnień władcy związanych z życiem religijnym w państwie.
Ważnym zadaniem zwierzchnika Kościoła było wydawanie listów pasterskich kierowanych do ogółu duchowieństwa lub tylko do wybranych osób, w których hierarcha udzielał ogólnych pouczeń teologicznych i moralnych lub wypowiadał się w sprawach bieżących.
Szczególnym zadaniem patriarchy było reprezentowanie Kościoła i obrona jego interesów przed władzami świeckimi. Miał ponadto prawo ubiegania się u cara o wybaczenia dla osób, które popadły w niełaskę. W rytuale "pieczałowanija" zwierzchnik Kościoła w otoczeniu biskupów przypominał władcy dawne zasługi osoby, za którą się wstawiał, jak również obiecywał, iż kolejne jej przewinienie pociągnie za sobą również kary cerkiewne.
Wybór zwierzchnika powinien być, podobnie jak w okresie metropolitalnym, dokonywany przez sobór biskupów i potwierdzony poprzez powtórzenie ceremonii chirotonii biskupiej. O ile drugi wymóg był bezwzględnie stosowany do objęcia urzędu przez Nikona włącznie, pierwszy w praktyce był omijany, a znaczący wpływ na wybór miał car (por. tabela z listą patriarchów).
Pozycja patriarchy w systemie zarządzania Cerkwią, procedury jego wyboru i możliwość odsunięcia od pełnienia urzędu nie były w pełni doprecyzowane. Związane z tym problemy unaoczniła sprawa patriarchy Nikona, który w 1658, po sporze z carem, porzucił wykonywanie obowiązków zwierzchnika Cerkwi, ale nie zrezygnował formalnie z godności. Według Nikona wybór nowego patriarchy mógłby nastąpić dopiero za jego zgodą, podczas gdy jego przeciwnicy argumentowali, iż odstępując od realnego sprawowania urzędu Nikon ustąpił, a biskupi razem z carem powinni nawet wbrew tradycji wybrać jego legalnego następcę. Ostatecznie sprawę rozwiązał dopiero sobór moskiewski w latach 1666–1667, na którym o usunięciu Nikona z urzędu zdecydowali zaproszeni patriarchowie antiocheński i jerozolimski.
Sobór moskiewski wydał także postanowienia dotyczące roli patriarchy w Kościele. Uznał, iż naczelną instancją zarządzającą Kościołem jest Uświęcony Sobór (biskupi oraz przełożeni wybranych monasterów), a patriarcha może zostać usunięty z urzędu przez sąd duchowny, do składu którego miał być zapraszany przynajmniej jeden zwierzchnik prawosławnego patriarchatu starożytnego. Zwierzchnika Kościoła ogłoszono „pierwszym wśród równych”, a nie stojącym wyżej od pozostałych biskupów. Sobór stwierdził również, iż patriarcha moskiewski i całej Rusi ma zajmować się jedynie sprawach duchownymi, uznając pierwszeństwo cara w sprawach świeckich. W ten sposób nigdy nie miał powtórzyć się precedens postępowania Nikona, który uzyskał osobiste zaufanie cara i znacząco wpływał na jego decyzje polityczne. Równocześnie jednak to car miał decydować o dopuszczeniu do chirotonii biskupich, obejmowania i zmiany katedr. Kompetencje patriarchy jeszcze ograniczył Uświęcony Sobór z 1675, który zwiększył swobodę działania biskupów ordynariuszy i nakazał podejmować decyzję administracyjne jedynie na soborach. Pierwsza ze zmian miała związek z prowadzonymi prześladowaniami staroobrzędowców, czym zajmowali się hierarchowie w porozumieniu z lokalnymi organami władzy świeckiej.
Relacje między carem, patriarchą i Uświęconym Soborem nie zostały jednak nigdy precyzyjnie skodyfikowane. Ogólnie przyjmowano, iż zadaniem patriarchy pozostało zwoływanie soborów, wstępne wskazywanie kandydatów na biskupów (kandydatury te w obecności cara omawiał Sobór, wybierając jedną osobę z kilku wskazanych), dopuszczano również jego udział w dyskusjach nad sprawami państwa. Patriarchę wybierał Sobór, jednak decydujący głos cara w dyskusji w tej kwestii stał się powszechnie akceptowaną tradycją. Wbrew zaleceniom soboru z 1666 zachowany został obyczaj powtórnej patriarszej chirotonii. Innym charakterystycznym obrzędem związanym z osobą patriarchy moskiewskiego i całej Rusi w pierwszym okresie patriarchatu była jazda na ośle w dniu święta Wjazdu Pańskiego do Jerozolimy (Niedziela Palmowa). W dniu tym patriarcha objeżdżał na ośle Kreml moskiewski i jego sąsiedztwo, zaś zwierzę prowadził za uzdę car. Obrzęd ten funkcjonował do 1697.
Drugi okres istnienia patriarchatu.
Postanowienia Soboru Lokalnego z lat 1917–1918.
Restauracja patriarchatu nastąpiła na mocy postanowień Soboru Lokalnego w 1917, w zmienionej sytuacji politycznej po upadku caratu. Decyzję w tym zakresie sobór wydał 4 listopada 1917. Patriarcha ponownie został nazwany pierwszym pośród równych sobie biskupów, podporządkowanym Soborowi Lokalnemu. Zgodnie z bardziej szczegółowymi ustaleniami soboru patriarcha miał reprezentować Rosyjski Kościół Prawosławny przed organami władzy świeckiej i dbać o jego dobry stan, utrzymywać kontakty z innymi Kościołami autokefalicznymi, dbać o obsadzanie wakujących katedr biskupów, udzielać rad duchowych innym biskupom oraz kierować listy pasterskie do ogółu wiernych. Równocześnie mianowano go ordynariuszem Patriarszego Obwodu, w skład którego weszła eparchia moskiewska oraz wszystkie monastery stauropigialne. Zarządzać nimi miał jednak metropolita kołomieński i możajski, zaś patriarsze pozostawiono „ogólną kontrolę” nad nią. Hierarcha miał również prawo dokonywania kontroli we wszystkich eparchiach Kościoła i przyjmowania skarg wiernych na poszczególnych ordynariuszy. "Ex officio" zasiadał w Świętym Synodzie, liczącym 12 członków, oraz w piętnastoosobowej Wyższej Radzie Cerkiewnej, a w obydwu organach zarządzających miał przewodniczyć ich pracom.
Procedura wyboru patriarchy moskiewskiego miała być analogiczna do tej, którą opracowano na potrzeby pierwszej po restauracji patriarchatu elekcji zwierzchnika Kościoła. Z uwagi jednak na trudną sytuację Cerkwi po rewolucji październikowej obradujący nadal Sobór Lokalny 24 stycznia 1918 dał patriarsze prawo mianowania za życia kandydata, lub kilku kandydatów, na "locum tenens" patriarchatu w przypadku uniemożliwienia mu zarządzania Kościołem lub przeprowadzenia nowego soboru.
Realne możliwości patriarchy w zakresie realizowania przyznanych mu kompetencji były ograniczone. Z powodu niemożności wybierania członków Wyższej Rady Cerkiewnej i prowadzenia jej prac w przewidywany sposób patriarcha Tichon w 1924 całkowicie rozwiązał ten organ. Nie mógł działać również Święty Synod. "De facto" jednoosobowo zarządzali Kościołem – na tyle, na ile było to możliwe – najpierw patriarcha, a następnie hierarchowie tymczasowo pełniący jego funkcje ("locum tenens" i jego zastępcy).
Po 1945.
Powrót do wspólnego zarządzania Kościołem przez patriarchę i Synod (z Wyższej Rady Cerkiewnej ostatecznie zrezygnowano) stał się możliwy po częściowej poprawie relacji państwa i Cerkwi w czasie II wojny światowej. W 1945 nowy ustrój wewnętrzny Kościoła przewidywał dla patriarchy również następujące kompetencje: kierowanie listów pasterskich do wszystkich wiernych Cerkwi Rosyjskiej, udzielanie pouczeń innym biskupom, reprezentowanie Kościoła w stosunkach z innymi Cerkwiami lokalnymi, nadawanie odznaczeń cerkiewnych, podnoszenie biskupów do godności arcybiskupa i metropolity, uzgadnianie z Radą ds. Rosyjskiego Kościoła Prawosławnego przy rządzie ZSRR spraw niebędących wyłącznie problemami wewnętrznymi Kościoła. Patriarsze odebrano prawo do wskazywania za życia kandydatów na "locum tenens"; w razie śmierci patriarchy zostawał nim automatycznie najstarszy stały członek Świętego Synodu.
Ustrój wewnętrznych Kościoła został zmieniony po raz drugi po II wojnie światowej w 1988. W nowej wersji prawa cerkiewnego zachowano zapisy o zarządzaniu przez patriarchę Rosyjskim Kościołem Prawosławnym razem ze Świętym Synodem. Wskazano, iż hierarcha podlega zarówno Soborowi Lokalnemu (przez który może być sądzony i usunięty z urzędu), jak i Soborowi Biskupów, zwołuje te sobory, wyznacza terminy posiedzeń Świętego Synodu i przewodniczy jego pracom. W czasie soborów lokalnych i soborów biskupów jego obowiązkiem jest przedstawienie stanu życia cerkiewnego, patriarcha odpowiadał również za wdrażanie postanowień wymienionych zgromadzeń. Oprócz dotychczasowych uprawnień w zakresie kierowania pouczeń do wiernych i utrzymywania stosunków z innymi Cerkwiami autokefalicznymi zwierzchnika Kościoła uczyniono także odpowiedzialnym za cerkiewne szkolnictwo teologiczne. Patriarcha wydawał ukazy mianujące biskupów ordynariuszy i pomocniczych, kierowników wydziałów synodalnych, rektorów uczelni teologicznych, mógł nadawać cerkiewne odznaczenia oraz godności arcybiskupa i metropolity, potwierdzał decyzje o nadaniu stopni naukowych na uczelniach prowadzonych przez Kościół. Był również ordynariuszem eparchii moskiewskiej, chociaż w codziennym zarządzaniu nią zastępował go metropolita kruticki i kołomieński. Patriarsze przyznano prawo poddania pod ponowne głosowanie postanowienia Synodu, z którym się nie zgadzał, a po powtórnej dyskusji i głosowaniu – zawetowania go i oddania pod dyskusję na Soborze Biskupów.
Urząd patriarchy był dożywotni, z prawem zrzeczenia się katedry. W takim wypadku "locum tenens" miał typować Święty Synod spośród swoich członków stałych. Wyboru patriarchy miał dokonać Sobór Lokalny spośród biskupów Cerkwi Rosyjskiej, obywateli ZSRR, w wieku co najmniej 40 lat, z wykształceniem teologicznym i o dobrej reputacji wśród duchowieństwa i wiernych.
Współcześnie.
Rolę patriarchy w Rosyjskim Kościele Prawosławnym definiuje przyjęty w 2000 (z późniejszymi poprawkami) statut wewnętrzny Kościoła.
Patriarcha moskiewski i całej Rusi jest zwierzchnikiem Rosyjskiego Kościoła Prawosławnego i zajmuje honorowe pierwsze miejsce spośród jego biskupów. Za swoje działania odpowiada przed Soborem Lokalnym oraz przed Soborem Biskupów. Urząd patriarchy jest sprawowany dożywotnio. W czasie soborów zwierzchnik Kościoła przedstawia im sprawozdania z działalności Kościoła w okresie od ostatniego tego typu zgromadzenia. Patriarcha zwołuje sobory oraz wyznacza terminy posiedzeń Świętego Synodu, jak również im przewodniczy. Jest odpowiedzialny za wdrażanie w życie postanowień soborów i Synodu, reprezentuje Cerkiew przed władzami świeckimi, nawiązuje kontakty z przywódcami religijnymi innych wyznań oraz ze zwierzchnikami pozostałych prawosławnych Kościołów autokefalicznych. Ma prawo w dowolnym momencie wystosowywać do wiernych listy pasterskie, jak również dokonywać kontroli w eparchiach Kościoła i nadzorować wykonywanie obowiązków przez ordynariuszy.
Patriarcha ma prawo podnoszenia biskupów do godności arcybiskupów i metropolitów, w odniesieniu do białego duchowieństwa przyznaje nagrody cerkiewne. Decyduje o przyznawaniu odznaczeń cerkiewnych, potwierdza stopnie i tytuły naukowe nadanie w Akademiach Duchownych prowadzonych przez Kościół. Wydaje ukazy o nominacjach biskupich i przenoszeniu biskupów zgodnie z decyzjami Synodu, w analogiczny sposób potwierdza nominacje przewodniczących wydziałów synodalnych i rektorów szkół duchownych, troszczy się o wyznaczanie ordynariuszy na wakujące katedry lub wyznacza ich tymczasowych administratorów w razie choroby, śmierci lub suspendowania biskupów, udziela biskupom urlopów na okres dłuższy niż 14 dni. Dba o jedność hierarchii duchownej i służy jako rozjemca w razie sporów między biskupami. Potwierdza regulaminy wewnętrzne podległych Rosyjskiemu Kościołowi Prawosławnemu eparchii, egzarchatów i Cerkwi autonomicznych.
Patriarcha jest ordynariuszem eparchii moskiewskiej. W zarządzaniu nią jest wspierany przez namiestnika – metropolitę krutickiego i kołomieńskiego. Jest również honorowym przełożonym ławry Troicko-Siergijewskiej i innych monasterów o szczególnym znaczeniu dla historii Rosyjskiego Kościoła Prawosławnego, jak również zarządza wszystkimi instytucjami stauropigialnymi. Ma prawo tworzenia nowych placówek duszpasterskich tego typu na terenie eparchii moskiewskiej; w przypadku położenia placówki stauropigialnej na terenie innej eparchii jego decyzję musi potwierdzić jej biskup ordynariusz oraz Święty Synod.
W czasie każdej Świętej Liturgii odprawianej w parafiach Patriarchatu Moskiewskiego wspominane jest imię patriarchy. Zewnętrznymi oznakami urzędu patriarszego są biały kukol, zielona mantia, dwie panagie, wielki paraman i niesiony przed nim w czasie nabożeństw krzyż.
Prawo sądu duchownego nad patriarchą i podjęcia decyzji o jego odejściu w stan spoczynku ma sobór biskupów. W przypadku wakatu na urzędzie patriarchy Święty Synod Rosyjskiego Kościoła Prawosławnego wybiera z grona swoich członków stałych "locum tenens".
Procedura wyboru patriarchy.
Według obowiązującego regulaminu wewnętrznego Rosyjskiego Kościoła Prawosławnego patriarchą moskiewskim i całej Rusi może zostać biskup Rosyjskiego Kościoła Prawosławnego w wieku co najmniej 40 lat, posiadający wyższe wykształcenie teologiczne (co najmniej stopień kandydata nauk), doświadczony w zarządzaniu eparchią, o dobrej reputacji wśród wiernych i hierarchii, posiadający „dobre świadectwo ze strony tych, którzy są z zewnątrz” (1 Tym 3,7).
Wyboru patriarchy dokonuje Sobór Lokalny Kościoła. Pierwszą turę przeprowadza jedynie Sobór Biskupów Rosyjskiego Kościoła Prawosławnego w głosowaniu tajnym, w ograniczonym składzie – prawo głosu mają wyłącznie ci hierarchowie, którzy spełniają wymagania stawiane kandydatom na zwierzchnika Kościoła. Listę uprawnionych do głosowania opracowuje Święty Synod. Wybory patriarchy zawsze odbywają się w dwóch turach. Do drugiej przechodzi trzech hierarchów z największą liczbą głosów uzyskanych w pierwszym głosowaniu. Wybrani do drugiej tury mają prawo wycofać się z głosowania. Jeśli kandydowania w drugiej turze odmówią wszyscy wskazani kandydaci, procedurę wyborczą rozpoczyna się od nowa. Sobór Lokalny ma prawo wskazać własnego, czwartego kandydata. Musi on zyskać poparcie co najmniej 1/4 delegatów na sobór, a następnie 1/3 biskupów.
Jeśli w drugiej turze w pierwszym głosowaniu jeden z kandydatów uzyska ponad połowę ważnych oddanych głosów, zostaje wybrany na patriarchę. W innym przypadku przeprowadza się kolejne głosowanie, w którym kandydują już tylko dwaj biskupi z największą liczbą głosów uzyskanych w II turze. Na urząd patriarchy zostaje wskazany ten kandydat, który zdobędzie więcej głosów. W przypadku równej liczby głosów o obsadzie urzędu decyduje losowanie. Jeśli z II tury wycofają się wszyscy kandydaci poza jednym, Sobór Lokalny może uprawnić Sobór Biskupów do wskazania jeszcze jednego kandydata lub zrezygnować z tego. W takim wypadku delegaci głosują „za” lub „przeciw” jedynemu kandydatowi, a ten zostaje wybrany, jeśli zbierze ponad połowę głosów „za”.
Także po ogłoszeniu wyników głosowania można odmówić przyjęcia urzędu. Po przeliczeniu głosów kandydatowi zadawane jest pytanie: "Wielce Błogosławiony (imię), Sobór Lokalny Rosyjskiego Kościoła Prawosławnego wybrał cię na patriarchę moskiewskiego i całej Rusi, czy przyjmujesz ten wybór?" (oryg. "Преосвященный (имярек) Поместный Собор Русской Православной Церкви избрал тебя Патриархом Московским и всея Руси; Принимаешь ли ты сие избрание?"). Odpowiadając twierdząco, kandydat ostatecznie przyjmuje wybór.

</doc>
<doc id="2629215" url="https://pl.wikipedia.org/wiki?curid=2629215" title="Miejsce dostarczania energii elektrycznej">
Miejsce dostarczania energii elektrycznej

Miejsce dostarczania energii elektrycznej (ang. "point of supply", "supply terminals") MD – umowny punkt, w którym następuje przekazanie (dostawa lub odbiór) energii elektrycznej przez jednego partnera handlowego drugiemu. Miejscem dostarczenia (MD) może być fizyczny punkt w sieci będący umownym punktem granicznym, w którym następuje przekazanie energii elektrycznej. Wielkość energii elektrycznej dostarczonej lub odebranej jest wyznaczana na podstawie pomiarów energii oraz algorytmów wyznaczania ilości energii.
Miejsce dostarczania energii elektrycznej dla podmiotów przyłączanych określa operator systemu dystrybucyjnego lub przesyłowego w warunkach przyłączenia.
Często w wydanych warunkach przyłączenia do sieci elektroenergetycznej, miejsce dostarczania energii stanowi jednocześnie miejsce rozgraniczenia własności sieci dystrybucyjnej i instalacji elektrycznej podmiotu przyłączanego.

</doc>
<doc id="2629218" url="https://pl.wikipedia.org/wiki?curid=2629218" title="Józef Anaklet González Flores">
Józef Anaklet González Flores

Józef Anaklet González Flores, hiszp. "Anacleto González Flores" (ur. 13 lipca 1888 w Tepatitlán, zm. 1 kwietnia 1927 w Guadalajarze) – meksykański błogosławiony Kościoła katolickiego.
Życiorys.
Był drugim z dwanaściorga dzieci Walentego González Sánchez i Marii Flores Navaho. Został ochrzczony kilka dni po narodzinach. Rozpoczął naukę prawa w Escuela Libre de Derecho w Guadalajarze i w 1922 roku został adwokatem. Stał się działaczem i liderem katolickiego stowarzyszenia młodzieży w Meksyku i założył magazyn La Palabra. Był założycielem i prezesem Ludowego Związku UP. W 1926 roku, na wieść o zabójstwie czterech członków katolickiego stowarzyszenia młodzieży meksykańskiej, wstąpił do Krajowej Ligi Obrony Wolności Religijnej.
Po torturach został stracony w dniu 1 kwietnia 1927 roku. Nie zdradził żadnych informacji, a przed śmiercią wybaczył swoim oprawcom.
Kult.
Relikwie znajdują się w sanktuarium Matki Bożej z Guadalupe w Guadalajarze.
Beatyfikował go papież Benedykt XVI, w grupie trzynastu męczenników meksykańskich, w dniu 20 listopada 2005 roku.
Wspomnienie liturgiczne obchodzone jest w "dies natalis" (1 kwietnia).

</doc>
<doc id="2629231" url="https://pl.wikipedia.org/wiki?curid=2629231" title="Samsung GT-N7000">
Samsung GT-N7000



</doc>
<doc id="2629242" url="https://pl.wikipedia.org/wiki?curid=2629242" title="Novela TV">
Novela TV

Novela TV – polskojęzyczna stacja telewizyjna adresowana do kobiet w różnym przedziale wiekowym, dostępna drogą satelitarną oraz za pośrednictwem sieci kablowych. Na antenie kanału można zobaczyć głównie telenowele, seriale i filmy. Nadaje przez 24 godziny na dobę. 
Kanał jest dostępny tylko w systemie DVB-S2. Od 5 grudnia 2012 roku stacja nadaje także w jakości HD (Novela TV HD). Twórcą koncepcji programowej i dyrektorem programowym stacji był David Podhajski (jednocześnie dyrektor programowy kanału Polonia1).
Konkurencyjną stacją Novela TV była dawniej Zone Romantica, zaś teraz stanowi Novelas+.

</doc>
<doc id="2629251" url="https://pl.wikipedia.org/wiki?curid=2629251" title="ExtraVertik">
ExtraVertik

ExtraVertik – piąty solowy album polskiego rapera Abradaba. Został wydany 21 kwietnia 2012 roku nakładem własnej wytwórni Inna-My-Twórnia. Na albumie gościnnie wystąpił starszy brat Abradaba – Joka.
Lista utworów.
Źródło.

</doc>
<doc id="2629252" url="https://pl.wikipedia.org/wiki?curid=2629252" title="Ignacio González (ur. 1971)">
Ignacio González (ur. 1971)

Ignacio "Nacho" Carlos González (ur. 17 grudnia 1971 w Sarandí) – argentyński piłkarz, grający podczas kariery na pozycji bramkarza.
Ze względu na pochodzenie przodków posiada również obywatelstwo włoskie.
Kariera klubowa.
Nacho González rozpoczął karierę w klubie Racing Club de Avellaneda w 1991. W lidze argentyńskiej zadebiutował 11 września 1991 w przegranym 2-3 meczu z Deportivo Mandiyú. Przez pierwsze 2,5 roku González był rezerwowym i wystąpił tylko w 6 meczach. Przełomem w jego karierze była Torneo Clausura 1994, kiedy to wystąpił we wszystkich 19 meczach Racingu. W sezonie 1996/97 Nacho González uzyskał sławę, kiedy to stając się etatowym egzekutorem rzutów karnych zdobył w ten sposób 8 bramek. W trakcie sezonu 1997/98 przeszedł do Newell’s Old Boys Rosario, a po jego zakończeniu wyjechał do hiszpańskiego drugoligowca UD Las Palmas.
W Las Palmas zadebiutował 29 sierpnia 1998 w wygranym 2-1 meczu z Albacete Balompié. W sezonie 1999/2000 był wypożyczony do meksykańskiego klubu CF Pachuca. W lidze meksykańskiej zadebiutował 5 września 1999 w przegranym 1-2 meczu z Tecos UAG. Był to nieudany debiut, gdyż González w 81 min. został ukarany czerwoną kartką. W Meksyku występował przez sezon, kiedy to 7 maja 2000 w przegranym 2-4 z Deportivo Toluca po raz ostatni wystąpił w lidze. Ogółem w lidze meksykańskiej Gonzalez rozegrał 17 meczów. Z Pachucą zdobył mistrzostwo Meksyku w turnieju Invierno 1999. W 2000 powrócił do Las Palmas, które w międzyczasie awansowało do Primera División. W hiszpańskiej ekstraklasie zadebiutował 14 października 2000 w wygranym 2-1 meczu z Málagą.
W Las Palmas występował przez kolejne dwa sezony, kiedy to po jego spadku powrócił do Argentyny. W ogółem przez dwa lata rozegrał 58 meczów, w których strzelił 6 bramek (podobnie jak Racingu był stałym egzekutorem rzutów karnych). Po powrocie do ojczyzny został zawodnikiem Estudiantes La Plata, z którego po paru miesiącach odszedł do Nueva Chicago Buenos Aires. Lata 2004-2005 spędził w Chile, w klubie Unión Española, z którym zdobył mistrzostwo Chile w 2005. Rundę Clausura w 2006 spędził w klubie Arsenal Sarandí, gdzie pożegnał się z ligą argentyńską. Ogółem w latach 1991-2006 w argentyńskiej ekstraklasie rozegrał 181 meczów, w których strzelił 14 bramek. Ostatnie dwa lata kariery występował ponownie w Las Palmas. W klubie z Wysp Kanaryjskich 17 lutego 2008 przegranym 0-4 meczu z Realem Sociedad Nacho González rozegrał swój ostatni mecz w karierze.
Kariera reprezentacyjna.
W reprezentacji Argentyny González zadebiutował 12 stycznia 1997 w zremisowanym 0-0 meczu eliminacji Mistrzostw Świata 1998 Z Urugwajem. Ostatni raz w reprezentacji González wystąpił 11 czerwca 1997 w zremisowanym 0-0 meczu z Ekwadorem podczas Copa América. Ogółem w barwach "albicelestes" wystąpił w 4 meczach.

</doc>
<doc id="2629256" url="https://pl.wikipedia.org/wiki?curid=2629256" title="Geronimo Pratt">
Geronimo Pratt

Geronimo Pratt prawdziwe imię "Elmer Pratt" (ur. 13 września 1947, Morgan City - zm. 2 kwietnia 2011, Tanzania) – jeden z liderów afroamerykańskiego i lewicowego ugrupowania Czarne Pantery.
Spędził 27 lat w więzieniu za rzekome zabójstwo 27-letniej nauczycielki Caroline Olsen. W 1972 roku skazano go na dożywocie, Pratt cały czas bronił się przed oskarżeniami i twierdził, że w chwili zabójstwa nie było go na miejscu zbrodni. W jego obronie wystąpiły m.in. Amnesty International, Amerykańska Unia Praw Obywatelskich (American Civil Liberties Union) i N.A.A.C.P. W wywiadzie dla "The New York Times" w 1997 roku przewodniczący Ligi Miejskiej Los Angeles John Mack, przyznał, że sprawa Pratta jest "jednym z najbardziej bolesnych przykładów pozbycia się z życia politycznego afroamerykańskiego działacza". W 1997 roku zawieszono mu gdy główny świadek oskarżenia nie przyznał się do tego, że był informatorem policji. W 1999 roku odbył się nowy proces, który zakończył się jego uniewinnieniem. Na mocy ugody Pratt otrzymał 4,5 miliona dolarów od władz federalnych i stanowych za bezprawne uwięzienie. Przeprowadził się po tym na stałe do Tanzanii.
Był ojcem chrzestnym rapera Tupaca Shakura.

</doc>
<doc id="2629259" url="https://pl.wikipedia.org/wiki?curid=2629259" title="Lista odcinków serialu Tess kontra chłopaki">
Lista odcinków serialu Tess kontra chłopaki

Poniżej przedstawiona jest lista wszystkich odcinków serialu "Tess kontra chłopaki", emitowanego na kanale Nickelodeon Polska od 23 kwietnia 2012.

</doc>
<doc id="2629264" url="https://pl.wikipedia.org/wiki?curid=2629264" title="Aleksandr Awajew">
Aleksandr Awajew

Aleksandr Awajew (ur. 8 maja 1882 w Twerze, zm. 25 listopada 1956 w Wojnowie) – rosyjski duchowny prawosławny, wieloletni proboszcz w Wojnowie. Współtwórca żeńskiego klasztoru prawosławnego w Wojnowie.
Życiorys.
Pochodził z Tweru, jego matka prawdopodobnie była narodowości polskiej. Był oficerem pułku grenadierów. Walczył w wojnie rosyjsko-japońskiej, w 1908 (według innego źródła – w 1911), po uzyskaniu dymisji z wojska w stopniu kapitana, wstąpił jako nowicjusz do Pustelni Optyńskiej. Był uczniem duchowym starców Warsonofiusza i Nektariusza z Optiny. Do wybuchu I wojny światowej nie złożył wieczystych ślubów zakonnych (został jedynie mnichem riasofornym), toteż w 1914 objęła go mobilizacja. Walczył w 1915 na Mazurach i trafił do niewoli niemieckiej. Po odzyskaniu wolności przeniósł się do Paryża, gdzie przyjął święcenia kapłańskie z rąk egzarchy patriarchy Moskwy na Europę Zachodnią, metropolity Eulogiusza. Początkowo został przez niego skierowany do obozów jenieckich w Niemczech w charakterze kapelana, następnie zaś w 1922 objął zaniedbaną parafię jednowierczą w Eckertsdorf – dziś Wojnowo, w Prusach Wschodnich. Miejscowość tę zamieszkiwała w przeważającej liczbie ludność rosyjska, staroobrzędowa (w przewadze) i prawosławna.
Ks. Awajew zamierzał utworzyć w Wojnowie żeńską wspólnotę zakonną, w tym celu zgromadził przy miejscowej cerkwi kilka kobiet. Zbudował dla nich dom, a wspólnocie nadał wezwanie Opieki Matki Bożej. Zakonnice i nowicjuszki zajmowały się nauczaniem dzieci prawosławnych z Wojnowa oraz wspierały działalność misyjną wśród miejscowych starowierców. Jedna z uczennic duchowych ks. Awajewa, Lidia Polakowska, została następnie (pod imieniem zakonnym Ludmiła) przełożoną monasteru Świętych Marty i Marii na górze Grabarce.
Duchowny starał się również chronić pamiątki rosyjskiej kultury materialnej miejscowych staroobrzędowców, zakładając przy cerkwi niewielkie muzeum etnograficzne. Sam zaprojektował nową cerkiew pod wezwaniem Zaśnięcia Matki Bożej w Wojnowie. W 1931 otrzymał godność protoprezbitera. 
Ks. Awajew kilka razy w roku odprawiał również nabożeństwa w Królewcu. 
W czasie II wojny światowej władze hitlerowskie podejrzewały ks. Awajewa o szpiegostwo, stale obserwowały jego dom i wielokrotnie wzywały go na przesłuchania. Duchowny nielegalnie uczył miejscową młodzież języka rosyjskiego (w trakcie lekcji religii prawosławnej) i wypożyczał im rosyjskie książki ze swych prywatnych zbiorów.
W 1946 roku za zgodą egzarchy zachodnioeuropejskiego ks. Awajew przeszedł razem ze swoją parafią pod jurysdykcję Polskiego Autokefalicznego Kościoła Prawosławnego. Jej proboszczem pozostawał do śmierci w 1956. Ze względu na ascetyczny tryb życia przez wiernych uważany był za świętego starca. 
Jego postać przedstawił Melchior Wańkowicz w reportażu "Na tropach Smętka".

</doc>
<doc id="2629271" url="https://pl.wikipedia.org/wiki?curid=2629271" title="Phyllocycla">
Phyllocycla

Phyllocycla – rodzaj ważek z rodziny gadziogłówkowatych (Gomphidae).
Podział systematyczny.
Do rodzaju należą następujące gatunki:

</doc>
<doc id="2629272" url="https://pl.wikipedia.org/wiki?curid=2629272" title="Donald L. Cox">
Donald L. Cox

Donald L. Cox pseudonim D.C. (ur. 16 kwietnia 1936, zm. 19 lutego 2011 w Camps-sur-l’Agly, Francja) – działacz lewicowo-rewolucyjnego ugrupowania Czarne Pantery.
Po przeprowadzce do San Francisco w wieku 17 lat rozpoczął działalność w organizacjach walczących z segregacją rasową. W 1967 wstąpił do ugrupowania Czarnych Panter. Pełnił funkcję krajowego organizatora i rzecznika prasowego ugrupowania, wkrótce został członkiem Komitetu Centralnego partii. Po oskarżeniu go o zlecenie zabójstwa Eugene’a Andersona, informatora policji w szeregach partii w Baltimore, L. Cox wyjechał na emigrację do Algierii, a następnie do Francji.
Był żonaty z Barbarą Cox Easley.

</doc>
<doc id="2629277" url="https://pl.wikipedia.org/wiki?curid=2629277" title="Tadeusz Jodłowski">
Tadeusz Jodłowski

Tadeusz Jodłowski (ur. 13 czerwca 1925 w Piekarach Śląskich, zm. 31 października 2015 w Warszawie) – polski grafik, plakacista, scenograf. 
Życiorys.
Podczas II wojny światowej uczęszczał do Szkoły Przemysłu Artystycznego w Krakowie. Po wojnie studiował na Wydziale Grafiki Wyższej Szkoły Sztuk Plastycznych w Krakowie (do roku 1948) równolegle studiując scenografię. Studia zakończył dyplomem krakowskiej Akademii Sztuk Pięknych 1951.
Od roku 1953 zamieszkał w Warszawie. Został asystentem, a następnie adiunktem w pracowni prof. Henryka Tomaszewskiego w warszawskiej Akademii Sztuk Pięknych. Wykładał na Wydziale Dziennikarstwa Uniwersytetu Warszawskiego i w Wyższej Szkole Informatyki i Zarządzania PAN. 
Dorobek twórczy prof. Jodłowskiego obejmuje głównie plakaty i grafikę książkową. Współpracował z Wydawnictwem Artystyczno-Graficznym i Krajową Agencją Wydawniczą oraz wydawnictwem „Nasza Księgarnia”. Był kierownikiem artystycznym czasopism: "Przeglądu Kulturalnego", "Made in Poland", "Almanachu Polonii". Brał udział w wielu wystawach plakatu, m.in. w Biennale Plakatu w Warszawie. W roku 2010 w Muzeum Plakatu w Wilanowie odbyła się wystawa monograficzna Tadeusza Jodłowskiego. Jest zaliczany do twórców polskiej szkoły plakatu.

</doc>
<doc id="2629278" url="https://pl.wikipedia.org/wiki?curid=2629278" title="Burmagomphus">
Burmagomphus

Burmagomphus – rodzaj ważek z rodziny gadziogłówkowatych (Gomphidae).
Podział systematyczny.
Do rodzaju należą następujące gatunki:

</doc>
<doc id="2629280" url="https://pl.wikipedia.org/wiki?curid=2629280" title="Anisogomphus">
Anisogomphus

Anisogomphus – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2629282" url="https://pl.wikipedia.org/wiki?curid=2629282" title="Kinectimals">
Kinectimals

Kinectimals – gra komputerowa wyprodukowana przez Frontier Developments i wydana przez Microsoft Game Studios na konsolę Xbox 360 z obsługą Kinecta oraz na Windows Phone 7 i iOS. Była to jedna z gier premierowych Kinecta, wydana 4 listopada 2010 w Stanach Zjednoczonych i 10 listopada w Europie. W Polsce gra została wydana z polskimi napisami.
Rozgrywka.
W Kinectimals gracze mogą wchodzić w interakcje ze wirtualnymi zwierzętami, podobnymi do zabaw ze zwierzętami domowymi. Rozgrywka obejmuje różnego rodzaju działania, takie jak uczenie zwierzęcia sztuczek, prowadzenie wokół toru przeszkód i inne zabawy.
Gra komputerowa jest skierowana do młodych odbiorców, szczególnie dzieci, w systemie PEGI jest od lat 3.
W grze występuje jedenaście zwierząt stylizowanych na młode dzikie koty. Po rozpoczęciu gry gracz ma możliwość wyboru jednego z pięciu kotów, jakimi są: gepard,
tygrys bengalski, czarna pantera, lew afrykański i leopard afrykański. W trakcie rozgrywki gracz może odblokować kolejne koty: pantera borneańska, serwal, biały jaguar, ryś rudy, tygrys syberyjski i smilodon.
11 października 2011 został wydany dodatek "Kinectimals: Now With Bears!", w skład którego wchodzą różne gatunki niedźwiedzi. Są to: baribal (cynamonowy), niedźwiedź polarny, baribal (czarny), grizli, panda wielka oraz do odblokowania w trakcie rozgrywki: baribal (lodowy), niedźwiedź brunatny kodiacki, koala, niedźwiedź malajski, niedźwiedź andyjski, miś pluszowy i panda mała.
Kolejne dodatki DLC zawierają w sobie kolejne gatunki dzikich kotów i niedźwiedzi jak również i nowe zwierzęta.

</doc>
<doc id="2629284" url="https://pl.wikipedia.org/wiki?curid=2629284" title="Anomalophlebia">
Anomalophlebia



</doc>
<doc id="2629288" url="https://pl.wikipedia.org/wiki?curid=2629288" title="Krytyk filmowy">
Krytyk filmowy



</doc>
<doc id="2629294" url="https://pl.wikipedia.org/wiki?curid=2629294" title="Luis Ignacio González">
Luis Ignacio González

Luis Ignacio González Ledezma (ur. 28 czerwca 1980 w mieście Meksyk) – meksykański piłkarz występujący na pozycji środkowego pomocnika.
Kariera klubowa.
González pochodzi ze stołecznego miasta Meksyk i jest wychowankiem akademii juniorskiej tamtejszego zespołu Pumas UNAM. Do seniorskiej drużyny został włączony w wieku 18 lat z dużymi oczekiwaniami wobec jego osoby, po udanych występach w reprezentacjach młodzieżowych. W meksykańskiej Primera División zadebiutował 25 kwietnia 1999 w wygranym 2:1 spotkaniu z Monterrey, natomiast premierowego gola w najwyższej klasie rozgrywkowej strzelił 27 lutego 2000 w zremisowanej 2:2 konfrontacji z Pachucą. Od tamtego czasu przez następny rok utalentowany zawodnik był kluczowym graczem Pumas i czołowym strzelcem ekipy. W późniejszym czasie zaczął jednak zmagać się z nadwagą i nieskutecznością na boisku i mimo częstych szans gry od szkoleniowca Hugo Sáncheza nie potrafił już powrócić do dawnej formy.
Latem 2001 González został wypożyczony na półroczny okres do jednego z najbardziej utytułowanych klubów w kraju – Chivas de Guadalajara. Tam strzelił jednego gola w siedmiu ligowych meczach, po czym powrócił do Pumas. W sezonie Clausura 2004, swoim ostatnim w macierzystym zespole, wywalczył z Pumas mistrzostwo Meksyku, pozostając jednak wówczas rezerwowym graczem drużyny. Latem 2004 odszedł do drugoligowego San Luis FC, któremu już po upływie sezonu pomógł awansować do Primera División. W wiosennych rozgrywkach Clausura 2006 osiągnął z San Luis pierwszy poważny sukces w dziejach klubu – tytuł wicemistrzowski. Nie potrafił sobie jednak wywalczyć miejsca w wyjściowej jedenastce klubu i karierę zakończył w wieku 29 lat w drugoligowym Petroleros de Salamanca, zaraz po rozwiązaniu tej ekipy.
Kariera reprezentacyjna.
W 1997 roku González znalazł się w składzie reprezentacji Meksyku U–17 na Młodzieżowe Mistrzostwa Świata w Egipcie. Był wówczas podstawowym graczem kadry, rozgrywając wszystkie trzy mecze, za to Meksykanie nie zdołali wyjść z grupy. Dwa lata później został powołany do reprezentacji Meksyku U–20 na Mistrzostwa Świata w Nigerii. Tam wystąpił w pięciu meczach i zdobył dwie bramki – w zremisowanym 1:1 meczu fazy grupowej z Arabią Saudyjską i wygranej 4:1 konfrontacji 1/8 finału z Argentyną. Jego kadra narodowa ostatecznie odpadła w ćwierćfinale.
W seniorskiej reprezentacji Meksyku González zadebiutował 4 czerwca 2000 w zremisowanym 2:2 meczu z Irlandią, wchodzącym w skład towarzyskiego turnieju US Cup. W barwach pierwszej kadry narodowej wystąpił ogółem w pięciu spotkaniach, wszystkich sparingowych.

</doc>
<doc id="2629296" url="https://pl.wikipedia.org/wiki?curid=2629296" title="Mysz nizinna">
Mysz nizinna

Mysz nizinna ("Mus baoulei") – gatunek małego ssaka z rodziny myszowatych. Występuje na terenie Sierra Leone, Togo, Wybrzeża Kości Słoniowej i Ghany.

</doc>
<doc id="2629298" url="https://pl.wikipedia.org/wiki?curid=2629298" title="KDM (format danych)">
KDM (format danych)

KDM – format danych elementów systemu elektroenergetycznego powszechnie stosowany w Krajowej Dyspozycji Mocy w Krajowym Systemie Elektroenergetycznym.
KDM jest formatem tekstowym, opartym na ASCII. Układ danych w formacie KDM stanowi jeden plik z grupami danych. W pliku tekstowym zawierającym dane w formacie KDM można wyróżnić dwie podstawowe grupy danych: dane węzłowe oraz gałęziowe. Dane sieciowe mają postać rekordów znakowych zmiennej długości, maksymalnie 255 znaków. Jednorodną grupę danych poprzedza rekord z odpowiednim słowem kluczowym. Rekordy mogą zawierać pełny zestaw danych na przykład węzła lub gałęzi, bądź też zestaw skrócony, wynikający z zakresu wprowadzanych zmian w stosunku do wartości domyślnych lub wprowadzonych wcześniej.
Separatorem między poszczególnymi symbolami w rekordzie może być spacja lub kilka spacji, przecinek i znak końca rekordu. Dwa przecinki sąsiadujące ze sobą oznaczają, że wartość danej jest zerowa (nie zmieniana).
W KDM ustalono sposób nadawania nazw węzłom sieciowym:
Krajowy system elektroenergetyczny jest podzielony na pięć obszarów: Warszawa ma numer 1, Radom numer 2, Katowice 3, Poznań 4 oraz Bydgoszcz 5.
Znaki kodowe poziomów napięć oraz układów szyn są wykorzystywane w tworzeniu schematów graficznych stacji elektroenergetycznych, natomiast kody obszarów są używane do prezentacji wyników rozpływowych dla wydzielonych sieci podobszarów, jak i do zmiany obciążeń węzłowych według globalnych zmian obciążenia podobszarów.

</doc>
<doc id="2629304" url="https://pl.wikipedia.org/wiki?curid=2629304" title="OŚ AZS Rzeszów">
OŚ AZS Rzeszów

OŚ AZS Rzeszów – jednostka organizacyjna Akademickiego Związku Sportowego z siedzibą w Warszawie. Jest jedną z 17 organizacji środowiskowych AZS działających na terenie kraju.
Barwy i gryf.
Jednostka używa barw, flagi i znaków organizacyjnych AZS. Barwami jednostki są: kolor biały i granatowy. Godłem jednostki jest biały gryf na granatowym polu.
Działalność.
OŚ AZS Rzeszów działa w środowisku młodzieży akademickiej i szkolnej na terenie Rzeszowa oraz województwa podkarpackiego.
W OŚ AZS Rzeszów zrzeszone są kluby uczelniane AZS, kluby środowiskowe AZS oraz środowiskowe sekcje sportowe AZS z Rzeszowa oraz województwa podkarpackiego.

</doc>
<doc id="2629310" url="https://pl.wikipedia.org/wiki?curid=2629310" title="OŚ AZS Katowice">
OŚ AZS Katowice

OŚ AZS Katowice – jednostka organizacyjna Akademickiego Związku Sportowego z siedzibą w Warszawie. Jest jedną z 17 organizacji środowiskowych AZS działających na terenie kraju.
Barwy i gryf.
Jednostka używa barw, flagi i znaków organizacyjnych AZS. Barwami jednostki są: kolor biały i bordowy. Godłem jednostki jest biały gryf na bordowym polu.
Działalność.
OŚ AZS Katowice działa w środowisku młodzieży akademickiej i szkolnej na terenie Katowic oraz województwa śląskiego.
W OŚ AZS Katowice zrzeszone są kluby uczelniane AZS, kluby środowiskowe AZS oraz środowiskowe sekcje sportowe AZS z Katowic oraz województwa śląskiego.

</doc>
<doc id="2629311" url="https://pl.wikipedia.org/wiki?curid=2629311" title="No ni saku hana no yō ni">
No ni saku hana no yō ni

 – dwudziesty szósty singel japońskiego artysty Gackta, wydany 7 lutego 2007 roku. Limitowana edycja zawiera zapis nutowy utworu na fortepian oraz płytę DVD z teledyskiem. Singel osiągnął 3 pozycję w rankingu Oricon i pozostał na listach przebojów przez 11 tygodni. Sprzedano egzemplarzy.
Lista utworów.
Wszystkie utwory zostały napisane i skomponowane przez Gackt C.

</doc>
<doc id="2629313" url="https://pl.wikipedia.org/wiki?curid=2629313" title="AZS Toruń">
AZS Toruń



</doc>
<doc id="2629319" url="https://pl.wikipedia.org/wiki?curid=2629319" title="Antonio de Nebrija">
Antonio de Nebrija

Antonio Martínez de Cala y Jarava (ur. 1441 w Lebrija, zm. 5 lipca 1522 w Alcalá de Henares), bardziej znany jako Antonio de Nebrija – hiszpański humanista, zajmujący się głównie historią oraz badaniem języka hiszpańskiego. W 1492 r. stworzył pierwszą gramatykę języka hiszpańskiego – "Gramática de la lengua castellana", a w 1494 r. – pierwszy słownik języka łacińskiego i języka hiszpańskiego. Był również historykiem, nauczycielem, gramatykiem oraz zajmował się astronomią. Jego imieniem nazwano jeden z czołowych uniwersytetów w środkowej Hiszpanii. Był czołowym przedstawicielem tradycji preskryptywizmu na gruncie hiszpańskim.

</doc>
<doc id="2629323" url="https://pl.wikipedia.org/wiki?curid=2629323" title="Kolorowy Kanion">
Kolorowy Kanion

Kolorowy Kanion (arab. الوادي الملون) – kanion w południowo-zachodniej części Synaju w muhafazie Synaj Południowy w Egipcie, niedaleko miasta Nuwajbi.
Kanion należy do atrakcji turystycznych półwyspu Synaj. W kanionie tym można oglądać wielobarwne formacje skał wapiennych, wyrzeźbione przez wodę, wiatr i piasek. Kanion tworzy labirynt skał, wznoszących się na wysokość miejscami blisko 40 metrów.

</doc>
<doc id="2629326" url="https://pl.wikipedia.org/wiki?curid=2629326" title="Lacy Yea">
Lacy Yea

Lacy Walter Giles Yea (ur. 20 maja 1808 w Bristolu, zm. 18 czerwca 1855 pod Sewastopolem) – brytyjski arystokrata i wojskowy, pułkownik armii, dowódca 7th Royal Fusiliers w czasie wojny krymskiej, poległy podczas oblężenia Sewastopola.
Życiorys.
Lacy Walter Giles Yea urodził się 20 maja 1808 roku w Bristolu, jako najstarszy syn sir Williama Waltera Yea, 2. baroneta, oraz Anne Heckstetter. Ukończył Eton College. 6 października 1825 roku został przyjęty do armii jako oficer. Od 1827 roku służył w 5th Foot, rok później został żołnierzem 7 Pułku.
Służył w regionie Morza Śródziemnego oraz w Ameryce, awansując kolejno do stopni kapitana (30 grudnia 1836), majora (3 czerwca 1842) i podpułkownika (9 sierpnia 1850). W 1850 roku objął również dowodzenie 7th Royal Fusiliers, uważanego za jeden z najlepiej wyszkolonych pułków British Army. Na jego czele wziął udział w wojnie krymskiej. Wyróżnił się w bitwie nad Almą, gdzie osłaniał prawą flankę Dywizji Lekkiej generała George'a Browna, brał także udział w bitwie pod Inkermanem. Dwukrotnie, 28 września i 11 listopada 1854 roku był wymieniony w sprawozdaniach, 28 listopada został awansowany do stopnia tymczasowego pułkownika ("brevet-colonel"), w maju następnego roku objął dowodzenie 1 Brygadą Dywizji Lekkiej.
18 czerwca 1855 roku poprowadził swoich żołnierzy do szturmu na fortyfikacje Sewastopola. Był na czele prawoskrzydłowej kolumny wojska, której szyk został rozbity przez salwy kartaczy. Poległ z bronią w ręku po dotarciu do linii rosyjskich umocnień. Jego ciało zostało zabrane z pola bitwy i pochowane 20 czerwca na cmentarzu wojskowym pod Sewastopolem.

</doc>
<doc id="2629331" url="https://pl.wikipedia.org/wiki?curid=2629331" title="Norman Bel Geddes">
Norman Bel Geddes

Norman Melancton Bel Geddes (ur. 27 kwietnia 1893 w Adrian; zm. 8 maja 1958 w Nowym Jorku) – amerykański projektant teatralny i przemysłowy, który skupiał się na aerodynamice.
Geddes urodził się jako Norman Melancton Geddes w Adrian w stanie Michigan i wychował się w New Philadelphia w stanie Ohio. Gdy ożenił się z Helen Belle Schneider w 1916 roku, oboje zmienili swoje nazwisko na Bel Geddes. Ich córką była aktorka Barbara Bel Geddes, która urodziła się w 1922 roku.
Rozpoczął swoją karierę projektując dla "Małego Teatru" Aline Barnsdall w Los Angeles w sezonie 1916-1917, następnie w 1918 projektował scenę dla Metropolitan Opera w Nowym Jorku. Zaprojektował scenografię do wielu sztuk teatralnych takich jak "Arabesque", "The Five O'Clock Girl" oraz "It Happened on Ice", która wyprodukowana została przez Sonję Henie.
W 1927 roku otworzył własne studio, w którym zaprojektował wiele produktów komercyjnych w tym przedmioty codziennego użytku. Był również autorem "Futurama" na Wystawę Światową w Nowym Jorku w 1939 przez którą chciał pokazać jak wyobraża sobie świat za 20 lat (1959-1960). Od tego pawilonu pochodzi nazwa serialu animowanego Futurama.

</doc>
<doc id="2629340" url="https://pl.wikipedia.org/wiki?curid=2629340" title="Mittleres Schussental">
Mittleres Schussental



</doc>
<doc id="2629341" url="https://pl.wikipedia.org/wiki?curid=2629341" title="Kościół Nawiedzenia Najświętszej Maryi Panny w Konstantynowie Łódzkim">
Kościół Nawiedzenia Najświętszej Maryi Panny w Konstantynowie Łódzkim

Kościół Nawiedzenia Najświętszej Maryi Panny – katolicka świątynia parafialna położona w Konstantynowie Łódzkim, w dzielnicy Srebrna.
Kościół został wybudowany w 1887 r., według projektu architekta Ignacego Markiewicza, w stylu neogotyckim z elementami neoromańskimi. Konsekracji dokonał arcybiskup warszawski Teofil Chościak Popiel w 1890 r. W 2004 r. miała miejsce przebudowa i powiększenie kościoła.

</doc>
<doc id="2629342" url="https://pl.wikipedia.org/wiki?curid=2629342" title="Autostrada A40 (Portugalia)">
Autostrada A40 (Portugalia)

Autostrada A40 (port. "Autoestrada A40") - krótka autostrada znajdująca się na terytorium Portugalii. A40 ma 4 km długości i przebiega w całości przez Dystrykt Lizbona.

</doc>
<doc id="2629344" url="https://pl.wikipedia.org/wiki?curid=2629344" title="Romuald Budzyński">
Romuald Budzyński



</doc>
<doc id="2629348" url="https://pl.wikipedia.org/wiki?curid=2629348" title="Fronreute-Wolpertswende">
Fronreute-Wolpertswende



</doc>
<doc id="2629356" url="https://pl.wikipedia.org/wiki?curid=2629356" title="Autostrada A9 (Portugalia)">
Autostrada A9 (Portugalia)

Autostrada A9, CREL (port. "Autoestrada A9", "Auto-Estrada do CREL – Circular Regional Exterior de Lisboa") – autostrada znajdująca się na terytorium Portugalii. Przebiega w całości przez Dystrykt Lizbona, stanowiąc zewnętrzną obwodnicę stolicy kraju. Przejazd autostradą jest płatny. Koncesjonariuszem zarządzającym autostradą jest Brisa – Auto-estradas de Portugal (BRISA).

</doc>
<doc id="2629359" url="https://pl.wikipedia.org/wiki?curid=2629359" title="Volker Rühe">
Volker Rühe

Volker Rühe (ur. 25 września 1942 w Hamburgu) – niemiecki polityk i nauczyciel, działacz Unii Chrześcijańsko-Demokratycznej (CDU), poseł do Bundestagu, w latach 1992–1998 minister obrony.
Życiorys.
W 1962 zdał egzamin maturalny, po czym do 1968 studiował anglistykę i germanistykę na Uniwersytecie w Hamburgu. Następnie do 1978 pracował jako nauczyciel w szkołach w Hamburgu.
W 1963 wstąpił do Unii Chrześcijańsko-Demokratycznej, był również działaczem jej organizacji młodzieżowej Junge Union. W latach 1973–1975 wchodził w skład zarządu JU. Od 1970 do 1976 był posłem do parlamentu Hamburga. W 1976 po raz pierwszy uzyskał mandat deputowanego do Bundestagu. Z powodzeniem ubiegał się o reelekcję w wyborach w 1980, 1983, 1987, 1990, 1994, 1998 i 2002, zasiadając w niższej izbie niemieckiego parlamentu do 2005. Dwukrotnie zajmował stanowisko wiceprzewodniczącego frakcji CDU/CSU (1982–1989, 1998–2002). Od 1989 do 1992 był sekretarzem generalnym CDU.
1 kwietnia 1992 dołączył do czwartego rządu Helmuta Kohla jako minister obrony. Stanowisko to zajmował również w kolejnym gabinecie tego kanclerza do 27 października 1998. W latach 1998–2000 pełnił funkcję wiceprzewodniczącego CDU. W wyborach regionalnych w 2000 był kandydatem swojej partii na premiera Szlezwika-Holsztynu. W kadencji 2002–2005 przewodniczył komisji spraw zagranicznych Bundestagu. W 2005 wycofał się z bieżącej działalności politycznej, zajął się działalnością konsultingową. Dołączył także do powołanego w 2011 think tanku European Leadership Network.

</doc>
<doc id="2629364" url="https://pl.wikipedia.org/wiki?curid=2629364" title="Mistrzostwa Świata w Koszykówce Mężczyzn 2010/Faza pucharowa">
Mistrzostwa Świata w Koszykówce Mężczyzn 2010/Faza pucharowa



</doc>
<doc id="2629366" url="https://pl.wikipedia.org/wiki?curid=2629366" title="Glukuronid 11-nor-9-karboksy-THC">
Glukuronid 11-nor-9-karboksy-THC

Glukuronid 11-nor-9-karboksy-THC, glukuronid 11-nor-9-karboksy-Δ9-tetrahydrokannabinolu – organiczny związek chemiczny, metabolit 11-nor-9-karboksy-tetrahydrokannabinolu, wydalany z organizmu wraz z moczem.

</doc>
<doc id="2629370" url="https://pl.wikipedia.org/wiki?curid=2629370" title="Przedstawiciel Stolicy Apostolskiej przy ONZ w Genewie">
Przedstawiciel Stolicy Apostolskiej przy ONZ w Genewie



</doc>
<doc id="2629371" url="https://pl.wikipedia.org/wiki?curid=2629371" title="Living Things">
Living Things

Living Things – piąty album studyjny amerykańskiego zespołu rockowego Linkin Park, którego premiera odbyła się 20 czerwca 2012.
Chester Bennington, wokalista zespołu, zapowiedział, że płyta będzie połączeniem muzyki, którą zespół grał na początku działalności, i muzyki z ostatniej płyty, jednak piosenki w brzmieniu będą bardziej rockowe. Album promuje piosenka „Burn It Down”, która ukazała się 16 kwietnia. 24 maja został wydany nowy utwór zespołu „Lies Greed Misery”. Premiera odbyła się na antenie radia BBC 1 o godzinie 20:30. Tego dnia również wydano teledysk do utworu „Burn It Down”.
Piosenka „Lies Greed Misery” pierwszy raz na żywo została zaśpiewana na koncercie Rock In Rio – Lisbona 2012. W wersji rozszerzonej albumu znajdują się dodatkowe utwory In The End, What I've Done, New Divide w wersji Live. 9 czerwca 2012, w celu promowania albumu, zespół Linkin Park wystąpił w Warszawie na Orange Warsaw Festival.
Album w Polsce uzyskał certyfikat złotej płyty.
Lista utworów.
Opracowano na podstawie materiału źródłowego.
Edycje.
Living Things + bonus DVD (Live from Berlin).
Wydawnictwo ukazało się 22 marca 2013 r.
Setlista Orange Warsaw Festival.
Lista utworów zaprezentowanych przez zespół 9 czerwca 2012 roku podczas występu w ramach Orange Warsaw Festival w Pepsi Arena w Warszawie.

</doc>
<doc id="2629373" url="https://pl.wikipedia.org/wiki?curid=2629373" title="Rolnictwo w Botswanie">
Rolnictwo w Botswanie

Rolnictwo w Botswanie – dział gospodarki Botswany, mający niewielki udział w PKB, ale znaczny w zatrudnieniu. Ze względu na złą politykę rolną rolnictwo znajduje się w stanie stagnacji. Produkcja rolna jest dotowana i limitowana przez rząd za pomocą systemu ISPAAD (Integrated Support Programme for Arable Agriculture Development) wzorowanego na tym stosowanym w Unii Europejskiej. Produkcja zwierzęca jest bardziej intensywna niż roślinna.
Czynniki fizycznogeograficzne.
Agroklimat.
Botswana leży na półkuli południowej, co powoduje, że pory roku są odwrócone w stosunku do półkuli północnej. Okres wegetacyjny trwa cały rok, zimą lokalnie są notowane jednak nawet przymrozki. Najchłodniejszym miesiącem jest lipiec, natomiast najcieplejszym jest styczeń. Roczna amplituda temperatur jest spora jak na Afrykę. Zimą temperatura średnia wynosi około 12 °C, natomiast latem około 24 °C. Temperatura minimalna spada poniżej 5 °C, natomiast maksymalna jest nie wyższa niż 35 °C. Wysoka temperatura w połączeniu z dużym nasłonecznieniem stwarza korzystne warunki do rozwoju biomasy.
Z drugiej strony znaczna wysokość oraz klimat kontynentalny powodują, że opady są niskie – od 250 do 650 mm rocznie. Największa suma opadów jest notowana na północy, w okolicy delty Okawango, natomiast najniższa na Kalahari. Ogromnym problemem są susze powodujące przeciętnie co 3 lata katastrofalny spadek produkcji rolniczej. 
Gleby.
W Botswanie dominują gleby brunatno-czerwone, czerwono-bure i sawannowe. Na terenie pustyni Kalahari występują typowe gleby pustynne.
Hydrologia.
Przez Botswanę przebiega kontynentalny dział wód. W południowej i centralnej części kraju znajduje się pustynia Kalahari zajmująca znaczną część kraju. Obszar ten jest pozbawiony cieków stałych, a centralna część pustyni również okresowych. Na północy znajduje się wewnętrzna delta Okawango, największa tego typu delta rzeczna na świecie. Na wschodniej części granicy z Republiką Południowej Afryki płynie rzeka Limpopo. Największą rzeką płynącą w całości na terenie kraju jest Botletle.
Czynniki pozaprzyrodnicze.
Poziom rozwoju społeczno-ekonomicznego.
Botswana jest średnio rozwiniętym krajem, będącym poniżej średniej światowej, jednakże przewyższa średnią afrykańską. Według współczynnika HDI zajmuje 118. miejsce na 187 sklasyfikowanych państw.
W 1966, kiedy Botswana uzyskała niepodległość, była jednym z najbiedniejszych krajów świata o szczątkowej infrastrukturze, praktycznie bez przemysłu i z nierozpoznanymi zasobami surowców mineralnych. Wówczas aż 40% PKB pochodziło z rolnictwa, a reszta w dużej mierze z pieniędzy przysyłanych z zagranicy, głównie RPA. W 1967 po odkryciu znacznych zasobów mineralnych (głównie miedź i diamenty) Botswana zaczęła się przeistaczać w państwo średnio rozwinięte. Botswana w przeciwieństwie do większości krajów, które szybko się rozwijały, zdołała utrzymać wzrost gospodarczy przez trzy dekady. Na przełomie wieków udział rolnictwa w PKB wynosił tylko 2,7%. Tak niski udział w PKB jest jednak spowodowany w dużej mierze problemami rolnictwa, a nie rzeczywistym rozwojem przemysłu i usług. Rolnictwo daje zatrudnienie ponad 20% mieszkańcom Botswany.
Urbanizacja i uprzemysłowienie.
Botswana jest krajem słabo zurbanizowanym, większość miast znajduje się we wschodniej części kraju, część zachodnia ze względu na pustynność jest praktycznie bezludna. W kraju są tylko dwa miasta ponadstutysięczne.
Agropolityka.
W Botswanie stosuje się system dopłat bezpośrednich oraz limitów podobny do tego w Unii Europejskiej. System "Integrated Support Programme for Arable Agriculture Development" (ISPAAD) bardziej promuje rolnictwo wielkoobszarowe i przemysłowe. Założeniem tego systemu było zwiększenie dochodów oraz stabilności ograniczającej ryzyko w rolnictwie.
Przed uzyskaniem niepodległości Botswana była eksporterem żywności. Po uzyskaniu niepodległości nieudane reformy oraz słabość ministerstwa rolnictwa spowodowały, że kraj stał się importerem żywności, szczególnie z Republiki Południowej Afryki. Rząd między innymi organizuje skup ziarna, a następnie odsprzedaje je młynom po zawyżonej cenie. Proceder ten powoduje niedofinansowanie rolnictwa i obniżenie plonów. Czasem dochodzi do sytuacji, w której rolnicy sprzedają zboże, które jest wysyłane do RPA, po czym wraca do Botswany kupowane przez miejscowych młynarzy. Dodatkowo niskie limity wynoszące około 80% możliwości produkcyjnych powodują zwiększenie ekstensywności oraz zmniejszanie plonów, szczególnie zbóż.
Produkcja.
Produkcja roślinna.
Powierzchnia gruntów ornych w 2008 wynosiła 278909 ha. Areały upraw wyniosły 226521 ha, natomiast zbiorów 125803 ha.
Rośliny korzeniowe.
W 2010 największy udział w zbiorach wśród roślin miały rośliny korzeniowe, których zebrano 99,4 tys. ton (11. miejsce na świecie), głównie maniok jadalny.
Zboża.
Najbardziej rozpowszechnionym zbożem w Botswanie jest sorgo, którego zbiory w 2010 wyniosły 41 tys. ton około 70% zbiorów zbóż i stanowią około 90% areałów. Klimat Botswany jest zbyt suchy na wiele zbóż, stąd tak wielka popularność sorga oraz prosa. Sorgo jest uprawiane w zasadzie na terenie całego kraju oprócz pustyń oraz obszarów żyźniejszych, na których uprawiana jest kukurydza oraz inne wymagające rośliny. Popularne jest bezglutenowe piwo sorgowe (14. miejsce w świecie), mogące być spożywane także przez chorych na celiakię.
Drugim zbożem jest kukurydza zwyczajna, której zebrano 14,1 tys. ton. Mimo tego kukurydza pełni ważną rolę w wyżywieniu ludności. Kukurydza jest spożywana zarówno przez ludzi jak i są nią skarmiane zwierzęta, głównie kury. Kukurydza jest bardzo chętnie uprawiana przez dużych rolników przemysłowych.
Trzecie miejsce w zbiorach ma proso, którego zbiory wyniosły 1,8 tys. ton. Proso ma podobne wymagania jak sorgo i przed uzyskaniem niepodległości to właśnie proso było głównym zbożem na tym terenie. Roślina ta jest uprawiana głównie na północy kraju.
Warzywa i owoce.
Warzywa mają duży udział w zbiorach. W Botswanie w 2010 zebrano 27,4 tys. ton warzyw, co powoduje, że ich udział jest większy niż kukurydzy. Udział owoców jest mniejszy – zebrano ich 5,4 tys. ton. Rodzime dla Botswany drzewa owocowe mają jednak istotne znaczenie jako źródło pożywienia w okresach suszy. Należą do nich takie gatunki jak: marula ("Sclerocarya birrea"), "Schinziophyton rautanenii", "Vangueria infausta", "Strychnos cocculoides", "Strychnos spinosa" i "Azanza garckeana".
Produkcja zwierzęca.
W przeciwieństwie do większości państw afrykańskich większe znaczenie ma produkcja zwierzęca. Największy udział w produkcji w 2010 ma mleko krowie, którego zebrano 114,17 tys. ton. Natomiast, jeśli chodzi o wartość produkcji, pierwsze miejsce zajmuje wołowina i dziczyzna (odpowiednio 36,6 i 23,2 tys. ton). Botswana zajmuje też 5. miejsce w produkcji suszonego mięsa (tradycja biltonga). 
Pogłowie bydła w 2008 wynosiło 2219503 sztuk, z czego 1944375 sztuk posiadali rolnicy tradycyjni natomiast resztę przemysłowi. Pogłowie kóz wynosiło 1878833 sztuk z czego 1840646 posiadali rolnicy tradycyjni. Pogłowie owiec odpowiednio 303238 i 281782 sztuk. Pogłowia w latach 1998-2008 wykazują fluktuacje i brak znaczących trendów.
Ważną częścią produkcji zwierzęcej jest drobiarstwo, głównie hodowla kur. Drób jest głównie hodowany na dużych fermach przemysłowych, zarówno dla jaj, jak i dla mięsa. Drobiarstwo w latach 80. XX wieku zatrudniało 4500 osób, głównie kobiet, w tym względzie przewyższało nawet górnictwo, mające największy udział w PKB. Branża ta później przeżyła lekkie załamanie, jednakże pod koniec pierwszej dekady XXI wieku udział w zatrudnieniu był taki sam jak w latach 80. XX wieku.
Technika rolna.
W Botswanie występują dwa sposoby gospodarowania: tradycyjny i przemysłowy. Gospodarstwa działające w sposób tradycyjny posiadają 92% gruntów. Gospodarstwa przemysłowe jednak zajmują się głównie produkcją zwierzęcą.
Problemy rolnictwa.
Głównym problemem rolnictwa w Botswanie są niekorzystne warunki przyrodnicze, szczególnie na pustyni Kalahari. Tylko 5% powierzchni kraju nadaje się dla rolnictwa. Tereny rolnicze znajdują się w zasadzie tylko w dolinie Limpopo.
Poważnym problemem rolnictwa jest polityka rolna rządu polegająca na nieudolnym kopiowaniu systemu rolnego Unii Europejskiej. Zbyt niskie limity powodują degenerację rolnictwa, szczególnie upraw zbóż.

</doc>
<doc id="2629378" url="https://pl.wikipedia.org/wiki?curid=2629378" title="Jestem (album Seweryna Krajewskiego)">
Jestem (album Seweryna Krajewskiego)

"Jestem" – album Seweryna Krajewskiego wydany przez Sony Music Entertainment Poland w 2003 roku.
Płyta zawiera 13 piosenek skomponowanych w całości przez tego kompozytora. Promował ją singel "Miętowe pocałunki", do którego powstał teledysk. Znajduje się na niej również nowa wersja piosenki "Tkanina", która wcześniej była znana z czołówki serialu "Rodzina zastępcza".

</doc>
<doc id="2629379" url="https://pl.wikipedia.org/wiki?curid=2629379" title="Farma wiatrowa w Bardach">
Farma wiatrowa w Bardach

Farma wiatrowa w Bardach – farma wiatrowa o mocy 50 MW zlokalizowana w miejscowości Bardy położonej w województwie zachodniopomorskim, w powiecie kołobrzeskim, w gminie Dygowo. Składa się z dwudziestu pięciu turbin firmy Vestas o mocy 2 MW każda. Według zapowiedzi nowego właściciela farmy będzie ona produkowała około 150.000 MWh energii elektrycznej rocznie.

</doc>
<doc id="2629380" url="https://pl.wikipedia.org/wiki?curid=2629380" title="OŚ AZS Gdańsk">
OŚ AZS Gdańsk

OŚ AZS Gdańsk – jednostka organizacyjna Akademickiego Związku Sportowego z siedzibą w Warszawie. Jest jedną z 17 organizacji środowiskowych AZS działających na terenie kraju.
Barwy i gryf.
Jednostka używa barw, flagi i znaków organizacyjnych AZS. Barwami jednostki są: kolor biały i granatowy. Godłem jednostki jest biały gryf na granatowym polu.
Działalność.
OŚ AZS Gdańsk działa w środowisku młodzieży akademickiej i szkolnej na terenie Gdańska oraz województwa pomorskiego.
W OŚ AZS Gdańsk zrzeszone są kluby uczelniane AZS, kluby środowiskowe AZS oraz środowiskowe sekcje sportowe AZS z Gdańska oraz województwa pomorskiego.

</doc>
<doc id="2629383" url="https://pl.wikipedia.org/wiki?curid=2629383" title="Félix Serrallés">
Félix Serrallés

Felix Juan Serralles IV (ur. 24 czerwca 1992 w Ponce, Portoryko) – amerykański kierowca wyścigowy.
Życiorys.
Serralles karierę rozpoczął w roku 2001, od startów w kartingu. W 2007 roku zadebiutował w serii wyścigów samochodów jednomiejscowych – Mistrzostwach Skip Barber. Do sezonu 2009 startował w klasie „Regional”, jednak od tego roku ścigał się w kategorii „National”, w której zmagania zakończył na 10. lokacie. Rok później zajął 3. miejsce w końcowej klasyfikacji.
W tym samym sezonie zaliczył również gościnny występ w dwóch rundach Amerykańskich Mistrzostw F2000 National oraz Mistrzostw F2000. Nie był jednak liczony do klasyfikacji generalnej, ze względu na brak licencji. Podobnie było w przypadku zimowej edycji Brytyjskiej Formuły Renault, w której wystąpił pod koniec roku.
W 2011 roku Portorykańczyk startował zarówno w Brytyjskiej, jak i Europejskiej Formule Renault. W pierwszej z nich najlepsze wyniki osiągnął na torze Silverstone, gdzie dwukrotnie stanął na podium. Ponownie jednak nie pozyskał licencji i nie był wliczany do punktacji. Inaczej było w przypadku europejskiego cyklu. W ciągu sezonu siedmiokrotnie sięgał po punkty, najlepszy rezultat uzyskując w niedzielnej rywalizacji, na torze Spa-Francorchamps oraz Nürburgring, gdzie był szósty. Pod koniec roku pozyskał licencję i był liczony do klasyfikacji zimowej edycji brytyjskiego cyklu. W inauguracyjnej rundzie, na torze Snetterton, Serralles dwukrotnie zajął najniższym stopień podium, jednak w pozostałych czterech startach poszło mu zdecydowanie gorzej i ostatecznie uplasował się na 8. pozycji.
Na początku sezonu 2012 Portorykańczyk wystartował w Mistrzostwach Serii Toyota. Felix dwukrotnie meldował się w czołowej dwójce, a podczas drugiego wyścigu w Manfeild, odniósł pierwsze zwycięstwo w karierze, w europejskich seriach. Zdobyte punkty i tym razem sklasyfikowały go na 8. lokacie. W dalszej fazie sezonu zaangażował się w Brytyjską Formułę 3. Z dorobkiem 299 punktów został uplasowany na 3 pozycji w klasyfikacji generalnej.
Na sezon 2013 podpisał kontrakt z brytyjską ekipą Fortec Motorsport na starty w Brytyjskiej Formule 3 oraz w Europejskiej Formule 3. Z dorobkiem odpowiednio 15 i 104 punktów uplasował się odpowiednio na 10 i 11 pozycji w klasyfikacji generalnej.
W 2014 roku Portorykańczyk zmienił zespół w Europejskiej Formule 3 na debiutujący Team West-Tec. Wystartował łącznie w 33 wyścigach, w ciągu których uzbierał łącznie 82 punkty. Wystarczyło to na dwunaste miejsce w końcowej klasyfikacji kierowców.
Wyniki.
Podsumowanie.
† – Serralles nie był liczony do klasyfikacji

</doc>
<doc id="2629386" url="https://pl.wikipedia.org/wiki?curid=2629386" title="Karl Baedeker">
Karl Baedeker

Karl Baedeker (ur. 3 listopada 1801 w Essen, zm. 4 października 1859 w Koblencji) – pisarz i księgarz niemiecki, który zasłynął jako wydawca pierwszych nowoczesnych przewodników turystycznych. Przewodniki te na długi czas wyznaczyły wzorzec dla tego typu wydawnictw, zwanych później zwyczajowo „bedekerami”. Po wielu przekształceniach wydawnictwo Baedekera ("Karl Baedeker Verlag") działa do dziś w ramach domu wydawniczego „MairDumont” w Ostfildern koło Stuttgartu.

</doc>
<doc id="2629387" url="https://pl.wikipedia.org/wiki?curid=2629387" title="Ricardo Martínez (ur. 1980)">
Ricardo Martínez (ur. 1980)

Ricardo Mauricio Martínez Trimmer (ur. 9 stycznia 1980 w mieście Meksyk) – meksykański piłkarz występujący na pozycji pomocnika.
Kariera klubowa.
Martínez jest wychowankiem zespołu CF Monterrey, w barwach którego za kadencji szkoleniowca Tomása Boya zadebiutował w meksykańskiej Primera División – 11 marca 1998 w przegranym 1:2 spotkaniu z Leónem. Nie potrafił sobie jednak wywalczyć miejsca w wyjściowej jedenastce drużyny i latem 2000 został wypożyczony na pół roku do Chivas de Guadalajara, gdzie także pełnił funkcję rezerwowego. Po powrocie do Monterrey przez cztery lata występował wyłącznie w rezerwach i do pierwszej ekipy powrócił w sezonie Apertura 2004, kiedy to jego klub wywalczył wicemistrzostwo kraju. Wówczas też, 15 września 2004 w wygranym 6:2 spotkaniu z Dorados, strzelił premierowego gola w najwyższej klasie rozgrywkowej. Rok później, podczas rozgrywek Apertura 2005, osiągnął z Monterrey kolejny tytuł wicemistrza Meksyku.
Latem 2006 Martínez przeszedł do ekipy Club Santos Laguna z siedzibą w mieście Torreón, w której barwach wystąpił w lidze zaledwie trzykrotnie. Więcej występów zanotował w kolejnym zespole – Monarcas Morelia, gdzie podobnie jak w Santos Lagunie spędził rok. W późniejszym czasie na okres sześciu miesięcy zasilił beniaminka najwyższej klasy rozgrywkowej – Indios de Ciudad Juárez, po czym został zawodnikiem drugoligowego Club León. Latem 2009 odszedł do drugoligowej filii Cruz Azul – Cruz Azul Hidalgo – w której występował przez dwa sezony i pełnił rolę podstawowego gracza drużyny.
Kariera reprezentacyjna.
W 1997 roku Martínez znalazł się w składzie reprezentacji Meksyku U–17 na Młodzieżowe Mistrzostwa Świata w Egipcie. Był wówczas podstawowym graczem kadry, rozgrywając wszystkie trzy mecze i strzelając gola w wygranym 5:0 spotkaniu z Nową Zelandią, za to Meksykanie nie zdołali wyjść z grupy.

</doc>
<doc id="2629393" url="https://pl.wikipedia.org/wiki?curid=2629393" title="Roberto Monserrat">
Roberto Monserrat

Roberto Carlos Monserrat (ur. 13 września 1968 w Córdobie) – argentyński piłkarz, grający podczas kariery na pozycji pomocnika.
Kariera klubowa.
Roberto Monserrat rozpoczął karierę w drugoligowym Belgrano Córdoba w 1989. W 1991 wywalczył z Belgrano awans do pierwszej ligi. W lidze argentyńskiej zadebiutował 1 września 1991 w przegranym 0-1 meczu z Deportivo Español. W trakcie sezonu 1992/93 przeszedł do San Lorenzo de Almagro. Z San Lorenzo zdobył mistrzostwo Argentyny Clausura 1995.
Na początku sezonu 1996/97 przeszedł do River Plate. Z River Plate trzykrotnie zdobył mistrzostwo Argentyny: Apertura 1996, Clausura 1997, Apertura 1997 oraz Supercopa Sudamericana 1997. W 1998 Monserrat odszedł z River i kolejne trzy sezony spędził kolejno w: Colónie Santa Fe, Racing Club de Avellaneda i Argentinos Juniors, w którym pożegnał się z argetyńską ekstraklasą. Ogółem w latach 1991-2001 Monserrat rozegrał 298 meczów, w których strzelił 43 bramki.
W latach 2002-2003 był zawodnikiem piątoligowego Villa Dálmine Buenos Aires, z którym w 2003 awansował do czwartej ligi. W latach 2003-2005 występował w Racingu Córdoba, z którym w 2004 awansował na zaplecze ekstraklasy. Karierę zakończył w piątoligowym Alumni Villa Maria w 2006.
Kariera reprezentacyjna.
W reprezentacji Argentyny Monserrat zadebiutował 15 grudnia 1993 w wygranym 2-1 towarzyskim meczu Z Niemcami. Ostatni raz w reprezentacji Monse wystąpił 14 lutego 1995 w wygranym 4-1 towarzyskim meczu z Bułgarią. W 1997 był w kadrze na turniej Copa América. Ogółem w barwach "albicelestes" wystąpił w 4 meczach.
W 1995 zdobył z Argentyną złoty medal Igrzysk Panamerykańskich. Na turnieju w Mar del Plata Monserrat wystąpił we wszystkich sześciu meczach z USA, Hondurasem (dwukrotnie), Paragwajem, Chile i Meksykiem.

</doc>
<doc id="2629394" url="https://pl.wikipedia.org/wiki?curid=2629394" title="Roberto Carlos Monserrat">
Roberto Carlos Monserrat



</doc>
<doc id="2629400" url="https://pl.wikipedia.org/wiki?curid=2629400" title="OŚ AZS Białystok">
OŚ AZS Białystok

OŚ AZS Białystok – jednostka organizacyjna Akademickiego Związku Sportowego z siedzibą w Białymstoku. Jest jedną z 17 organizacji środowiskowych AZS działających na terenie kraju.
Barwy i gryf.
Jednostka używa barw, flagi i znaków organizacyjnych AZS. Barwami jednostki są: kolor biały i zielony. Godłem jednostki jest biały gryf na zielonym polu.
Działalność.
OŚ AZS Białystok działa w środowisku młodzieży akademickiej i szkolnej na terenie Białegostoku oraz województwa podlaskiego.
W OŚ AZS Białystok zrzeszone są kluby uczelniane AZS, kluby środowiskowe AZS oraz środowiskowe sekcje sportowe AZS z Białegostoku oraz województwa podlaskiego.

</doc>
<doc id="2629408" url="https://pl.wikipedia.org/wiki?curid=2629408" title="Wskrzeszenie Łazarza">
Wskrzeszenie Łazarza

Wskrzeszenie Łazarza – cud Jezusa dokonany podczas jego publicznej działalności w Betanii w Judei, opisany w 11. rozdziale Ewangelii Jana.
Treść przekazu ewangelicznego.
Jan Ewangelista umiejscawia cud po drugiej stronie Góry Oliwnej, patrząc z perspektywy Jerozolimy, do której Jezus zmierzał na święto Paschy. Łazarz z Betanii, przyjaciel Chrystusa, rozchorował się i umarł. Choroba nie zostaje nazwana. Nie zostają też określone czynniki, które mogły mieć wpływ na pogorszenie się stanu chorego. Jezus, na wieść o chorobie przyjaciela, nie zdecydował się na szybsze wyruszenie do Jerozolimy z miejsca, w którym się ukrywał. W końcu jednak Chrystus wyrusza, a na jego spotkanie wychodzi najpierw Marta, a potem, wezwana przez swą siostrę, Maria. Ciało Łazarza już od czterech dni spoczywało w pieczarze, której wejście zamknięto blokiem skalnym. Na swoją prośbę Chrystus został zaprowadzony do grobu. Nakazał odtoczenie kamienia i wezwał zmarłego po imieniu. Zmarły wyszedł obwinięty, z zasłoniętą twarzą. Ostatnie słowa perykopy to nakaz Jezusowy: "Rozwiążcie go i pozwólcie mu chodzić!".
Teologia perykopy.
Interpretacja katolicka.
Ewangelia o wskrzeszeniu Łazarza odczytywana jest w liturgii mszalnej V niedzieli Wielkiego Postu. W starożytności w niedzielę tę miało miejsce tzw. trzecie , dotyczące wiary w zmartwychwstanie, stąd wybór ewangelii mszalnej na ten dzień w cyklu katechumenalnym. Janowa perykopa jest nie tylko zapisem historycznego faktu/wydarzenie z życia Jezusa Chrystusa, ale również katechezą chrześcijańską. Właściwe jej odczytanie następuje w środowisku ludzi wierzących/Kościoła.
Wskrzeszenie Łazarza przybliża śmierć Jezusa. Zwierzchnicy Narodu Wybranego, widząc nawrócenia spowodowane objawieniem mocy Bożej w Chrystusie-taumaturgu, przywracającym zmarłego do życia, podejmują ostateczną decyzję o wydaniu go w ręce Rzymian. Jezus dając na nowo przyjacielowi życie, ofiarowuje swoje własne. By dokonać znaku Jezus odczekuje kilka dni, bo czas musi dojrzeć, musi nadejść odpowiednia godzina. Bóg nie naprawia rzeczy na chwilę, jego działanie jest dogłębne. Jezus nie chce być traktowany jak "talizman" zapewniający błogosławieństwo i dobrobyt (słowa sióstr: "gdybyś tu był"). Kocha ludzi bez wyjątku ("miłował Martę i jej siostrę, i Łazarza"), kocha swój Kościół. Niejednokrotnie dopiero w swoim cierpieniu potrafimy zdobyć się na autentyczność i stanięcie w prawdzie. Współcierpi z cierpiącymi ("zapłakał", gr. εδακρυσεν). Nie brzydzi się nędzą człowieka, człowieczym upadkiem. Widzi grzesznika w jego oddaleniu od prawdy i dobra. Kościół jest wezwany do naprawiania zranień, usuwania murów, by wydobyć człowieka ("Usuńcie kamień!"; "Rozwiążcie go i pozwólcie mu chodzić!"). Bóg nie godzi się na śmierć człowieka. W perykopie Jezus mówi o sobie używając Bożego zwrotu "Ja jestem" (gr. εγω ειμι), wskazującego na Bóstwo Słowa Wcielonego.
Lokalizacja.
W zakończeniu rozdziału 10 Ewangelii według św. Jana opisany jest pobyt Chrystusa z uczniami w Betabarze w Zajordaniu. Miejsce wspominane już było w ewangelii w 1 rozdziale. Tradycja to miejsce identyfikuje z lokalizacją wymienioną na mozaikowej Mapie z Madaby (gr. Βηθαβαρά; Al-Maghtas w Jordanii). Po odczekaniu kilku dni Chrystus wraz z Apostołami miał wyruszyć do Jerozolimy. Jeszcze przed dotarciem do Betanii, która znajdowała się po wschodniej stronie Góry Oliwnej (obecnie identyfikowanej z arabską wioską Al-Ajzarija; ), miało miejsce spotkanie z siostrami w jakiejś odległości od wioski. Lokalna tradycja identyfikuje miejsce spotkania z prawosławnym klasztorem nazywanym Burdż al-Ahmar przy drodze z Betanii do Jerycha. Właściwym miejscem cudu wskrzeszenia była pieczara zamieniona w grobowiec. Obecnie tzw. grób Łazarza znajduje się w rękach muzułmanów. Kilka razy w roku franciszkanie z Kustodii Ziemi Świętej sprawują w grobie liturgię.
Wpływ na duchowość chrześcijańską i sztukę.
Perykopa znajduje się w katolickim niedzielnym cyklu czytań liturgicznych (V niedziela Wielkiego Postu) oraz jako jedna z ewangelii do wyboru podczas mszy świętych pogrzebowych.
Odniesienia w kulturze.
Perykopa przedstawiana była wielokrotnie w sztuce chrześcijańskiej.

</doc>
<doc id="2629410" url="https://pl.wikipedia.org/wiki?curid=2629410" title="Hannes van Asseldonk">
Hannes van Asseldonk

Hannes van Asseldonk (ur. 10 stycznia 1992 roku w Boekel) – holenderski kierowca wyścigowy.
Kariera.
Hannes karierę rozpoczął w roku 2007, od startów w kartingu. W 2010 roku zadebiutował w serii wyścigów samochodów jednomiejscowych – Europejskiej Formule BMW. Holender dwukrotnie znalazł się na najniższym stopniu podium (na Hockenheimringu oraz Monza), a w końcowej klasyfikacji uplasował się na 7. miejscu. Van Asseldonk wziął udział także w jednej rundzie azjatyckiej edycji tej serii (nie był liczony do klasyfikacji). Na torze Sepang pierwszego wyścigu jednak nie ukończył, natomiast w drugim dojechał na osiemnastej lokacie.
Pod koniec sezonu wystartował w trzech ostatnich rundach Formuły Abarth. Holender okazał się najlepszy we wszystkich głównych wyścigach, a podczas zmagań na torze Mugello sięgnął po pole position. Zdobyte punkty sklasyfikowały go na wysokiej 6. pozycji.
W sezonie 2011 awansował do Niemieckiej Formuły 3. Holender pięciokrotnie stanął na podium, za każdym razem zajmując jego najniższy stopień. Poza tym dwukrotnie startował z pierwszej pozycji (na torze Oschersleben oraz Assen). Ostatecznie rywalizację ukończył na 5. miejscu, ze stratą zaledwie jednego punktu do czwartej lokaty.
Hannes zaliczył również gościnny występ w brytyjskim cyklu oraz Międzynarodowej F3 Trophy. Nie był jednak liczony do klasyfikacji. Świetne wyniki zanotował w Austriackiej Formule 3 oraz prestiżowym Grand Prix Makau. W pierwszej z nich zwyciężył w jednym z dwóch startów, natomiast w drugiej dojechał jako piąty.
W 2012 roku przeniósł się na stałe do brytyjskiej Formuły 3. Na początku roku startował w Mistrzostwach Serii Toyota. Był w niej jednym z czołowych zawodników, będąc ośmiokrotnie w pierwszej trójce, z czego trzykrotnie na najwyższym stopniu. Uzyskane punkty zapewniły mu tytuł wicemistrzowski.
Statystyki.
† – Van Asseldonk nie był liczony do klasyfikacji

</doc>
<doc id="2629414" url="https://pl.wikipedia.org/wiki?curid=2629414" title="Zbigniew Kozłowski">
Zbigniew Kozłowski



</doc>
<doc id="2629417" url="https://pl.wikipedia.org/wiki?curid=2629417" title="Aleksander Myszuga">
Aleksander Myszuga

Aleksander Myszuga, (ur. 19 czerwca 1853 w Witkowie, zm. 9 marca 1922 w Schwarzwaldzie) – ukraiński śpiewak operowy, tenor liryczny.
Życiorys.
Ukończył we Lwowie seminarium nauczycielskie i pracował w zawodzie nauczyciela. Od roku 1878 uczył się śpiewu u Walerego Wysockiego we Lwowie. Debiutował w lwowskim Teatrze Skarbkowskim w partii Stefana w „Strasznym Dworze” Stanisława Moniuszki. Kontynuował studia wokalne we Włoszech w Mediolanie, potem we Francji u Giovanni Sbriglia w Paryżu. Największe sukcesy odnosił w Teatrze Wielkim w Warszawie w latach 1884–1892, w partii Jontka w Halce i Stefana w Strasznym Dworze. Powrócił do Lwowa i występował tam do roku 1905. W roku 1896 występował gościnnie w Krakowie w prapremierze „Goplany” Władysława Żeleńskiego. W roku 1900 występował w prapremierze opery „Janek” tegoż kompozytora w nowo otwartym Teatrze Wielkim we Lwowie. 
W wiedeńskiej Hofoper 1885 występował pod pseudonimem Alexander Filippi. Występował też w Národni Divadlo w Pradze, w Opéra Garnier w Paryżu i w Teatrze Maryjskim w Petersburgu. 
Jako następca swojego nauczyciela Walerego Wysockiego nauczał jego metodą 1905–1911 w Konserwatorium w Kijowie, 1911–1914 w Warszawie. Okres I wojny światowej spędził we Włoszech. W roku 1918 założył własną szkołę muzyczną w Sztokholmie. 

</doc>
<doc id="2629419" url="https://pl.wikipedia.org/wiki?curid=2629419" title="Michael Peter">
Michael Peter

Michael Peter (ur. 7 maja 1949, zm. 23 października 1997) – niemiecki hokeista na trawie, złoty medalista olimpijski z Monachium.
Reprezentował barwy RFN. Brał udział w trzech igrzyskach (IO 72, IO 76, IO 84). Największy sukces w karierze odniósł w 1972 przed własną publicznością, kiedy to sięgnął po złoty medal olimpijski. Dwanaście lat później wywalczył srebro. Występował w obronie. Sięgnął po brąz mistrzostw świata w 1973 i 1975, był wicemistrzem Europy w 1974 i mistrzem w 1978. Łącznie rozegrał w kadrze 262 spotkania w latach 1969-1984.

</doc>
<doc id="2629420" url="https://pl.wikipedia.org/wiki?curid=2629420" title="Xenobarbus loveridgei">
Xenobarbus loveridgei

Xenobarbus loveridgei – gatunek ryby z rodziny karpiowatych (Cyprinidae), jedyny przedstawiciel rodzaju "Xenobarbus". Występuje endemicznie w Jeziorze Wiktorii w Tanzanii. Osiąga długość do 9 cm. Jest rzadka.

</doc>
<doc id="2629422" url="https://pl.wikipedia.org/wiki?curid=2629422" title="Krucjata Billy’ego Grahama w Szkocji (1955)">
Krucjata Billy’ego Grahama w Szkocji (1955)

Scotland Crusade (1955) – wielka kampania ewangelizacyjna Billy’ego Grahama, przeprowadzona wiosną 1955 w Glasgow. Rozpoczęła się 19 marca i trwała przez 6 tygodni. Łączna liczba słuchaczy wyniosła 2,5 miliona ludzi. Większość spotkań odbyła się w Kelvin Hall. Specjalne spotkania odbyły się w Clydebank oraz w Hampden Park. Jak oceniło wielu obserwatorów, krucjata wywołała religijne poruszenie w Szkocji i przełożyła się na rozwój szkockich kościołów. Krucjata zaowocowała liczbą 50 tysięcy publicznych nawróceń.
Przygotowania.
W maju 1954 roku, podczas trwania londyńskiej krucjaty Grahama, na Generalnym Zgromadzeniu Kościoła Szkocji w Aberdeen zaproponowano zaproszenie Billy’ego Grahama.
Przed rozpoczęciem ewangelizacji w Glasgow zorganizowano 500 grup modlitewnych w Szkocji, a 500 innych w Anglii, Irlandii Północnej oraz Walii, które odbywały regularne spotkania z myślą o ewangelizacji w Glasgow. Przy pomocy środków masowego przekazu zwrócono się do chrześcijan na całym świecie o wsparcie modlitewne. Ponadto podczas trwania tej krucjaty 100–400 osób modliło się w zaimprowizowanej „górnej izbie”.
Przebieg krucjaty.
19 marca 1955 Graham przybył do Glasgow, spotkania odbywały się w Kelvin Hall. Krucjata trwała 6 tygodni. Jednorazowe spotkania odbyły się w Aberdeen i Inverness. Łączna liczba słuchaczy szacowana jest na 2,5 miliona ludzi. 50 tysięcy ludzi zdecydowało się publicznie zadedykować swoje życie Chrystusowi. Podczas trwania tej krucjaty w ponad 650 miejscach Anglii i Szkocji zgromadzeni byli ludzie, by słuchać przesłania z Kelvin Hall. Wraz z nimi audytorium Grahama liczyło 1,5 miliona słuchaczy.
Specjalne spotkanie odbyło się w Clydebank. Ostatnie spotkanie odbyło się w największym dostępnym w Glasgow obiekcie, stadionie piłkarskim Hampden Park, na którym zgromadziło się 90 tysięcy ludzi. Spotkanie było transmitowane przez BBC-TV. Grahama przemawiającego z Glasgow słuchało około 30 milionów ludzi w Wielkiej Brytanii. Żaden kaznodzieja w historii nie miał dotąd takiego audytorium. Jedynie przy koronacji Elżbiety II liczba słuchaczy była większa. Program był oglądany przez królową oraz rodzinę królewską.
Zdaniem dziennikarza z „Reader’s Digest” Stanleya High najbardziej dramatyczne spotkanie miało miejsce nie podczas publicznych spotkań w Kelvin Hall, lecz na specjalnym spotkaniu zorganizowanym pod koniec krucjaty dla tysiąca duchownych reprezentujących wszelkie odmiany szkockiego protestantyzmu. Podczas tego spotkania wszyscy duchowni dokonali duchowej rededykacji dla Chrystusa.
Wraz z żoną Graham zaproszony został do Clarence House, gdzie spotkał się z królową Elżbietą oraz księżniczką Małgorzatą. Spotkał się też z Anthony Eden, przyszłym premierem.
Po zakończeniu krucjaty w Glasgow Graham przeprowadził ośmiodniową krucjatę w Londynie na stadionie Wembley, następnie udał się w podróż po Europie zachodniej: Niemcy, Norwegia, Szwecja, Dania, Holandia, Francja.
30 marca w pobliżu Glasgow zagrał w golfa.
Oceny.
Jeden z dziennikarzy magazynu Kościoła Szkocji „Life and Work” napisał, że sam Duch Boży przemawia przez Grahama. 16 maja „Newsweek” ocenił, że Graham udowodnił, iż posiada przesłanie, którego chcą słuchać ludzie z niemal każdego kraju.
Ewangelista Tom Rees porównując z krucjatą przeprowadzoną w Londynie (1954) ocenił: "Londyn przełamał lody; Glasgow płynął w ciepłych strumieniach".
Graham wrócił do Szkocji w 1961 i 1991 roku.
Rezultat.
Po krucjacie nastąpił w Szkocji rozkwit kościołów. Jeszcze w roku 1960 frekwencja w szkockich kościołach była o 50% wyższa niż w roku 1954. Religia stała się jednym z najczęstszych tematów rozmów. W latach 1954-1955 w Szkocji wzrosła sprzedaż Biblii, co było również następstwem przeprowadzonej rok wcześniej krucjaty londyńskiej.
Tom Allan nazwał ją największą kampanią ewangelizacyjną w historii Szkocji.

</doc>
<doc id="2629423" url="https://pl.wikipedia.org/wiki?curid=2629423" title="Fredrik Kempe">
Fredrik Kempe

Fredrik Kempe (ur. 29 kwietnia 1972 w Vårgårdze) – szwedzki śpiewak operowy, piosenkarz i kompozytor muzyki pop.
Utwory pisane na Konkurs Piosenki Eurowizji.
Napisane do "Melodifestivalen".
Legenda:
Inne utwory.
W 2010 napisał utwór „My Heart Is Yours” dla Didrika Solli-Tangena, z którym piosenkarz startował w norweskich eliminacjach eurowizyjnych ("Melodi Grand Prix") i reprezentował kraj w 55. Konkursie Piosenki Eurowizji.
W 2017 napisał utwór „Voiceless” dla Isabell Otrębus-Larsson, z którym wokalistka startowała w polskich selekcjach do 62. Konkursu Piosenki Eurowizji.

</doc>
<doc id="2629426" url="https://pl.wikipedia.org/wiki?curid=2629426" title="Głowaczogłów ardżeszański">
Głowaczogłów ardżeszański

Głowaczogłów ardżeszański, ("Romanichthys valsanicola") – endemiczny gatunek ryby z rodziny okoniowatych. Jedyny przedstawiciel rodzaju "Romanichthys". Został odkryty w 1957 r.
Występowanie.
Żyje w Górach Fogaraskich w wartkich strumieniach górskich, na obszarze chronionym wśród kamieni dopływów rzeki Ardżesz w Rumunii, w jej dopływach Vâlsan i Râul Doamnei. W wyniku budowy zapory wodnej na rzece Ardżesz tworzące jezioro zaporowe Vidraru, następuje zanikanie tego gatunku. Jego zasięg ograniczył się już tylko do rzeki Vâlsan i to tylko na odcinku ok. 1 km. Aktywny w porze nocnej, 
Opis.
Dorasta do 11 cm długości. Tarło odbywa prawdopodobnie pod koniec maja, składając około 150 jaj ikry.
Filatelistyka.
Wizerunek gatunku był wykorzystany na znaczkach pocztowych wydawanych przez pocztę rumuńską pod koniec XX wieku 

</doc>
<doc id="2629431" url="https://pl.wikipedia.org/wiki?curid=2629431" title="N.W.A.">
N.W.A.



</doc>
<doc id="2629432" url="https://pl.wikipedia.org/wiki?curid=2629432" title="Kwas urydyno-5′-difosfo-D-glukuronowy">
Kwas urydyno-5′-difosfo-D-glukuronowy

Kwas urydyno-5′-difosfo--glukuronowy, kwas UDP-glukuronowy – organiczny związek chemiczny biorący w wielu przemianach metabolicznych takich jak synteza polisacharydów czy przemiana alkoholu etylowego do glukuronidu etylu.
Powstaje w wyniku przekształcenia UDP-glukozy przez dehydrogenazę UDP-glukozy w obecności NAD+ jako kofaktora.

</doc>
<doc id="2629435" url="https://pl.wikipedia.org/wiki?curid=2629435" title="Wolna Lista">
Wolna Lista

Wolna Lista (niem. "Freie Liste", FL) − centrolewicowa partia polityczna z Liechtensteinu, trzecia siła polityczna w Landtagu po Postępowej Partii Obywatelskiej i Unii Patriotycznej. Prezesami partii są Pepo Frick i Conny Büchel-Brühwiler.
Historia.
Wolna Lista powstała w 1985 roku przed wyborami parlamentarnymi w 1986 roku, jako alternatywa dla konserwatywnych partii FBP i VU. Wolna Lista była mieszanką różnych środowisk liberalnych: ruchu na rzecz praw kobiet, ruchów proekologicznych, czy ruchów na rzecz pokoju. Partia nie przekroczyła progu wyborczego w 1986 roku (7,1%) oraz cztery lata później w 1989 (7,9%). W wyborach w lutym 1993 roku Wolna Lista zdobyła 10,4% głosów i stała się pierwszą partią opozycyjną w historii, która przełamała duopol władzy FBP i VU (wcześniej VP) w Landtagu, zdobywając dwa mandaty poselskie. Od tamtej pory partia nieprzerwanie posiada swoich reprezentantów w Landtagu. Najlepszy wynik w wyborach osiągnęła w 2005 roku - 13,0% (3 mandaty). Obecnie w Landtagu znajduje się 3 posłów Wolnej Listy, która stanowi trzecią siłę polityczną.

</doc>
<doc id="2629437" url="https://pl.wikipedia.org/wiki?curid=2629437" title="Simca 8">
Simca 8

Simca 8 – francuski samochód osobowy średniej klasy produkowany przez przedsiębiorstwo Simca od 1938 do 1951 roku.

</doc>
<doc id="2629438" url="https://pl.wikipedia.org/wiki?curid=2629438" title="Ordizia">
Ordizia

Ordizia (hiszp. "Ordicia", daw. kast. Villafranca de Oria, Villafranca de Ordicia lub Villafranca) – miasto położone w północnej Hiszpanii, w baskijskiej prowincji Gipuzkoa.

</doc>
<doc id="2629439" url="https://pl.wikipedia.org/wiki?curid=2629439" title="Bernard Charrier">
Bernard Charrier

Bernard Louis Marie Charrier (ur. 4 sierpnia 1938 w Nantes) – francuski duchowny katolicki, biskup Tulle w latach 2001-2013.
Życiorys.
Święcenia kapłańskie otrzymał 29 czerwca 1964 i został inkardynowany do diecezji Nantes. Był m.in. kapelanem liceów w La Baule (1965-1968) i w Saint-Nazaire (1968-1972), wykładowcą w miejscowym seminarium, a także wikariuszem generalnym diecezji (1995-2001). W 1996 był tymczasowym administratorem diecezji.
Episkopat.
22 stycznia 2001 papież Jan Paweł II mianował go biskupem diecezji Tulle. Sakry biskupiej udzielił mu 22 kwietnia 2001 ówczesny biskup Nantes - Georges Soubrier.
12 grudnia 2013 papież Franciszek przyjął jego rezygnację z pełnionego urzędu złożoną ze względu na wiek.

</doc>
<doc id="2629440" url="https://pl.wikipedia.org/wiki?curid=2629440" title="Reprezentacja Protektoratu Czech i Moraw w piłce nożnej mężczyzn">
Reprezentacja Protektoratu Czech i Moraw w piłce nożnej mężczyzn

Reprezentacja Protektoratu Czech i Moraw w piłce nożnej – nieistniejąca już reprezentacja Protektoratu Czech i Moraw w piłce nożnej. Została powołana w 1939 po utworzeniu tej autonomicznej jednostki administracyjnej przez niemiecką III Rzeszę. Rozegrała tylko 6 spotkań. Najwyższe zwycięstwo odniosła 7:3 w meczu z Jugosławią, natomiast najwyższej porażki odniosła 1:7 w meczu z Marchią Wschodnią (wcielona Austria).

</doc>
<doc id="2629441" url="https://pl.wikipedia.org/wiki?curid=2629441" title="Meksyk na Mistrzostwach Świata w Lekkoatletyce 2011">
Meksyk na Mistrzostwach Świata w Lekkoatletyce 2011

Meksyk na Mistrzostwach Świata w Lekkoatletyce 2011 był reprezentowany przez 10 zawodników.

</doc>
<doc id="2629444" url="https://pl.wikipedia.org/wiki?curid=2629444" title="Oscar Mascorro">
Oscar Mascorro

Oscar Yaroslav Mascorro Abrego (ur. 11 lutego 1980 w Ciudad Victoria) – meksykański piłkarz występujący na pozycji środkowego obrońcy.
Kariera klubowa.
Mascorro jest wychowankiem zespołu CF Monterrey, do którego seniorskiej drużyny został włączony jako osiemnastolatek przez szkoleniowca José Treviño. W meksykańskiej Primera División zadebiutował 22 listopada 1998 w zremisowanym 2:2 spotkaniu z Pueblą, lecz nie potrafił sobie wywalczyć miejsca w wyjściowym składzie i był to jego jedyny występ w Monterrey. Zaledwie po pół roku odszedł do klubu Toros Neza z siedzibą w Nezahualcóyotl, gdzie przez pierwsze kilka miesięcy sporadycznie pojawiał się na ligowych boiskach, po czym został podstawowym stoperem ekipy. Na koniec rozgrywek 1999/2000 spadł z Toros do drugiej ligi, jednak sam pozostał na najwyższym szczeblu, podpisując umowę z czołowym klubem w kraju – Pumas UNAM ze stołecznego miasta Meksyk. Tam grał przez sześć miesięcy bez większych sukcesów.
Wiosną 2001 Mascorro został zawodnikiem ekipy Puebla FC, gdzie od razu został kluczowym graczem linii defensywy. Tam, 7 stycznia 2001 w przegranej 1:3 konfrontacji z Santosem Laguna, strzelił premierowego gola w najwyższej klasie rozgrywkowej. Przez kolejne cztery i pół roku był czołowym zawodnikiem ekipy, z biegiem czasu otrzymując również opaskę kapitana zespołu, jednak nie odnosił z Pueblą żadnych sukcesów, plasując się głównie w dole ligowej tabeli. Na koniec rozgrywek 2004/2005 spadł z nią do drugiej ligi meksykańskiej, lecz nie opuścił wówczas klubu, lecz reprezentował jego barwy jeszcze przez rok na pierwszoligowym zapleczu. W jesiennym sezonie Apertura 2005 wygrał z Pueblą rozgrywki Primera División A, co nie zaowocowało jednak powrotem ekipy do pierwszej ligi. Ogółem w Puebli grał przez pięć i pół roku, będąc jednym z ważniejszych graczy w nowożytnej historii klubu.
W lipcu 2006 Mascorro powrócił do najwyższej klasy rozgrywkowej, przenosząc się do zespołu San Luis FC z miasta San Luis Potosí. Tam jako ostoja defensywy występował przez kolejne cztery lata, jednak podobnie jak w Puebli walczył ze swoją drużyną głównie o utrzymanie w lidze i nie zdołał zanotować większych osiągnięć. W późniejszym czasie udał się na roczne wypożyczenie do drugoligowego Tiburones Rojos de Veracruz, gdzie w sezonie Apertura 2010 jako podstawowy stoper dotarł do finału Liga de Ascenso. W lipcu 2011 został wypożyczony po raz kolejny, tym razem do kolejnego drugoligowca – drużyny Club León, w którego barwach od razu wywalczył sobie niepodważalną pozycję w wyjściowej jedenastce. W wiosennym sezonie Clausura 2012 triumfował z Leónem w drugiej lidze, dzięki czemu na koniec rozgrywek 2011/2012 awansował z nim do pierwszej ligi. Za sprawą udanych występów jego wypożyczenie zostało przedłużone o kolejny rok, lecz po awansie został on relegowany do roli rezerwowego i notował nieregularne występy.
Latem 2013 Mascorro po raz drugi w karierze – tym razem już na zasadzie transferu definitywnego – zasilił Tiburones Rojos de Veracruz, będący wówczas beniaminkiem najwyższej klasy rozgrywkowej. Tam od razu został kapitanem drużyny i jej podstawowym środkowym obrońcą pozostawał przez kolejne półtora roku. W późniejszym czasie stracił jednak miejsce w wyjściowym składzie i ostatnie sześć miesięcy swojego dwuletniego pobytu w Veracruz spędził na ławce rezerwowych. Bezpośrednio po tym zdecydował się zakończyć swoją piłkarską karierę w wieku 35 lat.
Kariera reprezentacyjna.
W 1997 Mascorro został powołany przez trenera Jorge Vantolrę do reprezentacji Meksyku U-17 na Mistrzostwa Świata U-17 w Egipcie. Tam rozegrał dwa z trzech możliwych spotkań (obydwa w wyjściowym składzie), zaś jego drużyna – mająca w składzie między innymi Jesúsa Coronę, Luisa Ernesto Péreza czy Fernando Arce – zanotowała wówczas bilans zwycięstwa i dwóch porażek, zajmując trzecie miejsce w grupie i odpadając z juniorskiego mundialu już w fazie grupowej.
W 1999 roku Mascorro znalazł się w ogłoszonym przez Jesúsa del Muro składzie reprezentacji Meksyku U-20 na Młodzieżowe Mistrzostwa Świata w Nigerii. Tam miał niepodważalną pozycję w linii defensywy, tworząc podstawowy duet stoperów z Rafaelem Márquezem i wystąpił we wszystkich pięciu spotkaniach w pełnym wymiarze czasowym. Meksykanie, posiadający wówczas jedno z najzdolniejszych pokoleń w historii (w kadrze na mistrzostwa znajdowali się wówczas gracze tacy jak Márquez, Gerardo Torrado czy Juan Pablo Rodríguez), zakończyli swój udział w młodzieżowym mundialu na ćwierćfinale, gdzie ulegli późniejszemu finaliście – Japonii (0:2).
W sierpniu 1998 Mascorro został powołany przez szkoleniowca Carlosa de los Cobosa do olimpijskiej reprezentacji Meksyku U-23 na Igrzyska Ameryki Środkowej i Karaibów w Maracaibo, gdzie mimo nastoletniego wieku pełnił rolę podstawowego gracza, strzelając bramkę w półfinale turnieju piłkarskiego z Kostaryką (2:0). Jego kadra dotarła ostatecznie do finału, w którym uległa gospodarzom – Wenezueli (1:3) i wywalczyła srebrny medal. Rok później znalazł się w ogłoszonej przez José Luisa Reala kadrze na Igrzyska Panamerykańskie w Winnipeg. Tam jako jeden z ważniejszych zawodników meksykańskiej ekipy triumfował z nią w męskim turnieju piłkarskim po pokonaniu w finale Hondurasu (3:1) i zdobył złoty medal na igrzyskach.
W seniorskiej reprezentacji Meksyku Mascorro zadebiutował za kadencji selekcjonera Manuela Lapuente, 17 listopada 1998 w wygranym 2:0 meczu towarzyskim z Salwadorem, w którym zdobył także pierwszego i jedynego gola w kadrze. Dzień później rozegrał również sparing z Gwatemalą (2:2), zamykając ostatecznie swój bilans w kadrze narodowej na dwóch występach.

</doc>
<doc id="2629448" url="https://pl.wikipedia.org/wiki?curid=2629448" title="Martín Posse">
Martín Posse

Martín Andrés Posse Paz (ur. 2 sierpnia 1975 w San Justo) - argentyński piłkarz, grający podczas kariery na pozycji napastnika.
Posiada również obywatelstwo hiszpańskie.
Kariera klubowa.
Martín Posse rozpoczął karierę w klubie Velez Sarsfield Buenos Aires w 1993. W lidze argentyńskiej zadebiutował 8 maja 1993 w zremisowanym 1-1 meczu z Club Atlético Lanús. Z Velez Sarsfield dwukrotnie zdobył mistrzostwo Argentyny: Clausura 1993, Apertura 1995, Clausura 1996 i Clausura 1998. Na arenie międzynarodowej Cardozo zdobył Copa Libertadores 1994 (nie wystąpił w finale z São Paulo FC, Copa Interamericana w 1994 (wystąpił w obu meczach z Cartaginés Cartago), Supercopa Sudamericana 1996 (wystąpił w obu meczach finałowych z Cruzeiro EC) oraz Recopa Sudamericana w 1996 (wystąpił w meczu z River Plate). Ogółem w latach 1993–1998 rozegrał w lidze argentyńskiej 98 meczów, w których strzelił w 28 bramek.
W 1998 wyjechał do hiszpańskiego RCD Espanyol.
W lidze hiszpańskiej zadebiutował 30 sierpnia 1998 wygranym 2-1 meczu z Tenerife. Po słabym sezonie 2002/03 Posse na kolejny sezon został wypożyczony do CD Tenerife. Po powrocie do Espanyolu nie mógł przez kolejne dwa sezony wywalczyć sobie miejsca w składzie. Ogółem w latach 1998–2006 w lidze hiszpańskiej Posse rozegrał 152 mecze, w których zdobył 15 bramek. Z Espanyol dwukrotnie zdobył Puchar Króla w 2000 i 2006. Karierę zakończył w 2007 w trzecioligowym Castelldefels. Ostatni mecz rozegrał 4 listopada 2007 w przegranym 0-1 meczu przeciwko Terrassie.
Kariera reprezentacyjna.
W reprezentacji Argentyny Posse zadebiutował 17 czerwca 1997 w zremisowanym 1-1 meczu z Paragwajem podczas Copa América. Na tym turnieju wystąpił jeszcze w meczu ćwierćfinałowym z Peru. Ostatni raz w reprezentacji wystąpił 12 października 1997 w zremisowanym 0-0 meczu eliminacji Mistrzostw Świata 1998 z Urugwajem. Ogółem w barwach "albicelestes" wystąpił 3 razy.

</doc>
<doc id="2629450" url="https://pl.wikipedia.org/wiki?curid=2629450" title="Bitwa nad brzegami Indusu">
Bitwa nad brzegami Indusu

Bitwa nad brzegami Indusu – starcie zbrojne, które miało miejsce w roku 1221. Była to decydująca bitwa w trakcie mongolskiego najazdu na Chorezm.
W roku 1218 doszło do najazdu Czyngis-chana na państwo chorezmijskie będące federacją plemion tureckich zjednoczonych osobą władcy. Do pierwszej większej bitwy doszło w stepach niedaleko granicznej rzeki Syr-darii. Bitwa nie przyniosła rozstrzygnięcia żadnej ze stron, jednak obie strony poniosły znaczne straty. Po bitwie obie stron wycofały się, reorganizując swoje siły. W kolejnym roku Mongołowie uderzyli na Bucharę, której z pomocą starał się przyjść sułtan Muhammad ze swoim wojskiem. W maju 1220 r. Bucharę zdobyto a znajdujący się w mieście 20-tysięczny oddział chorezmijski zniszczono. Wymordowano też większość mieszkańców. W tej sytuacji sułtan rozpoczął odwrót, a Mongołowie szybko zdobyli kolejne miasta: Samarkandę i Merw. To ostatnie po zdobyciu zostało zburzone aż do fundamentów. W tym samym roku zmarł sułtan Mohammed, a jego miejsce zajął syn sułtana Dżelal ad-Din. Nowy wódz zwerbował w Afganistanie 70-tysięczne wojsko, z którym ruszył na Kabul, gdzie rozbił 30 -tysięczny oddział mongolski. Następnie pod naciskiem nadciągających głównych siła Czyngis-chana skierował się ku rzece Indus. Tutaj dnia 9 kwietnia 1221 r. stoczono ostatnią bitwę. Wojska chorezmijskie ustawiły się półksiężyc, opierając swoje skrzydła na rzece. Atak mongolski rozbił obie flanki przeciwnika, podczas gdy centrum chorezmijskie dokonało nieudanej próby przebicia się przez szyki mongolskie. Większość wojowników została jednak wybita a sam Dżelal ad-Din uratował się z garstką ludzi, przebywając rzekę wpław. Po tym zwycięstwie Mongołowie spędzili zimę w Samarkandzie, po czym podjęli kolejne wyprawy: na Gruzję, której wojska rozbiły pod Tbilisi oraz Ruś. 

</doc>
<doc id="2629457" url="https://pl.wikipedia.org/wiki?curid=2629457" title="2 Bajki">
2 Bajki



</doc>
<doc id="2629459" url="https://pl.wikipedia.org/wiki?curid=2629459" title="Rhapsody of the Darkness">
Rhapsody of the Darkness

Rhapsody of the Darkness – siódmy singel zespołu Versailles. Singel został wydany cyfrowo 25 kwietnia 2012 roku na stronach iTunes oraz amazon.com.

</doc>
<doc id="2629460" url="https://pl.wikipedia.org/wiki?curid=2629460" title="Uniwersytet Megatrend">
Uniwersytet Megatrend

Uniwersytet Megatrend () – serbska niepubliczna uczelnia w Belgradzie. Z około 20 tysiącami studentów jest obecnie największą prywatną uczelnią w Serbii i jedną z największych w tej części Europy. 
Uniwersytet został założony w 1980 roku i ma obecnie 11 wydziałów i 2 koledże. 15 kwietnia 2015 roku zmienił nazwę z "Megatrend University" na "Univerzitet Džon Nezbit", ale później przywrócono pierwotną nazwę. Jego patronem jest John Naisbitt, amerykański ekspert w dziedzinie studiów nad przyszłością.
Program dydaktyczny.
Program skupia się głównie na ekonomii i zarządzaniu (Wydział Zarządzania to pierwsza jednostka organizacyjna), ale uczelnia prowadzi również studia w zakresie rolnictwa, kierunki humanistyczne, nauki społeczne, informatyka oraz inne.

</doc>
<doc id="2629461" url="https://pl.wikipedia.org/wiki?curid=2629461" title="Port lotniczy Lemnos">
Port lotniczy Lemnos

Port lotniczy Lemnos (IATA: LXS, ICAO: LGLM) – międzynarodowy port lotniczy położony na wyspie Lemnos, w Grecji.

</doc>
<doc id="2629462" url="https://pl.wikipedia.org/wiki?curid=2629462" title="Kwas UDP-glukuronowy">
Kwas UDP-glukuronowy



</doc>
<doc id="2629463" url="https://pl.wikipedia.org/wiki?curid=2629463" title="UDP-glukuronian">
UDP-glukuronian



</doc>
<doc id="2629466" url="https://pl.wikipedia.org/wiki?curid=2629466" title="Alexandru Mesian">
Alexandru Mesian

Alexandru Mesian (ur. 22 stycznia 1937 w Baia Mare, zm. 11 marca 2023 w Lugoj) – rumuński duchowny katolicki obrządku bizantyjskiego, biskup eparchii Lugoju od 1995.
Życiorys.
8 maja 1965 otrzymał święcenia kapłańskie.
Episkopat.
20 lipca 1994 synod Rumuńskiego Kościoła Greckokatolickiego wybrał go na biskupa koadiutora eparchii Lugoju, papież Jan Paweł II zatwierdził ten wybór. Sakry biskupiej udzielił mu 8 września 1994 arcybiskup Lucian Mureşan.
20 listopada 1995 przejął rządy w diecezji po przejściu na emeryturę poprzednika.

</doc>
<doc id="2629468" url="https://pl.wikipedia.org/wiki?curid=2629468" title="Port lotniczy Samos">
Port lotniczy Samos

Port lotniczy Samos (IATA: SMI, ICAO: LGSM) – międzynarodowy port lotniczy położony na wyspie Samos, w Grecji.
Lotnisko nosi nazwę Arystarcha z Samos, starożytnego astronoma i matematyka, i leży w odległości 5 km od najbliższej miejscowości Pythagorio. Lotnisko posiada jeden krótki pas startowy, który obsługuje zarówno przyloty i odloty. Otoczenie lotniska jest niekorzystne, ponieważ pas startowy otaczają góry i morze. Często wieją silne wiatry Meltemi wiejące z północy w miesiącach letnich, co dodatkowo przyczynia się do trudności z lądowaniem.

</doc>
<doc id="2629469" url="https://pl.wikipedia.org/wiki?curid=2629469" title="Wacław Dziewanowski">
Wacław Dziewanowski

Wacław Dziewanowski (ur. w Olchowcu na Kijowszczyźnie zm. we wrześniu 1944 w Warszawie) – generał major armii Imperium Rosyjskiego, generał brygady Wojska Polskiego.
Życiorys.
Młodość, służba w carskiej armii.
Urodził się w rodzinie Andrzeja i Stefanii z Mulewiczów. Naukę pobierał w I gimnazjum w Kijowie. W armii carskiej od 30 czerwca 1891 roku. W 1893 roku ukończył edukację w Szkole Junkrów w Kijowie. Początkowo przydzielony do 14 brygady artylerii. W 1899 roku ukończył Mikołajewską Akademię Sztabu Generalnego w Petersburgu. Następnie przydzielony do Warszawskiego Okręgu Wojskowego, do sztabu 18 Dywizji Piechoty. W latach 1901–1904 pomocnik starszego adiutanta sztabu Warszawskiego Okręgu Wojskowego. W latach 1904–1905 piastował stanowisko oficera sztabowego do specjalnych poruczeń przy sztabie 5 Korpusu Armijnego. W latach 1905–1907 zarządzał ruchem transportów kolejowym i wodnym w Zabajkalu. W latach 1906–1907 dowodził również kompanią w 13 Pułku Strzelców. W okresie od lutego do września 1907 roku przydzielony do dyspozycji dowódcy wojsk w Odeskim Okręgu Wojskowym. Następnie, do 1909 roku kierował budowlanym oddziałem sztabu ówczesnej Nowogieorgijewskoj twierdzy. W 1908 roku dodatkowo dowodził batalionem w 72 Tulskim Pułku Piechoty. W dalszej kolejności zarządzał transportem w Odeskim Okręgu Wojskowym. Uczestniczył w I wojnie światowej, początkowo na stanowisku dowódcy 1 Lejb-Grenadierskiego Jekaterinosławskiego Pułku. Od grudnia 1915 roku dowodził ruchem wojsk Odeskiego Okręgu Wojskowego. Od kwietnia 1916 roku w sztabach frontu północnego i zachodniego. W 1917 roku zgłasza się w Kijowie do II Korpusu Polskiego, służby jednak nie objął.
Służba w Armii Ochotniczej.
Do armii generała Denikina wstępuje w końcu 1918 roku. Początkowo zarządza transportem Ochotniczej Armii Krymsko-Azowskiej generała Aleksandra Borowskiego. Następnie od marca 1919 roku kieruje wojskową misją we Włoszech. Później po krótkim pobycie w Bułgarii przedostaje się do Polski.
Służba w WP i późniejsze losy.
Do Wojska Polskiego przyjęty 1 października 1921 roku w stopniu generała brygady za starszeństwem z 1 czerwca 1919 (w 1928 był zweryfikowany z lokatą 3). W latach 1922–1925 zastępca dowódcy Okręgu Korpusu Nr. V w Krakowie. Od 1926 roku na stanowisku komendanta Doświadczalnego Centrum Wyszkolenia w Rembertowie 1 maja 1930 roku przechodzi w stan spoczynku. Osiedlił się w Warszawie, gdzie zginął w Szpitalu Wolskim w czasie powstania warszawskiego.

</doc>
<doc id="2629470" url="https://pl.wikipedia.org/wiki?curid=2629470" title="Saúl Salcedo (meksykański piłkarz)">
Saúl Salcedo (meksykański piłkarz)

Saúl Salcedo Sánchez (ur. 8 października 1980 w Monterrey) – meksykański piłkarz występujący na pozycji lewego obrońcy.
Kariera klubowa.
Salcedo pochodzi z miasta Monterrey i jest wychowankiem tamtejszego zespołu CF Monterrey. Z seniorską drużyną trenował w latach 1998–1999, jednak nie zdołał zadebiutować w meksykańskiej Primera División. W późniejszym czasie przez rok był zawodnikiem drugoligowych rezerw Monterrey o nazwie Saltillo.
Kariera piłkarska.
W 1997 roku Salcedo znalazł się w składzie reprezentacji Meksyku U–17 na Młodzieżowe Mistrzostwa Świata w Egipcie. Był wówczas podstawowym graczem kadry, rozgrywając wszystkie trzy mecze i strzelając gola w wygranym 5:0 spotkaniu z Nową Zelandią, za to Meksykanie nie zdołali wyjść z grupy.
W pierwszej Reprezentacja Meksyku w piłce nożnej Salcedo zadebiutował za kadencji selekcjonera Manuela Lapuente – 18 listopada 1998 w zremisowanym 2:2 meczu towarzyskim z Gwatemalą, w którym mógł zostać uhonorowany jako trzeci najmłodszy zawodnik, z którym zadebiutował w Reprezentacja Meksyku w piłce nożnej w wieku 18 i 41 dni i bycie pierwszym i jedynym zawodnikiem, który zadebiutował w drużynie seniorów bez gry w pierwszej lidze. Swój bilans w kadrze zamknął ostatecznie na dwóch rozegranych spotkaniach.

</doc>
<doc id="2629471" url="https://pl.wikipedia.org/wiki?curid=2629471" title="Saul Salcedo">
Saul Salcedo



</doc>
<doc id="2629472" url="https://pl.wikipedia.org/wiki?curid=2629472" title="Glukuronid etylu">
Glukuronid etylu

Glukuronid etylu, EtG – organiczny związek chemiczny z grupy glukuronidów, glikozyd etylowy kwasu glukuronowego. W organizmach żywych tworzy się w wyniku glikozylacji etanolu kwasem UDP-glukuronowym, katalizowanej przez enzym glukuronylotransferazę.
Jego obecność we krwi człowieka świadczy o spożyciu etanolu nawet do 5 dni przed wykonaniem testu. Z tego względu badanie obecności glukuronidu etylu w organizmie jest szeroko stosowane w programach leczenia uzależnień (np. w Stanach Zjednoczonych od 2003 roku), jako badanie monitorujące abstynencję.
U osób spożywających napoje alkoholowe może być on również obecny w innych płynach ustrojowych oraz we włosach.

</doc>
<doc id="2629473" url="https://pl.wikipedia.org/wiki?curid=2629473" title="Megatrend">
Megatrend



</doc>
<doc id="2629476" url="https://pl.wikipedia.org/wiki?curid=2629476" title="Port lotniczy Kyauktu">
Port lotniczy Kyauktu

Port lotniczy Kyauktu (IATA: KYT, ICAO: VYKU) – port lotniczy położony w Kyauktu, w prowincji Magwe, w Birmie.

</doc>
<doc id="2629478" url="https://pl.wikipedia.org/wiki?curid=2629478" title="Port lotniczy Namtu">
Port lotniczy Namtu

Port lotniczy Namtu (IATA: NMT, ICAO: VYNT) – port lotniczy położony w Namtu, w stanie Szan, w Birmie.

</doc>
<doc id="2629485" url="https://pl.wikipedia.org/wiki?curid=2629485" title="Jarosław Józefowicz">
Jarosław Józefowicz

Jarosław Wojciech Józefowicz (ur. 1950 w Toruniu) – polski inżynier i menedżer, wieloletni prezes zarządu i dyrektor generalny Toruńskich Zakładów Materiałów Opatrunkowych (TZMO).
Życiorys.
Ukończył studia na Wydziale Włókienniczym Politechniki Łódzkiej oraz na Wydziale Nauk Ekonomicznych Uniwersytetu Mikołaja Kopernika w Toruniu. Od 1978 zawodowo związany z TZMO, w 1981 został prezesem tego przedsiębiorstwa państwowego. W 1991 był inicjatorem przeprowadzenia prywatyzacji tego zakładu, w wyniku której doszło do jednej z największych tzw. prywatyzacji pracowniczych. TZMO przekształcono w spółkę akcyjną, której akcjonariuszami stali się dotychczasowi pracownicy. Zarządzane przez Jarosława Józefowicza Toruńskie Zakłady Materiałów Opatrunkowych jeszcze w latach 90. stały się jedną z największych firm w branży środków higienicznych, m.in. nowo wprowadzona marka podpasek Bella obejmowała na koniec tej dekady ponad 70% rynku krajowego. Firma zaczęła też intensywną działalność eksportową, m.in. na rynkach Europy Środkowej i Wschodniej. W 2012 Toruńskie Zakłady Materiałów Opatrunkowych stanowiły już międzynarodowy holding, kontrolujący około 50 przedsiębiorstw w kilkunastu państwach, zatrudniających łącznie około 7,4 tys. pracowników.
W 2011 prezydent Bronisław Komorowski odznaczył go Krzyżem Komandorskim Orderu Odrodzenia Polski. Jarosław Józefowicz był także wielokrotnie wyróżniany za swoje osiągnięcia menedżerskie, m.in. tytułem „Menedżera Roku 2001”, medalem im. Tadeusza Kotarbińskiego w 2006 i tytułem „Ambasadora Regionu" w 2012.
Jest członkiem Akademii Inżynierskiej w Polsce.

</doc>
<doc id="2629498" url="https://pl.wikipedia.org/wiki?curid=2629498" title="Vízválasztó">
Vízválasztó

Vízválasztó (węg. "wododział") – siódmy album studyjny węgierskiej grupy Depresszió, wydany w 2011 roku na CD przez Edge Records. Album był sprzedawany również w limitowanej edycji – digipacku, do której dołączona była płyta DVD z pięcioma filmami, opisującymi między innymi proces nagrywania albumu. Album zajął pierwsze miejsce na liście przebojów Mahasz.

</doc>
<doc id="2629499" url="https://pl.wikipedia.org/wiki?curid=2629499" title="Andrzej Sobkowiak">
Andrzej Sobkowiak

Andrzej Sobkowiak (ur. 8 listopada 1951 w Rzeszowie) – polski chemik, profesor nauk chemicznych, wykładowca akademicki, rektor Politechniki Rzeszowskiej im. Ignacego Łukasiewicza w latach 2005–2008, 2008-2012.
Życiorys.
Absolwent I Liceum Ogólnokształcącego w Rzeszowie. W 1973 ukończył studia inżynierskie na Wydziale Technologii Chemicznej Wyższej Szkoły Inżynierskiej w Rzeszowie, a w 1975 studia magisterskie na Wydziale Matematyki, Fizyki i Chemii Uniwersytetu Łódzkiego. W 1982 na tej samej uczelni uzyskał stopień doktora nauk chemicznych w oparciu o pracę zatytułowaną "Elektrochemiczne hydroksylowanie niektórych związków aromatycznych" i napisaną pod kierunkiem Bolesława Fleszara. Habilitował się również na UŁ w 1994 na podstawie rozprawy "Elektrochemiczne i widmowe badania reakcji tlenu cząsteczkowego i nadtlenku wodoru ze związkami organicznymi, katalizowane kompleksami metali przejściowych". 8 czerwca 2006 otrzymał tytuł profesora nauk chemicznych. Specjalizuje się w zagadnieniach chemii fizycznej, elektrochemii, elektrokatalizy, technologii chemicznej i katalizy.
Zawodowo od 1973 związany z rzeszowską WSI, przekształconą następnie w Politechnikę Rzeszowską. Doszedł do stanowiska profesora zwyczajnego na Wydziale Chemicznym. W 2000 został kierownikiem utworzonego wówczas Zakładu Chemii Fizycznej, a następnie Katedry Chemii Fizycznej. W 1999 objął stanowisko prorektora ds. ogólnych i współpracy z zagranicą, które zajmował przez dwie kadencje. W 2005 po raz pierwszy wybrany na urząd rektora PRz. W 2008 uzyskał reelekcję na drugą kadencję (do 2012). Działa m.in. w Komitecie Chemii Polskiej Akademii Nauk. Wybrany na członka Centralnej Komisji ds. Stopni i Tytułów na kadencję 2017–2020.
Odznaczenia.
Odznaczony m.in. Krzyżem Kawalerskim (2005) i Oficerskim (2011) Orderu Odrodzenia Polski, Złotym Krzyżem Zasługi (1998). Wyróżniony m.in. Medalem Komisji Edukacji Narodowej (2001).

</doc>
<doc id="2629501" url="https://pl.wikipedia.org/wiki?curid=2629501" title="Mankowo">
Mankowo



</doc>
<doc id="2629503" url="https://pl.wikipedia.org/wiki?curid=2629503" title="Giovanni Battista Morandini">
Giovanni Battista Morandini

Giovanni Battista Morandini (ur. 30 czerwca 1937 w Bienno we Włoszech) – duchowny katolicki, arcybiskup, emerytowany nuncjusz apostolski.
Życiorys.
22 lipca 1962 otrzymał święcenia kapłańskie i został inkardynowany do diecezji Brescii. W 1964 rozpoczął przygotowanie do służby dyplomatycznej na Papieskiej Akademii Kościelnej.
30 sierpnia 1983 został mianowany przez Jana Pawła II nuncjuszem apostolskim w Rwandzie oraz arcybiskupem tytularnym "Numidy". Sakry biskupiej 8 października 1983 r. udzielił mu kard. Agostino Casaroli.
Następnie reprezentował Stolicę Świętą w Gwatemali (1990-1997) oraz w Korei będąc jednocześnie akredytowanym w Mongolii (1997-2004).
W 2004 został przeniesiony do nuncjatury w Syrii. 21 września 2008 przeszedł na emeryturę.

</doc>
<doc id="2629506" url="https://pl.wikipedia.org/wiki?curid=2629506" title="Witold Tryuk">
Witold Tryuk

Tryuk Witold Władysław (ur. 21 maja 1921 w Pabianicach, zm. 12 lutego 2006 w Warszawie) – p.o. dyrektora Centralnego Zarządu Ceł w latach 50. XX wieku.
Życiorys.
W czasie II wojny światowej, od 26 maja 1940 roku do 7 grudnia 1942 roku Witold Tryuk był więźniem obozu koncentracyjnego Dachau nr 116863/11930.
W latach 50. XX wieku pracował w Centralnym Zarządzie Ceł w Ministerstwie Handlu Zagranicznego, gdzie w okresie 1 lipca 1952 – 15 grudnia 1953 roku pełnił obowiązki prezesa (wtedy – dyrektora) Centralnego Zarządu Ceł.
Jednocześnie był pracownikiem Urzędu Bezpieczeństwa. Jego następcą na stanowisku dyrektora Centralnego Zarządu Ceł był generał brygady milicji Józef Konarzewski (prosto ze stanowiska komendanta głównego Milicji Obywatelskiej), który pozostawał na tym stanowisku przez 16 lat.
Witold Tryuk zmarł w szpitalu przy ul. Grenadierów w Warszawie. 
Życie prywatne.
Witold Tryuk był synem Zygmunta Tryuka i Władysławy z d. Wlazłowicz. Ożenił się z Wandą Barbarą z d. Piskorską, córką Leonarda Piskorskiego. Miał z nią 2 córki: Barbarę (ur. w 1950 roku, późniejszą Czapską) i Małgorzatę (ur. w 1953 roku).

</doc>
<doc id="2629507" url="https://pl.wikipedia.org/wiki?curid=2629507" title="Alberto Rodriguez Larreta">
Alberto Rodriguez Larreta

Alberto "Larry" Rodriguez Larreta (ur. 14 stycznia 1934 w Buenos Aires, zm. 11 marca 1977 tamże) – argentyński kierowca wyścigowy.
Życiorys.
Rodriguez Larreta pochodził z zamożnej rodziny i był synem kierowcy wyścigowego, Alberto Manuela Rodrigueza Larrety. W latach 50. rozpoczął ściganie się, wygrywając na Ferrari 625 TF w 1955 wyścig 500 Millas de Rafaela. W 1956 wziął udział w jednym wyścigu Mistrzostw Świata Samochodów Sportowych. Wziął udział w jednym wyścigu Formuły 1 – Grand Prix Argentyny 1960, w którym ścigał się fabrycznym Lotusem 16. Startował do tego wyścigu z 15 miejsca, a ukończył go na dziewiątej pozycji. Po tym wyścigu odrzucił ofertę Colina Chapmana, który proponował mu dalsze starty w Lotusie. Następnie ścigał się między innymi samochodami rajdowymi, wyścigowymi (w tym w wyścigach długodystansowych) i mikrosamochodami. Brał udział także w wielu lokalnych wyścigach w Argentynie. Po zakończeniu kariery wyścigowej prowadził własny biznes. Zmarł niespodziewanie na atak serca w 1977.

</doc>
<doc id="2629508" url="https://pl.wikipedia.org/wiki?curid=2629508" title="Alberto Larreta">
Alberto Larreta



</doc>
<doc id="2629514" url="https://pl.wikipedia.org/wiki?curid=2629514" title="Okami">
Okami



</doc>
<doc id="2629515" url="https://pl.wikipedia.org/wiki?curid=2629515" title="Pokruszka">
Pokruszka



</doc>
<doc id="2629516" url="https://pl.wikipedia.org/wiki?curid=2629516" title="Zdzisław Kabza">
Zdzisław Kabza

Zdzisław Jan Kabza (ur. 19 stycznia 1939 w Zwoli) - polski energetyk, specjalizujący się w komputerowym wspomaganiu projektowania, metrologii energetycznej, monitorowaniu inwestycji, technice cieplnej; nauczyciel akademicki związany z Wyższą Szkołą Inżynierską w Opolu i jej czwarty rektor (1982-1987).
Życiorys.
Był synem Władysława i Marii Kabzów. Ukończył studia wyższe na Politechnice Wrocławskiej w 1962 roku i Wieczorowy Uniwersytet Marksizmu-Leninizmu w 1972. Następnie podjął pracę zawodową na PW, otrzymując kolejno stopnie naukowe doktora w 1971 roku i doktora habilitowanego w 1977 z zakresu metrologii energetycznej oraz stanowisko docenta. W macierzystej uczelni sprawował w latach 1975–1978 funkcję zastępcy dyrektora Instytutu Techniki Cieplnej i Mechaniki Płynów.
W 1978 roku rozpoczął pracę w Wyższej Szkole Inżynierskiej w Opolu, obejmując posadę dyrektora Instytutu Elektrotechniki WSI, którą zajmował do 1982, kiedy to został wybrany rektorem opolskiej uczelni technicznej. W międzyczasie uzyskał tytuł profesora nauk technicznych w 1986, a w 1991 stanowisko profesora zwyczajnego. Funkcję rektora opolskiej Wyższej Szkoły Inżynierskiej sprawował do 1987. W latach 1990-1996 był dziekanem Wydziału Elektrotechniki i Automatyki. Od 1997 jest kierownikiem Katedry Elektrowni i Systemów Pomiarowych, a od 2005 roku dyrektorem Instytutu Elektrowni i Systemów Pomiarowych PO.
Należy do cenionych badaczy w zakresie metrologii przepływów i problemów metrologicznych. Od 1987 roku należy do Komitetu Metrologii i Aparatury Naukowej Polskiej Akademii Nauk, a od 1994 roku zasiada jako członek rzeczywisty Międzynarodowej Akademii Nauk Inżynierskich i Technologicznych. Przewodniczy Federacji SNT "Energetyka i Środowisko" w Warszawie oraz Radom Naukowym Instytutu Komputerowych Systemów Automatyki i Pomiarów i OBR GRE we Wrocławiu. Jest rzeczoznawcą audytorem Stowarzyszenia Polskich Energetyków, członkiem Rad Programowych czasopism naukowo-technicznych, m.in. miesięcznika "Pomiary, Automatyka, Kontrola" oraz naukowych "Applied Mechanics and Engineering" i "Metrology and Measuring Systems". 
Poza Politechniką Opolską przez pewien czas wykładał także w Instytucie Edukacji Technicznej i Bezpieczeństwa, działającym w ramach Wydziału Matematyczno-Przyrodniczego Akademii im. Jana Długosza w Częstochowie.
Od 1965 był członkiem Polskiej Zjednoczonej Partii Robotniczej.
Dorobek naukowy i odznaczenia.
Jest autorem szeregu publikacji z zakresu racjonalnego użytkowania energii i środowiska, metrologii energetycznej i audytu energetycznego. Całość jego dorobku naukowego obejmuje ponad 200 pozycji, w tym 9 książek. Wśród 8 projektów badawczych z Komitetu Badań Naukowych znajdowały się 3 projekty celowe. W uznaniu swoich zasług na polu dydaktycznym, naukowym i organizacyjnym otrzymał 9 nagród ministra edukacji i Krzyż Oficerski Orderu Odrodzenia Polski.

</doc>
<doc id="2629519" url="https://pl.wikipedia.org/wiki?curid=2629519" title="ANZAC Day">
ANZAC Day



</doc>
<doc id="2629520" url="https://pl.wikipedia.org/wiki?curid=2629520" title="Anzac Day">
Anzac Day

Anzac Day – święto państwowe obchodzone w Australii i Nowej Zelandii 25 kwietnia, upamiętniające wszystkich, którzy stracili życie w czasie operacji wojskowych tych krajów.
Historia.
Święto zostało ustanowione jako dzień upamiętniający żołnierzy, którzy zginęli w czasie bitwy o Gallipoli, która rozpoczęła się 25 kwietnia 1915 roku. Nazwa Anzac jest skrótem od Australian and New Zealand Army Corps, który powstał na początku I wojny światowej i którego żołnierze wzięli udział w bitwie. Po raz pierwszy obchodzono je 25 kwietnia 1916 roku. Zorganizowano uroczystości i nabożeństwa w całej Australii, marsz przez Londyn z udziałem 2000 nowozelandzkich i australijskich żołnierzy i dzień sportu w australijskim obozie w Egipcie. W 1920 roku Anzac Day stał się dniem wolnym od pracy. Pod naciskiem Returned Services’ Association (RSA) w 1922 roku rząd ogłosił ten dzień świętem państwowym. Zgodnie z ustawą z 1949 roku pamięcią w tym dniu objęto również żołnierzy, którzy zginęli podczas II wojny światowej.
W tym dniu odbywają się o świcie specjalne nabożeństwa, a w ciągu dnia marsze i uroczystości przy pomnikach wojennych. Australijczycy noszą gałązkę rozmarynu, który rośnie dziko na półwyspie Gallipoli i są sprzedawane specjalne ciastka "Anzac biscuits" zrobione z płatków owsianych, cukru, mąki, kokosu, masła, syropu lub melasy, sody oczyszczonej i wrzącej wody.

</doc>
<doc id="2629521" url="https://pl.wikipedia.org/wiki?curid=2629521" title="Wolfgang Seidel">
Wolfgang Seidel

Wolfgang Seidel (ur. 4 lipca 1926 w Dreźnie, zm. 1 marca 1987 w Monachium) – niemiecki kierowca wyścigowy.

</doc>
<doc id="2629524" url="https://pl.wikipedia.org/wiki?curid=2629524" title="Papirus Vindobonensis Graecus 39777">
Papirus Vindobonensis Graecus 39777

Papirus Vindobonensis Graecus 39777 oznaczany jako SymP.Vindob.G.39777 – fragment greckiego rękopisu Księgi Psalmów w przekładzie Symmachusa. Został spisany na papirusie w formie zwoju. Papirus ten zawiera fragmenty Psalmu 69 i 81 (według numeracji Septuaginty jest to Psalm 68 i 80).
P.Vindob.G.39777 jest datowany na III lub IV wiek n.e. Został on opublikowany przez Dr Karla Wesselya w jego pracy "Studien zur Palaeographie und Papyruskunde", Vol. XI., Leipzig, 1911, str. 171. Papirus ten zawiera tetragram pisany pismem paleohebrajskim w następujących miejscach: Ps 69,13.30.31. Przekład Symmachusa wchodził w skład Hexapli oraz "Tetrapli", prac zawierających przekłady Biblii hebrajskiej na język grecki, których autorem był Orygenes. Według Bruce'a M. Metzgera greckie tłumaczenie Biblii hebrajskiej przygotowane przez Symmachusa obrało odmienną metodę niż przekład Akwili, gdyż jego zamierzeniem była nie dosłowność ale elegancki przekaz tekstu hebrajskiego w języku greckim. Do naszych czasów zachowała się jedynie Hexapla i to tylko we fragmentach.
Rękopis Vindobonensis Graecus 39777 jest przechowywany w Österreichische Nationalbibliothek w Wiedniu (P.Vindob.G.39777).

</doc>
<doc id="2629526" url="https://pl.wikipedia.org/wiki?curid=2629526" title="Gideon Sundback">
Gideon Sundback

Gideon Sundback (ur. jako Gideon Sundbäck 24 kwietnia 1880 w Ödestugu, zm. 21 czerwca 1954 w Meadville) – amerykański inżynier pochodzenia szwedzkiego. Najbardziej znany jako wynalazca współczesnego zamka błyskawicznego.
Otto Fredrik Gideon Sundbäck urodził się w Ödestugu, w Szwecji. Jego ojcem był rolnik Jonas Otto Magnusson Sundbäck, matką – Kristina Karolina Klasdotter. Po studiach w Szwecji Sundback przeniósł się do Niemiec, gdzie studiował na politechnice w Bingen am Rhein i w 1903 roku uzyskał tytuł inżyniera. W 1905 roku wyemigrował do Stanów Zjednoczonych.
W 1913 roku stworzył pierwowzór nowoczesnego zamka błyskawicznego, udoskonalając zawodne dotychczas rozwiązanie wykorzystujące system haczyków i oczek. W kolejnym roku poprawił swój projekt wprowadzając dwa rzędy metalowych ząbków. W 1917 roku zamek błyskawiczny projektu Sundbacka został opatentowany (patent USA nr 1.219.881).
Kariera.
W 1905 roku, Gideon Sundback rozpoczął pracę w Westinghouse Electric and Manufacturing Company w Pittsburghu w stanie Pensylwania. Rok później został zatrudniony do pracy na rzecz Universal Fastener Company w Hoboken w stanie New Jersey. W 1909 roku poślubił Elvirę Aronson, córkę szwedzkiego menedżera fabryki, Petera Aronssona. Następnie awansował na stanowisko głównego projektanta w Universal Fastener.
Sundback dokonał wielokrotnych postępów w rozwoju zamków w latach 1906 i 1914, pracując w tym czasie w spółce, która w późniejszym czasie przekształciła się w Talon Inc. Swoje badania prowadził na podstawie wcześniejszych prac takich inżynierów jak Elias Howe, Max Wolff i Whitcomb Judson.
Sundback był odpowiedzialny za poprawę "Judson C-curity Fastener" (łącznik zamka), działającego na zasadzie oczek oraz haczyków. Sundback opracował ulepszoną wersję owego łącznika, zwanego dalej "Plako", który niestety miał silną tendencję do rozrywania się i nie osiągnął większych sukcesów niż jego poprzednicy. Sundback ostatecznie rozwiązał problem w 1913 roku w momencie stworzenia pierwszego opartego na zasadzie ząbków modelu noszącego nazwę "Hookless Fastener No. 1" (łącznik nr 1). Zwiększył on liczbę elementów mocujących z czterech na cal do dziesięciu lub jedenastu. Jego wynalazek polegał na zasadzie ząbków ustawionych w taki sposób, że ząbki jednego rzędu po zaciągnięciu suwaka wchodzą w wolne miejsca drugiego rzędu.
W 1914 roku Sundback ulepszył nieco model nadając mu nazwę "Hookless Fastener No. 2". Model ulepszono o elementy łączące dwa rzędy ząbków zarówno na dole, jak i górze. Sprawiło to, iż konstrukcja stała się bardziej sztywna i mniej podatna na rozsuwanie i wypadanie suwaka. Model ten został opatentowany w 1917 roku. Sundback założył również firmę „Lightning Fastener Company” w Kanadzie, pierwszą wytwórnię zamków błyskawicznych i został jej prezesem.
W 1951 roku Gideon Sundback otrzymał Złoty Medal Królewskiej Szwedzkiej Akademii Nauk Inżynieryjnych, a w 2006 roku został uhonorowany wprowadzeniem do National Inventors Hall of Fame, za prace nad rozwojem zamka błyskawicznego.

</doc>
<doc id="2629527" url="https://pl.wikipedia.org/wiki?curid=2629527" title="Formula Renault 2.0 Northem European Cup">
Formula Renault 2.0 Northem European Cup



</doc>
<doc id="2629531" url="https://pl.wikipedia.org/wiki?curid=2629531" title="OR21">
OR21

OR21 − radziecka lokomotywa parowa, skonstruowana przez inżyniera P. Szaroijko w 1953. Nowy parowóz miał zastąpić starszy model FD. Wyprodukowano tylko trzy sztuki tego parowozu, gdyż w latach 50. w ZSRR, zaczęły upowszechniać się lokomotywy spalinowe i elektryczne.
Nazwa "OR" jest skrótowcem pochodzącym od Zakładów kolejowych im. Rewolucji październikowej ("Завод им. Октябрьской Революции"). OR21 i P36 były ostatnimi lokomotywami parowymi, na których testowano prędkość i wytrzymałość.

</doc>
<doc id="2629535" url="https://pl.wikipedia.org/wiki?curid=2629535" title="3Q15">
3Q15



</doc>
<doc id="2629536" url="https://pl.wikipedia.org/wiki?curid=2629536" title="Yumari González">
Yumari González

Yumari González Valdinieso (ur. 13 czerwca 1979 w Sancti Spíritus) – kubańska kolarka torowa i szosowa, dwukrotna mistrzyni świata.
Kariera.
Pierwszy sukces osiągnęła w 1997 roku, kiedy na mistrzostwach świata juniorów w Kapsztadzie zdobyła srebrny medal w sprincie. Dziesięć lat później była najlepsza w scratchu podczas mistrzostw świata w Palma de Mallorca. Na rozgrywanych rok później mistrzostwach świata w Manchesterze w tej samej konkurencji zdobyła srebrny medal, ulegając tylko Eleonorze van Dijk. Najlepsze wyniki osiągnęła na mistrzostwach świata w Pruszkowie w 2009 roku, gdzie zdobyła złoto w scratchu i srebrny medal w wyścigu punktowym, ustępując tylko Giorgii Bronzini. Rok później, na mistrzostwach świata w Kopenhadze po raz kolejny była druga w scratchu.
González osiągała także sukcesy na igrzyskach panamerykańskich. W 2007 roku zdobyła złoty medal w wyścigu szosowym, a cztery lata później była druga w tej samej konkurencji i w torowym drużynowym wyścigu na dochodzenie. W kolarstwie szosowym wystartowała także na igrzyskach olimpijskich w Pekinie w 2008 roku, zajmując 60. miejsce w wyścigu indywidualnym.

</doc>
<doc id="2629541" url="https://pl.wikipedia.org/wiki?curid=2629541" title="Elektropetryfikacja">
Elektropetryfikacja

Elektropetryfikacja (elektro- + petryfikacja – gr. pétra "skała" + łc. facere "czynić"), zeskalanie, cebertyzacja, elektroiniekcja, elektrosylikatyzacja – proces zeskalania podłoża (gruntu) przez działanie polem elektrycznym przy jednoczesnym wprowadzaniu do niego zawiesin cementowych i roztworów szkła wodnego i chlorku wapnia.
Zasada działania.
Metoda zeskalania opiera się na wykorzystywaniu zjawisk elektrokinetycznych – przepływający przez ziemię prąd elektryczny powoduje przenikanie roztworu w pory gruntu. Zachodząca jednocześnie elektroosmoza powoduje odwodnienie gruntu oraz przyśpiesza krystalizację stałego żelu krzemionkowego i wytrącanie się wodorotlenku wapnia.
Historia i zastosowania.
Opracowana w 1946 r. przez profesora Politechniki Gdańskiej Romualda Cebertowicza. Metoda zeskalania gruntów pozwoliła na szybkie utwardzenie terenu pod budowę wielkich obiektów przemysłowych w Polsce (m.in. Nowej Huty, kopalni węgla brunatnego nad Nysą, fabryk sody w Krakowie i Inowrocławiu, zakładów włókienniczych w Ozorkowie, zakładów przemysłowych w Wieliczce, Koszalinie, Szczecinie, Kołobrzegu, Hali Sportowej w Łodzi). Przyczyniła się do uratowania wielu zabytków m.in. kamieniczek w Długim Targu w Gdańsku, kościołów w Poznaniu, Gieczu, Gnieźnie, Łodzi, zamków w Czorsztynie, Toruniu i Kórniku. Przy pomocy tej metody zabezpieczono osuwające się skarpy i tym samym uratowano przed runięciem kościół św. Anny przy trasie W-Z w Warszawie oraz zespół architektoniczny Sandomierza. Pomimo przeprowadzenia prób konserwacji drewnianych pozostałości osady kultury łużyckiej w Biskupinie i wiązania z nimi dużych nadziei, metoda elektropetryfikacji nie znalazła jednak zastosowania w konserwacji mokrych stanowisk archeologicznych.
Okazała się skuteczna w stabilizacji gruntów pod m.in. Pałacem Piotra Wielkiego w Rosji, zabytkami Wenecji i Padwy, dzięki cebertyzacji powstrzymano też dalsze przechylanie się krzywej wieży w Pizie we Włoszech. Pod kierownictwem prof. Cebertowicza ratowano starożytny zespół świątynny w Abu-Simbel w Egipcie, przygotowywano teren pod budowę obiektów przemysłowych m.in. w Bułgarii, Rumunii, Hiszpanii i Chinach.

</doc>
<doc id="2629542" url="https://pl.wikipedia.org/wiki?curid=2629542" title="Cebertyzacja">
Cebertyzacja



</doc>
<doc id="2629543" url="https://pl.wikipedia.org/wiki?curid=2629543" title="Elektroiniekcja">
Elektroiniekcja



</doc>
<doc id="2629544" url="https://pl.wikipedia.org/wiki?curid=2629544" title="Elektrosylikatyzacja">
Elektrosylikatyzacja



</doc>
<doc id="2629545" url="https://pl.wikipedia.org/wiki?curid=2629545" title="Skorumpowani">
Skorumpowani



</doc>
<doc id="2629547" url="https://pl.wikipedia.org/wiki?curid=2629547" title="Marta Dąbrowska (aktorka)">
Marta Dąbrowska (aktorka)

Marta Dąbrowska (ur. 19 października 1984) – polska aktorka teatralna i filmowa.
Życiorys.
W 2007 roku ukończyła studia na Akademii Teatralnej w Warszawie. Aktorka Teatru Polskiego w Warszawie.
Życie prywatne.
Córka Waldemara Dąbrowskiego.
Jest związana z aktorem Samborem Czarnotą. W listopadzie 2018 para została rodzicami chłopca, który otrzymał imię Jan.

</doc>
<doc id="2629549" url="https://pl.wikipedia.org/wiki?curid=2629549" title="Delfines de Coatzacoalcos">
Delfines de Coatzacoalcos

Club Atlético Delfines de Coatzacoalcos – meksykański klub piłkarski z siedzibą w mieście Coatzacoalcos, w stanie Veracruz.
Historia.
Zespół został założony w 1997 roku i od razu przystąpił do rozgrywek trzecioligowych – Segunda División. Spędził w nich kolejne sześć sezonów i wygrał je w wiosennym sezonie Clausura 2003. To zaowocowało awansem na zaplecze najwyższej klasy rozgrywkowej – Primera División A. Tam ekipa Delfines występowała z kolei przez dwa lata, po czym, mimo początkowych dobrych wyników, spadła z powrotem do trzeciej ligi. Już w rozgrywkach Apertura 2005 drużyna wygrała jednak Segunda División i dzięki pokonaniu w decydującym dwumeczu po rzutach karnych klub Pumas Naucalpan powróciła do drugiej ligi. Zespół Delfines został rozwiązany w 2006 roku po sprzedaniu licencji ekipie Guerreros de Tabasco. W późniejszym czasie był reaktywowany i kilka sezonów spędził w czwartej lidze meksykańskiej.

</doc>
<doc id="2629555" url="https://pl.wikipedia.org/wiki?curid=2629555" title="Stanisław Woźniewicz">
Stanisław Woźniewicz

Stanisław Woźniewicz (ur. 3 grudnia 1900 r. w Jeziorach Wielkich, zm. 12 maja 1983 r. tamże) – powstaniec wielkopolski, działacz ludowy. Syn Franciszka i Pauliny z domu Neumann.
W wieku 18 lat wstąpił w szeregi powstańców wielkopolskich. Podczas powstania wykazał się odwagą i heroizmem opanowując dworzec kolejowy w Złotnikach. W trakcie tego śmiałego czynu zdobył dwie armaty z pełnym wyposażeniem oraz trzydzieści karabinów.
W 1941 roku został aresztowany przez gestapo za odmowę wpisania się na Volkslistę oraz za udział w Powstaniu wielkopolskim. Początkowo więziony był w Inowrocławiu, a następnie został wywieziony do obozu koncentracyjnego w Neuengamme koło Hamburga. Po wyzwoleniu obozu w 1945 roku, wrócił do domu w Jeziorach Wielkich.
Po wojnie pełnił wiele funkcji społecznych w Jeziorach Wielkich. Był prezesem koła Stronnictwa Ludowego oraz długoletnim prezesem koła Zjednoczonego Stronnictwa Ludowego. Piastował też urząd sołtysa.
25 maja 1957 r. został przewodniczącym Zespołu Łąkarskiego w jeziorach Wielkich. W latach 60. był prezesem Koła Powstańców Wielkopolskich w Wójcinie, a następnie Związku Bojowników o Wolność i Demokrację. W 1975 r. siedzibę koła przeniesiono do Jezior Wielkich, gdzie dalej pełnił funkcję prezesa.
Uchwałą Rady Państwa z 5 stycznia 1958 r. odznaczony został Wielkopolskim Krzyżem Powstańczym i awansowany do stopnia podporucznika Wojska Polskiego. 
Uchwałą z 8 stycznia 1969 r. odznaczony został Krzyżem Kawalerskim Orderu Odrodzenia Polski.

</doc>
<doc id="2629558" url="https://pl.wikipedia.org/wiki?curid=2629558" title="Galeria Raster">
Galeria Raster

Galeria Raster – prywatna polska galeria sztuki współczesnej z siedzibą w Warszawie, założona w 2001 r. przez Łukasza Gorczycę i Michała Kaczyńskiego.
Historia.
Od kwietnia 2001 r. galeria mieściła się w niewielkim lokalu przy ul. Marszałkowskiej. Następnie – od września 2003 r. – znajdowała się w mieszkaniu przy ul. Hożej 42/8, funkcjonując początkowo jako Świetlica Sztuki Raster. Od września 2011 r. siedziba Rastra znajduje się przy ul. Wspólnej 63. Galeria uczestniczy w Warsaw Gallery Weekend.
Początki – Naświetlarnia i magazyn „Raster”.
Galeria stanowiła kontynuację wspólnych projektów Łukasza Gorczycy i Michała Kaczyńskiego – magazynu artystycznego „Raster” i garażowej galerii Naświetlarnia.
Magazyn „Raster” ukazywał się od 1995 roku. Do 1997 wydano jego 7 numerów. W 1997 r. pojawił się także w internecie. W listopadzie 2000 r. otrzymał własną domenę i funkcjonował w sieci jako tygodnik artystyczny o sztuce współczesnej. W „Rastrze” on-line prezentowane były krytycznie teksty o wystawach, wydarzeniach artystycznych, poczynaniach urzędników i szefów galerii, a także o nowych publikacjach i filmach dotyczących sztuki współczesnej. Pojawiały się w nim także regularnie fotoreportaże z bieżących wydarzeń artystycznych oraz reprodukcje dzieł twórców związanych z pismem. Specjalnością tygodnika była krytyka sztuki, obejmująca recenzje, komentarze, opinie o wydarzeniach, zapowiedzi wystaw.
Marszałkowska.
W skład artystów prezentowanych w początkowym okresie działalności nowo otwartej galerii wchodzili członkowie Grupy Ładnie (Rafał Bujnowski, Marcin Maciejowski, Wilhelm Sasnal), Sławomir Elsner, Magisters, Zbigniew Rogalski, Aneta Grzeszykowska, Jan Smaga, Zbigniew Libera, Agata Bogacka, Twożywo, Azorro i inni.
Pierwszą z wystaw, jakie miały miejsce na Marszałkowskiej, było „Życie codzienne w Polsce w latach 1999–2001”, prezentujące prace Wilhelma Sasnala. Latem 2002 roku odbyła się ponadto wystawa „Rowelucja”, będąca częścią wspólnego przedsięwzięcia kilku środowisk (Federacja Zielonych, Warsaw Car Killers, Independent.pl, „City Magazine”, klub „Aurora”, nnk.art.pl) na rzecz rozwoju społeczeństwa rowerowego w Warszawie.
Hoża.
Lokal w mieszkaniu w kamienicy na Hożej galeria współdzieliła z redakcją pisma „Lampa” i siedzibą wydawnictwa Lampa i Iskra Boża, dzięki czemu jej ówczesna działalność miała charakter interdyscyplinarny. Oprócz wystaw odbywały się tam wieczory literackie, spotkania, dyskusje oraz koncerty. Cyklicznie organizowano imprezę pod hasłem „Ulubiona sobota młodej inteligencji w Rastrze”.
W 2004 r. zorganizowano wystawę „Interkosmos”. Składała się ona z prac fotograficznych i filmowych, obiektów oraz specjalnie przygotowanej instalacji Erika Bindera. Opierała się na odwróceniu perspektywy w dyskursie na temat podróży kosmicznych, zadając pytanie „Czy istnieje życie na Ziemi?”.
W 2005 r. zrealizowano projekt „Broniewski”. Był on wieloczęściowym wydarzeniem artystycznym w którym brało udział kilkudziesięciu muzyków, artystów, intelektualistów i literatów. Postać i twórczość Władysława Broniewskiego stanowiła punkt wyjścia do rozważań na temat relacji między sztuką i państwem, niezależnością i władzą oraz na temat współczesnego sensu pojęcia patriotyzmu. Przy tej okazji wydano płytę „Broniewski”, zawierającą interpretacje utworów poety w wykonaniu m.in. zespołów Pustki, Andy czy Starzy Singers.
Jednocześnie galeria rozwinęła działalność międzynarodową, biorąc udział w kolejnych targach sztuki (odbywających się w Kolonii, Bazylei, Paryżu, Londynie, Wiedniu i Miami) i organizując imprezy artystyczne w ramach projektu Villa. Także artyści reprezentowani przez Rastra coraz częściej pokazywali swoje prace za granicą.
W 2009 r. ukazała się Antlogia „Macie swoich krytyków”, która sumuje działalność „Rastra” – magazynu poświęconego sztuce najnowszej. Książka zawiera wybór tekstów z lat 1997–2004 – zarówno z art-zina, magazynu papierowego, jak i internetowego „tygodnika szybkiego reagowania” – a także kompletny „Słowniczek Artystyczny Rastra”, szczegółowy indeks, kalendarium oraz unikatowy materiał zdjęciowy.
Wspólna.
Mieszkanie na Hożej zamieniono jesienią 2011 r. na lokal po byłym salonie jubilerskim Orno. Pierwszą wystawą, zaprezentowaną w nowej siedzibie, było „Dilo Prirody” Evy Kotatkovej.
Galeria prowadzi także Raster Editions: własną księgarnię wydawnictw artystycznych i limitowanych edycji artystycznych – niskonakładowych, przystępnych cenowo fotografii, grafik, druków i obiektów, adresowanych zarówno do kolekcjonerów, jak i osób dopiero zaczynających przygodę ze sztuką współczesną. Dopełnieniem projektu jest program specjalnie przygotowywanych wystaw. Prezentowane są na nich najnowsze prace artystów współpracujących z galerią, serie prac związane z publikacjami książkowymi, jak również ważne – i również dostępne na sprzedaż – materiały historyczne, bądź specjalne oferty prac znanych międzynarodowych twórców.
Raster Editions.
Raster Editions to księgarnia wydawnictw oraz limitowanych edycji artystycznych, niskonakładowych, przystępnych cenowo fotografii, grafik, druków i obiektów, adresowanych zarówno do kolekcjonerów, jak i osób dopiero zaczynających przygodę ze sztuką współczesną. Dopełnieniem projektu jest program specjalnie przygotowywanych wystaw. Prezentowane są na nich najnowsze prace artystów współpracujących z galerią, serie prac związane z publikacjami książkowymi, jak również ważne – i dostępne na sprzedaż – materiały historyczne, bądź specjalne oferty prac znanych międzynarodowych twórców. Raster ukazuje sztukę współczesną w szerszym kontekście, pomaga ją zrozumieć, toruje jej drogę do domowych bibliotek i kolekcji.
Wybrane książki.
Seria Warszawa.
Seria wydawnicza „Warszawa” poświęcona jest szeroko rozumianej przestrzeni miejskiej stolicy. Książki z tej serii ukazują się w ograniczonym nakładzie, w ręcznie wykonywanych płóciennych oprawach.
Teczki Raster Editions.
Teczki Raster Editions to kolekcjonerska seria wydawnicza towarzysząca programowi wystaw i wydarzeń w księgarni Rastra. Dzięki współpracy z artystami powstają oryginalne obiekty z pogranicza sztuki graficznej i edytorskiej. Każda z publikacji jest autonomicznym projektem artystycznym, natomiast wszystkie łączy forma autorskiej, sygnowanej przez artystę teczki, o stałych wymiarach, limitowanym nakładzie 100 egzemplarzy. 
Villa Raster.
Od 2006 r. Raster organizuje kolejne edycje projektu Villa. Są to kilkudniowe wydarzenia artystyczne, mające na celu integrację twórców z różnych stron świata, ich wzajemną współpracę, wymianę artystycznych doświadczeń i idei. Na przełomie sierpnia i września 2006 roku odbył się pierwszy z serii międzynarodowy festiwal artystyczny rozgrywający się w przestrzeni prywatnej willi na warszawskiej Ochocie, obejmujący wystawy młodych artystów z 10 europejskich i amerykańskich galerii sztuki współczesnej, perfomanse, koncerty zespołów polskiej i angielskiej sceny niezależnej, spektakle berlińskich teatrów tańca, projekcje filmowe, imprezy muzyczne, wykłady i spotkania z artystami. Festiwalowi towarzyszyła publikacja albumowa. Kolejnymi realizacjami były Villa Reykjavik oraz Villa Tokyo.

</doc>
<doc id="2629565" url="https://pl.wikipedia.org/wiki?curid=2629565" title="Jorge Vantolrá">
Jorge Vantolrá

Jorge Humberto Vantolrá Rangel (ur. 16 listopada 1955 w mieście Meksyk) – meksykański trener piłkarski.
Vantolrá urodził się w stołecznym mieście Meksyk. Początkowo był psychologiem wychowawczym i w latach 1976–1991 trenował szkolne drużyny w prywatnych placówkach Instituto México i Universidad Iberoamericana. W 1984 roku został trenerem juniorów zespołu Pumas UNAM i funkcję tę pełnił przez najbliższe siedem lat, po czym został członkiem sztabu szkoleniowego drużyny juniorskiej CF Monterrey. Tam pracował w latach 1991–1994 i 1997–1999, w międzyczasie będąc doradcą akademii młodzieżowej klubu Tecos UAG. W ekipach tych współpracował z czołowymi szkoleniowcami w Meksyku – w Pumas i Monterrey z Miguelem Mejíą Barónem, natomiast w Tecos z Víctorem Manuelem Vucetichem. Ponadto w 1993 roku był asystentem Ricardo Ferrettiego w reprezentacji Meksyku B, która wzięła wówczas udział na Złotym Pucharze CONCACAF, ostatecznie w nim triumfując. Pełnił także rolę pomocnika w pierwszej reprezentacji Meksyku – Miguela Mejíi Baróna podczas udanych eliminacji do Mistrzostw Świata 1994, za to Bory Milutinovicia w kwalifikacjach do Mistrzostw Świata 1998, na które Meksykanie również się dostali.
W 1997 roku Vantolrá poprowadził reprezentację Meksyku U–17 na Mistrzostwach Świata w Egipcie. Tam jego piłkarze zanotowali zwycięstwo i dwie porażki, zajmując przedostatnie miejsce w fazie grupowej i nie awansowali do ćwierćfinału. W późniejszym czasie trenował drugoligową ekipę Coyotes de Saltillo, w 2003 roku krótko zajmował się juniorami CF Pachuca, natomiast po kilku miesiącach objął funkcję szkoleniowca drugoligowego Estudiantes de Santander. W latach 2004–2005 pracował w Delfines de Coatzacoalcos, także z drugiej ligi, za to w jesiennych rozgrywkach Apertura 2005 przez parę tygodni był opiekunem pierwszoligowego Club Santos Laguna. W tym czasie odniósł z zespołem z Torreón zwycięstwo i dwie porażki w trzech spotkaniach.
Jesienią 2006 Vantolrá trenował drugoligową filię Tigres UANL o nazwie Tigres Mochis, za to w latach 2007–2009 był szkoleniowcem rezerw i juniorów ekipy Monarcas Morelia. Podczas jesiennego sezonu Apertura 2009 został opiekunem drugoligowej drużyny Correcaminos UAT, jednak odszedł ze stanowiska po dwóch zwycięstwach i czterech porażkach, obejmując funkcję trenera juniorów tego klubu z miasta Ciudad Victoria, którą pełnił przez kolejne trzy lata. W grudniu 2012 powrócił do Pumas UNAM, tym razem w roli dyrektora akademii piłkarskiej klubu.

</doc>
<doc id="2629570" url="https://pl.wikipedia.org/wiki?curid=2629570" title="Włodzimierz Kotowski">
Włodzimierz Kotowski

Włodzimierz Wacław Kotowski (ur. 28 czerwca 1928 w Starogardzie Gdańskim) – polski inżynier ochrony środowiska i technologii chemicznej, specjalizujący się w agroenergetyce, alternatywnych źródłach energii, inżynierii procesowej przemysłu rafineryjno-petrochemicznego, inżynierii reaktorów chemicznych, katalizie, petro- i karbochemii, utylizacji odpadów; profesor doktor habilitowany, nauczyciel akademicki związany z uczelniami w Opolu i Bytomiu; piąty rektor Wyższej Szkoły Inżynierskiej w Opolu (1987–1990).
Życiorys.
Urodził się w 1928 roku w Starogardzie Gdańskim. Po ukończeniu gimnazjum w Lubomierzu kontynuował naukę w latach 1947–1950 naukę w Gdańskich Technicznych Zakładów Naukowych, uzyskując tam świadectwo dojrzałości i dyplom technika-chemika. Następnie został skierowany do pracy w Zakładach Chemicznych w Oświęcimiu. W międzyczasie za namową prof. Eugeniusza Błasika podjął studia wieczorowe w Wieczorowej Szkole Inżynierskiej przy Akademii Górniczo-Hutniczej w Krakowie, które ukończył w 1954 roku, uzyskując dyplom inżyniera-chemika. Dalsze studia kontynuował na Wydziale Chemicznym Politechniki Śląskiej w Gliwicach, gdzie uzyskał stopień magistra, a następnie doktora nauk chemicznych w 1964 roku i doktora habilitowanego w 1968 roku. 
W tym samym roku został oddelegowany do pracy w Zakładach Chemicznych "Blachownia" w Kędzierzynie-Koźlu z zadaniem stworzenia tam struktur organizacyjnych, a także uruchomienia pierwszego kompleksu petrochemicznego w Polsce. W związku z tym osiedlił się na stałe w tym mieście przenosząc się z Oświęcimia. W tutejszych zakładach chemicznych pracował do 1973 roku, będąc kolejno szefem produkcji, zastępcą dyrektora do spraw produkcji oraz dyrektorem naczelnym.
Od 1964 roku należał do PZPR.
W 1973 roku decyzją Ministra Przemysłu Chemicznego objął stanowisko dyrektora naczelnego Mazowieckich Zakładów Rafineryjnych i Petrochemicznych w Płocku, które pełnił do 1976 roku, kiedy to ponownie wrócił do Kędzierzyna-Koźla, zostając dyrektorem naczelnym Instytutu Ciężkiej Syntezy Organicznej "Blachownia". W międzyczasie Rada Państwa PRL nadała mu w 1974 roku tytuł profesora nadzwyczajnego nauk technicznych, a w 1988 tytuł profesora zwyczajnego.
W 1985 roku rozpoczął pracę naukowo-dydaktyczną w Wyższej Szkole Inżynierskiej w Opolu (od 1996 roku Politechnika Opolska). Otrzymał tam stanowisko profesora zwyczajnego (1988) i został prodziekanem Wydziału Mechanicznego WSI. W latach 1987–1990 pełnił na tej uczelni funkcję rektora. Ponadto od 1994 do 2000 roku kierował tamtejszą Katedrą Techniki Cieplnej i Aparatury Przemysłowej.
Poza opolską uczelnią techniczną był w latach 1976–1979 członkiem Centralnej Komisji Kwalifikacyjnej do spraw Kadr Naukowych, a w latach 1981–1983 członkiem Komitetu Karbochemii Polskiej Akademii Nauk. Od 1993 roku jest ekspertem Organizacji Narodów Zjednoczonych do spraw Rozwoju Przemysłowego (UNIDO). Był też członkiem Sekcji Technologii Chemicznej przy Komitecie Badań Naukowych. Wykładał także w Katedrze Ekonomii, Zarządzania i Inżynierii Produkcji Wyższej Szkoły Ekonomii i Administracji w Bytomiu.
Dorobek naukowy.
Włodzimierz Kotowski w trakcie swojej wieloletniej pracy naukowej przebadał i wyjaśnił mechanizm aktywującego dwutlenku węgla w mieszaninie z wodorem na katalizatory miedziowe w procesie syntezy metanolu. Badania te legły u podstaw niskociśnieniowej produkcji metanolu. Prowadził również badania w zakresie ciśnieniowych procesów uwodnień, hydrorafinacji, a także hydrokrakingu ciężkich frakcji ropy naftowej w węglu kamiennym i brunatnym z udziałem katalizatorów. We współpracy z Instytutem Chemii Stosowanej w Berlinie prowadził badania dotyczące hydrokrakingu ciężkich frakcji z przerobu ropy do paliw silnikowych oraz opracował technologię utylizacji złomu elektronicznego w parametrach nadkrytycznych wody.
Jest autorem 9 monografii, które są zalecane jako podręczniki akademickie, oraz kilkuset publikacji w czasopismach krajowych i zagranicznych. Był twórcą lub współtwórcą 52 wynalazków, z których większość została wdrożona w przemyśle chemicznym.
Odznaczenia i działalność społeczna.
Z tytułu osiągnięć zawodowych otrzymał wiele nagród państwowych, wyróżnienia regionalne, resortowe, Naczelnej Organizacji Technicznej oraz organizacji zagranicznych. W roku 2002 otrzymał Medal im. Prof. Wojciecha Świętosławskiego. Otrzymał także tytuł honorowego obywatela Kędzierzyna-Koźla. Poza działalnością naukową dał się poznać jako aktywny społecznik. Będąc dyrektorem Zakładów Chemicznych "Blachownia" zainicjował budowę kompleksu handlowego dla pracowników zamieszkałych przy Zakładach. Osobiście nadzorował budowę drogi łączącej Blachownię z Lenartowicami, a także był inicjatorem budowy bloków mieszkalnych na osiedlu przyzakładowym. W latach 1976–1978 był prezesem Klubu Sportowego MZKS "Chemik". W trakcie jego kadencji drużyna piłkarska jedyny raz awansowała do II ligi piłki nożnej.

</doc>
<doc id="2629571" url="https://pl.wikipedia.org/wiki?curid=2629571" title="Sebastian Grochala">
Sebastian Grochala

Sebastian Grochala (ur. 26 sierpnia 1987 w Łodzi) – polonista, były instruktor harcerski, Naczelnik Harcerzy Związku Harcerstwa Rzeczypospolitej w latach 2012–2015, w latach 2012 - 2018 rzecznik prasowy MPK-Łódź, od 2018 roku specjalista ds. komunikacji w LS Airport Services S.A. Od października 2018 roku Manager ds. Marketingu i Komunikacji oraz rzecznik prasowy LS Airport Services S.A, od marca 2020 roku odpowiada za marketing i komunikację w Polska Grupa Farmaceutyczna.
W latach 2003–2008 drużynowy 17 Łódzkiej Drużyny Harcerzy im. Jerzego Szletyńskiego (trzykrotnie zdobył z nią miano Drużyny Rzeczypospolitej), w latach 2006–2010 szczepowy szczepu „Semper Fidelis”; potem także drużynowy 17 Łódzkiej Drużyny Wędrowników „Honker”; 2007–2009 – komendant Łódzkiego Związku Drużyn „Północ”, a następnie hufcowy Łódzkiego Hufca Harcerzy „Północ”; w latach 2010–2012 Referent Kształcenia Łódzkiej Chorągwi Harcerzy oraz Kierownik Wydziału Harcerzy Głównej Kwatery Harcerzy Związku Harcerstwa Rzeczypospolitej. Oboźny podczas Jubileuszowego Zlotu Stulecia Harcerstwa „Kraków 2011”.
W trakcie trwania XII Zjazdu ZHR, który odbył się w Warszawie w dniach 20–22 kwietnia 2012, wybrany został na funkcję Naczelnika Harcerzy ZHR, zostając najmłodszym Naczelnikiem w historii ZHR.
Absolwent Filologii Polskiej na Uniwersytecie Łódzkim oraz Studiów Podyplomowych „PR i Strategiczne Komunikowanie w Firmach” na SGH w Warszawie.

</doc>
<doc id="2629572" url="https://pl.wikipedia.org/wiki?curid=2629572" title="Gościsław (województwo zachodniopomorskie)">
Gościsław (województwo zachodniopomorskie)

Gościsław – osada w Polsce położona w województwie zachodniopomorskim, w powiecie łobeskim, w gminie Węgorzyno.
W latach 1975–1998 miejscowość administracyjnie należała do województwa szczecińskiego.

</doc>
<doc id="2629574" url="https://pl.wikipedia.org/wiki?curid=2629574" title="Przykrzyca">
Przykrzyca

Przykrzyca (754 m) – szczyt na zachodnim końcu Pasma Łysiny w Beskidzie Andrychowskiem (część Beskidu Małego). Jego zachodnie i północne stoki stromo opadają ku dolinie Kocierzanki, wschodnie do doliny potoku będącego dopływem Łękawki. W południowo-wschodnim kierunku grzbiet Przykrzycy poprzez przełęcz 730 m przechodzi w szczyt Gugów Groń (759 m). Przykrzyca wznosi się nad miejscowościami: Kocierz Moszczanicki, Łękawica i Okrajnik.
Południowy grzbiet Przykrzycy, wznoszący się nad miejscowością Łękawica, to tzw. Krowi Dział. Nie prowadzi przez niego znakowany szlak turystyczny, jest jednak polna droga, która prowadzi całym grzbietem i łączy się u góry ze szlakiem turystycznym. Dzięki temu, że stoki Krowiego Działu są bezleśne, roztacza się z nich panorama widokowa na południe. Najbardziej rozległe widoki są spod lasu na grzbiecie Przykrzycy. W lesie powyżej jest zarastająca już polana Łopaci Łaz, a na niej domek letniskowy i dawny kamienny szałas – budowla pasterska charakterystyczna dla Beskidu Małego. Na samym szczycie jest również polana, dość długa, jednak pozbawiona widoków.

</doc>
<doc id="2629576" url="https://pl.wikipedia.org/wiki?curid=2629576" title="Norman Melancton Geddes">
Norman Melancton Geddes



</doc>
<doc id="2629577" url="https://pl.wikipedia.org/wiki?curid=2629577" title="Cleveland Museum of Art">
Cleveland Museum of Art

Cleveland Museum of Art (CMA) – muzeum sztuk pięknych położone w Cleveland przy 11150 East Boulevard w obrębie tzw. University Circle. Jest jednym z wiodących muzeów amerykańskich, oferuje darmowy wstęp na stałą ekspozycję. Jego zbiory obejmują dzieje działalności artystycznej człowieka na przestrzeni ok. 6000 lat, począwszy od starożytnego Egiptu aż do czasów współczesnych. Misją Cleveland Museum of Art jest wypełnianie podwójnej roli: jako jednego z najbardziej wszechstronnych muzeów sztuki na świecie oraz jako jednej z głównych instytucji społecznych i kulturalnych północno-wschodniego Ohio. Budynek muzeum wraz z otaczającym go parkiem został wpisany na listę National Register of Historic Places.
Historia.
Muzeum zostało założone w 1913 pod hasłem „dla dobra wszystkich ludzi na zawsze”, z zamiarem udostępniania swoich zbiorów jak najszerszemu gronu odbiorców. Placówka zawdzięcza swoje powstanie hojności czterech miejscowych osobistości: Hinmana B. Hurlbuta, Horace’a Kelleyego, Jepthy Wade’a i Johna Huntingtona, którzy pod koniec XIX przeznaczyli części swoich fortun na rzecz utworzenia muzeum sztuki. 15 września 1882 przemysłowiec Jeptha Wade przekazał na rzecz miasta działkę o powierzchni 63 akrów (250 000 m²), na której założono park, nazwany później jego imieniem. Na terenie parku powstały jeszcze w latach 80. XIX w. Western Reserve University i nowo powstała szkoła Case School of Applied Science. Obecnie na terenie parku znajduje się większość University Circle z ważnymi instytucjami kulturalnymi. Cleveland Museum of Art otworzyło swoje podwoje dla zwiedzających 6 czerwca 1916. Znajduje się ono na terenie parku krajobrazowego Fine Arts Garden o powierzchni 1 mili kwadratowej (ok. 2,5 km²), zaprojektowanego w lipcu 1928 jako założenie krajobrazowo-architektoniczne.
Siedziba Cleveland Museum of Art została wybudowana w 1913 według projektu Hubbella i Benesa oraz konsultanta architektonicznego Edmunda B. Wheelwrighta jako oryginalna konstrukcja w stylu Beaux-Arts o powierzchni ok. 5500 m². W 1958 wzniesiono nowy budynek, zaprojektowany przez J. Byersa Haysa i Paula C. Rotha, dzięki któremu powierzchnia galerii wzrosła dwukrotnie. W 1970 Marcel Breuer i Hamilton Smith wybudowali dwie duże galerie dla potrzeb wystaw specjalnych, Gartner Audytorium na 750 miejsc, dwie sale, koncertową i odczytową na 150 miejsc każda oraz pomieszczenia audiowizualne i biura dla pracowników.
W roku 2005 CMA rozpoczęło kampanię we własnej sprawie. Jej celem jest dalsza rozbudowa i modernizacja placówki, oraz przystosowanie jej do przyszłych potrzeb wystawienniczo-edukacyjnych. Docelowo łączna powierzchnia muzeum ma wynosić ok. 18 000m².
Latem 2010 nowym dyrektorem muzeum (ósmym z kolei) mianowany został David Franklin, poprzednio dyrektor National Gallery of Canada. Jego zadaniem będzie nabywanie dzieł sztuki, organizowanie wielkich wystaw i zebranie 350 milionów dolarów potrzebnych dla rozbudowy i modernizacji muzeum w latach 2013–2016.
Zbiory muzeum.
Muzeum składa się z 11 różnych oddziałów kuratorskich, które zarządzają kolekcją stałą, planowanymi wystawami i zakupem nowych eksponatów. Kolekcja muzeum obejmuje: sztukę afrykańską, sztukę starożytną, sztukę prekolumbijską, sztukę azjatycką, rzemiosło artystyczne i design, sztukę współczesną, sztukę islamu, sztukę średniowieczną, malarstwo i rzeźbę Europy i Ameryki, fotografie, grafikę i rysunek oraz tekstylia. CMA posiada własny dział konserwacji, utworzony w 1958, który wykonuje ekspertyzy techniczne dzieł sztuki przed ich zakupem oraz zajmuje się konserwacją eksponatów. Dział Edukacji zajmuje się udostępnianiem zbiorów publiczności oferując przy tym wiele programów służących do wzbogacania wiedzy na temat sztuki (m.in. warsztaty rodzinne, obozy artystyczne, wykłady).
Sztuka starożytnego Egiptu.
Pierwsze eksponaty reprezentujące sztukę starożytnego Egiptu (Ancient Egyptian Art Egyptian Art) zostały nabyte przez Cleveland Museum of Art w 1913, zanim jeszcze powstał budynek muzeum. Obecnie kolekcja sztuki egipskiej cieszy się międzynarodową renomą i należy do najświetniejszych w swoim rodzaju. Reprezentowane są w niej wszystkie okresy tej sztuki, począwszy od panowania Amenhotepa III, aż po okres grecko-rzymski.
Sztuka starożytnego Bliskiego Wschodu, grecka i rzymska.
Kolekcja sztuki starożytnego Bliskiego Wschodu, greckiej i rzymskiej obejmuje około 3800 lat działalności artystycznej człowieka i również cieszy się renomą, tak na poziomie krajowym jak i międzynarodowym. Sztukę Bliskiego Wschodu reprezentuje m.in. kolekcja srebra z epoki Sasanidów, reliefy asyryjskie, a sztukę grecką i rzymską rzeźby i naczynia, w tym rzeźba Apollina Sauroktonosa, przypisywana Praksytelesowi i brązowy posąg Marka Aureliusza.
Sztuka prekolumbijska.
W 1920 Cleveland Museum of Art Art jako jedna z pierwszych galerii sztuki zaprezentowała artystyczny dorobek ludów z epoki prekolumbijskiej. Dzisiaj dział sztuki prekolumbijskiej (Art of the Americas) obejmuje około 750 eksponatów reprezentujących większość starożytnych kultur z terenu Ameryki Środkowej i zachodniej części Ameryki Południowej. Najlepiej reprezentowany jest teren dzisiejszego Meksyku (ozdobne narzuty z regionu Saltillo), Gwatemali, Belize i Panamy, zwłaszcza kultura Majów – ceramika, wyroby z kamienia i muszelek, oraz rejon Przesmyku Panamskiego – złote ozdoby. Ameryka Południowa to przede wszystkim Peru (Płaskowyż Nazca) – malowane tekstylia, złote ozdoby reprezentujące kulturę Chavín i trzcinowe siedzenia, pochodzące z państwa Chimú. Kolekcja reprezentująca dorobek pierwotnych ludów Ameryki Północnej liczy około 190 eksponatów; składają się na nią kosze (wykonane ok. 1900) oraz ceramika i tekstylia z różnych okresów.
Sztuka średniowieczna.
Kolekcja sztuki średniowiecznej Cleveland Museum of Art jest znana na całym świecie. Składają się na nią dzieła wytworzone w następujących okresach i kulturach: wczesnochrześcijańskim, koptyjskim, bizantyjskim, celtyckim, wędrówek ludów, karolińskim, ottońskim, romańskim i gotyckim. Zgromadzone dzieła sztuki powstały z różnych materiałów i w różnych stylach. W dziale tym na uwagę zasługuje zbiór europejskich broni, zbroi i rękopisów iluminowanych, a także malarstwa włoskiego na złotym podkładzie i północnego malarstwa renesansowego sprzed 1500. Choć kolekcja sztuki średniowiecznej Cleveland Museum of Art jest w dużej mierze zbiorem pojedynczych dzieł, a nie kompleksowym przeglądem dziejów średniowiecznej kultury europejskiej, to zawiera wiele eksponatów nie spotykanych w innych muzeach amerykańskich, jak wczesnochrześcijańskie marmurowe rzeźby, znane jako „Grupa Jonasza”,skarby Gwelfów, rzeźby z Dijon przedstawiające żałobników, czy gotyckie fontanny stołowe.
Malarstwo europejskie.
Europejskie malarstwo i rzeźba, 1500–1800.
Dział malarstwa europejskiego z okresu między 1500 a 1800 (European Painting and Sculpture, 1500 to 1800) ma rangę międzynarodową. Reprezentowany jest tu włoski barok (Ukrzyżowanie św. Andrzeja pędzla Caravaggia), XVII-wieczne malarstwo holenderskie (Frans Hals), hiszpański barok ("Jezus i Najświętsza Maryja Panna w domu w Nazarecie" pędzla Francisco de Zurbarána. Zbiory uzupełniają obrazy włoskich malarzy renesansowych oraz XVII-wieczne malarstwo angielskie i francuskie. Kolekcja rzeźby obejmuje brązy epoki renesansu oraz niemiecką i austriacką rzeźbę barokową.
Nowoczesne europejskie malarstwo i rzeźba.
Międzynarodowe znaczenie ma też dział malarstwa europejskiego i rzeźby (Modern European Painting and Sculpture) z okresu pomiędzy rokiem 1800 a 1960. Znajduje się tu ponad 537 eksponatów, w tym prace Jacques-Louis Davida, Francisco Goi, Jean-Baptiste’a Camille’a Corota, Gustave’a Courbeta, malarzy szkoły z Barbizon.
Impresjonizm i postimpresjonizm reprezentują obrazy Claude’a Moneta, Edgara Degasa, Auguste’a Renoira, Camille’a Pissarro, Paula Cézanne’a, Paula Gauguinai Vincenta van Gogha. Malarstwo brytyjskie to obrazy Williama Turnera ("Pożar Parlamentu") Johna Constable’a, Thomas Lawrence’a, Johna Linnella i Frederica Leightona. Kolekcję uzupełniają obrazy artystów niemieckich, austriackich, szwajcarskich (Arnold Böcklin) i skandynawskich. Obrazom towarzyszy zbiór XIX-wiecznych rzeźb dłuta takich artystów jak: Antonio Canova, Jean-Baptiste Carpeaux, Jules Dalou czy Edgar Degas. Ozdobą kolekcji jest zbiór ponad 30 rzeźb Auguste’a Rodina, w tym "Bohaterska głowa Pierre’a de Weissant" i brązowe odlewy "Epoki brązu" i "Myśliciela".
W ramach kolekcji znajdują się też prace artystów XX-wiecznej awangardy: Pabla Picassa, nabistów (Pierre Bonnard, Édouard Vuillard, Maurice Denis), fowistów (Henri Matisse, André Derain, Georges Rouault), Henriego Rousseau, Amedeo Modiglianiego, Chaima Soutine’a, kubistów (oprócz wspomnianego już Picassa Georges Braque, Fernand Léger, abstrakcjonistów (František Kupka, Aleksandra Ekster, Lyonel Feininger, Piet Mondrian), ekspresjonistów (m.in. Ernst Ludwig Kirchner, Emil Nolde, Karl Schmidt-Rottluff, Ernst Barlach, a także rzeźby Constantina Brâncuși, Jacques’a Lipchitza i Henry’ego Moore’a.
Dadaizm i surrealizm reprezentują obrazy i rzeźby m.in.: Marcela Duchampa, Jeana Arpa, Joana Miró i Salvadora Dalí.
Malarstwo renesansu
Malarstwo baroku
Malarstwo brytyjskie XIX w.
Impresjonizm
Postimpresjonizm 
Malarstwo XX w.
Amerykańskie malarstwo i rzeźba.
Zbiory amerykańskiego malarstwa i rzeźby (American Painting and Sculpture) w Cleveland Museum of Art należą do najświetniejszych w skali światowej. W 1915 muzeum nabyło pierwszy obraz amerykańskiego artysty, "Portret Catherine Greene" pędzla Johna Singletona Copleya. Do chwili obecnej muzeum zakupiło około 300 obrazów i około 90 rzeźb artystów amerykańskich. Dzieła te, dobierane według zasady prymatu jakości nad ilością, stanowią pierwszorzędny przegląd sztuki amerykańskiej z lat 1750–1960.
W kolekcji wyróżnić można dwie podgrupy prac: obrazy malarzy szkoły znad Hudson i ugrupowania Ashcan School. W zbiorach znajdują się dzieła znaczące w historii malarstwa amerykańskiego: "Potęga muzyki" Sidneya Mounta, "Zmierzch na pustkowiu" Frederica Edwina Churcha, "Śmierć na bladym koniu" Alberta Pinkham Rydera, czy "Walka u Sharkeya" George’a Bellowsa. W dziale tym znajduje się ponadto około 100 prac artystów pochodzących z Cleveland. Kolekcję uzupełniają zbiory amerykańskiego rzemiosła artystycznego, grafiki, rysunków, fotografii i tekstyliów.
Malarstwo amerykańskie
Sztuka współczesna.
Dział sztuki współczesnej (Contemporary Art) obejmuje dzieła sztuki powstałe po roku 1961, z położeniem nacisku na prace artystów amerykańskich i europejskich. Ponieważ główną część tego działu stanowiły obrazy, muzeum stara się ostatnie zakupy koncentrować na rzeźbach i pracach wykorzystujących nowe media, jak wideo. W zbiorach tego działu znajdują się pierwszorzędne przykłady amerykańskiego malarstwa abstrakcyjnego, jak "Red Blue" (Ellsworth Kelly, 1962), "The City" (Agnes Martin, 1966) i "Wall Drawing #4" (Sol LeWitt, 1969); wczesne dzieła Lee Bontecou ("Untitled", 1961) i Roberta Gobera ("Untitled", 1990); ważne prace Andy Warhola ("Marilyn x 100", 1962) i Anselma Kiefera ("Lot’s Wife", 1989), czy wideoinstalacja "The Casting" Omera Fasta (2007).
Rysunki.
Kolekcja rysunków (Drawings) Cleveland Museum of Art, bardzo znacząca, jeśli chodzi o jakość i rangę, należy do pięciu lub sześciu największych w Stanach Zjednoczonych. Pierwsze rysunki pojawiły się w muzeum w 1915 (jako darowizny). Do powstania kolekcji rysunków dawnych mistrzów wydatnie przyczynił się jeden z kuratorów muzeum, Henry Sayles Francis, kupując w 1927 pokaźny zbiór rysunków francuskich, a w 1929 – włoskich i holenderskich. Kolekcja systematycznie powiększała się w kolejnych latach, zarówno dzięki zakupom, jak i darowiznom kolekcjonerów prywatnych. Obecnie zbiór rysunków zawiera ok. 2800 arkuszy z pracami pochodzącymi z rozmaitych szkół europejskich i amerykańskich; około 600 to prace artystów działających w Cleveland. Atutem kolekcji są kluczowe prace XVI-wiecznych artystów włoskich, XVIII- i XIX-wiecznych artystów francuskich oraz artystów europejskich i amerykańskich z początku XX w. W dziale tym znajduje się ponadto zbiór pasteli artystów specjalizujących się w tej technice (Jean-Étienne Liotard, Rosalba Carriera, Edgar Degas czy Mary Cassatt).
Rzemiosło artystyczne i design.
Kolekcja rzemiosła artystycznego i designu (Decorative Art and Design) Cleveland Museum of Art jest znana na arenie międzynarodowej; zawiera dzieła uważane za najznamienitsze na świecie w swym gatunku. W obrębie kolekcji znaleźć można zarówno XIX-wieczne wyroby amerykańskie jak i chińską porcelanę eksportową z XVIII w. Obecność europejskich mebli, wyrobów ze srebra i ceramiki z XVI–XIX w. sprawia, iż ten dział jest jednym z największych atutów całej kolekcji Cleveland Museum of Art. Zwłaszcza wyroby powlekane emalią z Limoges, włoska majolika, niemieckie i francuskie wyroby ze srebra i ceramika oraz XVIII-wieczne meble francuskie należą do najlepszych w swej klasie w Stanach Zjednoczonych i są znane na arenie międzynarodowej dzięki pracom badawczym i wystawom. W ostatnich latach w składzie kolekcji znalazły się ważne dzieła XIX- i XX-wiecznego rzemiosła artystycznego. Wyrób Petera Carla Fabergé z ok. 1900 jest uważany za jeden z najlepszych w swej kategorii na świecie.
Sztuka azjatycka.
Sztuka chińska.
Kolekcja sztuki chińskiej w Cleveland Museum of Art należy do najbardziej znaczących na Zachodzie, reprezentując najwyższy poziom artystycznego wykonawstwa. Obejmuje ona ponad 5000 lat historii sztuki Chin, od prehistorii do dziś, prezentując różnorodność form artystycznych, w tym: malarstwo, rzeźbę, kaligrafię, meble, wyroby z laki i kamieni szlachetnych. Najcenniejsza część zbiorów to obrazy i ceramika. Kolekcja nieustannie się rozwija, mając na względzie nie tylko bogate tradycje sztuki chińskiej ale też jej aktualne trendy rozwojowe.
Sztuka Indii i Azji Południowo-Wschodniej.
Kolekcja sztuki Indii i Azji Południowo-Wschodniej (Indian and Southeast Asian Art) jest jedną z najcenniejszych, zarówno na poziomie krajowym jak i międzynarodowym. Dzieli się na trzy sekcje: sztuka Indii, sztuka Himalajów i sztuka Azji Południowo-Wschodniej i obejmuje okres od epoki wczesnego neolitu do XIX w. Składają się na nią głównie rzeźby (kamienne, metalowe, gliniane, drewniane i z kości słoniowej) oraz obrazy (ilustracje książkowe i thanki), ale także rzemiosło dekoracyjne i zbroje.
Sztuka japońska i koreańska.
Kolekcja sztuki japońskiej i koreańskiej (Japanese and Korean art) w Cleveland Museum of Art również zalicza się do najbardziej znaczących na Zachodzie. Składają się na nią: obrazy, rzeźby, wyroby z laki, metaloplastyka i ceramika. Początki kolekcji sięgają okresu powstania muzeum, natomiast znaczący rozwój przypadł na lata powojenne.
Sztuka afrykańska.
Kolekcja sztuki afrykańskiej (African art) w Cleveland Museum of Art liczy około 250 eksponatów. Główny jej zasób stanowią maski i figury (przeważnie rzeźbione z drewna) z terenów Afryki Zachodniej i Centralnej. Poza tym w kolekcji znaleźć można ceramikę, wyroby z kości słoniowej, stopów miedzi, ze złota i skóry zwierzęcej. Większość dzieł powstała pod koniec XIX i na początku XX w. S ą jednak dwie, zachowane we fragmentach, figury z terakoty, datowane na 500 r. p.n.e. (z Nigerii) i rok 1000 (z Mali). Ozdobą kolekcji są wyroby pochodzące z dawnego królestwa Benin oraz z Demokratycznej Republiki Konga. Pierwsze eksponaty trafiły do muzeum już w roku 1915, na rok przed jego oficjalnym otwarciem. W 1929 miejscowy artysta, Paul Travis, podarował muzeum pewna liczbę dzieł pochodzących od plemienia Mangbetu z północno-wschodniego Kongo. Znaczące powiększenie kolekcji miało miejsce w latach 60. i 70. dzięki mieszkance Cleveland Katherine C. White, która przekazała muzeum około 100 eksponatów.
Fotografia.
Początki kolekcji fotografii (Photography) sięgają roku 1983. Kolekcja obejmuje dziś całą historię tego medium począwszy od roku 1839 i reprezentuje wszystkie jego trendy rozwojowe, widoczne w pracach najwybitniejszych fotografów. Atutem zbiorów są XIX-wieczne prace pionierów fotografii, głównie angielskich, amerykańskich i francuskich, piktorialistyczne fotografie Edwarda S. Curtisa, specjalizującego się w katalogowaniu życia Indian i Zachodu USA (zbiór "The North American Indian"), fotografia surrealistyczna z okresu międzywojennego, oraz fotografie dotyczące miasta Cleveland, wykonane przez artystów amerykańskich i zagranicznych.
Grafika.
Kolekcja grafiki (Prints) obejmuje około 19 000 prac wyznaczających historię tego gatunku w Europie od jego początku w połowie XV w. do czasów współczesnych. Kolekcja, powstała drogą zakupów i donacji, jest ceniona zarówno w Stanach Zjednoczonych jak i za granicą z powodu wysokiej jakości eksponatów i ich wyjątkowości.
Tekstylia i sztuka islamu.
Tekstylia.
Kolekcja tekstyliów (Textiles) obejmuje około 4500 wyrobów pochodzących z 62 krajów, wytworzonych na przestrzeni 4000 lat, od 2000 r. p.n.e. do dziś. Główny akcent towarzyszący kolekcji spoczywa raczej na jakości artystycznej zbiorów niż na ich wszechstronności. Główne obszary pochodzenia eksponatów to kraje muzułmańskie (Egipt, Iran, Irak, Hiszpania, Turcja), średniowieczne Chiny, Azja Środkowa, Włochy i południowe wybrzeża Peru.
Sztuka islamu.
Na kolekcję sztukę islamu (Islamic Art) składa się 178 dzieł, pochodzących w większości z Iranu, Iraku, Egiptu, Syrii i Turcji, powstałych pomiędzy VIII a XVII wiekiem i obejmujących ceramikę, metaloplastykę, wyroby ze szkła oraz prace wykonane na pergaminie i na papierze. Ozdobą kolekcji jest malarstwo miniaturowe.

</doc>
<doc id="2629580" url="https://pl.wikipedia.org/wiki?curid=2629580" title="People Before Profit Alliance">
People Before Profit Alliance

People Before Profit Alliance (irl.: "Comhghuaillíocht an Phobail roimh Bhrabús") – irlandzka partia polityczna powstała w 2005, aktywna w Irlandii i w Irlandii Północnej.
Partia została założona przez członków Socialist Workers Party. W 2007 połączyła się z "The Community &amp; Workers Action Group" i zaprezentowała kandydata Joana Collinsa w swoich pierwszych wyborach w 2007. 
W wyborach parlamentarnych 2011 do Dáil Éireann partia zdobyła poparcie 1% wyborców otrzymując tym samym dwa mandaty w Dáil.
17 września 2015 roku partia wraz z Anti-Austerity Alliance ogłosiły oficjalnie połączenie pod nazwą Anti-Austerity Alliance–People Before Profit, dla wspólnego startowania w przyszłych wyborach.

</doc>
<doc id="2629584" url="https://pl.wikipedia.org/wiki?curid=2629584" title="Mistrzostwa Świata w Kolarstwie Torowym 2013">
Mistrzostwa Świata w Kolarstwie Torowym 2013

110. Mistrzostwa Świata w Kolarstwie Torowym 2013 − zawody sportowe, które odbyły się w dniach 20−24 lutego 2013, na torze kolarskim przy Mińsk-Arenie, w stolicy Białorusi, Mińsku.

</doc>
<doc id="2629586" url="https://pl.wikipedia.org/wiki?curid=2629586" title="Pedro Núñez del Valle">
Pedro Núñez del Valle

Pedro Núñez del Valle (ur. w 1597 lub 1598 w Madrycie, zm. tamże 24 sierpnia 1649) – hiszpański malarz okresu baroku.
Kształcił się w Rzymie, gdzie został członkiem Akademii św. Łukasza. Prawdopodobnie był uczniem Vicente Carducho. W 1623 powrócił do Hiszpanii. Malował obrazy religijne. Tworzył pod wyraźnym wpływem Caravaggia.

</doc>
<doc id="2629588" url="https://pl.wikipedia.org/wiki?curid=2629588" title="Artem Pryma">
Artem Pryma

Artem Andrijowycz Pryma, ukr. Артем Андрійович Прима (ur. 30 maja 1987 w Czernihowie) – ukraiński biathlonista, dwukrotnie reprezentował Ukrainę na mistrzostwach świata w biathlonie. Zdobył złoty medal w biegu indywidualnym podczas mistrzostw europy juniorów w Osrblie. W kadrze zadebiutował w 2008 roku w zawodach Pucharu Świata w Ruhpolding.

</doc>
<doc id="2629589" url="https://pl.wikipedia.org/wiki?curid=2629589" title="Zespół Pieśni Dawnej Uniwersytetu Kazimierza Wielkiego">
Zespół Pieśni Dawnej Uniwersytetu Kazimierza Wielkiego

Zespół Pieśni Dawnej Uniwersytetu Kazimierza Wielkiego w Bydgoszczy – polski chór mieszany będący częścią kulturalnej działalności Uniwersytetu Kazimierza Wielkiego w Bydgoszczy.
Charakterystyka.
Chór liczy około kilkadziesiąt osób, studentów Instytutu Wychowania Muzycznego UKW. Jego repertuar obejmuje utwory muzyki dawnej. 
Historia.
Zespół powstał w 1974 r. przy Instytucie Wychowania Muzycznego Wyższej Szkoły Pedagogicznej w Bydgoszczy, z inicjatywy dyrygenta i pedagoga prof. Jana Lacha. W okresie wieloletniej działalności artystycznej brał udział w licznych uroczystościach uczelnianych, miejskich, wojewódzkich i kościelnych. Jako członek Polskiego Związku Chórów i Orkiestr uczestniczył w przeglądach i konkursach chóralnych w wielu miastach województwa kujawsko-pomorskiego oraz m.in. w Warszawie, Wrocławiu, Poznaniu, Częstochowie, Szczecinie, Koszalinie, Gdańsku, a także w kilkunastu krajach Europy. 

</doc>
<doc id="2629590" url="https://pl.wikipedia.org/wiki?curid=2629590" title="Ksiądz 3D">
Ksiądz 3D



</doc>
<doc id="2629591" url="https://pl.wikipedia.org/wiki?curid=2629591" title="Ksiądz (ujednoznacznienie)">
Ksiądz (ujednoznacznienie)



</doc>
<doc id="2629593" url="https://pl.wikipedia.org/wiki?curid=2629593" title="Dystrykt Ellembelle">
Dystrykt Ellembelle

Dystrykt Ellembelle jest dystryktem Regionu Zachodniego Ghany, powstałym w 2008 roku w wyniku nowego podziału administracyjnego kraju.

</doc>
<doc id="2629595" url="https://pl.wikipedia.org/wiki?curid=2629595" title="Prefekt Kongregacji Ewangelizacji Narodów">
Prefekt Kongregacji Ewangelizacji Narodów



</doc>
<doc id="2629597" url="https://pl.wikipedia.org/wiki?curid=2629597" title="United Left Alliance">
United Left Alliance

United Left Alliance (irl. "Comhghuaillíocht na hEite Clé Aontaithe") – koalicja wyborcza lewicowych partii i niezależnych polityków w Irlandii, utworzona celem startowania w wyborach parlamentarnych w 2011. Grupa składała się ówcześnie z trzech istniejących partii politycznych: Partii Socjalistycznej, People Before Profit Alliance oraz Workers and Unemployed Action Group, a także byłych członków Partii Pracy.
W październiku 2012 roku z koalicji wycofała się Workers and Unemployed Action Group, natomiast w styczniu 2013 sojusz opuściła Partia Socjalistyczna. Pod koniec tego samego roku koalicja została rozwiązana.

</doc>
<doc id="2629599" url="https://pl.wikipedia.org/wiki?curid=2629599" title="Matthias Altenburg">
Matthias Altenburg

Matthias Altenburg (znany pod pseudonimem Jan Seghers, ur. 1958), niemiecki pisarz.
Studiował na literaturę i historię sztuki na Uniwersytecie w Getyndze. Obecnie jest niezależnym dziennikarzem i pisarzem, mieszka we Frankfurcie nad Menem. Pod własnym nazwiskiem opublikował tomy eseistyczne, sztukę teatralną "Alles wird gut. Eine Sommerkomödie" (1995) oraz szereg powieści: "Landschaft mit Wölfen" (1999), "Die Liebe der Menschenfresser" (2002), "Die Toten von Laroque" (2003). W 2004 zaczął pisać powieści kryminalne, które następnie zostały wydane pod pseudonimem Jan Seghers, upamiętniającym Annę Seghers i kolarza Jana Ullricha. Ich głównym bohaterem jest Robert Marthaler, policjant ze Frankfurtu nad Menem, "niemiecki brat Wallandera" (według "FAZ") czy jego "heska adaptacja" (Goethe Instytut,). Książki z tego cyklu były tłumaczone na język polski. Pierwsze trzy powieści sfilmowała telewizja ZDF, w roli Marthalera wystąpił Matthias Koeberlin.

</doc>
<doc id="2629600" url="https://pl.wikipedia.org/wiki?curid=2629600" title="Ilya Markov">
Ilya Markov



</doc>
<doc id="2629601" url="https://pl.wikipedia.org/wiki?curid=2629601" title="Jan Seghers">
Jan Seghers



</doc>
<doc id="2629602" url="https://pl.wikipedia.org/wiki?curid=2629602" title="Lesięcinek">
Lesięcinek

Lesięcinek – osada leśna w Polsce położona w województwie zachodniopomorskim, w powiecie łobeskim, w gminie Węgorzyno.
W latach 1975–1998 leśniczówka administracyjnie należała do województwa szczecińskiego.

</doc>
<doc id="2629603" url="https://pl.wikipedia.org/wiki?curid=2629603" title="Robert Schatten">
Robert Schatten

Robert Schatten (ur. 28 stycznia 1911 we Lwowie, zm. 26 sierpnia 1977 w Nowym Jorku) – amerykański matematyk pochodzenia polskiego.
Życiorys.
Robert Schatten ukończył w 1933 studia na Uniwersytecie Jana Kazimierza we Lwowie uzyskując dyplom magistra. Po emigracji do Stanów Zjednoczonych studiował na Uniwersytecie Columbia i uzyskał tytuł Master of Arts. W 1942 obronił doktorat (Ph.D.).
Przez krótki okres był wykładowcą na Kolegium Farmacji Uniwersytetu Columbia, po czym został wcielony do armii amerykańskiej, w której służył w latach 1942–1943. Został zwolniony ze służby wskutek urazu kręgosłupa, którego skutki były odczuwalne przez całe życie.
W roku akademickim 1943/1944 był "assistant professor" na Uniwersytecie Vermontu. Otrzymawszy dwuletnie stypendium National Research Council, studiował przez rok w Instytucie Studiów Zaawansowanych (w Princeton) i przez następny na Uniwersytecie Yale (w New Haven). W tym czasie współpracował m.in. z Johnem von Neumannem. 
W 1946 rozpoczął długoletnią współpracę z Uniwersytetem Kansas, w latach 1946–1952 jako "associate professor", 1952–1961 jako profesor. W latach 1950 i 1952–1953 pracował okresowo w Instytucie Studiów Zaawansowanych. W latach 1960–1961 wykładał gościnnie na Uniwersytecie Południowej Kalifornii (w Los Angeles), 1961–1962 na Uniwersytecie Stanu Nowy Jork w Stony Brook.
Od 1962 do końca życia był profesorem w Hunter College w Nowym Jorku. 
Schatten zajmował się między innymi przestrzenią Banacha i przekształceniami liniowymi przestrzeni Hilberta. Jego nazwisko zostało uwiecznione w klasach Schattena.

</doc>
<doc id="2629607" url="https://pl.wikipedia.org/wiki?curid=2629607" title="Łobzów (województwo zachodniopomorskie)">
Łobzów (województwo zachodniopomorskie)

Łobzów – osada leśna w Polsce położona w województwie zachodniopomorskim, w powiecie łobeskim, w gminie Węgorzyno.
W latach 1975–1998 leśniczówka administracyjnie należała do województwa szczecińskiego.

</doc>
<doc id="2629612" url="https://pl.wikipedia.org/wiki?curid=2629612" title="Ellembelle">
Ellembelle



</doc>
<doc id="2629614" url="https://pl.wikipedia.org/wiki?curid=2629614" title="Ryszard Suwalski">
Ryszard Suwalski

Ryszard Maria Suwalski (ur. 1938, zm. 16 stycznia 2016 w Poznaniu) – polski doktor habilitowany inżynier kolejnictwa specjalizujący się w wózkach kołowych.
Życiorys.
Wykształcenie.
Absolwent specjalności pojazdy szynowe na Wydziale Budowy Maszyn Politechniki Poznańskiej oraz studiów podyplomowych w Instytucie Wysokoprężnych Silników Okrętowych i Kolejowych Politechniki Poznańskiej. Studia doktoranckie ukończył na Wydziale Maszyn Roboczych i Pojazdów w Instytucie Techniki Cieplnej i Silników Spalinowych na Politechnice Poznańskiej, a rozprawę habilitacyjną poświęconą „Systemowi samoczynnej zmiany rozstawu kół pojazdów szynowych” obronił na Wydziale Inżynierii Mechanicznej i Robotyki Akademii Górniczo-Hutniczej w Krakowie.
Kariera zawodowa.
Od 1958 był związany z kolejnictwem. Pracę zawodową rozpoczął jako konstruktor w Zakładach Przemysłu Metalowego H. Cegielski, a następnie pełnił funkcję głównego specjalisty w Centralnym Ośrodku Badań i Rozwoju Techniki Kolejnictwa i Centralnym Biurze Konstrukcyjnym PKP w Poznaniu. Był rzeczoznawcą z zakresu lokomotyw spalinowych i wagonów. Od 1969 opracował i wdrożył do produkcji 60 kluczowych dla polskiego transportu szynowego projektów dotyczących pojazdów szynowych. Opatentował 60 wynalazków zarówno w Urzędzie Patentowym RP, jak i urzędach zagranicznych. Opublikował 42 prace w czasopismach branżowych.
Projektował rodziny wózków dla wagonów osobowych, EZT, autobusów szynowych i tramwajów oraz wózki dużych prędkości. Konstrukcje jego projektu zostały zastosowane w pojazdach szynowych produkowanych m.in. w zakładach HCP, Pesa i Newag. Były one także wykorzystywane w czasie przygotowań do uruchomienia połączeń na Centralnej Magistrali Kolejowej. Pod koniec lat 80. zaprojektował wagony kolejki linowo-terenowej na Gubałówkę, a w latach 1992–1998 opracował system SUW 2000 umożliwiający szybką zmianę rozstawu wózków w pojeździe szynowym w miejscu zmiany rozstawu szyn. System ten był początkowo wykorzystywany w pociągach relacji Warszawa – Wilno i Kraków – Kijów. Po wyeksploatowaniu zestawów zaniechano ich remontu, a podczas Euro 2012 używany był jeden skład. W 2013 skład z systemem SUW 2000 kursował co drugi dzień w relacji Wrocław – Kraków – Lwów.
Ostatnio zatrudniony był na stanowisku kierownika projektu w Biurze Strategii, Inwestycji i Rozwoju oraz Biurze Wsparcia Technicznego PKP Cargo. 16 stycznia 2016 w Poznaniu zmarł po ciężkiej chorobie w wieku 77 lat. Spoczywa na cmentarzu Miłostowo w Poznaniu (pole 3, kwatera B, grób 11).

</doc>
<doc id="2629615" url="https://pl.wikipedia.org/wiki?curid=2629615" title="Mistrzostwa Świata w Kolarstwie Torowym 2008">
Mistrzostwa Świata w Kolarstwie Torowym 2008

105. Mistrzostwa Świata w Kolarstwie Torowym 2008 odbyły się w brytyjskim Manchesterze w dniach 26 - 30 marca 2008. Miejscem imprezy był Manchester Velodrome. W programie mistrzostw znalazło się osiem konkurencji dla kobiet: sprint indywidualny, sprint drużynowy, wyścig na dochodzenie wyścig punktowy, wyścig na 500 m, scratch keirin i wyścig drużynowy na dochodzenie oraz dziesięć konkurencji dla mężczyzn: sprint indywidualny, sprint drużynowy, wyścig indywidualny na dochodzenie, wyścig drużynowy na dochodzenie, wyścig punktowy, wyścig ze startu zatrzymanego, wyścig na 1 km, wyścig drużynowy na dochodzenie, madison, keirin, scratch i omnium. 

</doc>
<doc id="2629616" url="https://pl.wikipedia.org/wiki?curid=2629616" title="Małe Węgorzynko">
Małe Węgorzynko

Małe Węgorzynko – kolonia w Polsce położona w województwie zachodniopomorskim, w powiecie łobeskim, w gminie Węgorzyno.
W latach 1975–1998 kolonia administracyjnie należała do województwa szczecińskiego.

</doc>
<doc id="2629618" url="https://pl.wikipedia.org/wiki?curid=2629618" title="Nowe Węgorzynko">
Nowe Węgorzynko

Nowe Węgorzynko – kolonia w Polsce położona w województwie zachodniopomorskim, w powiecie łobeskim, w gminie Węgorzyno.
W latach 1975–1998 kolonia administracyjnie należała do województwa szczecińskiego.

</doc>
<doc id="2629620" url="https://pl.wikipedia.org/wiki?curid=2629620" title="AKS 1947 Busko-Zdrój">
AKS 1947 Busko-Zdrój

Amatorski Klub Sportowy 1947 Busko-Zdrój – polski klub sportowy z Buska-Zdroju. Posiada m.in. drużynę piłki nożnej, która w latach 2005–2007 występowała w rozgrywkach III ligi (11 zwycięstw, 12 remisów, 37 porażek).
W klubie działały również inne sekcje. Zespoły piłki siatkowej mężczyzn (jego zawodnikiem był m.in. Ireneusz Mazur) i piłki ręcznej mężczyzn występowały w III lidze. W zespole AKS Busko-Zdrój trenowali także tenisiści ziemni i stołowi.
Sekcja piłki nożnej.
Historia.
Klub powstał w 1946 roku. Na przestrzeni lat nosił również nazwy Związkowiec i Sparta. W sezonie 1983/1984 dotarł do finału okręgowego pucharu Polski, w którym przegrał z Granatem Skarżysko-Kamienna. W kolejnych rozgrywkach przystąpił do rywalizacji w pucharze kraju na szczeblu centralnym. W pierwszej rundzie pokonał po serii rzutów karnych Górnika Będzin (0:0, k. 6:5), natomiast w drugiej przegrał z Piastem Gliwice (0:3).
Pod koniec lat 90. XX wieku i na początku XXI wieku klub występował w kieleckiej lidze okręgowej. W sezonie 2003/2004, w którym odniósł 25 zwycięstw, zajął pierwsze miejsce w V lidze. W kolejnych rozgrywkach piłkarze z Buska toczyli zaciętą rywalizację o awans z GKS Nowiny, Ponidziem Nidą Pińczów i Piaskowianką Piaski. Ostatecznie AKS, który odniósł kilka okazałych zwycięstw (m.in. 4:0 z Orlętami Kielce i 5:2 z Czarnymi Połaniec), uplasował się w tabeli na pierwszej pozycji, wywalczając promocję do III ligi.
W debiucie w III lidze AKS 7 sierpnia 2005 roku zremisował 0:0 w meczu wyjazdowym z Pogonią Leżajsk. Pierwsze zwycięstwo odniósł w następnym spotkaniu – 14 sierpnia wygrał 3:1 z Avią Świdnik&lt;ref name="2005/2006"&gt;&lt;/ref&gt;. Po zwycięstwie 2:0 z Tłokami Gorzyce w kolejnym pojedynku, klub z Buska plasował się na pierwszej pozycji w tabeli. W kolejnych meczach spisywał się słabiej i rundę jesienną zakończył na 14 miejscu. Zmagania wiosną piłkarze AKS rozpoczęli nie najlepiej, ale w dalszej fazie rozgrywek odnieśli cztery cenne zwycięstwa (2:1 z Pogonią Leżajsk, 2:1 w Zamościu z Hetmanem, 2:1 w Rzeszowie ze Stalą, 1:0 z Tłokami Gorzyce) i w ostatecznym rozrachunku zajęli 12 lokatę. Przygotowania do kolejnego sezonu rozpoczęli z opóźnieniem, gdyż czekali na uregulowanie zaległości finansowych za ostatnie trzy miesiące.
W rundzie jesiennej sezonu 2006/2007 AKS wygrał cztery mecze (4:1 z Wisłoką Dębica, 4:0 z Wisłą II Kraków – najwyższe zwycięstwo w historii występów w III lidze, 3:0 w Zamościu z Hetmanem, 3:1 w Sanoku ze Stalą), dwa zremisował, a dziewięć przegrał&lt;ref name="2006/2007"&gt;&lt;/ref&gt;. Klub borykał się z dużymi problemami finansowymi – na początku stycznia 2007 roku zadłużenie buskiego zespołu wobec różnych podmiotów, w tym piłkarzy i trenerów, wynosiło 412 tys. zł. W przerwie zimowej z drużyny odeszła większość zawodników, dlatego skład został uzupełniony juniorami. Wiosną piłkarze AKS przegrali wszystkie spotkania, w tym dwa walkowerami. Ponieśli m.in. dotkliwe porażki w spotkaniach z Koroną II Kielce (0:8), Hutnikiem Kraków (0:8) i Stalą Rzeszów (1:12). Sezon zakończyli na ostatnim, 16 miejscu w tabeli z dorobkiem 14 punktów.
Historia występów ligowych w XXI wieku.
Źródło:

</doc>
<doc id="2629622" url="https://pl.wikipedia.org/wiki?curid=2629622" title="Pilchówko">
Pilchówko

Pilchówko – osada w Polsce położona w województwie zachodniopomorskim, w powiecie łobeskim, w gminie Węgorzyno.
W latach 1975–1998 osada administracyjnie należała do województwa szczecińskiego.

</doc>
<doc id="2629625" url="https://pl.wikipedia.org/wiki?curid=2629625" title="Cegielski">
Cegielski

Osoby:
Inne:
Zobacz też:

</doc>
<doc id="2629631" url="https://pl.wikipedia.org/wiki?curid=2629631" title="Mistrzostwa Świata w Kolarstwie Torowym 2007">
Mistrzostwa Świata w Kolarstwie Torowym 2007

104. Mistrzostwa Świata w Kolarstwie Torowym 2007 odbyły się w hiszpańskim mieście Palma de Mallorca w dniach 29 marca – 1 kwietnia 2007. W programie mistrzostw znalazło się siedem konkurencji dla kobiet: sprint indywidualny, sprint drużynowy, wyścig na dochodzenie wyścig punktowy, wyścig na 500 m, scratch i keirin oraz dziewięć konkurencji dla mężczyzn: sprint indywidualny, sprint drużynowy, wyścig na dochodzenie, wyścig punktowy, wyścig ze startu zatrzymanego, wyścig na 1 km, wyścig drużynowy na dochodzenie, madison, keirin, scratch i omnium.
Mistrzostwa zorganizowano w wybudowanej specjalnie na tę okazję hali Palma Arena.

</doc>
<doc id="2629635" url="https://pl.wikipedia.org/wiki?curid=2629635" title="Kamizelka przeciwodłamkowa DMV-98">
Kamizelka przeciwodłamkowa DMV-98

Kamizelka przeciwodłamkowa DMV-98 – kamizelka kuloodporna przeznaczona dla wojsk powietrznodesantowych i desantowo-szturmowych Wojska Polskiego. Wprowadzona do służby w latach 90.
Konstrukcja.
Kamizelka ochronna DMV-98 składa się z dwóch odrębnych poszyć: zewnętrznego (rozpinanego z przodu) – na wkłady balistyczne miękkie i wewnętrznego, zakładanego w razie potrzeby – na dodatkowy wkład balistyczny twardy. Obszycia nakłada się jedno na drugie. Oba poszycia wykonane są z poliestru w kamuflażu "Pantera" lub "Pantera pustynna". Poszycie wewnętrzne posiada tylko kieszeń na wkład (z przodu). Kieszenie na oporządzenie znajdują się w poszyciu zewnętrznym. Kamizelka posiada kieszenie na magazynki do AK/Beryla, radio np. Radmor 3501, opatrunek osobisty, granaty. W konstrukcji kamizelki zastosowano, także specjalne uchwyty do zamocowania bagnetu lub noża szturmowego, uchwyty na zamocowanie maski przeciwgazowej i uchwyty do podczepienia stroju ochronnego OP-1. Dodatkową ochronę zapewnia kołnierz stójkowy i naramienniki.
Ochrona balistyczna.
W obrębie wkładu dodatkowego (usytuowanego w poszyciu wewnętrznym), kamizelka chroni przed pociskami PS wystrzeliwanymi z kbk AKM (kal. 7,62 mm), o prędkości uderzenia 710+20 m/s (4. klasa kuloodporności). Poza tym wkładem kamizelka chroni przed pociskami Parabellum (kal. 9 mm) z rdzeniem ołowianym, o prędkości uderzenia 358+15 m/s (2. klasa kuloodporności).

</doc>
<doc id="2629637" url="https://pl.wikipedia.org/wiki?curid=2629637" title="Stanisław Kościelewski">
Stanisław Kościelewski

Stanisław Kościelewski, przybrane nazwisko "Jan Kwiatkowski", pseud. "Sam", "Tokarz" (ur. 15 maja 1899 w Płońsku, zm. 12 grudnia 1985 w Warszawie) – polski działacz komunistyczny, sekretarz Komitetu Okręgowego Komunistycznej Partii Polski w Krakowie w 1932, podpułkownik aparatu bezpieczeństwa PRL, naczelnik Wydziału do Walki z Bandytyzmem w MBP, zastępca szefa Wojewódzkiego Urzędu Bezpieczeństwa Publicznego w Warszawie, II sekretarz Komitetu Wojewódzkiego Polskiej Partii Robotniczej w Kielcach, główny inspektor Ochotniczej Rezerwy Milicji Obywatelskiej 1946–1951, komendant główny Straży Pożarnych 1952–1956.
Życiorys.
Syn Feliksa, brat Antoniego i Władysława, również działaczy komunistycznych. Skończył jedną klasę szkoły powszechnej, później był m.in. szewcem i robotnikiem kolejowym.
Od jesieni 1918 członek Socjaldemokracji Królestwa Polskiego i Litwy/KPP w Odessie. Latem 1919 wrócił do kraju. Od 1923 członek Związku Młodzieży Komunistycznej (ZMK) i Związku Zawodowego Pracowników Przemysłu Skórzanego (od 1926 prezes płońskiego oddziału Związku), a od 1924 KPP. Działał m.in. w Komitecie Okręgowym (KO) KPP Warszawa-Podmiejska i Ciechanów-Mława. Od 1926 działał również w Niezależnej Partii Chłopskiej. W 1927 został aresztowany i osadzony na Pawiaku, zbiegł z pociągu podczas przewożenia na rozprawę do Płońska.
1927–1928 na polecenie KC KPP przebywał w ZSRR, gdzie był słuchaczem Szkoły Polityczno-Wojskowej w Moskwie. Po powrocie w latach 1928–1931 więziony. VIII – X 1932 sekretarz KO KPP w Krakowie. Od listopada 1932 pracował pod kierunkiem Bolesława Bieruta w KC Międzynarodowej Organizacji Pomocy Rewolucjonistom. Wkrótce osiedlił się w Kijowie, gdzie w 1935–1939 był więźniem łagru. Po zwolnieniu w Nowoczerkasku i Taszkencie.
Od lutego 1944 w Wojsku Polskim w ZSRR, zastępca dowódcy pułku ds. politycznych w 2 brygadzie kawalerii, brał udział w walkach o Warszawę, Puławy i Warkę. Od 22 września 1944 w Głównym Zarządzie Polityczno-Wychowawczym WP, a od października 1944 instruktor KC PPR. 20 listopada 1944 – 23 stycznia 1945 II sekretarz Komitetu Warszawskiego PPR i członek Prezydium Warszawskiej Rady Narodowej. Następnie skierowany na stanowisko II sekretarza KW PPR w Kielcach.
W kwietniu 1945 został zastępcą szefa WUBP w Warszawie, następnie przeniesiony do MBP jako naczelnik wydziału do walki z bandytyzmem. 22 czerwca 1946 został głównym inspektorem ORMO (do 1951). 21 stycznia 1952 – 15 listopada 1956 Główny Komendant Straży Pożarnych. W 1972 opublikował wspomnienia „Urodziłem się w Płońsku...”, za które otrzymał nagrodę ministra obrony narodowej.
Odznaczenia.
Był odznaczony m.in. 

</doc>
<doc id="2629640" url="https://pl.wikipedia.org/wiki?curid=2629640" title="David Goffin">
David Goffin

David Goffin (ur. 7 grudnia 1990 w Rocourt) – belgijski tenisista, reprezentant w Pucharze Davisa, finalista tych rozgrywek w sezonie 2015 i sezonie 2017, olimpijczyk z Londynu (2012) i Rio de Janeiro (2016).
Najwyższe – 7. miejsce w rankingu gry pojedynczej osiągnął 20 listopada 2017 roku.
Kariera tenisowa.
Osiągnięcia juniorskie.
W 2008 roku brał udział w juniorskim French Open w grze pojedynczej oraz podwójnej chłopców. W obu turniejach odpadł w 1 rundzie. Podczas juniorskiego Wimbledonu w tym samym roku osiągnął 1. rundę w grze pojedynczej oraz półfinał w deblu.
Kariera zawodowa.
Na początku sezonu 2012 osiągnął ćwierćfinał turnieju w Ćennaju. We French Open przegrał w 3. rundzie kwalifikacji, jednakże do turnieju głównego dostał się jako szczęśliwy przegrany. Pokonał w nim Radka Štěpánka, Arnauda Clémenta i Łukasza Kubota. W 4. rundzie uległ 7:5, 5:7, 2:6, 4:6 Rogerowi Federerowi. Na igrzyskach olimpijskich w Londynie w konkurencji gry pojedynczej Goffin został wyeliminowany w 1. rundzie przez Juana Mónaco. W sierpniu Belg dotarł do ćwierćfinału turnieju w Winston-Salem, odpadając po porażce z Johnem Isnerem. W październiku awansował również do ćwierćfinału rozgrywek ATP World Tour w Walencji, gdzie uległ Jürgenowi Melzerowi.
Na początku sierpnia 2014 Goffin wygrał zawody ATP World Tour w Kitzbühel. W drodze po tytuł pokonał m.in. Philippa Kohlschreibera, natomiast w finale Dominika Thiema. We wrześniu Belg wywalczył kolejny singlowy tytuł ATP World Tour, w halowym turnieju w Metzu. Wyeliminował m.in. w ćwierćfinale Jo-Wilfrieda Tsongę, a w decydującym meczu okazał się lepszy od João Sousy. Do trzeciego w sezonie finału Goffin dotarł pod koniec października w Bazylei, gdzie nie sprostał Rogerowi Federerowi.
W sezonie 2015 Goffin pierwszy finał osiągnął w połowie czerwca w ’s-Hertogenbosch na nawierzchni trawiastej. Spotkanie o tytuł przegrał z Nicolasem Mahutem 6:7(1), 1:6. Dokładnie rok po osiągnięciu pierwszego finału kategorii ATP World Tour 250 ponownie zmierzył się z Dominicem Thiemem w meczu mistrzowskim – tym razem w Gstaad Goffin uległ Austriakowi 5:7, 2:6.
Pierwszy w karierze wielkoszlemowy ćwierćfinał Belg osiągnął w sezonie 2016 podczas French Open, ponosząc porażkę z Dominikiem Thiem. W październiku Goffin został finalistą turnieju w Tokio, ostatni mecz przegrywając z Nickiem Kyrgiosem. W 2016 roku uczestniczył w zawodach singlowych igrzysk olimpijskich w Rio de Janeiro dochodząc do 3. rundy.
Sezon 2017 Goffin zakończył z dwoma triumfami turniejowymi. Na początku października wygrał zawody w Shenzhen w finale eliminując Ołeksandra Dołhopołowa, a w swoim kolejnym starcie zwyciężył w Tokio, pokonując w ostatnim meczu Adriana Mannarino. W lutym Belg był w finałach halowych imprez w Sofii i Rotterdamie, natomiast w listopadzie zakwalifikował się do ATP Finals. Po dwóch wygranych spotkaniach grupowych zmierzył się w półfinale z Rogerem Federerem, eliminując Szwajcara w trzech setach. Pojedynek o tytuł Goffin przegrał 5:7, 6:4, 3:6 z Grigorem Dimitrowem. Po ATP Finals Belg zagrał w składzie reprezentacji, która w finale Pucharu Davisa zmierzyła się z Francją. Tytuł zdobyli Francuzi pokonując 3:2 Belgów, a oba punkty dla Belgii zdobył Goffin po wygranych z Lucasem Pouille i Jo-Wilfriedem Tsongą.
Podczas sezonu 2018 Goffin nie awansował do finału zawodów ATP World Tour. Był natomiast kilkakrotnie w półfinałach, najpierw w Montpellier, a następnie w Rotterdamie, gdzie po przegraniu pierwszego seta z Grigorem Dimitrowem skreczował na początku drugiego seta przez uderzenie piłką w oko. Na podłożu ziemnym został półfinalistą w Barcelonie, broniąc w meczu drugiej rundy przeciwko Marcelowi Granollersowi piłki meczowej. Na turnieju ATP World Tour Masters 1000 w Cincinnati jednego dnia wyeliminował Kevina Andersona (nr 6. ATP) i Juana Martína del Potra (nr 4. ATP). Mecz o udział w finale przegrał przez krecz w drugim secie z Rogerem Federerem z powodu urazu ramienia. Na początku października zakończył starty w roku 2018, podając jako przyczynę kontuzję prawego łokcia.
W roku 2019 Goffin wygrał pierwszy w karierze turniej w konkurencji gry podwójnej, na początku sezonu w Dosze, partnerując Pierre-Hugues Herbertowi. W czerwcu osiągnął singlowy finał w Halle, ponosząc porażkę z Rogerem Federerem. W sierpniu został pierwszym Belgiem, który doszedł do finału zawodów ATP Tour Masters 1000, w Cincinnati. Ostatni mecz przegrał z Daniiłem Miedwiediewem.
W sezonie 2021 triumfował w zawodach w Montpellier, w meczu finałowym pokonując Roberto Bautistę-Aguta z wynikiem 5:7, 6:4, 6:2.
W kwietniu 2022 roku zdobył trofeum w Marrakeszu, gdzie pokonał w finale Alexa Molčana 3:6, 6:3, 6:3.

</doc>
<doc id="2629646" url="https://pl.wikipedia.org/wiki?curid=2629646" title="Franciszek Krzywolak">
Franciszek Krzywolak

Franciszek Krzywolak (ur. 27 lutego 1905 w Bestwince, zm. w marcu 1943 w Mysłowicach) - działacz komunistyczny.
Życiorys.
Skończył szkołę powszechną, od 1923 był górnikiem i wozakiem, po wypadku w 1930 zwolniony, później pracował sezonowo, nie mając stałego zatrudnienia. Brał udział w ruchu bezrobotnych. Od 1934 członek KPP. W jego mieszkaniu odbywały się nielegalne zebrania komunistyczne. Od stycznia 1940 członek komunistycznej organizacji, która później przybrała nazwę Koło Przyjaciół ZSRR. Wiosną 1942 organizacja weszła w skład PPR, a Krzywolak został członkiem Komitetu Dzielnicowego (KD) PPR. Jednocześnie pracował w kopalni "Brzeszcze", gdzie tworzył grupy sabotażowe i komórkę PPR oraz wynosił z kopalni materiały wybuchowe dla GL. Rozprowadzał obligacje Daru Narodowego. W swoim mieszkaniu umieścił powielacz, na którym drukowano odezwy i PPR-owską gazetę, "Trybunę Śląską". 4 listopada 1942 został aresztowany wraz z żoną przez gestapo i osadzony w bielskim a następnie mysłowickim więzieniu, gdzie w marcu 1943 zginął.

</doc>
<doc id="2629647" url="https://pl.wikipedia.org/wiki?curid=2629647" title="Molenna w Wojnowie">
Molenna w Wojnowie

Molenna w Wojnowie – molenna staroobrzędowców należąca do parafii Wschodniego Kościoła Staroobrzędowego w Wojnowie.
Świątynia została wzniesiona w latach 1923–1927 z czerwonej cegły, na wzór kościołów ewangelickich Prus Wschodnich, nie posiada cech rosyjskiej architektury sakralnej. W jej wnętrzu znajdują się 43 ikony ustawionych na półkach na wschodniej ścianie obiektu, zastępując ikonostas cerkwi prawosławnych. Przed 1967, gdy część ikon została skradziona, a następnie odzyskana, było ich 47.
Molennę wpisano do rejestru zabytków 17 marca 1983 pod nr 381.

</doc>
<doc id="2629648" url="https://pl.wikipedia.org/wiki?curid=2629648" title="Phoenix Park">
Phoenix Park

Phoenix Park (irl. "Páirc an Fhionnuisce") – park miejski w Dublinie w Irlandii.
Park powstał w 1662 roku i jest położony 2–4 km na zachód od centrum miasta i na północ od rzeki Liffey. Park jest otoczony murem o długości 11 km i obejmuje powierzchnię 707 hektarów, co czyni go jednym z największych ogrodzonych parków miejskich w Europie. W parku znajdują się zielone obszary użytkowe i aleje, a od XVII wieku mają tu swój dom stada dzikich danieli.
Elementy parku.
Na terenie parku znajdują się między innymi:
Park w kulturze.
Park został wykorzystany w powieściach Jamesa Joyce’a: "Finneganów tren" i "Ulisses".
Na terenie parku odbywają się co roku wyścigi motorowe (" Phoenix Park Racecourse"), znajduje się tutaj również klub krykietowy ("Phoenix Cricket Club"), a od 2003 roku odbywa się tutaj corocznie „wielki bieg Irlandii” ("Great Ireland Run").
Park jest również miejscem, gdzie odbywają się koncerty muzyczne. Miały tu miejsce koncerty między innymi takich wykonawców jak: Bono, Robbie Williams, Pixies i wielu innych.

</doc>
<doc id="2629649" url="https://pl.wikipedia.org/wiki?curid=2629649" title="Ewald Macha">
Ewald Macha

Ewald Macha (ur. 17 sierpnia 1940 r. w Czerwionce, zm. 31 lipca 2014) – polski inżynier mechaniki i budowy oraz eksploatacji maszyn, specjalizujący się w mechanice ciała stałego, mechatronice, zmęczeniu metali i elementów maszyn; nauczyciel akademicki związany z opolską uczelnią techniczną.
Życiorys.
Urodził się w Czerwionce, w powiecie rybnickim. Po ukończeniu kolejno szkoły podstawowej i średniej podjął studia na kierunku mechanika na Politechnice Wrocławskiej, które ukończył w 1964 roku dyplomami magistra inżyniera. Niedługo potem podjął studia doktoranckie na Wydziale Elektroniki swojej macierzystej uczelni, uzyskując w 1970 roku stopień naukowy doktora nauk technicznych. W 1980 roku Rada Wydziału Mechanicznego PWr nadała mu stopień naukowy doktora habilitowanego nauk technicznych w zakresie mechaniki. Od lat 60. XX wieku związał się zawodowo z Wyższą Szkołą Inżynierską w Opolu (od 1996 roku Politechnika Opolska), obejmując na niej kolejno stanowiska: asystenta, adiunkta, profesora nadzwyczajnego i profesora zwyczajnego w 1995 roku. Wcześniej w 1992 roku Prezydent Polski Lech Wałęsa nadał mu tytuł profesora nauk technicznych. Na opolskiej uczelni technicznej pełnił wiele istotnych funkcji organizacyjnych. W latach 1984-1987 był prorektorem do spraw nauki, a od 1986 do 2008 roku był kierownikiem Katedry Mechaniki i Podstaw Konstrukcji Maszyn. Zmarł nagle w dniu 31 lipca 2014 w Opolu.
Dorobek naukowy i odznaczenia.
Autor ponad 200 publikacji, 13 monografii oraz 5 patentów. Zapoczątkował i rozwinął nowy w skali międzynarodowej kierunek badań nad wieloosiowym zmęczeniem losowym tworzyw konstrukcyjnych. Był stypendystą IREX, Purdue University w West Lafayette, University of California w Los Angeles (1986-1987). Za swoją działalność naukowo-dydaktyczna otrzymał liczne odznaczenia i nagrody, w tym Nagroda I stopnia Ministerstwa Edukacji Narodowej (1989), Złoty Krzyż Zasługi (1984), Medal Komisji Edukacji Narodowej (1994}. Należał do wielu organizacji naukowych: American Society for Testing and Materiale, ASTM Committee E08 on Fatigue and Fracture, The European Structural Integrity Society TC 3.1 Multiaxial, Polskiego Towarzystwa Mechaniki Teoretycznej i Stosowanej. Wypromował 9 doktorów, wśród których są m.in. Tadeusz Łagoda.

</doc>
<doc id="2629650" url="https://pl.wikipedia.org/wiki?curid=2629650" title="Dionisio García Ibáñez">
Dionisio García Ibáñez

Dionisio Guillermo García Ibáñez (ur. 31 stycznia 1945 w Guantánamo) – kubański duchowny katolicki, arcybiskup Santiago de Cuba i prymas Kuby od 2007.
Życiorys.
Prezbiterat.
Święcenia kapłańskie otrzymał 8 lipca 1985 i został inkardynowany do archidiecezji Santiago de Cuba. Pracował przede wszystkim jako duszpasterz parafialny, był także m.in. diecezjalnym duszpasterzem młodzieży oraz konsultorem kubańskiej Konferencji Episkopatu w czasie zebrania CELAM w Santo Domingo.
Episkopat.
9 grudnia 1995 papież Jan Paweł II mianował go biskupem ordynariuszem diecezji Santisimo Salvador de Bayamo y Manzanillo. Sakry biskupiej udzielił mu 27 stycznia 1996 ówczesny arcybiskup Santiago de Cuba - Pedro Claro Meurice Estiu.
10 lutego 2007 został arcybiskupem ordynariuszem archidiecezji Santiago de Cuba. W latach 2009–2017 był przewodniczącym Konferencji Episkopatu Kuby.

</doc>
<doc id="2629655" url="https://pl.wikipedia.org/wiki?curid=2629655" title="Cerkiew Wszystkich Świętych w Hajnówce">
Cerkiew Wszystkich Świętych w Hajnówce

Cerkiew pod wezwaniem Wszystkich Świętych – prawosławna cerkiew cmentarna w Hajnówce. Należy do parafii Narodzenia św. Jana Chrzciciela w Hajnówce, w dekanacie Hajnówka diecezji warszawsko-bielskiej Polskiego Autokefalicznego Kościoła Prawosławnego.
Cerkiew wzniesiono w 1953 r. na cmentarzu prawosławnym w Hajnówce, staraniem ówczesnego proboszcza miejscowej parafii, ks. Antoniego Dziewiatowskiego. Świątynia została rozbudowana w latach 1995–1998. Budowla drewniana, o konstrukcji zrębowej, malowana na biało, z obszerną kruchtą, wysoką nawą i niewielkim, zamkniętym prostokątnie prezbiterium. Wszystkie dachy blaszane; nad kruchtą dwuspadowy dach tworzący okap. Nad frontową częścią nawy wieża (w dolnej części czworoboczna, w górnej – sześcioboczna), zwieńczona baniastym hełmem.
Od 1996 r. cerkiew podlega parafii Narodzenia św. Jana Chrzciciela w Hajnówce.

</doc>
<doc id="2629656" url="https://pl.wikipedia.org/wiki?curid=2629656" title="Wojciech Kosiba">
Wojciech Kosiba

Wojciech Kosiba pseud. "Grom", "Jakub", "Stary" (ur. 11 grudnia 1901 w Harklowej, zm. 14 września 1975 w Jaśle) – polski polityk i działacz komunistyczny, poseł na Sejm PRL I kadencji (1952-1957).
Życiorys.
Skończył 4 klasy szkoły powszechnej, następnie kształcił się jako samouk. Był pomocnikiem kowalskim i robotnikiem w kopalniach nafty. W latach 1922–1924 odbył służbę wojskową. Członek KPP, Związku Młodzieży Komunistycznej (ZMK)/KZMP, sekretarz Komitetu Dzielnicowego (KD) KPP w Harklowej. Od 1925 do 1931 członek zarządu TUR w jasielskim. Działał w komitetach strajkowych w kopalniach nafty, w których pracował. IX 1931 wyjechał do ZSRR jako delegat Okręgu Naftowego KPP na obchody 14 rocznicy rewolucji październikowej. Wrócił do kraju w lutym 1932. 1933-1935 więziony za działalność komunistyczną. Od kwietnia 1942 ukrywał się przed gestapo. Organizował PPR w powiecie jasielskim, gorlickim i krośnieńskim. Od czerwca 1942 dowódca oddziału GL i członek Komitetu Podokręgowego PPR Podkarpacie. Od 1943 członek Sztabu Podokręgu i Okręgu GL i AL. Na początku 1944 brał udział w zakładaniu konspiracyjnych gminnych rad narodowych. Po wojnie został przewodniczącym Związku Uczestników Walki Zbrojnej i należał do Komitetu Wojewódzkiego PPR, a następnie PZPR w Rzeszowie oraz był pełnomocnikiem ds. reformy rolnej w powiecie Jasło. Brał aktywny udział w agitacji przed referendum 1946 i wyborami 1947. W 1956 został wybrany z okręgu 63 Krosno posłem na Sejm PRL I kadencji. Był odznaczony m.in. Orderem Sztandaru Pracy I i II klasy i Krzyżem Partyzanckim.

</doc>
<doc id="2629657" url="https://pl.wikipedia.org/wiki?curid=2629657" title="Estymator jądrowy gęstości">
Estymator jądrowy gęstości

Estymator jądrowy gęstości lub jądrowy estymator gęstości – rodzaj estymatora nieparametrycznego, przeznaczony do wyznaczania gęstości rozkładu zmiennej losowej, na podstawie uzyskanej próby, czyli wartości jakie badana zmienna przyjęła w trakcie dotychczasowych pomiarów.
Badana zmienna losowa może być jedno- lub wielowymiarowa. Przynależność do grupy metod nieparametrycznych oznacza, że przy ich stosowaniu nie jest wymagana "a priori" informacja o typie występującego rozkładu (np. czy jest on normalny, czy Cauchy’ego itp.). Klasyczne parametryczne metody estymacji gęstości wymagały wcześniejszego ustalenia takiego typu, po czym – w ramach ich stosowania – jedynie wyznaczano wartości istniejących w jego definicji parametrów.
Najprostszym nieparametrycznym estymatorem gęstości jest histogram. Estymator jądrowy w pewnym stopniu przypomina odpowiednio wygładzony wykres histogramu o małej szerokości cel.
Estymator jądrowy gęstości jest często używany do analizy danych w licznych dziedzinach nauki i zagadnień praktycznych, zwłaszcza z zakresu technik informacyjnych, automatyki, zarządzania oraz wspomagania decyzji itp.
Definicja.
Niech dana będzie formula_1-wymiarowa zmienna losowa formula_2 której rozkład posiada gęstość formula_3 Jej estymator jądrowy formula_4 wyznacza się w oparciu o wartości formula_5-elementowej próby losowej
uzyskanej ze zmiennej X, i w swej podstawowej formie jest on definiowany wzorem
gdzie mierzalna, symetryczna względem zera oraz posiadająca w tym punkcie słabe maksimum globalne funkcja formula_6 spełnia warunek formula_7 i nazywana jest jądrem, natomiast dodatni współczynnik formula_8 określa się mianem parametru wygładzania.
Interpretację powyższej definicji ilustruje Rys. 1, na przykładzie zmiennej losowej jednowymiarowej, czyli gdy formula_9 dla 9-elementowej próby losowej, a zatem formula_10 W przypadku pojedynczej realizacji formula_11 funkcja formula_12 (przesunięta o wektor formula_13 oraz przeskalowana współczynnikiem formula_8) reprezentuje oszacowanie rozkładu zmiennej losowej formula_15 po otrzymaniu wartości formula_16 Dla formula_5 niezależnych realizacji formula_18 oszacowanie to przyjmuje postać sumy takich pojedynczych oszacowań. Współczynnik formula_19 normuje uzyskaną funkcję w celu zagwarantowania warunku formula_20 wymaganego od gęstości rozkładu probabilistycznego.
Estymator jądrowy umożliwia oszacowanie gęstości praktycznie dowolnego rozkładu, bez żadnych założeń o jego przynależności do ustalonej klasy. Nietypowe, złożone rozkłady, w tym także wielomodalne, traktowane są tu tak samo jak podręcznikowe rozkłady unimodalne. W przypadku wielowymiarowym, czyli przy formula_21 pozwala to między innymi na identyfikację wszechstronnych zależności pomiędzy poszczególnymi współrzędnymi badanej zmiennej losowej. Ustalenie wielkości wprowadzonych w definicji , a zatem wybór postaci jądra formula_12 oraz wyznaczenie wartości parametru wygładzania formula_23 dokonywane jest najczęściej na podstawie kryterium minimum scałkowanego błędu średniokwadratowego.
Wybór postaci jądra.
Ze statystycznego punktu widzenia, postać jądra nie ma istotnego znaczenia i wybór funkcji formula_12 może być arbitralny, uwzględniający przede wszystkim pożądane własności otrzymanego estymatora, na przykład klasę jego regularności (ciągłość, różniczkowalność itp.), przyjmowanie dodatnich wartości lub też inne cechy istotne dla konkretnego problemu, w tym zwłaszcza dogodność obliczeniową.
W przypadku jednowymiarowym jako funkcję formula_12 przyjmuje się klasyczne postacie gęstości rozkładów probabilistycznych, na przykład gęstość rozkładu normalnego, Cauchy’ego, trójkątnego i inne. Najefektywniejszym w sensie kryterium błędu średniokwadratowego jest tak zwane jądro Epanecznikowa
W przypadku wielowymiarowym stosuje się dwa naturalne uogólnienia powyższej koncepcji: jądro radialne
oraz jądro produktowe
gdzie formula_26 oznacza omówione uprzednio jądro jednowymiarowe, natomiast formula_27 jest dodatnią stałą, wyznaczoną tak aby spełniony był warunek formula_28
Dla dowolnie ustalonego jądra jednowymiarowego formula_29 bardziej efektywne jest jądro radialne niż produktowe, lecz z aplikacyjnego punktu widzenia różnica jest nieznaczna. Fakt ten powoduje, iż w praktycznych zastosowaniach nierzadko preferuje się jądro produktowe. Poza szczególnymi zastosowaniami statystycznymi, jest ono bowiem znacznie dogodniejsze w dalszej analizie – na przykład procedury całkowania i różniczkowania jądra produktowego niewiele różnią się od przypadku jednowymiarowego. Wśród jąder radialnych najefektywniejsze jest radialne jądro Epanecznikowa, czyli definiowane zależnością gdy formula_26 dane jest wzorem . Także w rodzinie jąder produktowych, najefektywniejsze okazuje się produktowe jądro Epanecznikowa, określone przez formuły oraz .
Możliwość znacznej elastyczności przy doborze postaci jądra formula_12 stanowi istotną praktyczną zaletę, ujawniającą się proporcjonalnie do złożoności konkretnego zastosowania.
Określenie wartości parametru wygładzania.
W przeciwieństwie do postaci jądra, przyjęta wartość parametru wygładzania ma istotny wpływ na jakość otrzymanego estymatora jądrowego. Zbyt mała wartość parametru formula_8 powoduje pojawienie się znacznej ilości ekstremów lokalnych estymatora formula_33 co jest sprzeczne z faktycznymi własnościami realnych populacji. Z drugiej strony, za duże wartości skutkują nadmiernym wygładzeniem tego estymatora, maskującym specyficzne cechy badanego rozkładu.
Opracowane zostały dogodne algorytmy umożliwiające obliczenie zbliżonej do optymalnej (z minimalnym błędem średniokwadratowym) wartości formula_23 na podstawie próby losowej . Uniwersalną jest metoda "cross-validation", w ramach której wyznacza się wartość realizującą minimum rzeczywistej funkcji formula_35 zdefiniowanej równością
przy czym formula_36 gdzie formula_37 oznacza kwadrat splotowy funkcji formula_38 Dla szczególnych przypadków opracowano także szereg specjalistycznych algorytmów, przykładowo prostą i efektywną metodę "plug-in" stosowaną do przypadku jednowymiarowego.
Możliwość zmiany i odejście od optymalnej wartości parametru wygładzania może być wykorzystywane na przykład przy stosowaniu estymatorów jądrowych do zagadnień eksploracji danych, między innymi w procedurach klasteryzacji do wpływania na potencjalną liczbę skupień.
Dodatkowe uwagi i komentarze.
Zaprezentowana powyżej podstawowa postać estymatora jądrowego może być w praktyce uogólniona w celu generalnej poprawy jego własności oraz ewentualnie uzupełniana o dodatkowe aspekty dopasowujące model do badanej rzeczywistości.
Uogólnienie może przyjąć np. formę transformacji liniowej i modyfikacji parametru wygładzania, natomiast uzupełnienie może obejmować ograniczenie nośnika estymatora oraz uwzględnienie współrzędnych binarnych i skategoryzowanych.
Transformacja liniowa.
Transformacja liniowa jest raczej typowa dla analizy wielowymiarowych danych. Dzięki niej macierz kowariancji staje się jednostkowa, co znacznie uproszcza interpretację zarówno poszczególnych współrzędnych, jak i ich współzależności.
Modyfikacja parametru wygładzania.
W zagadnieniach aplikacyjnych, jakość estymatora jądrowego można zwiększyć stosując tzw. modyfikację parametru wygładzania. Powoduje ona, że w rejonach „zagęszczenia” elementów próby losowej poszczególne jądra ulegają „wyszczupleniu” (co pozwala lepiej uwidoczniać specyficzne cechy rozkładu), w przeciwieństwie do obszarów, w których elementy te są „rzadkie” gdzie jądra ulegają spłaszczeniu (co m.in. powoduje dodatkowe „wygładzenie” tzw. „ogonów”). Intensywność działania tej procedury ustalana jest pojedynczym parametrem, którego zmiana wartości daje istotne i nietrywialne możliwości w złożonych procedurach analizy i eksploracji danych. Co więcej, modyfikacja parametru wygładzania zmniejsza różnicę efektywności poszczególnych typów jąder względem optymalnego jądra Epanecznikowa , podobnie jak w przypadku wielowymiarowym zmniejsza różnicę efektywności jądra produktowego względem radialnego .
Powyższe własności są cenne w praktycznych zastosowaniach, gdyż dodatkowo zwiększają możliwość preferencji jąder korzystnych dla dalszej analizy w konkretnych zadaniach aplikacyjnych.
Wymagana liczność próby.
Niezbędna liczność próby formula_5 (wzór ) zależy przede wszystkim od wymiaru badanej zmiennej losowej. W celu zapewnienia 10-procentowej dokładności w punkcie zero dla formula_1-wymiarowego standardowego rozkładu normalnego można w przybliżeniu przyjąć jako formula_41 Ze względu na szczególną regularność powyższego rozkładu oraz znaczny liberalizm przyjętego kryterium, wartości te wydają się stanowić bezwzględne minimum (sugeruje to na przykład formula_42 dla formula_43).
W praktyce uzyskany wynik mnoży się przez heurystycznie określane współczynniki związane z koniecznością polepszenia jakości estymacji, wielomodalnością i niesymetrią rozkładu oraz korelacją elementów próby losowej. Iloczyn tych współczynników osiąga najczęściej wartości z przedziału 3-10, ale w ekstremalnych przypadkach nawet 100.
Dla jednowymiarowej zmiennej losowej, wymagana liczność próby wynosi w praktyce 20-50, odpowiednio zwiększając się wraz ze wzrostem wymiaru zmiennej. Jednak dzięki współczesnej technice komputerowej, nawet w złożonych zagadnieniach wielowymiarowych i przy niesprzyjających cechach rozkładów, nie musi to obecnie stanowić istotnej przeszkody aplikacyjnej, zwłaszcza dzięki możliwościom stosowania procedur redukcji wymiaru formula_1 i liczności próby formula_45 Zawsze należy bowiem brać pod uwagę znaczące korzyści wynikające ze stosowania estymatorów jądrowych. Umożliwiają one bowiem identyfikację praktycznie dowolnego występującego w zadaniach aplikacyjnych rozkładu, aczkolwiek wymagają stosownej liczności próby, adekwatnej do mnogości i wszechstronności zawartej w nich informacji.
Zastosowania do zagadnień pokrewnych.
Dogodna postać estymatorów jądrowych i łatwość ich interpretacji umożliwia użyteczne uogólnienia oraz zmiany dogodne z punktu widzenia konkretnego zadania. Przykładowo, podstawową postać można uzupełnić o nieujemne, nie wszystkie równe zeru współczynniki formula_46 przy formula_47 które interpretuje się jako znaczenie lub reprezentatywność poszczególnych elementów próby losowej . Wtedy:
Odpowiedni dobór wartości parametrów formula_46 umożliwia znaczące polepszenie wyników analizy danych, na przykład w zagadnieniu klasyfikacji.
Estymator jądrowy gęstości może być także podstawą do wyznaczenia innych charakterystyk funkcyjnych oraz parametrów. Na przykład jeśli w przypadku jednowymiarowym zostanie wybrane takie jądro formula_49 aby istniała analityczna postać jego pierwotnej formula_50 to zdefiniować można estymator dystrybuanty
Z kolei jeżeli jądro formula_12 ma dodatnie wartości, to rozwiązanie równania
stanowi jądrowy estymator kwantyla formula_52 stopnia formula_53
Analogicznie do estymatora gęstości rozkładu zmiennej losowej, formułowana jest koncepcja jądrowego estymatora gęstości widmowej, a także jądrowego estymatora funkcji regresji. Zgodnie z generalną zasadą estymatorów jądrowych, funkcja ta jest wyznaczana bez założeń arbitralnie ustalających jej postać, na przykład jako liniową lub logarytmiczną.

</doc>
<doc id="2629660" url="https://pl.wikipedia.org/wiki?curid=2629660" title="Hełmofon czołgowy HC-98">
Hełmofon czołgowy HC-98

Hełmofon czołgowy HC-98 - hełmofon przeznaczony do używania w pojazdach gąsienicowych oraz KTO. Aktualnie na wyposażeniu Wojska Polskiego (używane m.in. w pojazdach ZWD-1).
Hełmofon współpracuje ze wszystkimi stosowanymi systemami łączności wewnętrznej - tradycyjnymi, SOTAS lub FONET. HC-98 zbudowany jest z czapy hełmofonu, ochronników słuchu z tłumikami hałasu, słuchawek i przetworników głosu w postaci laryngofonów lub mikrofonu różnicowego. Hełmofon wykonywany jest z tkaniny w kamuflażu "Pantera", w kolorze czarnym lub "Sahara".
Hełmofon został opracowany tak aby skutecznie chronić głowę przed urazami mechanicznymi oraz tłumić hałasy występujące wewnątrz pancernych pojazdów bojowych. Hełmofon HC-98 umożliwia założenie gogli noktowizyjnych np.: PNL-2A lub PNL-2AD.
Do hełmofonu przewidziano możliwość zamocowania czerepu kevlarowego dodatkowo chroniącego głowę użytkownika przed pociskami, odłamkami i uderzeniami. Przykładem takiego czerepu jest HCB-99.
Istnieją dwie wersje hełmofonu: letnia (HCL-98) lub zimowa (HCZ-98). Czołowym producentem hełmofonów czołgowych HC-98 jest firma Interprotel sp. z o.o. z siedzibą w Radomiu.

</doc>
<doc id="2629662" url="https://pl.wikipedia.org/wiki?curid=2629662" title="Katia Kokoriewa">
Katia Kokoriewa

Katia Kokoriewa (ur. 29 marca 1985 roku) - rosyjska modelka pracująca na rynku międzynarodowym.
Jako modelka debiutowała w Rosji w 2001 roku jako szesnastolatka. Jeszcze w tym samym roku została wysłana na podbój Londynu i Paryża. Jej pierwszymi zleceniami na rynku międzynarodowym były pokazy mody u: D&amp;G, Giorgio Armaniego, Moschino i Jeana-Paula Knotta. W następnych sezonach była jedną z głównych modelek u: Emporio Armaniego, Vivienne Westwood, Yōjiego Yamamoto, Christiana Diora, Chanel, Fendi oraz Dolce &amp; Gabbany. Obecnie związana jest z domami mody: Giorgio Armani oraz Ralph Lauren. Wzięła udział w wielu kampaniach reklamowych, m.in.: Anteprima, Armani Collezioni, Custo Barcelona, Ralpha Laurena, Valentino, Veronique Branquinho i Versus.

</doc>
<doc id="2629663" url="https://pl.wikipedia.org/wiki?curid=2629663" title="Jan Andrzej Kubik">
Jan Andrzej Kubik

Jan Andrzej Kubik (ur. 1940 w Bielsku) - polski inżynier budownictwa, specjalizujący się w reologii konstrukcji inżynierskich oraz termomechanice; nauczyciel akademicki związany z politechnikami w Gliwicach i Opolu oraz PWSZ w Nysie.
Życiorys.
Urodził się w 1940 roku w Bielsku, gdzie uczęszczał do szkoły podstawowej i średniej. Po zdobyciu świadectwa dojrzałości podjął studia na Politechnice Śląskiej w Gliwicach, które ukończył w 1966 roku. Bezpośrednio po ukończeniu studiów rozpoczął pracę zawodową na swojej macierzystej uczelni, jednocześnie kontynuując studia doktoranckie. Jednocześnie podjął studia eksternistyczne z zakresu matematyki na Uniwersytecie Jagiellońskim w Krakowie (1965-1968). W 1970 roku uzyskał tam stopień naukowy doktora nauk technicznych, a w 1976 roku stopień naukowy doktora habilitowanego nauk technicznych w zakresie budownictwa na Politechnice Krakowskiej. Od lat 70. XX wieku pracuje także na Wyższej Szkole Inżynierskiej w Opolu (od 1996 roku Politechnika Opolska), gdzie od 1980 roku kieruje najpierw zakładem, a od 1986 roku Katedrą Fizyki Materiałów. 
W 1988 roku Rada Państwa PRL nadała mu tytuł profesora nauk technicznych. Obecnie poza Politechniką Opolską wykłada w Państwowej Wyższej Szkole Zawodowej w Nysie, gdzie był współtwórcą powstałego na początku XXI wieku Instytutu Architektury.
Jest członkiem wielu krajowych jak i zagranicznych towarzystw naukowych, w tym Komitetu Inżynierii Lądowej i Wodnej Polskiej Akademii Nauk oraz jej Sekcji Mechaniki Konstrukcji, Fizyki Budowli i Inżynierii Materiałów Budowlanych, Gesellschaft fur Angewandte Mathematik und Mechanik, European Mechanics Society, Standige Konferenz der Hochschullehrer fur Bauphysik, Society of ThermalStresses, Slovenska Spolećnost pre Mechaniky - Slovenska Akademia Ved Bratislava. Wypromował jak dotychczas 12 doktorów oraz opublikował około 200 prac naukowych, w tym 6 monografii. W uznaniu za swoje zasługi otrzymał m.in. Medal Komisji Edukacji Narodowej, Złotą Odznaka za Ratowanie Zabytków, Nagrodę Ministra Kultury i Sztuki.

</doc>
<doc id="2629664" url="https://pl.wikipedia.org/wiki?curid=2629664" title="Preak Sbauv">
Preak Sbauv



</doc>
<doc id="2629669" url="https://pl.wikipedia.org/wiki?curid=2629669" title="Grabówiec (powiat szamotulski)">
Grabówiec (powiat szamotulski)



</doc>
<doc id="2629670" url="https://pl.wikipedia.org/wiki?curid=2629670" title="Surinam na Letnich Igrzyskach Olimpijskich 1996">
Surinam na Letnich Igrzyskach Olimpijskich 1996

Surinam na Letnich Igrzyskach Olimpijskich 1996 reprezentowało siedmiu zawodników: pięciu mężczyzn i dwie kobiety. Był to siódmy start reprezentacji Surinamu na letnich igrzyskach olimpijskich.
Skład kadry.
Badminton.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Kobiety

</doc>
<doc id="2629673" url="https://pl.wikipedia.org/wiki?curid=2629673" title="Salwador na Letnich Igrzyskach Olimpijskich 1996">
Salwador na Letnich Igrzyskach Olimpijskich 1996

Salwador na Letnich Igrzyskach Olimpijskich 1996 reprezentowało ośmioro zawodników: sześciu mężczyzn i dwie kobiety. Był to szósty start reprezentacji Salwadoru na letnich igrzyskach olimpijskich.
Skład kadry.
Judo.
Mężczyźni
Kolarstwo.
Kobiety
Lekkoatletyka.
Mężczyźni
Kobiety
Pływanie.
Mężczyźni
Podnoszenie ciężarów.
Mężczyźni

</doc>
<doc id="2629675" url="https://pl.wikipedia.org/wiki?curid=2629675" title="Dach płatwiowo-krokwiowy">
Dach płatwiowo-krokwiowy

Dach płatwiowo-krokwiowy – konstrukcja dachu, która nie mieści się w klasycznych ciesielskich rozwiązaniach budowy więźby dachowej. Rozwiązanie to pozwala wyeliminować drewnianą konstrukcję wiązarów, ścianek stolcowych, zastrzałów i innych elementów. Dzięki temu otrzymuje się szerokie możliwości zabudowy i zagospodarowania poddasza. Elementem nośnym są tutaj płatwie, krokwie i murłaty, a także osadzenie na żelbetowych wieńcach i stalowych lub żelbetowych słupach i wzmocnieniach. Tradycyjne zasady rzemiosła ciesielskiego nie wystarczają do wykonania tej konstrukcji. Konieczne jest przeprowadzenie pełnych obliczeń statycznych, które pozwalają dokładnie określić równowagę wszystkich elementów, które ją tworzą.
Płatwie są poziomymi elementami dachu krokwiowo-płatwiowego, opierają się na ścianach szczytowych, ścianach wewnętrznych nośnych oraz/lub słupach. Płatwie i murłaty przenoszą ciężar dachu i spajają konstrukcję. Krokwie – często z belek dwuteowych – opierają się na odpowiednio rozmieszczonych płatwiach z jednej i murłatach z drugiej strony. Murłaty zazwyczaj są osadzone na ścianach kolankowych.
Główne zalety tego typu dachu to duża przestrzeń poddasza oraz większe możliwości zastosowania termoizolacji, która dzięki zachowaniu ciągłości nie pozostawia miejsca na mostki cieplne.

</doc>
<doc id="2629676" url="https://pl.wikipedia.org/wiki?curid=2629676" title="Finnair Stadium">
Finnair Stadium



</doc>
<doc id="2629677" url="https://pl.wikipedia.org/wiki?curid=2629677" title="Yasmin Warsame">
Yasmin Warsame

Yasmin Warsame (ur. 17 maja 1976 roku) - kanadyjska modelka pochodzenia somalijskiego.
W wieku piętnastu przeprowadziła się wraz z rodzicami z rodzinnej Somalii do Kanady. W 1997 roku została odkryta przez agenta z agencji modelek SHOK Models z Toronto. Wkrótce zaczęła pojawiać się na kanadyjskich wybiegach. W 2000 roku podpisała kontrakty międzynarodowe, najpierw w Nowym Jorku, następnie w: Paryżu, Mediolanie i Barcelonie. Na rynku międzynarodowym zadebiutowała w kolekcji Haute Couture Emanuela Ungaro w 2001 roku. Od tego czasu została regularnie zapraszana do prezentowania kolekcji najwybitniejszych kreatorów mody na świecie, jak: Alexander McQueen, Balenciaga, Chanel, Dolce &amp; Gabbana, Dries Van Noten, Fendi, Moschino, Sonia Rykiel, Valentino, Yohji Yamamoto, Eli Saab, Christian Dior, Cividini, D&amp;G, Vasseur Esquivel, Viktor &amp; Rolf, Jean-Paul Gaultier, John Galliano i Kenzo. Brała udział w kampaniach reklamowych, m.in.: Revlon, Shiseido, Chanel i Escada. W 2007 roku była jurorką w kanadyjskiej edycji programy "Next Top Model".

</doc>
<doc id="2629678" url="https://pl.wikipedia.org/wiki?curid=2629678" title="Andrzej Tomko">
Andrzej Tomko

Andrzej Tomko (ur. 8 stycznia 1965 w Kłodzku) – polski duchowny katolicki, teolog, pedagog, specjalizujący się w pedagogice rodziny; nauczyciel akademicki związany z PWT we Wrocławiu i PWSZ w Wałbrzychu, w latach 2012–2014 rektor Papieskiego Wydziału Teologicznego we Wrocławiu.
Życiorys.
Urodził się w 1965 roku w Kłodzku, jako syn Jana Tomko i Doroty z domu Fijałka. Po ukończeniu szkoły podstawowej kontynuował naukę w Liceum Ogólnokształcącym w Nowej Rudzie, które ukończył w 1983 roku zdobywając świadectwo dojrzałości. Następnie podjął studia filozoficzno-teologiczne na Papieskim Wydziale Teologicznym we Wrocławiu, kończąc je w 1989 roku. W tym samym roku przyjął we wrocławskiej archikatedrze św. Jana Chrzciciela święcenia kapłańskie z rąk kard. Henryka Gulbinowicza.
Przez pewien czas po święceniach pracował duszpastersko jako wikariusz w Świdnicy, a następnie podjął studia specjalistyczne z pedagogiki rodziny na Katolickim Uniwersytecie Lubelskim. W 2005 roku uzyskał stopień naukowy doktora nauk teologicznych w zakresie pedagogiki o specjalności pedagogika rodzina na podstawie pracy pt. "Możliwość zastosowania zasady pomocniczości w Kościele na przykładzie działalności Diecezjalnego Ośrodka Duszpasterstwa Rodzin we Wrocławiu po Soborze Watykańskim II", której promotorem był ks. prof. dr hab. Piotr Nitecki. W międzyczasie zajmował stanowiska prefekta we wrocławskim Metropolitalnym Wyższym Seminarium Duchownym, a następnie sekretarza Papieskiego Wydziału Teologicznego we Wrocławiu. W 2005 roku uzyskał na obu tych uczelniach katolickich stanowisko adiunkta.
4 czerwca 2007 roku został wybrany prorektorem do spraw organizacyjnych Papieskiego Wydziału Teologicznego we Wrocławiu. 1 września 2010 roku rozpoczął swoją drugą kadencję na tym stanowisku. Poza tym wykłada w Instytucie Humanistycznym Państwowej Wyższej Szkole Zawodowej im. Angelusa Silesiusa w Wałbrzychu. 26 czerwca 2012 roku. uzyskał stopień naukowy doktora habilitowanego, a 1 października tego samego roku mianowany został profesorem Papieskiego Wydziału Teologicznego we Wrocławiu. Podczas 359. Zebrania Plenarnego Konferencji Episkopatu Polski wybrano go na konsultora Rady Naukowej KEP. 10 października 2012 roku został wybrany rektorem Papieskiego Wydziału Teologicznego we Wrocławiu.

</doc>
<doc id="2629679" url="https://pl.wikipedia.org/wiki?curid=2629679" title="Nagroda Gospodarcza Prezydenta RP">
Nagroda Gospodarcza Prezydenta RP

Nagroda Gospodarcza Prezydenta RP – to wyróżnienie gospodarcze, przyznawane raz do roku przez prezydenta RP. Nagrodą Prezydenta RP zostają uhonorowane najlepsze podmioty gospodarcze w kraju, które przyczyniają się do rozwoju gospodarki, promują Polskę na arenie międzynarodowej oraz stanowią wzór dla innych przedsiębiorstw.
Nagroda została ustanowiona przez prezydenta Aleksandra Kwaśniewskiego w 1998 roku i była przyznawana do 2005 roku, tj. do końca jego kadencji. Nadawanie nagrody wznowione zostało z inicjatywy prezydenta Bronisława Komorowskiego w 2011 roku. Od wielu lat Nagroda Gospodarcza jest najważniejszym wyróżnieniem dla przedsiębiorstw w Polsce.
W latach 2011–2015 nagroda była przyznawana w kategoriach:
Od 2016 roku Prezydent – spośród nominowanych przez Kapitułę – wskazuje laureatów w czterech kategoriach głównych:
Przyznając nagrody specjalne w dwóch dodatkowych kategoriach Prezydent RP zwraca uwagę na znaczenie innowacyjności w rozwoju gospodarczym kraju:
Prezydent RP może także przyznać Nagrodę Indywidualną.
Laureaci nagrody w latach 2016–2018.
2016:
2017:
2018:
2019:

</doc>
<doc id="2629681" url="https://pl.wikipedia.org/wiki?curid=2629681" title="Kai Meyer">
Kai Meyer

Kai Meyer (ur. 23 lipca 1969 w Lubece) – niemiecki pisarz, dziennikarz i scenarzysta. Przedstawiciel niemieckiej fantastyki.
Życiorys.
Kai Meyer urodził się w 1969 roku w Lubece, ale dorastał w Nadrenii. Po ukończeniu szkoły średniej w 1988 roku w Zülpich rozpoczął studia z zakresu filmu, teatru i filozofii, a następnie podjął współpracę z prasą. Po kilku latach pracy jako dziennikarz w redakcji brukowca "Express" w Kolonii i jako krytyk filmowy dla magazynu "HOWL", od 1995 roku pracował jako niezależny autor.
Swoją pierwszą książkę opublikował w wieku 24 lat. Od tego czasu napisał ponad 50 powieści dla dorosłych i młodzieży, wraz z komiksami, scenariuszami i słuchowiskami radiowymi. Pięć z jego powieści były pierwotnie opublikowane pod pseudonimem „Aleksander Nix”, ale w tej chwili są już wydawane pod jego prawdziwym nazwiskiem. Dzieła Meyera przetłumaczono już na ponad 27 języków. Do najbardziej udanych dzieł Meyera należy trylogia: "Merle i Królowa Laguny", "Merle i Kamienne światło" oraz "Merle i Szklane słowo" za co został nominowany w 2003 roku do Niemieckiej Nagrody Książki. Dostał się również do Frostfire CORINE 2005 w kategorii „Najlepsza książka dla dzieci i młodzieży”.
W 2013 r. nakładem wydawnictwa Media Rodzina ukazała się pierwsza część trylogii arkadyjskiej autorstwa Meyera, „Przebudzenie Arkadii”. Kolejne części, „Arkadia płonie” i „Upadek Arkadii” zostały wydane w 2014 r.

</doc>
<doc id="2629686" url="https://pl.wikipedia.org/wiki?curid=2629686" title="Spooko, panie Wiśniewski">
Spooko, panie Wiśniewski

Spooko, panie Wiśniewski – drugi album zespołu Spooko wydany 19 grudnia 2003 przez Universal Music Polska. Był dołączony jako dodatek do dziennika Fakt. Rozszedł się w 1.100.000 egzemplarzy.

</doc>
<doc id="2629687" url="https://pl.wikipedia.org/wiki?curid=2629687" title="Arabskie powstanie w Palestynie (1936–1939)">
Arabskie powstanie w Palestynie (1936–1939)

Arabskie powstanie w Palestynie nazywane także Wielką Rewolucją Arabską – powstanie narodowe palestyńskich Arabów przeciwko brytyjskiej władzy kolonialnej i masowej imigracji żydowskiej, do którego doszło w latach 1936–1939 w Mandacie Palestyny.
Powstanie składało się z dwóch odrębnych faz. Pierwsza faza rozpoczęła się od wezwania Wysokiego Komitetu Arabskiego do ogłoszenia strajku generalnego. Faza ta przybrała postać strajków i różnorodnych protestów politycznych, do których dochodziło w miastach. Brytyjska administracja mandatowa stłumiła tę fazę w październiku 1936. Wykorzystano przy tym kombinację różnych politycznych i dyplomatycznych kroków oraz zagrożono wprowadzeniem stanu wojennego. Druga faza rozpoczęła się pod koniec 1937 i przybrała postać gwałtownych zbrojnych wystąpień arabskich chłopów, które były ukierunkowane przeciwko brytyjskim siłom. Do stłumienia powstania władze użyły wojska i sił policyjnych. Dodatkowo do obrony osiedli żydowskich sformowano żydowskie siły samoobrony. Utworzone w czerwcu 1938 Specjalne Jednostki Nocne Hagany przeprowadzały nocne operacje na terytorium całej Palestyny, organizując zasadzki i atakując arabskie milicje. Podczas tłumienia powstania wykorzystano wielorakie środki represyjne, które były obliczone na zastraszenie ludności arabskiej i osłabienie poparcia dla buntu.
Chociaż powstanie zakończyło się niepowodzeniem, miało jednak długofalowe skutki. Jego następstwem był przebieg wojny domowej w Mandacie Palestyny (1947–1948) i arabska klęska w I wojnie izraelsko-arabskiej (1948–1949).
Tło konfliktu.
U podstaw wybuchu w 1936 arabskiego powstania w Mandacie Palestyny leżały głównie czynniki ekonomiczne. Gdy w 1918 zakończyła się I wojna światowa, Brytyjczycy przejęli kontrolę nad zacofaną i bardzo biedną Palestyną. Ponad dwie trzecie autochtonicznej ludności stanowili chłopi, którzy zamieszkiwali tereny wiejskie, żyjąc w ubóstwie na marginesie społeczeństwa. Imperium Osmańskie, a następnie brytyjskie władze mandatowe nałożyły wysokie podatki na produkcję rolną i płody rolne. Dodatkowym czynnikiem pogarszającym status społeczny arabskich chłopów były utrzymujące się w latach 1920–1930 niskie ceny, tani import, klęski żywiołowe i słabe zbiory. Niskie plony były także wynikiem mocnego zacofania arabskiego rolnictwa. Wszystkie te czynniki powodowały postępujące ubożenie i zadłużenie chłopów. Czynsze płacone przez najemców gwałtownie rosły, powodując szybki wzrost liczby bezrolnych chłopów. Jednocześnie żydowskie organizacje syjonistyczne wykupywały liczne grunty rolne pod rozbudowę osiedli żydowskich. Rosnące osadnictwo żydowskie w Palestynie budziło coraz większe niezadowolenie społeczności arabskiej. Do pierwszych wystąpień arabskich doszło już w 1920 – były to zamieszki w Nabi Musa, a społeczność żydowska rozpoczęła tworzenie własnej paramilitarnej organizacji samoobrony Hagana. W maju 1921 doszło do kolejnych krwawych arabskich wystąpień – zamieszki w Jafie. Aby uspokoić nastroje społeczności arabskiej, brytyjskie władze w czerwcu 1922 ogłosiły białą księgę Churchilla, która w znacznym stopniu ograniczała liczebność nowych żydowskich imigrantów napływających do Palestyny. Do kolejnych arabskich wystąpień doszło w 1929 – zamieszki w Palestynie 1929. Po tych wydarzeniach zostało przeprowadzone dochodzenie, a końcowy raport przedstawił sekretarza stanu do spraw kolonii sir John Hope Simpson. Raport mówił, że arabska społeczność Palestyny nie jest w stanie stworzyć własnego samodzielnego państwa, ponieważ jest zbyt biedną i słabą ekonomicznie grupą społeczną. Jako jedyną możliwość rozwoju Palestyny wskazano napływ średniej klasy żydowskiej, która poprzez tworzenie nowych osad rolniczych pobudzała rozwój gospodarki narodowej. Jednakże wiązało się z tym rosnące zagrożenie ze strony arabskich rozruchów. Wrogość do nowych imigrantów była podstawowym czynnikiem budującym rodzącą się narodową tożsamość palestyńskich Arabów. Podsumowując, raport stwierdzał, że aby utrzymać spokój wewnętrzny należy ograniczyć żydowską imigrację. W rezultacie, w październiku 1930 brytyjski rząd opublikował kolejną białą księgę Passfielda, zmniejszając ilość żydowskich imigrantów i ograniczając prawa nabywania ziemi w Palestynie. Ograniczenia w nabywaniu ziemi były stosunkowo łatwe do obejścia, a władze mandatowe okazały się nieskuteczne w przestrzeganiu przepisów. W rezultacie coraz bardziej pogłębiały się różnice w statusie ekonomicznym społeczności arabskiej i żydowskiej. Dotyczyło to rozwoju gospodarczego, ilości inwestycji, dostępu do służby zdrowia, poziomu edukacji i pomocy społecznej. Płaca minimalna arabskich robotników była ustalona na niższym poziomie niż robotników żydowskich, w wyniku czego tania arabska siła robocza masowo odpływała ze wsi i była zatrudniana w żydowskich firmach. Wielu bezrolnych arabskich chłopów tłoczyło się w slumsach Jafy i Hajfy. Znaleźli oni wsparcie i pomoc charyzmatycznego szejka Izz ad-Din al-Kassama, który zachęcał chłopów do zakładania spółdzielni rolniczych oraz stawiania oporu Brytyjczykom i Żydom, którzy usiłują kolonizować ich kraj. Narastający bunt był więc powstaniem ludowym, w którym biedni chłopi wybrali swoich przywódców i skierowali swój gniew przeciwko władzom mandatowym i żydowskim osadom rolniczym.
W 1930 szejk Izz ad-Din al-Kassam założył antysyjonistyczną i antybrytyjską organizację paramilitarną Czarna Ręka (arab. الكف الاسود; "al-Kaff al-Aswad"). Rozpoczął werbunek chłopów i zorganizował system szkoleń paramilitarnych. Towarzyszyła temu ekspansja idei panarabizmu i arabskiego nacjonalizmu. W tym samym okresie pojawiły się nowe arabskie organizacje polityczne, społeczne, kulturalne i religijne, mobilizujące palestyńskich Arabów do zachowania swojego odrębnego dziedzictwa i tożsamości. W 1928 powstało Stowarzyszenie Młodzieży Muzułmańskiej (arab. جمعية الشبان المسلمين, "Jam’iyyat al-Shubban al-Muslimin"), które w 1932 przyłączyło się do antysyjonistycznej Partii Młodzieży Kongresu. Był to początek palestyńskiego ruchu skautów. W styczniu 1932 Jakub al-Ghusajn zorganizował w Jafie pierwszy Narodowy Kongres Młodzieży Arabskiej, na którym głośno wyrażono poglądy panarabskie. Od końca lat 20. XX wieku kobiece organizacje były coraz bardziej aktywne w sprawach społecznych i politycznych. W 1929 w Jerozolimie odbył się Kongres Kobiet Arabskich, w którym uczestniczyło 200 kobiet. Założono wówczas Stowarzyszenie Kobiet Arabskich, którego liderką była feministka Tarab Abdul al-Hadi. W 1932 powstała nacjonalistyczna arabska Partia Niepodległości (arab. حزب الاستقلال العربي, "Hizb al-Istiqlal"), której działalność była finansowana przez kilku zamożnych notabli. W 1934 powstała Partia Obrony Narodowej, w 1935 Partia Palestyńskich Arabów, Partia Reform i Blok Narodowy. Istniało także kilka podziemnych organizacji, które wzywały do oporu zbrojnego. W rejonie miasta Safed działała organizacja Zielona Dłoń, została ona jednak rozbita przez Brytyjczyków w 1931. W rejonie Hebronu działała Organizacja Świętej Walki, kierowana przez Abd al-Kadir al-Husajni ego. Od 1935 w rejonie Tulkarem i Kalkilja działali Młodzi Rebelianci. Tradycyjne święta religijne, takie jak Nabi Musa, przybrały charakter demonstracji politycznych o wymiarze nacjonalistycznym. Dodano do nich nowe święta narodowe o zupełnie nowym charakterze. 2 listopada obchodzono Dzień Balfoura, aby wyrazić niezadowolenie i sprzeciw wobec deklaracji Balfoura. 4 lipca obchodzono rocznicę bitwy pod Hittin (z 1187), po której muzułmańska armia Saladyna zajęła Jerozolimę. Począwszy od 1930, każdy 16 maja obchodzono jako Dzień Palestyny. Całemu temu ożywieniu społeczno-politycznemu sprzyjał rozwój społeczeństwa obywatelskiego, tworzenie organów władz samorządowych, a także rozbudowa transportu, komunikacji i mediów. Brytyjskie władze mandatowe czyniły wiele wysiłków, aby w ten sposób pobudzać rozwój kraju.
W dniu 16 października 1935 w porcie Jafa doszło do poważnego w skutkach incydentu. Arabscy dokerzy rozładowywali beczki z cementem "White-Star" z belgijskiego statku "„Leopold II”", które były przeznaczone dla żydowskiego kupca J. Katana. Gdy jedna z beczek przypadkowo otworzyła się, ze środka wypadła broń i amunicja. Przeprowadzone przez brytyjskich urzędników dochodzenie wykazało, że w beczkach znajdowało się 25 karabinów maszynowych Lewis, 800 karabinów oraz 400 tys. sztuk amunicji. Był to poważny przemyt broni przeznaczonej dla żydowskiej organizacji paramilitarnej Hagana. Wywołało to ogólne oburzenie arabskiej prasy i 26 października doszło do strajku generalnego. Pod koniec października Izz ad-Din al-Kassam podjął decyzję o rozpoczęciu walki zbrojnej z Brytyjczykami i Żydami. Jordański książę Raszed Al-Khuzai udzielił mu bezpośredniego poparcia, dzięki czemu rozpoczęło się „powstanie szejka al-Kassama”. Powstańcy mieli swoją główną bazę w górach w rejonie miasteczka Adżlun w Emiracie Transjordanii. Tam otrzymywali uzupełnienia i broń, a następnie wyruszali na akcje do Mandatu Palestyny, przeprowadzając akcje dywersyjne przeciwko żydowskim kibucom i moszawom oraz brytyjskim liniom kolejowym. W listopadzie 1935 doszło do starcia arabskich bojowników z patrolem brytyjskiej policji, w którym zginął jeden policjant. Po tym incydencie Brytyjczycy zorganizowali obławę i w starciu przy wiosce Dża’bad zabili al-Kassama. Jego śmierć wywołała oburzenie arabskiej społeczności. W pogrzebie w Hajfie uczestniczyły tłumy. Dwa tygodnie po jego śmierci, lider społeczności żydowskiej Dawid Ben Gurion ostrzegł Komitet Wykonawczy Mapai, że "„po raz pierwszy Arabowie zobaczyli, jak ktoś ofiarował własne życie dla sprawy. Dało to Arabom siły moralnej, której im brakowało”". Porównał on al-Kassama do Josefa Trumpeldora, który zginął w 1920 podczas obrony żydowskiej osady Tel Chaj.
Wybuch powstania.
Arabskie powstanie rozpoczęło się 15 kwietnia 1936 od ataku na konwój żydowskich ciężarówek na drodze z Nablusu do Tulkarem. Napastnicy zastrzelili dwóch żydowskich kierowców: Izrael Khazan zginął na miejscu, a Zvi Dannenberg zmarł pięć dni później. Sprawcami napaści byli dawni członkowie organizacji Czarna Ręka, którzy teraz nazywali sami siebie Kassamijun lub zwolennikami al-Kassama. Pogrzeb Izraela Khazana, który odbył się 17 kwietnia w Tel Awiwie, przerodził się w wielką demonstrację nacjonalistyczną. Jej uczestnicy niszczyli arabskie mienie i pobili kilku przechodniów.
Pierwsza faza powstania.
Pierwsza faza powstania rozpoczęła się od wezwania Wielkiego Muftiego Jerozolimy Muhammada Amin al-Husajniego z dnia 16 kwietnia 1936 do ogłoszenia strajku generalnego. W dniu 19 kwietnia w Jafie doszło do gwałtownych arabskich rozruchów, podczas których atakowano żydowskich przechodniów. W odpowiedzi do podobnych incydentów doszło w Tel Awiwie, gdzie atakowano arabskich przechodniów. Między 19 a 22 kwietniem w Jafie i Tel Awiwie zginęło 16 Żydów i 5 Arabów. Rannych zostało 49 Żydów i 41 Arabów. W Jafie ograbiono i spalono żydowską szkołę, a tysiące Żydów uciekło do Tel Awiwu w obawie przed eskalacją przemocy. Wysoki komisarz Palestyny sir Arthur Grenfell Wauchope usiłował uspokoić sytuację, jednak jego działania spotkały się z odmową arabskich przywódców. Wzrost napięcia był tak gwałtowny, że podczas pogrzebów ofiar zamieszek w Tel Awiwie, w dniu 20 kwietnia, Dawid Ben Gurion powiedział do żałobników, że Żydzi będą bezpieczni jedynie "w społecznościach w 100% żydowskich i wybudowanych na żydowskiej ziemi".
W dniu 20 kwietnia 1936 w Nablusie rozpoczął się strajk generalny. Następnego dnia przywódcy pięciu najważniejszych arabskich partii politycznych zaakceptowali wspólną decyzję i wezwali wszystkich palestyńskich Arabów do ogłoszenia strajku generalnego i przerwania pracy, usług transportowych i działania sklepów w następnym dniu. W ten sposób strajk bardzo szybko rozszerzył się na Hajfę, Jafę, Dżanin, Tulkarem i Jerozolimę. Był on początkowo organizowany przez pracowników działających za namową przywódców politycznych, jednak już 25 kwietnia utworzono w Nablusie Wysoki Komitet Arabski, który zaangażował się w koordynację wszystkich arabskich działań. Do końca miesiąca Komitety Narodowe powstały we wszystkich miastach i niektórych większych wsiach. Celem działalności Wysokiego Komitetu Arabskiego było "kontynuowanie strajku generalnego tak długo, aż brytyjskie władze mandatowe w sposób zasadniczy zmienią swoją politykę". Postawiono trzy główne żądania: (1) zakazanie żydowskiej imigracji (2) zakazanie sprzedaży arabskiej ziemi Żydom i (3) utworzenie arabskiego Rządu Narodowego. Strajk generalny miał zmusić władze mandatowe do spełnienia tych warunków, a dodatkowo miał przysłużyć się w zniszczeniu żydowskiego osadnictwa. W tym celu tworzono komitety bojkotu, nadzorujące i koordynujące zrywanie wszelkich stosunków ekonomicznych i społecznych między Arabami a Żydami. Tworzono także komitety młodzieżowe, w których w każdym mieście koncentrowali się młodzi arabscy ekstremiści. Obserwowali oni wszelkie stosunki społeczne i karali zdrajców utrzymujących kontakty lub podejmujących współpracę z Żydami. Sklepikarze, handlowcy i rzemieślnicy zostali zmuszeni do zawieszenia swojej działalności. Arabskim robotnikom nie było wolno pracować w żydowskich firmach lub gospodarstwach rolniczych należących do Żydów. Obowiązywał zakaz sprzedaży produktów rolnych Żydom, port w Jafie nie obsługiwał statków przewożących żydowskie towary. Podjęto nieudaną próbę objęcia bojkotem działalności portu Hajfa. Po miesiącu trwania strajku przywództwo wezwało do niepłacenia podatków. Równolegle z rozszerzaniem się strajku generalnego pojawiło się zupełnie nowe zjawisko, z którym do tej pory społeczność żydowska nie spotkała się na taką skalę. Arabskie gangi zaczęły coraz częściej napadać na żydowskie osady rolnicze, niszcząc sady i winnice oraz podpalając uprawy na polach. Członkowie gangów starali się sparaliżować żydowską komunikację, atakując autobusy i strzelając do pociągów. Dochodziło do napaści, podczas których padały ofiary śmiertelne. W ten sposób strajk generalny powoli przekształcał się w zbrojne powstanie. Akty przemocy i terroru powodowały coraz większe straty materialne po stronie żydowskiej. Jednak strajk generalny był także przyczyną przymusowego bankructwa tysięcy arabskich kupców, sklepikarzy, rzemieślników i rolników. Bezrolni arabscy rolnicy z każdym kolejnym dniem strajku byli w coraz trudniejszej sytuacji materialnej. Ich miejsca pracy w żydowskich osadach rolniczych bardzo szybko zajęli żydowscy robotnicy. W ten sposób strajk przyniósł odwrotny efekt od oczekiwanego – żydowska gospodarka w Palestynie wzmacniała się i coraz bardziej rozkwitała. Brytyjczycy wyrazili również zgodę na budowę żydowskiego portu Tel Awiw, który już 19 maja 1936 przyjął pierwszy frachtowiec. W ten sposób Żydzi uzyskali samodzielność i niezależność od sąsiedniego arabskiego portu Jafa. Budowa portu w Tel Awiwie została ukończona 23 lutego 1938.
Brytyjskie władze mandatowe były przekonane, że strajk generalny i towarzyszące mu zajścia zbrojne posiadały pełne poparcie palestyńskich Arabów. Dowódca brytyjskich sił w Mandacie Palestyny i Transjordanii, wicemarszałek sił powietrznych Richard Peirse zalecił podjęcie działań mających na celu „osłabienie woli i ducha Arabów”, ponieważ według niego uzbrojone grupy rebeliantów korzystają ze wsparcia cywilnych mieszkańców. Było oczywiste, że jedynym sposobem na szybkie odzyskanie inicjatywy było podjęcie zdecydowanych działań represyjnych przeciwko mieszkańcom wiosek, w których ukrywali się powstańcy i sabotażyści. Wydano przy tym zarządzenia o stosowaniu zbiorowej odpowiedzialności i zbiorowym stosowaniu kar. W pierwszej kolejności władze mandatowe nałożyły wysokie kary finansowe na miasta i wioski objęte strajkiem generalnym. Te zbiorowe grzywny dochodziły do wysokości 1 mln funtów palestyńskich. Stanowiły one poważne obciążenie dla biednych arabskich mieszkańców, zwłaszcza że siły policyjne prowadziły konfiskaty zwierząt i rosła liczba strat materialnych oraz aresztowanych osób. Jako drugi krok, policja mandatowa rozpoczęła na dużą skalę poszukiwania powstańców. Pod tym pretekstem oddziały policji przeprowadzały nocne rajdy, przeszukując domy bez wymaganych przez prawo nakazów. Pozornie, wszystkie te działania były usankcjonowane koniecznością poszukiwania rebeliantów i nielegalnej broni, jednak w rzeczywistości przypominały one metody działania tureckiej armii. Względem osób podejrzanych stosowano zapobiegawcze aresztowania bez wymagania administracyjnego procesu, a następnie podczas przesłuchań stosowano tortury. Więźniowie byli przetrzymywani bez odpowiednich warunków sanitarnych w przepełnionych więzieniach. Aby pomieścić wciąż rosnącą liczbę aresztowanych, utworzono obóz więzienny na terenie dawnej tureckiej bazy wojskowej w Audża al-Hafir na pustyni Negew. Strażnicy więzienni byli niezwykle brutalni. Dochodziło do pobić i egzekucji pozasądowych. Zaskakująco duża liczba więźniów była "„zastrzelona podczas prób ucieczki”". Powszechne były konfiskaty mienia, chłosty i deportacje. Szczególnie silne kary spadły na Jafę. Pod przykrywką prac odnowy miasta, władze mandatowe nakazały rozbiórkę setek arabskich domów w mieście i ponad tysiąca w okolicznych wsiach. Do największej akcji wyburzeń doszło w Jafie w dniu 16 czerwca 1936. Przy wykorzystaniu nitrogliceryny przeprowadzono operację wyburzeń licznych domów, aby w ten sposób zrobić miejsce pod budowę nowych prostych dróg prowadzących do starego miasta. Zniszczono wówczas 220-240 domów, w wyniku czego około 6 tys. Arabów stało się bezdomnymi. Szef Sprawiedliwości, sir Michael McDonnell, który skrytykował te działania, został odwołany do kraju. Wszystkie te działania nie odniosły jednak pożądanego efektu, gdyż w rzeczywistości stworzyły poczucie solidarności między mieszkańcami wsi a powstańcami. Podczas policyjnych operacji dochodziło do incydentów, które mogły mieć trudne do przewidzenia konsekwencje. Burmistrz Nablusu złożył skargę do wysokiego komisarza Palestyny, że "podczas ostatnich przeszukań przeprowadzonych we wsiach zniszczono prywatne mienie, skradziono biżuterię, rozdarto księgę Koranu, co tylko zwiększyło emocje chłopów".
Dla Brytyjczyków strategiczne znaczenie miało utrzymanie niezakłóconego działania ropociągu z pól naftowych w Iraku do portu Hajfa (budowa nowoczesnego portu została ukończona w 1933, a ropociąg wybudowano w 1935). Koncerny British Petroleum i Royal Dutch Shell budowały teraz rafinerię ropy naftowej w Hajfie (ukończono w 1939). Obiekty te były w sposób szczególnie mocny ochraniane. W porcie Hajfa bazowały dwa krążowniki Royal Navy, których załogi były wykorzystywane do wykonywania zadań na lądzie. Do walki z arabskimi snajperami użyto okrętowych haubic i dział przeciwlotniczych. Od końca czerwca 1936 dwa niszczyciele patrolowały wybrzeże Palestyny, starając się uniemożliwić przemyt broni dla powstańców. Średnio w ciągu tygodnia kontrolowano 150 statków. Od lipca, dodatkowych dziewięć plutonów sformowanych z marynarzy chroniło Hajfę i osiedla żydowskie położone w okolicy. W sierpniu wyładowano trzy kolejne plutony marynarzy, którzy wsparli działania policji. Pomimo to brak było sił wystarczających do objęcia ochroną całej długości ropociągu, który szybko stał się ulubionym celem ataków arabskich powstańców. W różnych punktach wielokrotnie podkładano bomby, przerywając jego działanie. Przywrócenie porządku wymagałoby wprowadzenia do Mandatu Palestyny dużych sił militarnych British Army, na co nie zgadzał się rząd. Dążąc do przywrócenia stabilności regionu, Brytyjczycy zgodzili się na utworzenie żydowskich sił policyjnych, które podlegały policji mandatowej. Policja Żydowskich Osiedli (hebr. משטרת היישובים העבריים, "Mishteret HaYishuvim HaIvriyim"; ang. "Jewish Settlement Police") była szkolona i zbrojona przez brytyjską armię. Jej oddziały w czerwcu 1936 liczyły już około 1,3 tys. członków, aby do końca roku wzrosnąć do 3 tys. „rangersów”. Wyposażeni w samochody pancerne służyli jako siły pomocnicze policji, ochraniając żydowskie osiedla, a także newralgiczne z punktu widzenia bezpieczeństwa miejsca kraju, takie jak np. port w Hajfie, stacje kolejowe, lotniska, mosty, stacje energetyczne i inne. Od połowy czerwca 1936 wszystkim konwojom i patrolom towarzyszyły samoloty obserwacyjne Royal Air Force. Gdy dochodziło do ataku powstańców, pilot samolotu wysyłał radiowy sygnał alarmowy, który miał pierwszeństwo przed wszystkimi innymi sygnałami radiowymi. Umożliwiało to szybkie wysłanie pomocy lotniczej. Zazwyczaj w ciągu kilku minut startowały samoloty bombowe, które następnie bezpośrednio atakowały powstańców lub wspierały obronę pozycji własnych żołnierzy piechoty. W ten sposób brytyjskie siły powietrzne zdobywały doświadczenie i rozwijały strategię bliskiego wsparcia powietrznego. Działania te były niezwykle skuteczne i umożliwiały Brytyjczykom wykorzystywanie mniejszych sił lądowych. Oficer sztabu sił Royal Air Force w Egipcie, Arthur Harris powiedział, że „jedna 250 funtowa lub 500 funtowa bomba zrzucona na każdą wieś rozwiązałaby problem powstania”.
Arabskie powstanie bardzo szybko zyskało duże poparcie w okolicznych państwach. Komitety Solidarności z Powstaniem powstały w Damaszku, Bagdadzie, Kairze i Bejrucie. We francuskim Mandacie Syrii i Libanu doszło do 50-dniowego strajku, zakończonego złożeniem przez Francję obietnicy uznania arabskich władz samorządowych. W lipcu 1935 arabscy ochotnicy z Syrii, Libanu, Iraku i Transjordanii zgromadzili się pod dowództwem Fauzi al-Kawukdżi, który sam siebie nazwał „Przywódcą Rewolucji Arabskiej w Południowej Syrii”. Posiadał on cztery plutony ochotników, każdy liczący po 150-200 bojowników. Prowadziły one działania w Samarii, wykonując rajdy przeciwko żydowskim osadom. Latem tego roku zniszczone zostały liczne sady i pola uprawne. Doszło do wielu morderstw i napaści na Żydów, a mieszkańcy takich osad jak Beisan i Akki uciekli w bezpieczne miejsca.
Za sprawą przybycia zagranicznych ochotników sytuacja strategiczna w kraju uległa zmianie. Wymusiło to na władzach mandatowych ogłoszenie w lipcu 1936 stanu wojennego w Mandacie Palestyny. Do 1937 nie był to jednak pełny ustawowy stan wojenny, lecz obowiązywały jedynie nadzwyczajne rozporządzenia rządu. Był to etap pośredni, w którym cywilny wysoki komisarz Palestyny przekazał część swoich uprawnień armii, jednak dowództwo wojskowe nadal podlegało władzy administracyjnej Mandatu Palestyny. Równocześnie zaczęto ściągać na Bliski Wschód nowe jednostki wojskowe z Wielkiej Brytanii. Do końca września ich liczebność osiągnęła 20 tys. żołnierzy. Dowódcą sił wojskowych w Palestynie został generał John Dill. W dniu 7 września Urząd Kolonialny w Londynie wydał oświadczenie stwierdzające, że sytuacja jest "bezpośrednim wyzwaniem dla władzy rządu brytyjskiego w Palestynie". Jednocześnie rząd brytyjski zwrócił się o wsparcie do swoich arabskich sojuszników. Iracki król Ghazi I, saudyjski król Abd al-Aziz ibn Su’ud i jordański emir Abd Allah I w dniu 9 października zaapelowali o zakończenie strajku generalnego. W opublikowanej w palestyńskich gazetach odezwie napisali, że „wierzą w dobre intencje naszego przyjaciela Wielkiej Brytanii, która oświadczyła, że zrobi sprawiedliwość”. Ostatecznie strajk został zakończony w dniu 11 października 1936.
Królewska Komisja Palestyny.
W dniu 18 maja 1936 brytyjski rząd ogłosił powołanie Królewskiej Komisji Palestyny, której zadaniem miało być zbadanie przyczyn wybuchu arabskiego powstania i wskazanie sposobu rozwiązania sytuacji. W dniu 29 lipca powołano członków Komisji, na której czele stanął Lord Peel. Komisja zwlekała jednak z wyjazdem do Palestyny na zakończenie strajku generalnego i zmniejszenie się liczby aktów przemocy. W rezultacie przybyła dopiero 11 listopada 1936.
Końcowy raport został opublikowany 7 lipca 1937. Aby utrzymać porządek w Hajfie, do portu wpłynął krążownik liniowy HMS Repulse. Jego marynarze wzmocnili siły policyjne w mieście. Komisja opisała powstanie jako "otwarty bunt palestyńskich Arabów, wspieranych przez przyjaciół Arabów z innych krajów, skierowany przeciwko władzy mandatowej". Zwróciła ona przy tym uwagę na dwie niespotykane dotąd cechy tego powstania: (1) poparcie wszystkich arabskich urzędników (w tym wszystkich arabskich sędziów) oraz (2) poparcie sąsiednich narodów arabskich, które doprowadziło do zaangażowania się zagranicznych ochotników. Jako jedyne rozwiązanie konfliktu arabsko-żydowskiego wskazano odseparowanie obu zwaśnionych ze sobą społeczności w dwóch państwach: mniejszym żydowskim i większym arabskim. Małe państwo żydowskie miało opierać się posiadanych przez Żydów gruntach, do których mieli oni prawa własności. Państwo to pozostałoby powiązane z władzami mandatowymi. Natomiast duże państwo arabskie zostałoby powiązane z Emiratem Transjordanii. Bardzo kontrowersyjną była propozycja przesiedlenia 225 tys. palestyńskich Arabów z terytorium proponowanego państwa żydowskiego do państwa arabskiego i Transjordanii.
Strona żydowska wykazała zainteresowanie tym planem i wyraziła gotowość współpracy, jednak opinie i głosy były mocno podzielone. W dniach 3–16 sierpnia 1937 w Zurychu odbył się XX Kongres Syjonistyczny, na którym ogłoszono, że "plan podziału zaproponowany przez Komisję Peela nie może być zaakceptowany, ale należy podjąć negocjacje w celu dokładnego wyjaśnienia istoty brytyjskiego projektu rządowego dotyczącego powstania państwa żydowskiego w Palestynie". Natomiast Dawid Ben Gurion i Chaim Weizman poparli brytyjską propozycję mówiąc, że "choć nie może być mowy ... o rezygnacji z jakiejkolwiek części Ziemi Izraela, ... to należy stwierdzić, że najszybszym sposobem osiągnięcia celu będzie zaakceptowanie propozycji Peela." Natomiast rewizjonista Menachem Usyszkin podkreślił, że proponowane państwo jest zbyt małe, aby mogło przyjąć potencjalną żydowską imigrację. Dodał, że jego wielkość spowoduje, że nie będzie w stanie obronić się przed arabską agresją, a najważniejszym zarzutem było wyłączenie Jerozolimy z jego terytorium.
Strona arabska zdecydowanie odrzuciła plan Peela, twierdząc, że w jego rezultacie Arabowie utracą niezależność. Przyznanie terytorium Palestyny pod utworzenie samodzielnego państwa żydowskiego uznano za zdradę wcześniej złożonych obietnic. Aby omówić tę kwestię zwołano na 8 września Konferencję Bloudan w Syrii. Spotkało się na niej kilkuset arabskich delegatów z całego islamskiego świata. Po dyskusji całkowicie odrzucono brytyjską propozycję, zapowiadając kontynuację walki aż do uzyskania pełnej arabskiej samodzielności.
Druga faza powstania.
W rezultacie jesienią 1937 doszło do nasilenia walk i Brytyjczycy utracili na osiemnaście miesięcy kontrolę nad miastami Nablus i Hebron. W rejonie Nazaretu przywództwo nad powstańcami objął Abdul Challik, który spowodował ogromne zniszczenia w samym mieście i jego okolicy. Brytyjczycy przez długi czas usiłowali go aresztować, dopiero 2 października 1938 zdołali okrążyć jego oddział. Challik zginął próbując wyprowadzić swoich ludzi w bezpieczne miejsce. W rejonie Nablusu dowództwo nad powstańcami objął Jusuf Said Abu Durra, który zasłynął z okrucieństwa i licznych rabunków. Brytyjczycy i Żydzi bardzo się go obawiali. Został on zatrzymany 25 lipca 1939 przez Legion Arabski w Transjordanii, a następnie powieszony. Pod jego komendą zasłynął porucznik Jusuf Hamdan, który zginął w 1939 w potyczce z patrolem wojskowym. W rejonie Tulkarem dowództwo objął Abd ar-Rahim al-Hadżdż Muhammad, który zyskał wielką popularność jako bohater i męczennik. Został zastrzelony przez patrol wojskowy w dniu 27 marca 1939. Aref Abdul Razzik zyskał miano dowódcy, który rozpływał się w powietrzu przed ścigającymi go siłami bezpieczeństwa. Zyskał wielką popularność, a ludzie śpiewali o nim pieśni. W tej samej okolicy działał także Muhammad al-Aszmar, który był bardzo odważny, ale w wielu akcjach brakowało mu rozsądku. W rejonie Jerozolimy wiele szkód brytyjskim patrolom zadał Issa Battat. Został on zabity przez patrol policji w pobliżu Hebronu. Aby stłumić powstanie musiano użyć regularnych oddziałów wojska, które były wspierane przez siły lotnictwa i marynarki wojennej. O intensywności starć najlepiej świadczą liczby strat. W drugiej fazie powstania popełniono 936 morderstw oraz 351 usiłowań zabójstw. Odnotowano 2125 strzelanin, 472 różnego rodzaju zamachów bombowych, 364 rozbojów, 1453 przypadków sabotażu przeciwko mieniu rządowemu, 325 uprowadzeń ludzi i 72 przypadki zastraszenia. W ciągu piętnastu miesięcy zginęło 236 Żydów, 1200 Arabów zabili policjanci i brytyjscy żołnierze, a 435 Arabów zabili Żydzi broniący swoich osiedli.
Gdy 26 września 1937 zamordowano w Nazarecie komisarza okręgu Galilei Lewisa Andrewsa, władze mandatowe podjęły bardziej zdecydowane kroki. W dniu 1 października rozwiązano Wysoką Radę Arabską, aresztując pięciu jej członków (pozostali zbiegli za granicę) i deportując ich na wyspy Seszele. Zamknięto wszystkie granice Mandatu Palestyny, przerwano łączność telefoniczną, wprowadzono ścisłą cenzurę prasy, a w pobliżu Akki utworzono specjalny obóz dla osób internowanych. Równocześnie siły policyjne i wojskowe zaczęły prowadzić coraz bardziej brutalne akcje represyjne, wysadzając w powietrze domy i konfiskując arabskie mienie. Aby zapobiec zasadzkom i ostrzeliwaniu patroli, powszechnie stosowano praktykę przywiązywania arabskich zakładników do maski samochodu ciężarowego. W drezynach kolejowych zakładników umieszczano na małych platformach pchanych przed składem pociągu. Każdy z zakładników, który próbował uciekać, był zabijany przy próbie ucieczki. Zdarzały się także przypadki celowego zabijania lub okaleczania zakładników, gdy np. pod koniec podróży kierowca ciężarówki nie wyhamowywał i uderzał zakładnikiem o budynek lub go przejeżdżał. Brytyjski żołnierz Arthur Lane tak to opisał:
"... kiedy kończysz swoją służbę i wiesz, że nie było żadnych bomb lub czegoś innego, kierowca mógł wrzucić na luz, wypuścić zakładnika przed samochód i powoli toczyć się do przodu. Jeśli miał szczęście, to uciekł ze złamaną nogą, ale jeśli miał pecha, to ciężarówka uderzała go. Ale nikt nie fatygował się, aby pozbierać szczątki pozostawione po nim. Wiesz, byliśmy tam panami, jak bossowie i cokolwiek robiliśmy było prawe ... Dobrze wiecie, że nikt już go nie chce. On spełnił już swoje zadanie".
Brytyjscy żołnierze pozostawiali rannych Arabów na polu walki, pozwalając wykrwawić się im na śmierć. Podobnie czyniono z torturowanymi i maltretowanymi złapanymi powstańcami. Aby uniemożliwić pogrzeby powstańców, żołnierze nawet palili ciała zabitych Arabów. Czasami wypędzano ze wsi wszystkich mieszkańców i na kilka tygodni lub miesięcy zajmowano domy. Zintensyfikowano także działania brytyjskiego lotnictwa. W Ammanie stacjonowało czternaście dywizjonów bombowych RAF, które przeprowadzały ataki bombowe na powstańców lub stawiające opór wioski. Samoloty rozpoznawcze były wykorzystywane do zbierania informacji wywiadowczych i zrzucania ulotek propagandowych. Równocześnie podjęto decyzję o zwiększeniu współpracy brytyjsko-żydowskiej. Rozbudowano siły Policji Żydowskich Osiedli do jedenastu jednostek, które w 1937 liczyły 15 tys. ludzi, a w 1939 już 22 tys. ludzi. Zdecydowano się także na utworzenie bardziej ofensywnych jednostek. W 1938 utworzono Mobilną Straż (hebr. המשמר הנע, "Mishmarot Nayim"; ang. "Mobile Guards"), będącą częścią Policji Żydowskich Osiedli. Jej zadaniem było patrolowanie dróg, zapobieganie zasadzkom, rozbrajanie min i zapewnianie bezpieczeństwa konwojów drogowych. Pod koniec 1938 formacja ta liczyła około 400 ludzi służących w 60 jednostkach. Jednak wyjątkową formacją zbrojną były utworzone w czerwcu 1938 przez brytyjskiego kapitana Orde Wingate’a Specjalne Jednostki Nocne (hebr. פלוגות הלילה המיוחדות, "Plugot Ha’Layla Ha’Meyukhadot"; ang. "Special Night Squads"). Ich celem było prowadzenie regularnej walki z arabskimi gangami. Jednostki te przeprowadzały nocne operacje na terytorium całej Palestyny, organizując zasadzki i atakując arabskie milicje. Urzędnik administracji kolonialnej sir Hugh Foot opisał je jako "skrajnie okrutne", stosujące tortury i nadużywające przemocy wobec Arabów. Brytyjskie władze utrzymywały, finansowały, szkoliły i zbroiły żydowską policję. Żydowskie siły policyjne nadzorowały transport w kraju i kontrolowały ruch na licznych punktach kontrolnych. Broń była legalnie dystrybuowana do odległych osiedli żydowskich, w których organizowano formacje samoobrony i budowano fortyfikacje obronne. Największa żydowska organizacja paramilitarna Hagana otrzymała nawet zezwolenie na nabycie określonej ilości broni. Niezależnie od Brytyjczyków, Hagana utrzymywała tajne kanały przerzutu broni i rozbudowywała własny podziemny przemysł zbrojeniowy, w którym produkowano amunicję, granaty, miny i moździerze 81 mm. W zasadzie wszystkie jednostki żydowskie podlegały brytyjskiemu dowództwu, jednak w praktyce były one pod dowództwem Hagany i Agencji Żydowskiej. Brytyjscy oficerowie i żydowscy przedstawiciele wspólnie opracowywali plany obław na powstańców oraz dyskutowali nad nałożeniem kar i kontrybucji na wsie i miasteczka. Agencja Żydowska stwierdziła, że "ruch syjonistyczny i Imperium brytyjskie stoją ramię w ramię przeciwko wspólnemu wrogowi, w wojnie, w której mamy wspólne cele". Równocześnie dowództwo Hagany przystąpiło do reorganizacji swoich sił, które wzorem żydowskich jednostek policyjnych służących brytyjskim władzom mandatowym, zmieniły taktykę działania z defensywnej na bardziej ofensywną. Nowa strategia działania polegała na patrolowaniu okolicy żydowskich osiedli i nie czekaniu na kolejną napaść, lecz prowadzenie działalności rozpoznawczej, aby w wyprzedzającym ataku odeprzeć arabski gang. W tym celu utworzono Jednostki Mobilne (hebr. הנודדות, "HaNodedot"). Były to małe jednostki operacyjne, prowadzące nocne działania poza terenem żydowskich osiedli. Inspiratorem ich powstania był Jicchak Sade. W 1937 ewoluowały one w Kompanie Polowe (hebr. פלוגות השדה, "Plugot Sadeh"; w skrócie "Fosh"), których działalność była zaaprobowana przez Brytyjczyków i dzięki temu mogły oficjalnie współpracować z siłami Policji Żydowskich Osiedli. Istniało trzynaście takich kompanii, w których służyło ogółem 1,5 tys. ludzi. Byli uzbrojeni w pistolety, karabiny Lee-Enfield i granaty ręczne. Organizowali pościgi, zasadzki i ataki na bazy gangów arabskich, które wcześniej uczestniczyły w napaściach na żydowskie osiedla. Często atakowano wioski, stanowiące zaplecze dla arabskich milicji. Wszystkie te działania nie przynosiły jednak uspokojenia sytuacji. Poproszono więc brytyjskiego oficera policji i inżyniera sir Charlesa Tegarta, aby przyjrzał się panującym warunkom w Mandacie Palestyny i przedstawił propozycje zastosowania środków zapobiegawczych dalszej eskalacji przemocy. Sir Tegart miał duże doświadczenie z okresu rebelii w Brytyjskich Indiach, gdzie zaproponował budowę sieci fortów obronnych. W dniu 21 października 1937 zaproponował on budowę w Mandacie Palestyny licznych żelbetowych fortów z wieżami obronnymi i pancernymi bramami, które chroniłyby żołnierzy przed atakami. Struktury te nazwano od ich pomysłodawcy fortami Tegart. Forty były budowane w pięciu różnych modelach, uzależnionych od przeznaczenia i wielkości stacjonującego w nich garnizonu policji. Budową fortów zajmowała się firma "Solel Boneh", której prywatnym właścicielem był w owym czasie David HaCohen. Budowano je przy skrzyżowaniach strategicznych dróg oraz w newralgicznych punktach arabskich miast. To właśnie te posterunki stały się miejscami krwawych tortur zatrzymanych powstańców. Eufemistycznie nazywano je „arabskimi centrami śledczymi”, a w rzeczywistości więźniów brutalnie bito, okaleczano, podtapiano i porażano prądem elektrycznym. Rok później położono nacisk na konieczność uszczelnienia granic Mandatu Palestyny, aby uniemożliwić przemyt broni i infiltrację arabskich ochotników z Libanu i Syrii. Tegart zalecił wówczas budowę ogrodzenia granicznego, w skład którego miały wejść zasieki z drutu kolczastego, pięć fortów Tegarta oraz dwadzieścia bunkrów. Całość nazwano murem Tegarta.
Od października 1937 rewizjonistyczna żydowska organizacja paramilitarna Irgun podjęła decyzję o rozpoczęciu kampanii zamachów przeciwko Arabom. Była to odpowiedź na falę terroru, której ofiarami padali żydowscy mieszkańcy, przechodnie i autobusy. Po raz pierwszy żydowska organizacja użyła bomb podkładanych w zatłoczonych miejscach publicznych, zabijając i okaleczając Arabów oraz siejąc strach wśród ludności cywilnej. Pierwszy atak przeprowadzono 14 listopada 1937. Podczas tego dnia, nazywanego później „Czarną Niedzielą”, członkowie jednostek Irgunu zabili 10 Arabów w różnych miejscach Palestyny. 12 kwietnia 1938 zdetonowano pierwszą bombę. W wybuchu w pociągu w Hajfie zginęło 2 Arabów i 2 brytyjskich policjantów. Do poważnego zamachu doszło w dniu 6 lipca, gdy w wybuchu bomby podłożonej na targowisku w Hajfie zginęło 18 Arabów i 5 Żydów, a ponad 60 osób zostało rannych. Wysoki komisarz Palestyny zasygnalizował wówczas dowódcy Floty Śródziemnomorskiej potrzebę przysłania okrętów wojennych do Hajfy z możliwością wysadzenia desantu sił lądowych jako wsparcia dla utrzymania porządku w mieście. Admirał Dudley Pound wysłał następnego dnia krążownik liniowy HMS Repulse i lekki krążownik HMS Emerald. Wysadziły one w Hajfie pięć plutonów piechoty. Po 10 lipca do Hajfy przypłynęły ponownie HMS Repulse i HMS Emerald, wysadzając dodatkowych pięć plutonów, które podjęły zadania patrolowe w okolicy miasta. Następnie pancernik HMS Warspite oraz krążowniki liniowe HMS Repulse i HMS Hood wyładowały na brzeg haubice, które wzmocniły obronę granicy z Libanem. Ich stanowiska ogniowe zostały wybudowane przez zatrzymanych Arabów. Ze względów bezpieczeństwa działa przenoszono na różne stanowiska w dzień i w nocy, aby w ten sposób zmylić powstańców co do prawdopodobnego kierunku ognia. Tymczasem, w dniu 2 października 1938 doszło do pogromu w Tyberiadzie. Tłum Arabów wdarł się do żydowskiej dzielnicy Tyberiady, podpalając synagogę i żydowskie domy. W ciągu jednej nocy zginęło 19 Żydów, w tym 11 dzieci. Po masakrze Irgun podjął działania odwetowe. Hagana odcięła się od tych działań odwetowych, które miały formę akcji terrorystycznych.
Użycie coraz większych sił w tłumieniu powstania wiązało się z rosnącą liczbą ofiar. Dochodziło przy tym do coraz częstszych masakr ludności cywilnej. W sierpniu 1938 przeprowadzono operację karną w Nablusie. Przez dwa dni przetrzymywano w klatce na słońcu prawie 5 tys. ludzi, przesłuchując ich jednego pod drugim. W dniu 6 września 1938 czterech brytyjskich żołnierzy zginęło, gdy ich samochód pancerny najechał na minę przy wiosce Al-Bassa. W odwecie Brytyjczycy spalili pół wioski. W kilka dni później zabrano 50 Arabów ze wsi. Kilku z nich usiłowało uciekać i zostało zastrzelonych przy próbie ucieczki. Pozostałych wsadzono do autobusu, zmuszając go na wjechanie na minę ułożoną dokładnie w tym samym miejscu, w którym kilka dni wcześniej zginęło czterech brytyjskich żołnierzy. Zginęło około 20 osób. Następnie zmuszono mieszkańców wsi do wykopania masowej mogiły i pochowania zabitych. Żołnierze byli przy tym bardzo brutalni i bili Arabów. Od sierpnia do września 1938 w porcie Hajfa przebywał pancernik HMS Malaya. Jego miny morskie wykorzystano do niszczenia wielu arabskich domów naraz. W październiku zniszczono w ten sposób wszystkie domy ze wsi Mi'ar. Doniesienia o podobnych przypadkach brutalności armii przedostały się do brytyjskich mediów i zaniepokoiły opinię publiczną. W dniu 1 grudnia 1938 dowódca sił w Mandacie Palestyny i Transjordanii, gen. Robert Haining złożył w tej sprawie tajny meldunek do Londynu: "praktycznie każda wieś w kraju wspiera i pomaga rebeliantom, ukrywając ich tożsamość przed Siłami Rządowymi". Opisał on także metodę przeszukiwania wiosek:
"Cały obszar otaczany jest szczelnym kordonem utworzonym przez nasze siły wspierane przez samoloty, a mieszkańcy są ostrzegani, że każdy, kto będzie próbował przedostać się przez kordon, zostanie zastrzelony. W ciągu ostatnich sześciu miesięcy przeszukano w ten sposób setki wiosek, niektóre z nich wielokrotnie, i procedura ta jest dobrze znana i można założyć, że jest bezpieczna. Ci, którzy usiłują przedostać się przez kordon mają mocne powody, że chcą uniknąć wojska. Liczba takich przypadków wzrasta podczas przeszukań wioski i jest prawdopodobne, że takie przypadki stanowią podstawę dla propagandy, że arabscy więźniowie są rozstrzeliwani z zimną krwią i zgłaszani jako „zabici podczas próby ucieczki”. Po utworzeniu kordonu żołnierze wkraczają do wsi i zbierają wszystkich mieszkańców w celu identyfikacji i przesłuchań."
Wraz z upływem czasu nastąpił rozłam w obozie arabskim. Od grudnia 1937 wielu arabskich przywódców zaczynało wątpić w sensowność kontynuowania dalszego zbrojnego powstania i coraz bardziej zbliżało się do władz mandatowych i Agencji Żydowskiej, prosząc o wsparcie materialne i pomoc finansową. Na początku 1938 klan Naszaszibi otrzymał fundusze potrzebne do rozpoczęcia anty-rebelianckich działań. W ten sposób powstały arabskie „jednostki pokoju” (arab. "al-Salam Fasa’il"), które podjęły walkę z arabskimi powstańcami. Pomimo że w ich szeregi wchodzili przeważnie chłopi, to reprezentowały one interesy właścicieli ziemskich i bogatych notabli. Zgromadziły one ponad 3 tys. bojowników, którzy otrzymali uzbrojenie od brytyjskiej armii. W maju 1939 Brytyjczycy rozwiązali te jednostki i skonfiskowali ich broń. Jednak członkowie „jednostek pokoju” byli skompromitowani w oczach pozostałych Arabów, a na wielu z nich ciążyły wyroki śmierci. Nie mogli więc oni powrócić do normalnego życia i kontynuowali współpracę z władzami mandatowymi przeciwstawiając się przywódcom arabskiego ruchu nacjonalistycznego. Walki trwały przez cały 1938 i ostatecznie ustały w 1939.
Konsekwencje.
Jest faktem oczywistym, że powstanie zakończyło się arabską klęską i nie osiągnęło ono swoich zamierzonych celów. Pomimo to, wielu historyków "przypisuje mu zasygnalizowanie narodzin tożsamości palestyńskich Arabów". Bezpośrednie i pośrednie konsekwencje powstania były jednak tragiczne – zginęło 300 Żydów, 262 brytyjskich żołnierzy i ponad 5 tys. Arabów, natomiast około 15 tys. Arabów zostało rannych.
Wpływ na osadnictwo żydowskie.
W ogólnym kontekście żydowskie osadnictwo doznało stosunkowo niewielkich strat podczas tego powstania. Chociaż zginęło kilkaset osób, a kilka osad rolniczych zostało zdobytych i spalonych, w tym samym czasie powstało kilkadziesiąt nowych osiedli. W trakcie trwania powstania do Palestyny przybyło ponad 50 tys. nowych żydowskich imigrantów. Działania wojenne przyśpieszyły rozwój gospodarki i pogłębiły rozdział pomiędzy żydowską a arabską gospodarką w Palestynie. Na przykład strajk arabskiego portu Jafa przyczynił się do budowy żydowskiego portu Tel Awiw, przyczyniając się do usamodzielnienia ekonomicznego społeczności żydowskiej. Dawid Ben Gurion napisał w swoim dzienniku: "powinniśmy nagrodzić Arabów za danie nam impulsu do tego wielkiego dzieła". Żydowskie warsztaty metalowe produkowały blachę w celu opancerzenia pojazdów, inżynierowie i technicy zdobywali doświadczenie i w ten sposób tworzył się prymitywny podziemny przemysł zbrojeniowy. Dzięki współpracy żydowskiej organizacji paramilitarnej Hagana z brytyjskimi władzami mandatowymi i policją mandatową, wiele tysięcy młodych Żydów zdobyło swoje pierwsze doświadczenie w zakresie szkolenia wojskowego. Możliwości transportowe osiedli znacznie wzrosły. Zmalało bezrobocie, na co duży wpływ miało utworzenie żydowskiej policji. Wielu robotników odeszło z pracy w osiedlach do służby w różnych formacjach policyjnych, a na ich miejsce zatrudniono innych robotników żydowskich. Wielkie znaczenie miało także ogłoszenie arabskiego bojkotu, uniemożliwiające arabskim robotnikom pracę dla Żydów. Strajk generalny zamknął także możliwość swobodnej działalności arabskim kupcom i rzemieślnikom, otwierając swobodny dostęp do rynku żydowskim przedsiębiorcom. W rezultacie, gdy powstanie upadało, większość przedsiębiorstw w Palestynie była własnością Żydów. Dominowali oni także w handlu, komunikacji i w sektorze bankowym.
Społeczność żydowska była zaniepokojona publikacją białej księgi z 1939 ograniczającej wielkość imigracji, jednak przywódcy byli przekonani, że w rzeczywistości brytyjski rząd nie będzie realizował tej polityki. Gdy wybuchła II wojna światowa, brytyjski premier Neville Chamberlain zapewniał Dawida Ben Guriona, że Biała księga będzie obowiązywać jedynie na czas wojny.
Wpływ na palestyńskich Arabów.
Najpoważniejszą konsekwencją powstania było pozbawienie arabskiej społeczności przywództwa narodowego, rozbicie spójności narodowej i zniszczenie ich zdolności wojskowych. Tysiące arabskich domów zostało zniszczonych, pola uprawne i sady zostały zdewastowane. Dodatkowo strajk generalny i bojkot ekonomiczny osłabiły delikatną gospodarkę palestyńskich Arabów. Arabscy kupcy i rzemieślnicy utracili rynki zbytu dla swoich towarów, a w rezultacie wzrosło bezrobocie. Rozbite zostało przywództwo polityczne, partie polityczne i organizacje społeczne. Wielki Mufti Jerozolimy musiał uciec z Palestyny i w bardzo ograniczonym stopniu kontynuował swoją politykę na emigracji. Miało to daleko idące konsekwencje, ponieważ kilka lat później, "gdy Palestyńczycy stanęli w obliczu najbardziej brzemiennych w skutkach wydarzeń lat 1947–1949, nadal cierpieli oni skutki brytyjskich represji 1936-39 i w istocie nie posiadali jednolitego przywództwa. W rzeczywistości można argumentować, że praktycznie w ogóle nie mieli przywództwa".
Wpływ na Imperium brytyjskie.
Pod koniec lat 30. XX wieku brytyjscy politycy zdawali sobie sprawę z nieuchronności wybuchu wojny z hitlerowskimi Niemcami. Wymuszało to na dyplomacji konieczność budowania sojuszów politycznych, wojskowych i ekonomicznych. Wybuch arabskiego powstania w Mandacie Palestyny sprawił, że brytyjski rząd doszedł do wniosku, że Imperium brytyjskie nie będzie miało zapewnionego strategicznego wsparcia ze strony społeczności arabskiej i jej przywódców w Palestynie. Dlatego postanowiono wszelkimi środkami doprowadzić do normalizacji sytuacji i zyskania sympatii Arabów. Premier Neville Chamberlain stwierdził: "Jeśli musimy obrazić jedną ze stron, obraźmy raczej Żydów, a nie Arabów".
W lutym 1939 Sekretarz Stanu ds. Dominiów Malcolm MacDonald zwołał w Londynie konferencję arabskich i żydowskich przywódców. Rozmowy zakończyły się 27 marca bez osiągnięcia porozumienia. W konsekwencji brytyjski rząd opublikował 17 maja 1939 białą księgę, którą ograniczył wielkość żydowskiej imigracji. Brytyjscy politycy i urzędnicy kolonialni zdawali sobie sprawę z własnej bezsilności i niemożliwości znalezienia rozstrzygnięcia wszystkich narastających w Palestynie konfliktów. Generał Bernard Law Montgomery powiedział: "Żyd morduje Araba i Arab morduje Żyda. To obecnie dzieje się w Palestynie i będzie tak trwać z pewnością przez następne pięćdziesiąt lat".

</doc>
<doc id="2629692" url="https://pl.wikipedia.org/wiki?curid=2629692" title="AZS Politechnika Poznańska">
AZS Politechnika Poznańska

Klub Uczelniany Akademickiego Związku Sportowego Politechniki Poznańskiej – wielosekcyjny uczelniany klub sportowy działający przy Politechnice Poznańskiej.
Historia.
Obecnie w klubie działa 36 sekcji sportowych w których regularnie ćwiczy niemal 1500 osób związanych z poznańską uczelnią. Pod względem liczebności jest drugim klubem uczelnianym w Polsce. Zawodnicy sekcji sportowych z dużym powodzeniem startują w Akademickich Mistrzostwach Polski, Mistrzostwach Polski Politechnik oraz Akademickich Mistrzostwach Wielkopolski.
Zespoły ligowe.
AZS Politechnika Poznańska Pocztowiec – męska drużyna hokejowa uczestnicząca w rozgrywkach I ligi.
AZS Politechnika Poznańska – kobieca drużyna koszykarska uczestnicząca w rozgrywkach niższych lig.

</doc>
<doc id="2629694" url="https://pl.wikipedia.org/wiki?curid=2629694" title="Franciszkanizm (ruch religijny)">
Franciszkanizm (ruch religijny)

Franciszkanizm − zainicjowany w Europie w XIII w. ruch religijny w łonie Kościoła katolickiego, którego pierwszymi protagonistami byli św. Franciszek z Asyżu i jego naśladowcy. W historiografii pojęcie to wiąże się z rozwojem zakonów franciszkańskich, natomiast w sztuce – wkład przedstawicieli wspólnot franciszkańskich w poszczególne jej dyscypliny oraz inspirację ideałami i motywami właściwymi dla duchowości franciszkańskiej.
Geneza.
Ruch bierze swą nazwę od imienia założyciela Zakonu Braci Mniejszych popularnie zwanego franciszkanami, włoskiego mistyka doby średniowiecza Franciszka z Asyżu. W okresie, w którym rozpoczął on swoją działalność (przełom XII i XIII w.), jedność i uniwersalizm średniowiecza zaczynał tracić swą polityczną i religijną zwartość. Po śmierci Fryderyka Barbarossy w Niemczech coraz bardziej zaczęli dochodzić do głosu poszczególni panowie feudalni i rady wolnych miast, w Italii zaś popierane przez biskupów gminy miejskie. Chociaż na czele Kościoła katolickiego stali w tym okresie wybitni stratedzy jak Innocenty III, to jednak wśród mas zaczęły pojawiać się ruchy heretyckie. Życie stawało się dużo bardziej zorganizowanym i prężniejszym niż w dotychczasowym systemie czysto feudalnym: gospodarkę naturalną zastępowano gospodarką pieniężną, organizowano targi i jarmarki, powstawały drobne manufaktury, rozwijało się rzemiosło, ludność wsi coraz częściej przenikała do miast, wiążąc z nimi swój byt. Był to okres powstawania najróżniejszych cechów, w których skupiała się ludność mająca wspólne interesy. Zorganizowana w gminy ludność stopniowo wymykała się spod zwierzchnictwa lennego. Ze swego rodzaju stałości miejsca (łac. "stabilitas loci") w systemie feudalnym, nastąpiło przejście do charakteryzującego gminę ruchu; od wszechobecnej łaciny zaczęto preferować języki lokalne, także w aktach urzędowych.
Tak duże zmiany społeczne nie mogły pozostać bez wpływu na sposób postrzegania otaczającego świata, relacji społecznych, instytucji Kościoła i majestatu Boga. Obok postawy buntu wobec zastanych struktur, przejawiającej się falami ruchów heretyckich w Europie, wraz z ruchem franciszkańskim pojawiło się też nowe, w pewien sposób przewartościowane spojrzenie na najważniejsze faktory życia człowieka. We Franciszku z Asyżu zaszczepione zostały w kulturze ideały humanizmu bazującego na Ewangelii, która mobilizowała raczej do pokojowej rewolucji niż niszczącego buntu. Asyżanin stał się propagatorem powrotu do korzeni wiary chrześcijańskiej, pragnąć reformować Kościół od środka.
Rozwój ruchu.
Bardzo szybko do młodego asyskiego mistyka przyłączyła się grupa naśladowców. Pochodzili oni z różnych stanów, niektórzy byli ludźmi wykształconymi. Biedaczyna, jak czasem nazywany jest Franciszek z Asyżu w literaturze przedmiotowej, zyskał przychylność kleru, najpierw w rodzinnym Asyżu, następnie zaś w kurii papieskiej. Przyjacielem Franciszka był kardynał Ugolino di Conti di Segni, późniejszy papież Grzegorz IX. Dla swoich naśladowców Franciszek napisał regułę zakonną, którą zaakceptowały władze kościelne. Ruch franciszkański szybko rozprzestrzenił się poza Półwysep Apeniński. Przyczynił się do tego nie tylko rozwój Zakonu Braci Mniejszych, ale i jego żeńskiej gałęzi klariańskiej oraz tercjarzy. Do tych ostatnich wstępowali przedstawiciele najwyższych warstw społeczeństwa, np. Ludwik IX król Francji. Franciszkanie prowadzili działalność misyjną na Bliskim Wschodzie, w Afryce, a po odkryciu Ameryki byli zabierani na statki portugalskie i hiszpańskie jako kapelani.
Trudno jest określić liczbę osób, które w ciągu ośmiu wieków istnienia ruchu zetknęły się z nim bezpośrednio, stając się jego protagonistami, poprzez wstąpienie do któregoś z zakonów czy zgromadzeń olbrzymiej rodziny franciszkańskiej. Franciszkanizm odegrał wpływ na rozwój filozofii i teologii, przyczynił się do rozwoju liturgii Kościoła katolickiego. Wystarczy przypomnieć, iż rozpowszechnienie się brewiarza, używanego początkowo tylko przez kurialistów papieskich, Kościół zawdzięcza właśnie franciszkanom. Bracia Mniejsi byli propagatorami takich form modlitewnych, jak Droga krzyżowa czy Anioł Pański. Ruch franciszkański przyczynił się do rozwoju uniwersytetów, wzmocnił działalność misyjną Kościoła katolickiego (Reguła Braci Mniejszych była pierwszą regułą zakonną mówiącą wprost o działalności misyjnej) oraz wpłynął na pogłębienie życia religijnego wiernych, poprzez rozwój doloryzmu, kultu eucharystycznego, Dziecięcia Jezus, Imienia Jezus, oraz wpływając na ukształtowanie kultu Serca Jezusowego. Odegrał ważną rolę w rozwoju literatury światowej, również polskiej.
Ruch pozostaje żywotny także w XXI wieku. O jego sile i witalności na przestrzeni wieków decyduje przede wszystkim stałe odradzanie się, dzięki powrotowi do źródeł i różnych form pierwotnego radykalizmu.
Duchowość ruchu.
Wyznacznikiem przynależności do ruchu franciszkańskiego jest życie jego duchowością. Do szeregu cech ją charakteryzujących zalicza się:
Święci.
W ciągu ośmiu wieków istnienia ruch franciszkański dał Kościołowi ponad 400 świętych i błogosławionych. Do najważniejszych należą:
Szkoła franciszkańska.
W historiografii istnieje pojęcie "szkoły franciszkańskiej". Nie oznacza jednak ono zamkniętej organizacji, ale charakterystyczny sposób myślenia, odznaczający się prymatem woli i działania nad wolą i spekulacją. W teologii pojęcie "szkoła franciszkańska" oznacza doktrynę o Niepokalanym Poczęciu Najświętszej Maryi Panny, zapoczątkowaną przez franciszkanina bł. Jana Dunsa Szkota.
Filozofia i teologia.
W wieku XIII w. franciszkanizm zakorzenił się mocno na dwóch wszechnicach: Oksfordzie i Paryżu, na których Bracia Mniejsi otrzymali oddzielne katedry, gdzie wykładowcą był bł. Jan Duns Szkot. Na pierwszym franciszkańskie studium zorganizował Aleksander z Hales, na drugim: Robert Grosseteste. Złotym wiekiem rozwoju tych ośrodków była II poł. XIII i I poł. XIV w. Do wielkich filozofów i teologów tego czasu zaliczają się: Matteo d’Acquasparta, Piotr Jan Olivi, William Ockham, Rajmund Llull. Największą sławę zdobyli dwaj luminarze:
Biblistyka.
W dziedzinie nauk biblijnych należy podkreślić wkład franciszkanów związanych z Studium Biblicum Franciscanum w Jerozolimie. Sławą największego biblisty wśród franciszkanów cieszy się jednak Gabriele Allegra, którego dziełem jest całościowe tłumaczenie Biblii na język chiński.
Nauki ścisłe.
Na polu nauk empirycznych największą postacią franciszkanizmu stał się Roger Bacon, zwany "Doctor mirabilis", ojciec metod eksperymentalnych. Zajmował się – prócz filozofii – matematyką, astronomią, geografią, fizyką, chemią. Przepowiedział dużą liczbę późniejszych odkryć i wynalazków. Jego domeną była też filologia języków potrzebnych w biblistyce i pracy misyjnej: hebrajskiego, greckiego i arabskiego.
Żyjący na przełomie XV i XVI w. Włoch Luca Pacioli, zwany "ojcem rachunkowości", opracował zasady podwójnego zapisu. W XX w. najbardziej zasłużył się lekarz, psycholog, autor wielu inicjatyw Agostino Gemelli; jego imię nosi Poliklinika Gemellego w Rzymie.
Wpływ na sztukę.
Franciszkański sposób widzenia świata poprzez dowartościowanie człowieka i natury przyczynił się do stworzenia nowych kanonów piękna. Dzięki temu Ernest Renan nazywa Franciszka "ojcem sztuki włoskiej". Z pewnością inspiracje franciszkańskie stały się ważnym czynnikiem przemian poprzedzających Renesans. Utwory literackie o inspiracji franciszkańskiej cechują się mistyczną niemalże żarliwością wywodu, plastycznością; ich język jest językiem ludu. W malarstwie pojawia się portret jako wynik zainteresowania osobą i jej fizjonomią. Odchodzi się od sztywnych bizantyjskich ikon. Kościoły i klasztory franciszkańskie cechują się elegancką, choć surową prostotą.
Literatura.
Sam Franciszek ułożył kilka tekstów o charakterze poetyckim. Najsłynniejszym pozostaje Pieśń słoneczna – pieśń chwaląca Boga w pięknie Jego stworzeń. Idąc śladem Założyciela wielu franciszkanów oddawało się pracy twórczej. Należy tu wymienić pierwszego biografa Biedaczyny z Asyżu, Tomasza z Celano, autora wielu sekwencji liturgicznych (najsłynniejszą jest Dies irae), Juliana ze Spiry (+1250), Jana z Pecham (+1292), Jacopone da Todi (+1306), autora sekwencji Stabat Mater, wreszcie Dante Alighieri, franciszkańskiego tercjarza, którego Boska komedia wykazuje wiele cech franciszkańskich.
W Polsce bernardyn Władysław z Gielniowa (+1505) stał się autorem pieśni religijnych w języku polskim. Przez niektórych badaczy literatury uważany jest za najwybitniejszego polskiego twórcę średniowiecznego znanego z imienia.
Zob.: Franciszkanizm w literaturze
Malarstwo i rzeźba.
Żaden z założycieli zakonów nie miał tylu wizerunków autorstwa największych mistrzów, co św. Franciszek: Cimabue w wieku XIII (obraz Świętego jego pędzla jest uważany za pierwszy od tysiąca lat realistyczny portret), Giotto di Bondone – autor głównego cyklu fresków w bazylice św. Franciszka w Asyżu, Simone Martini, Pietro Lorenzetti w XIV, El Greco w XVI, Peter Paul Rubens, Jusepe de Ribera, Francisco de Zurbarán i Murillo w XVII w. Nie brakowało również utalentowanych malarzy czy rzeźbiarzy w gronie samych franciszkanów (np. Innocenty z Palermo).

</doc>
<doc id="2629695" url="https://pl.wikipedia.org/wiki?curid=2629695" title="Metryka Gödla">
Metryka Gödla

Metryka Gödla – rozwiązanie równań Einsteina ogólnej teorii względności znalezione przez Kurta Gödla w 1949, w którym tensor energii-pędu zawiera dwa określenia, pierwsze reprezentuje gęstość materii homogenicznie rozmieszczonych wirujących cząsteczek pyłu, druga związana jest z niezerową stałą kosmologiczną.
Rozwiązanie to ma dziwne właściwości. W szczególności chodzi o istnienie zamkniętych krzywych czasopodobnych, które dopuszczałyby w pewnym sensie podróże w czasie we wszechświecie opisanym przez powyższe rozwiązanie. Rozważana czasoprzestrzeń jest ciekawym i ważnym przykładem dydaktycznym.
Definicja formalna.
Tak jak dowolną czasoprzestrzeń Lorentza, rozwiązanie Gödla jest zdefiniowane przez podanie elementu liniowego w lokalnym układzie współrzędnych
gdzie formula_3 jest niezerową, rzeczywistą stałą, która przekształca się w prędkość kątową, gdy jest mierzona przez niewirującego obserwatora.
Interpretacja kosmologiczna.
Za Gödlem można interpretować cząsteczki pyłu jako galaktyki, w związku z czym rozwiązanie Gödla staje się "kosmologicznym modelem wirującego wszechświata". Poza rotacją model ten nie bierze pod uwagę rozszerzania się wszechświata, więc nie przedstawia on realistycznego modelu wszechświata, w którym żyjemy. Może jednak ilustrować alternatywny wszechświat, którego istnienie nie jest sprzeczne z teorią względności. Inne mniej znane rozwiązanie Gödla bierze pod uwagę zarówno rotację, jak i ekspansję wszechświata oraz inne właściwości pierwszego modelu. Zatem podstawowym czynnikiem przemawiającym na niekorzyść tego rozwiązania jest obserwacyjne potwierdzenie faktu, że wszechświat nie rotuje.

</doc>
<doc id="2629696" url="https://pl.wikipedia.org/wiki?curid=2629696" title="Ochrona absolutna">
Ochrona absolutna

Ochrona absolutna (ang. "Total Security", 1997) – amerykański serial sensacyjny stworzony przez Stevena Bochco.
Światowa premiera serialu miała miejsce 27 września 1997 roku na antenie ABC. Na kanale miało zostać wyemitowane 13 odcinków, jednakże zostało wyemitowanych tylko 6 odcinków. Ostatni odcinek został wyemitowany 8 listopada 1997 roku. W Polsce serial nadawany był dawniej w telewizji Polsat.

</doc>
<doc id="2629698" url="https://pl.wikipedia.org/wiki?curid=2629698" title="Orcs Must Die!">
Orcs Must Die!

Orcs Must Die! – gra komputerowa typu tower defense z elementami gry zręcznościowej, wyprodukowana przez studio Robot Entertainment i wydana 5 października 2011 roku przez Microsoft w usłudze Xbox Live Arcade. Wydano do niej dwa DLC – "Lost Adventures" i "Artifacts of Power" – dodające nowe poziomy, przeciwników, rodzaje broni i pułapki. W lipcu 2012 roku ukazał się jej sequel zatytułowany "Orcs Must Die! 2", a w 2014 pojawiła się trzecia część – "Orcs Must Die! Unchained".
Gracz wciela się w maga, który musi zmierzyć się z kolejnymi falami orków. Aby temu podołać, może stawiać pułapki, przyzywać sojusznicze oddziały i samemu włączyć się w walkę. Gra jest przedstawiona z perspektywy trzeciej osoby za pomocą kreskówkowej grafiki w humorystycznej konwencji.

</doc>
<doc id="2629700" url="https://pl.wikipedia.org/wiki?curid=2629700" title="Konstantyn Meliteniota">
Konstantyn Meliteniota

Konstantyn Meliteniota (gr.: Κωνσταντῖνος Μελιτηνιώτης; zm. 1307) – teolog bizantyński, jeden z głównych teoretyków unii lyońskiej.
Życie.
Nazwisko Melitenioty wskazuje, że jego rodzina pochodziła z miasta Meliteny, w południowo-wschodniej Anatolii. Brak dokładnych informacji o miejscu i dacie jego urodzenia. Wedle najnowszych badań jego narodziny przypadły pomiędzy 1240 a 1250 rokiem. Możliwe, że uczył się u Jerzego Akropolity. Nazwisko Melitenioty nosił również w XIV wieku astronom Teodor Maeliteniota, podobnie jak Konstanty, służący jako archidiakon. Konstantyn nie miał dzieci i najwyraźniej nigdy się nie ożenił.
W 1270 roku Konstantyn został wysłany przez cesarza Michała VIII Paleologa (1259-1282) wraz z chartofylaksem Janem Bekkosem, jako ambasador na dwór króla francuskiego Ludwika IX. Celem poselstwa było nakłonienie króla francuskiego, aby przekonał swego brata, Karola, króla Sycylii, do odstąpienia od planowanego ataku, na odzyskany niedawno przez Bizantyńczyków na łacinnikach Konstantynopola (1261). Ludwik przebywał wówczas pod murami Tunisu, prowadząc krucjatę przeciw muzułmanom. Po niebezpiecznej podróży dwaj ambasadorowie wylądowali 3 sierpnia w Kartaginie Po przekazaniu darów i listu cesarskiego, dnia 24 sierpnia zostali przyjęci na audiencji przez króla, który obiecał zrobić, co w jego mocy, by poprawić wzajemne stosunki między Michałem VIII i jego bratem. Nie zdążył już jednak nic zrobić. Następnego dnia zmarł bowiem na dyzenterię. Greccy ambasadorowie wrócili do domu z pustymi rękami.
Meliteniota był entuzjastycznym zwolennikiem planów zawarcia unii z Kościołem Zachodnim przez Michała VIII (w odróżnieniu od Bekkosa, który początkowo był im przeciwny). Jerzy Pachymeres i Jerzy Metochita przedstawiają Meliteniotę jako jednego z głównych zwolenników i publicystów wspierających politykę Michała VIII w latach poprzedzających zawarcie unii lyońskiej. Obaj też zaświadczają, że ważnym współpracownikiem Melitenioty w tym czasie był Grzegorz z Cypru, później zagorzały przeciwnik unii. O przyjaźnie pomiędzy obydwoma teologami w tym okresie świadczy niewątpliwie fakt, że siedem pierwszych listów w zbiorze korespondencji Grzegorza zostało skierowanych do Melitenioty.
Kiedy Jan Bekkos został w 1275 roku patriarchą Konstantynopola, Meliteniota zastąpił go na stanowisku chartophylaksa, pozostając archidiakonem duchowieństwa pałacowego i protekdikosem Wielkiego Kościoła w Konstantynopolu (co stawiało go na czele trybunału kościelnego rozstrzygającego o przyznaniu bądź odmowie azylu w kościele Hagia Sophia). W 1277 roku Meliteniota wraz z Jerzym Metochitą i metropolitą Kyzyku Teodorem Skutariotą został wysłany z poselstwem do Rzymu, gdzie miał przedstawić dowody przestrzegania przez stronę prawosławną postanowień unii. Jan Bekkos powierzył mu swój list synodalny, który miał być wręczony osobiście papieżowi.
Po śmierci Michała VIII w 1282 roku, jego następca Andronik II wyrzekł się unii. Po serii synodów zwołanych najpierw pod przewodnictwem ciężko chorego Józefa I, a później jego następcy Grzegorza II - unioniści, wśród nich Bekkos, Meliteniotes i Metochita, zostali pozbawieni godności kościelnych i publicznie potępieni. Meliteniotes i Metochita zostali zamknięci w klasztorze Pantokratora w Konstantynopolu, do czasu gdy w 1285 roku stanęli wraz z Bekkosem przed ojcami Synodu Blacherneńskiego. Synod ten, jedno z ważniejszych wydarzeń teologicznych okresu późnego Bizancjum, sformułował ostateczne stanowisko doktrynalne Kościoła Wschodniego w sprawie Filioque. Bekkos i Meliteniotes bronili na nim swojego prozachodniego stanowiska, wskazując, że jest ono zgodne z pismami Ojców Kościoła, którzy przedstawiają Syna jako czynnego pośrednika wiecznego objawiania się Ducha Świętego. Grzegorz z Cypru twierdził natomiast, że teksty patrystyczne mówiące o tym, że Duch Święty jest "przez Syna", należy interpretować w ten sposób, że owo "przez" nie oznacza otrzymania istnienia lecz "manifestację". Po synodzie Grzegorz zebrał jego nauczanie w "Tome". Późniejsze pisma Meliteniotesa są poświęcone zwalczaniu doktryny zawartej w "Tome".
Po synodzie Meliteniotes i Bekkos zostali zesłani do twierdzy świętego Grzegorza na południowym brzegu Zatoki Nikomedyjskiej (być może znajdującej się w pobliżu dzisiejszego miasta Karamürsel). Po śmierci Bekkosa w 1297 roku Meliteniotes i Metochita powrócili do Konstantynopola. Meliteniotes pozostawał pod strażą w pałacu cesarskim do swej śmierci w 1307 roku.
Twórczość.
Meliteniota napisał dwie rozprawy "O pochodzeniu Ducha Świętego" oparte na tekstach patrystycznych z IV i V wieku. Pomiędzy 1285 a 1289 rokiem napisał też dwa traktaty, w których zwalczał doktrynę Grzegorza z Cypru zawartą w "Tome".

</doc>
<doc id="2629701" url="https://pl.wikipedia.org/wiki?curid=2629701" title="Puchar Ligi Fińskiej w piłce nożnej">
Puchar Ligi Fińskiej w piłce nożnej

Puchar Ligi Fińskiej () – cykliczne piłkarskie rozgrywki pucharowe w Finlandii, utworzone w 1994 r. na podobieństwo Pucharu Finlandii, w których mogą uczestniczyć wyłącznie fińskie drużyny klubów Veikkausliiga. Organizatorem zmagań jest Fiński Związek Piłki Nożnej.
Historia.
W 1994 roku rozpoczęły się pierwsze rozgrywki o Puchar Ligi Fińskiej. Zwyciężył klub HJK Helsinki. Turniej rozgrywany corocznie zimą w okresie przygotowawczym. Puchar Ligi został zniesiony po sezonie 2016 i zastąpiony fazą grupową Pucharu Finlandii, począwszy od sezonu 2017. Puchar Ligi został rozegrany ponownie wiosną 2022 roku.
Format.
Na przestrzeni lat format turnieju zmieniał się, zawsze utrzymując najpierw fazę grupową, a następnie fazę pucharową. W edycji 2016 dwanaście drużyn Veikkausliiga zostało podzielonych na dwie grupy po sześć drużyn w każdej. W każdej z dwóch grup drużyny stają naprzeciw siebie tylko raz w sumie w pięciu kolejkach. Dwóch zwycięzców grup mierzy się w finale, aby wygrać turniej, który jest rozgrywany na neutralnym stadionie.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Puchar Ligi Fińskiej na podium oficjalnie stawało w sumie 18 drużyn. Liderem klasyfikacji jest HJK, który zdobył trofeum 5 razy.
Stan na 26.02.2023 
Klasyfikacja według miast.
Stan na 26.02.2023.

</doc>
<doc id="2629703" url="https://pl.wikipedia.org/wiki?curid=2629703" title="Okrutne ulice">
Okrutne ulice

Okrutne ulice (ang. "EZ Streets", 1996-1997) – amerykański serial sensacyjny stworzony przez Paula Haggisa.
Światowa premiera serialu miała miejsce 27 października 1996 roku na antenie CBS. Na kanale zostało miało zostać wyemitowane 9 odcinków, jednakże zostało wyemitowanych 8 odcinków. Ostatni odcinek miał się pojawić 9 kwietnia 1997 roku, ale nie został wyemitowany. Emisja zakończyła się 2 kwietnia 1997 roku. W Polsce serial nadawany był na kanale TV4.

</doc>
<doc id="2629704" url="https://pl.wikipedia.org/wiki?curid=2629704" title="Norwegia na Mistrzostwach Świata w Lekkoatletyce 2011">
Norwegia na Mistrzostwach Świata w Lekkoatletyce 2011

Norwegia na Mistrzostwach Świata w Lekkoatletyce 2011 była reprezentowana przez 13 zawodników.

</doc>
<doc id="2629706" url="https://pl.wikipedia.org/wiki?curid=2629706" title="Port lotniczy Debre Markos">
Port lotniczy Debre Markos

Port lotniczy Debre Markos (IATA: DBM, ICAO: HADM) – port lotniczy położony w Debre Markos, w regionie Amhara, w Etiopii.

</doc>
<doc id="2629710" url="https://pl.wikipedia.org/wiki?curid=2629710" title="Port lotniczy Kembolcza">
Port lotniczy Kembolcza

Port lotniczy Kembolcza (IATA: DSE, ICAO: HADC) – port lotniczy położony w Desje koło Kembolczy, w regionie Amhara, w Etiopii.

</doc>
<doc id="2629712" url="https://pl.wikipedia.org/wiki?curid=2629712" title="OR23">
OR23

OR23 − radziecka lokomotywa parowa, skonstruowana przez inżynierów M.A. Turikowa i M.N. Anikiewa i zbudowana w 1949 w zakładach kolejowych im. Rewolucji październikowej w Ługańsku. Wybudowano zaledwie dwa egzemplarze tego parowozu.

</doc>
<doc id="2629714" url="https://pl.wikipedia.org/wiki?curid=2629714" title="Port lotniczy Kitale">
Port lotniczy Kitale

Port lotniczy Kitale (IATA: KTL, ICAO: HKKT) – port lotniczy położony w Kitale, w Kenii.

</doc>
<doc id="2629716" url="https://pl.wikipedia.org/wiki?curid=2629716" title="Port lotniczy Lodwar">
Port lotniczy Lodwar

Port lotniczy Lodwar (IATA: LOK, ICAO: HKLO) – port lotniczy położony w Lodwarze, w Kenii.

</doc>
<doc id="2629726" url="https://pl.wikipedia.org/wiki?curid=2629726" title="Diana Karenne">
Diana Karenne

Diana Karenne (ur. 1888 w Kijowie, według innych źródeł w Gdańsku lub Szczecinie, zm. 14 października 1940 w Akwizgranie, właściwie "Leucadia Konstantia") – aktorka filmowa, czynna w Niemczech, Francji i Włoszech.
Była siostrą producenta filmowego Grzegorza Rabinowicza. Debiutowała w roku 1914 w Turynie w wytwórniach Roma-Film i Aquila-Film. Podczas I wojny światowej stała się gwiazdą włoskiego filmu niemego.
Od roku 1916 sama reżyserowała filmy ze swoim udziałem, od roku 1917 była właścicielką wytwórni filmowej w Mediolanie.
Od roku 1921 grała główne role w filmach francuskich i niemieckich, w tym w dwóch filmach reżyserii Jakowa Protazanowa. Zajmowała się także malarstwem, muzyką i poezją. Po nadejściu epoki filmu dźwiękowego zaprzestała występów i popadła w zapomnienie. Wystąpiła jeszcze raz w roku 1939 w filmie „Manon Lescaut” reżyserii Carmine Gallone.
Zginęła w roku 1940 w Akwizgranie podczas alianckiego nalotu bombowego.

</doc>
<doc id="2629741" url="https://pl.wikipedia.org/wiki?curid=2629741" title="John Dill">
John Dill

John Greer Dill (ur. 25 grudnia 1881; zm. 4 listopada 1944) – brytyjski marszałek polny ("Field Marshal"), Szef Imperialnego Sztabu Generalnego w latach 1940–1941.
Dzieciństwo, młodość i życie prywatne.
John urodził się w miasteczku Lurgan w Irlandii Północnej. Jego ojciec był dyrektorem lokalnego banku, a matka córką sędziego pokoju. Rodzice Dilla zmarli, gdy miał 12 lat. Wychowaniem jego i siostry zajął się wuj wielebny Joseph Grundy Burton. Ukończył w latach 1895-1900 Cheltenham College w Cheltenham w Anglii, gdzie z trudem przechodził z klasy do klasy. Podczas egzaminu wstępnego do Sandhurst zajął 154 miejsce na 210 zdających.
Dwukrotnie żonaty. Pierwsza żona Ada Maud zmarła 23 grudnia 1940. Drugi związek małżeński zawarł 8 października 1941 z Nancy Charrington Furlong.
Kariera wojskowa.
Ukończył Royal Military Academy Sandhurst. W dniu 8 maja 1901 otrzymał stopień podporucznika ("Second lieutenant") i przydział do 1 Batalionu Piechoty w Leinster Regiment. Wziął udział w końcowych walkach II wojny burskiej w Transwalu. Od 1902 był asystentem adiutanta pułku, a od 15 sierpnia 1906 był adiutantem. W dniu 12 lipca 1911 otrzymał awans na kapitana ("Captain").
W lutym 1913 został oddelegowany do szkoły oficerów sztabowych Staff College w Camberley. Gdy wybuchła I wojna światowa otrzymał przeniesienie do Francji i wziął w walkach na froncie zachodnim. W marcu 1915 podczas bitwy o Neuve Chapelle dowodził 25 Brygadą Piechoty. Pod koniec wojny awansował na generała brygady ("Brigadier"). Po wojnie zyskał miano utalentowanego instruktora wojskowego. W 1929 został wysłany do Indii Brytyjskich, gdzie otrzymał rok później awans na generała majora ("Major-General"). Następnie powrócił do Anglii i 8 stycznia 1931 objął komendanturę Staff College w Camberley (do 21 stycznia 1934). W dniu 22 stycznia 1934 został dyrektorem operacji wojskowych i wywiadowczych w Ministerstwie Wojny (do 31 sierpnia 1936).
Gdy na wiosnę 1936 wybuchło arabskie powstanie w Palestynie, podjęto decyzję o skierowaniu Drilla na Bliski Wschód. W dniu 8 września 1936 został dowódcą wojsk brytyjskich w Mandacie Palestyny i Transjordanii (do 19 września 1937). Następnie powrócił do kraju i 12 października 1937 został Głównym Oficerem Naczelnego Dowódcy British Army (do 2 września 1939).
W momencie wybuchu II wojny światowej, w dniu 3 września 1939 objął dowództwo nad I Korpusem, który w ramach Brytyjskiego Korpusu Ekspedycyjnego został wysłany do Francji. 1 października został awansowany na generała ("General"). W dniu 22 kwietnia 1940 zdał dowództwo nad I Korpusem i powrócił do Anglii obejmując funkcję Zastępcy Szefa Imperialnego Sztabu Generalnego.
Naczelny dowódca armii.
27 maja 1940 został Szefem Imperialnego Sztabu Generalnego. 18 listopada 1941 został awansowany na marszałka polnego ("Field Marshal"). Z powodu braku zgodności z premierem Winstonem Churchillem, został 25 grudnia 1941 odwołany z dowództwa nad armią.
Stany Zjednoczone.
Następnie Churchill wysłał go jako swojego osobistego przedstawiciela do Stanów Zjednoczonych, gdzie był szefem Brytyjskiej Misji Współpracy i członkiem Komitetu Połączonych Szefów Sztabu. W 1943 wziął udział w Konferencji w Casablance i Konferencji w Teheranie.
Zmarł 4 listopada 1944 w Waszyngtonie na niedokrwistość aplastyczną.

</doc>
<doc id="2629742" url="https://pl.wikipedia.org/wiki?curid=2629742" title="Huey P. Newton">
Huey P. Newton

Huey Percy Newton (ur. 17 lutego 1942 w Monroe, Luizjana, zm. 22 sierpnia 1989 w Oakland, Kalifornia) – amerykański działacz społeczny, Afroamerykanin. Razem z Bobbym Seale’em założył Partię Czarnych Panter walczącą z segregacją rasową w Stanach Zjednoczonych.
Życiorys.
Urodził się w mieście Monroe w Luizjanie. W dzieciństwie przeprowadził się wraz z rodziną do Kalifornii, skąd rodzina Newtonów przeprowadziła się jeszcze kilkukrotnie ze względów finansowych. Z dyskryminacją rasową spotkał się po raz pierwszy w trakcie edukacji. Nie był dobrym uczniem, a podczas nauki w technikum został kilkakrotnie aresztowany za wykroczenia i drobne przestępstwa, takie jak włamania i akty wandalizmu. Pod wpływem lektury „Państwa” Platona, rozpoczął działalność w ramach ruchu praw obywatelskich. Czytał prace Karola Marksa, Włodzimierza Lenina, Malcolma X i Che Guevary. Udzielał się w różnych organizacjach studenckich. W październiku 1966 wraz z Bobbym Seale’em założył Partię Czarnych Panter. Newton został "ministrem obrony" partii, a Seale został jej przewodniczącym.
Swoją społeczno-polityczną działalność prowadził głównie na terenie Oakland, gdzie wraz z pozostałymi członkami partii prowadził programy socjalne. W ramach jego działań utworzono szkołę społeczną, program dożywiania 150 dzieci z najbiedniejszych rodzin zamieszkujących miasto czy uruchomiono kursy tańca i sztuk walki dla najmłodszych. Członkowie partii na terenie Kalifornii wykorzystując prawo stanowe zaczęli tworzyć uzbrojone patrole obywatelskie. Uczestnicząc w jednym z takich patroli, Newton wdał się w strzelaninę z policjantami. W wyniku strzelaniny lider Czarnych Panter i dwóch funkcjonariuszy zostało rannych. Jeden z funkcjonariuszy zginął w wyniku odniesiony ran. Ranny w brzuch Newton z kolei został przewieziony do szpitala. W pierwszym procesie Newtona w 1968 został on skazany na 15 lat więzienia. W 1970 odbył się drugi proces, w którym oczyszczono go ze wszystkich oskarżeń. Sam Newton stał na stanowisku, że policjanci postrzelili się wzajemnie na skutek pomyłki. Kolejne problemy z prawem Newtona pojawił się w 1977, gdy został skazany za nielegalne posiadanie broni.
Wraz ze słabnięciem ruchu emancypacyjnego Newton poświęcił się edukacji oraz pisaniem esejów, piosenek i wierszy. W 1980 uzyskał doktorat z filozof społecznej Uniwersytetu Kalifornii w Santa Cruz. Praca doktorska Newtona nosiła tytuł „Wojna przeciwko Panterom. Studium represji w Ameryce”. 22 sierpnia 1989 zginął zastrzelony przez członka Rodziny Czarnej Partyzantki (grupy założonej przez przebywających w więzieniach członków Czarnych Panter), mającego za złe Newtonowi "porzucenie" więzionych towarzyszy. Przed śmiercią wykrzyczał do zabójcy słowa: „Możesz zabić moje ciało, ale nie zabijesz mojej duszy. Moja dusza będzie żyć wiecznie!”. Śmierć Newtona stała się symbolem upadku ruchu Czarnych Panter.

</doc>
<doc id="2629747" url="https://pl.wikipedia.org/wiki?curid=2629747" title="Wybierz życie">
Wybierz życie



</doc>
<doc id="2629753" url="https://pl.wikipedia.org/wiki?curid=2629753" title="Drużyna mistrzów">
Drużyna mistrzów

Drużyna Mistrzów – sportowo/hip-hopowy projekt motywacyjny oraz fundacja o nazwie Drużyna Mistrzów Sport Muzyka Pasja. Projekt powstał w 2012 z inicjatywy krakowskiego rapera Bosskiego Romana, członka grupy muzycznej Firma oraz propagatora rugby Artura Pszczółkowskiego, związanego z klubem Arka Gdynia. Ideą DM jest motywowanie poprzez muzykę hip-hop oraz sport wykorzystując autorytet idoli z obu światów, do rozwoju osobowego poprzez pasję i sport w opozycji do negatywnych postaw i degeneracji społecznej. Zadaniem projektu jest też inspirować i edukować, a zarazem przeciwdziałać destruktywnym postawom życiowym.
W ramach projektu wydane zostały 4 dwupłytowe albumu muzyczne z udziałem takich gwiazd polskiego hip-hopu jak: Bosski, Sobota, Popek, Paluch, Sokół, Fuso, Hemp Gru, Fu, Pono, Juras, Kaen, PIH, Dudek P56, Miejski Sort, Toony, Onar, Zbuku, Miuosh i wielu innych. Zostało też nagranych kilkadziesiąt teledysków motywacyjnych z udziałem wybitnych sportowców, którzy niekiedy także udzielali się wokalnie, a są to m.in. Damian Janikowski, Michał "Agresywna Masa” Żądło, Jacek Ratusznik, Piotr Borecki, Dawid Kostecki, Paula Mocior, Emil Kaleński, Paula Lewczuk, Rafał Sonik, Żaneta Szlęzak, Artur Szpilka, Jakub Szczerba, Kamil Kluszczyński, Konrad Czerniak, Marcin Molska, Rafał Simonides, Maciej Janowski, Katarzyna Posiadała, Andrzej Wawrzyk, Judyta Rymarzak, Jan Błachowicz, Paweł Nastula, Paweł Głażewski i wielu innych.
Utwory i teledyski DM zyskały wiele milionów odsłon, a pierwszy album uzyskał status złotej płyty. Dzięki działalności fundacji Drużyna Mistrzów Sport Muzyka Pasja powstał autorski projekt warsztatów profilaktycznych w ramach przeciwdziałania uzależnieniom od używek (z naciskiem na zjawisko dopalaczy), multimediów, przemocy, internetu i innych patologicznych zjawisk na jakie narażony jest młody człowiek. Warsztaty są prowadzone w szkołach i placówkach wychowawczych od 2015 r. W ramach warsztatów promowane są także pozytywne postawy rozwoju osobowego takie jak: zdrowie, kondycja fizyczna, rozwój intelektualny i duchowy, rozwijanie pasji oraz wartości patriotyczne. 
W skrócie działalność Drużyny Mistrzów to: produkcja i wydawnictwa płytowe, produkcja i wydawnictwa teledysków, organizacja i wykonywanie koncertów muzycznych, promocja wartości patriotycznych, realizacja warsztatów profilaktyczno-motywacyjno-sportowo-patriotycznych, organizacja konkursów i imprez sportowych, przeciwdziałanie uzależnieniom, wszelakie akcje społeczne związane z rozwojem osobowym i świadomością kulturową.
Fundacja posiada sporo partnerów i organizacji współpracujących. Ważniejszymi z nich są m.in.: Radio RMF, Krakowski Instytut Sztuki Wokalnej Sonii Lachowolskiej, Małopolskie Kuratorium Oświaty, Fonografika, Studio Nagrań - ZION, czy Google (status bliskiego partnera).
W ostatnich latach fundacja angażuje się również w liczne akcje profilaktyczne związane z przeciwdziałaniem zjawisku dopalaczy a także w akcje patriotyczne dzięki czemu powstały m.in. utwory: "Antydopalacze", "Dopal Dopalaczom", czy patriotyczne "Cisi i Skuteczni" (o Jednostce Wojskowej Komandosów w Lublińcu) czy "Generał Gryf" o wybitnym polskim bohaterze generale Januszu Brochwiczu-Lewińskim.
7 kwietnia 2012 roku nakładem wytwórni Fonografika ukazała się pierwsza kompilacja nagrań pt. Drużyna Mistrzów. Na wydawnictwie znalazły się premierowe nagrania m.in. takich wykonawców jak: Peja, DDK RPK, Pih, Bosski Roman, Sokół, Pono, Fu, Bilon z Hemp Gru, Paluch, Pęku, NON Koneksja, Gedz, MDM, Omerta czy Jongmen. Na kompilację złożyły dwa nośniki po 19. utworów każdy. Album dotarł do 21. miejsca polskiej listy przebojów – OLiS. 15 kwietnia 2015 roku wydawnictwo uzyskało status złotej płyty sprzedając się w nakładzie 15 tys. egzemplarzy. Płyta była promowana klipami do utworów: "Jak Zaczynasz Dzień", "Dla Sportu", "Wiara w Siebie", "Wyciągnij Dłoń", "Szukaj Tego", "Potęga Instynktu Przetrwania", "Olej Nudę", "Naturalny Haj" oraz "Aż Poleje Się Krew".
Drugi album z cyklu zatytułowany Drużyna Mistrzów 2: Sport, Muzyka, Pasja ukazał się 15 czerwca 2013 roku nakładem DM Independent. Oprócz inicjatora projektu Bosskiego Romana, na albumie pojawili się inni raperzy: Tadek, Kaen, Sobota, Pih, DDK RPK, Diox, Onar, Ero, VNM oraz grupy hiphopowe NON Koneksja, WSRH, PMM. Wśród wykonawców jest także zapaśnik, Damian Janikowski, który przyznał, że muzyka z premierowego albumu DM motywowała go podczas igrzysk w Londynie (2012), w tym przed walką o brązowy medal olimpijski. Łącznie na materiale znalazło się prawie sto wykonawców (około dwa razy więcej niż na premierowym krążku inicjatywy). Album był promowany teledyskami do utworów: "Nakręceni Pają", "Wstęp Wolny", "Zastrzyk motywacji","Sport, Muzyka, Pasja", "Żyj Chwilą", "Forma", "W Moim Zasięgu", "Potrzebuje zmian", "Świadomość", "Życie Na Nas Się Odbija" oraz "Wirus lenistwa".
Trzeci album z cyklu zatytułowany Drużyna Mistrzów 3 ukazał się 29 maja 2015 roku nakładem wytwórni muzycznej DM Independent w dystrybucji Fonografiki. Album dotarł do 50. miejsca polskiej listy przebojów – OLiS. Na płycie pojawili się m.in.: Bosski Roman, Kaen, Pih, Pęku, DMK, Jahbestin, Diox, Bonson, Fuso, Mosad, Miejski Sort, Miuosh czy HDS. Nagrania były promowane teledyskami do utworów: "Wstań i walcz", "Samodyscyplina", "Bez hamulców", "Lepsza Wersja", "Górska Moc", "Muaythai", "KS Ronin", "Palili Mosty", "Walcz", "Nikt nie ma takiej wiary jak ty", "Droga Na Szczyt", "Wykorzystam każdy dzień" oraz "Powstań".
16 grudnia 2016 roku nakładem wytwórni DM Independent oraz Step Records powstaje czwarty album DM pt. Drużyna Mistrzów 4: Moc Motywacji. Poza inicjatorem projektu Bosskim Romanem na albumie pojawili się też m.in.: Paluch, Kaen, Pih, Zbuku, Luxon, Juras, Dixon37, Webster, Diox, Onar, Fu czy Mosad. Teledyski zostały nagrane do utworów: "Projekt Pasja", "Ladies Fight Night", "Na Rozgrzewkę", "Jakie Życie Bez Sportu?", "To Jest Hit", "Ostra Pompa", "Zabierz Boga Na Trening", "Sportowa Dama", "Generał Gryf".
19 maja 2017 roku powstaje album pt. Drużyna Mistrzów 4: Moc Motywacji [DELUXE] zawierający dwie płyty. Jedna płyta zawiera utwory z poprzedniego albumu DM, a druga premierowe nagrania oraz dwa remixy utworów z poprzedniego albumu DM. W premierowych nagraniach pojawili się: Bosski Roman, Toony, HZOP, Dudek P56, Arkadio, Anatom, Krzychu WWS oraz Michał z Agresywnej Masy. Płyta była promowana klipami do utworów: "Idę na całość", "Idę na trening", "Arnold", "Zawsze dobra passa" oraz do remiksów utworów "Sportowa dama", "Jakie życie bez sportu?".
Lista utworów.
Drużyna mistrzów.
Opracowano na podstawie materiału źródłowego.
Drużyna mistrzów 2: Sport, muzyka, pasja.
Opracowano na podstawie materiału źródłowego.
Drużyna mistrzów 3.
Opracowano na podstawie materiału źródłowego.
Drużyna mistrzów 4: Moc motywacji.
Opracowano na podstawie materiału źródłowego.
Drużyna mistrzów 4: Moc motywacji [Deluxe].
Opracowano na podstawie materiału źródłowego.

</doc>
<doc id="2629758" url="https://pl.wikipedia.org/wiki?curid=2629758" title="Badminton na Letnich Igrzyskach Olimpijskich 2012">
Badminton na Letnich Igrzyskach Olimpijskich 2012

Badminton na Letnich Igrzyskach Olimpijskich 2012 rozgrywany był w dniach od 28 lipca do 5 sierpnia 2012 w londyńskiej hali Wembley Arena. W turnieju olimpijskim zagrało 172 zawodników w pięciu konkurencjach.
Kwalifikacje.
Indywidualne.
Każdy kraj mógł być reprezentowany maksymalnie przez 3 zawodników w każdej konkurencji indywidualnej, oraz przez dwie pary w każdej z konkurencji drużynowych. Według rankingu BWF z dnia 3 maja 2012 do turnieju indywidualnego zakwalifikowanych zostało 82 zawodników i 82 zawodniczki. Trzy miejsca w obu kategoriach zostały przydzielone przez powołaną do tego Komisję. Gospodarz (Wielka Brytania), miała zapewnione miejsce dla dwóch swoich reprezentantów.
Drużynowe.
W turnieju deblowym uczestniczyło 16 par. Kraj miał prawo wystawienia dwóch par w danej kategorii, jeżeli obie znalazły się na miejscach 1-8 w rankingu BWF, dnia 3 maja. Pozostałe kraje mogły wystawić jedną reprezentującą ich parę deblową.

</doc>
<doc id="2629767" url="https://pl.wikipedia.org/wiki?curid=2629767" title="ʻAna Poʻuhila">
ʻAna Poʻuhila

ʻAna Kilistina Poʻuhila (ur. 18 października 1979 w Nukuʻalofie) – kulomiotka z Tonga.
Wystartowała na igrzyskach olimpijskich w Atenach, Pekinie i Londynie w pchnięciu kulą. Podczas konkursu kwalifikacyjnego w Atenach uzyskała 15,33 m co uplasowało ją na 32. miejscu (nie awansowała dalej). W Pekinie uzyskała 16,42 m (zajęła 27. miejsce, nie awansowała dalej). Ponadto w Pekinie była chorążym ekipy. W Londynie rzuciła 15,80 m (uplasowała się na 30. pozycji, nie awansowała dalej).
Wielokrotna uczestniczka mistrzostw świata (bez awansu do finału). Wielokrotna medalistka mistrzostw Australii i Nowej Zelandii.

</doc>
<doc id="2629770" url="https://pl.wikipedia.org/wiki?curid=2629770" title="Cornelis Mahu">
Cornelis Mahu

Cornelis Mahu (ur. 1613 w Antwerpii, zm. 16 listopada 1689 tamże) – flamandzki malarz barokowy.
Mało poznany artysta całe życie związany z Antwerpią, gdzie ok. 1638 został mistrzem Gildii św. Łukasza. Był twórcą mało oryginalnym, ale zręcznym naśladowcą i kopistą. Malował martwe natury naśladując Jana Davidszoona de Heema, Pietera Claesza i Willema Hedę, sceny rodzajowe pod wpływem Davida Teniersa II oraz mariny pod wpływem Jana Porcellisa i Jana Peetersa. Mahu sygnował prace swoim nazwiskiem, nawet gdy były dosłownymi kopiami dzieł innych twórców. Była to powszechna praktyka w ówczesnych czasach, gdy miarą wartości obrazu była jakość, a nie nazwisko twórcy.
Syn Cornelisa, Victor (1665–1700/01) również został malarzem i tworzył głównie sceny rodzajowe. 
W Muzeum Narodowym w Warszawie znajduje się obraz "Deser".

</doc>
<doc id="2629775" url="https://pl.wikipedia.org/wiki?curid=2629775" title="Holandia na Mistrzostwach Świata w Lekkoatletyce 2011">
Holandia na Mistrzostwach Świata w Lekkoatletyce 2011

Holandia na Mistrzostwach Świata w Lekkoatletyce 2011 była reprezentowana przez 19 zawodników.

</doc>
<doc id="2629780" url="https://pl.wikipedia.org/wiki?curid=2629780" title="Bobby Seale">
Bobby Seale

 
Bobby Seale (ur. 22 października 1936 w Dallas, Teksas) – amerykański działacz społeczny i przeciwnik segregacji rasowej, jeden z założycieli Czarnych Panter.
Zainspirowany ideami Malcolma X w 1966 wspólnie z Hueyem P. Newtonem założył Partię Czarnych Panter której to został przewodniczącym. Przez cały okres działalności był inwigilowany przez FBI. Na początku lat 70. wraz z nasilonymi represjami wobec działaczy walczących z rasizmem i segregacją rasową wymiar sprawiedliwości próbował go powiązać z działalnością o charakterze przestępczym. Odsiedział cztery lata w więzieniu. Po wyjściu na wolność w 1974 wziął udział w wyborach na burmistrza Oakland, zajął w nich drugie miejsce (na dziewięciu kandydatów). Po upadku ruchu Czarnych Panter napisał w 1987 książkę kucharską o nazwie "Barbeque'n z Bobbym" i przekazywał zyski na różne organizacje społeczne. Na początku lat 90. Seale pojawił się w serialu dokumentalnym dotyczącym zimnej wojny, wspominając wydarzenia w 1960 roku. W 2002 rozpoczął działalność w grupie zajmującej się problemami młodzieży. Był wykładowcą na Black Studies na Uniwersytecie Temple w Filadelfii. W 2006 roku pojawił się w filmie dokumentalnym "Ameryka kontra John Lennon", w którym opowiadał o swojej przyjaźni z Johnem Lennonem.

</doc>
<doc id="2629782" url="https://pl.wikipedia.org/wiki?curid=2629782" title="Szilárd Bogdánffy">
Szilárd Bogdánffy

Szilárd Ignác Bogdánffy (ur. 21 lutego 1911 w Feketetó, zm. 3 października 1953 w Aiudzie) – rumuński Błogosławiony Kościoła katolickiego.
Życiorys.
Szilard Bogdanffy urodził się 21 lutego 1911 roku. Został przyjęty do seminarium duchownego w Oradei. W dniu 29 czerwca 1934 roku z rąk biskupa Stefana Fiedlera otrzymał święcenia kapłańskie. Naukę kontynuował na uniwersytecie w Budapeszcie, gdzie uzyskał doktorat z filozofii. Po powrocie do Rumunii został profesorem seminarium duchownego w Oradei. W czasie II wojny światowej ukrywał Żydów – był też przesłuchiwany przez węgierskich faszystów ”Nyilas”. Po zakończeniu wojny, władze rozpoczęły kampanię przeciwko religii chrześcijańskiej. W dniu 14 lutego 1949 roku został konsekrowany na biskupa pomocniczego Satu Mare. Wkrótce został aresztowany, a następnie w czasie procesu skazany na 12 lat pozbawienia wolności. W więzieniu zachorował na zapalenie płuc i zmarł 3 października 1953 roku.
Został beatyfikowany przez papieża Benedykta XVI w dniu 30 października 2010 roku.

</doc>
<doc id="2629786" url="https://pl.wikipedia.org/wiki?curid=2629786" title="Gustavo Zapata">
Gustavo Zapata

Gustavo Miguel Zapata (ur. 15 października 1967 w Saladillo) – argentyński piłkarz, grający podczas kariery na pozycji pomocnika.
Kariera klubowa.
Gustavo Zapata rozpoczął karierę w drugoligowym River Plate w 1986. W był wypożyczony do drugoligowego CA Temperley. Po powrocie w sezonie 1988/89 Zapata zadebiutował w argentyńskiej ekstraklasie. W sezonie 1999/90 wywalczył sobie miejsce podstawowym składzie. Z River Plate trzykrotnie zdobył mistrzostwo Argentyny: 1990, Apertura 1991 i Apertura 1993.
Jesienią 1993 zdecydował się na transfer do nowo utworzonej J.League do klubu Yokohama Marinos. W Japonii Zapata występował przez trzy lata i rozegrał w J.League 95 meczów, w których strzelił 3 bramki. Po powrocie do Argentyny został zawodnikiem San Lorenzo de Almagro. Ostatnim klubem jego karierze była Chacarita Juniors, w której zakończył karierę w 2001. Ogółem w latach 1989-2001 w lidze argentyńskiej rozegrał 176 meczów, w których strzelił 2 bramki.
Kariera reprezentacyjna.
W reprezentacji Argentyny Zapata zadebiutował 13 marca 1991 w zremisowanym 0-0 towarzyskim meczu z Meksykiem. W 1991 uczestniczył w Copa América. Argentyna wygrała turniej a Zapata wystąpił w dwóch meczach grupowych z Paragwajem i Peru. W 1993 po raz drugi uczestniczył w Copa América. Argentyna obroniła tytuł a Zapata wystąpił we wszystkich sześciu meczach turnieju. W 1997 po raz trzeci wystąpił w Copa América. Ostatni raz w reprezentacji Zapata wystąpił 10 marca 1998 w wygranym 2-0 towarzyskim meczu z Bułgarią. Ogółem w barwach "albicelestes" wystąpił w 27 meczach.

</doc>
<doc id="2629787" url="https://pl.wikipedia.org/wiki?curid=2629787" title="Gustavo Miguel Zapata">
Gustavo Miguel Zapata



</doc>
<doc id="2629790" url="https://pl.wikipedia.org/wiki?curid=2629790" title="Richard Aoki">
Richard Aoki

Richard Aoki (ur. 20 listopada 1938 w San Leandro, Kalifornia, zm. 15 marca 2009 w Berkeley) – amerykański lewicowy działacz na rzecz praw obywatelskich. Był jednym z pierwszych członków Czarnych Panter. 
Urodził się i wychowywał w japońskiej rodzinie, w 1942 jego rodzina została internowana ze względu na pochodzenie. Po zakończeniu wojny przenieśli się do Oakland. Aoki spędził 8 lat służby w armii amerykańskiej, początkowo jako medyk, a następnie w piechocie. W 1966 był jednym z założycieli Czarnych Panter. Aoki zmarł w swoim domu w Berkeley w wyniku samobójczego postrzału (choć początkowo podawano, że zmarł po powikłaniach związanych z dializoterapią). W 2009 roku wyszedł poświęcony mu film dokumentalny, "Aoki". W sierpniu 2012 opublikowano materiały mogące świadczyć o tym, że przez wiele lat swojej działalności w radykalnych organizacjach Aoki był informatorem FBI.

</doc>
<doc id="2629798" url="https://pl.wikipedia.org/wiki?curid=2629798" title="Wurzach">
Wurzach

Niemcy:

</doc>
<doc id="2629799" url="https://pl.wikipedia.org/wiki?curid=2629799" title="Barbara Stępniakówna">
Barbara Stępniakówna

Barbara Stępniakówna-Słomska (ur. 22 listopada 1923 w Warszawie, zm. 14 marca 1994 tamże) – polska aktorka teatralna i filmowa.
Uczęszczała do Miejskiej Szkoły Dramatycznej założonej przez Janusza Strachockiego. W 1946 złożyła egzamin eksternistyczny i otrzymała angaż w Miejskich Teatrach Dramatycznych w Warszawie. Po dwóch sezonach przeniosła się do Teatru Wojska Polskiego w Łodzi, ale nie grała tam długo, przed upływem sezonu powróciła do Warszawy i znalazła etat w Ludowym Teatrze Muzycznym. Po dwóch sezonach przeniosła się do Teatru Powszechnego, gdzie grała do 1958. Następnie występowała w Teatrze Klasycznym, a od 1961 w Teatrze Syrena. W 1964 związała się ze sceną Teatru Komedia i grała tam do 1990, kiedy scena przestała istnieć. Barbara Stępniakówna była również aktorką i lektorką radiową, jej współpraca z Polskim Radiem miała charakter stały. Zagrała w dwóch filmach, były to "Panny z Wilka" i piąty odcinek serialu "Punkt widzenia". Pochowana na cmentarzu Bródnowskim (kw. 15F-II-9).

</doc>
<doc id="2629811" url="https://pl.wikipedia.org/wiki?curid=2629811" title="35WE">
35WE



</doc>
<doc id="2629815" url="https://pl.wikipedia.org/wiki?curid=2629815" title="Kajotbet Hockey Games 2012">
Kajotbet Hockey Games 2012

17. edycja turnieju Kajotbet Hockey Games została rozegrana w dniach 26-29 kwietnia 2012 roku. Wzięło w nim udział cztery reprezentacje:Czech, Szwecji, Finlandii i Rosji. Każdy zespół rozegra po trzy spotkania, a łącznie odbędzie się sześć spotkań. Pięć spotkań odbędzie się w hali Kajot Arena w Brnie, jeden mecz rozegrano się w hali Jubileuszowy Pałac Sportu w Petersburgu.
Po raz pierwszy turniej odbył się pod patronatem firmy Kajotbet. Turniej był czwartym, a zarazem ostatnim zaliczanym do klasyfikacji Euro Hockey Tour w sezonie 2011/2012.
Klasyfikacja turnieju.
"Lp. = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, +/- = bilans bramek"
Nagrody.
Dyrektoriat turnieju wybrał trójkę najlepszych zawodników, po jednej na każdej pozycji:

</doc>
<doc id="2629824" url="https://pl.wikipedia.org/wiki?curid=2629824" title="Śmierć pasożytom">
Śmierć pasożytom



</doc>
<doc id="2629825" url="https://pl.wikipedia.org/wiki?curid=2629825" title="Eustochia Smeralda Calafato">
Eustochia Smeralda Calafato



</doc>
<doc id="2629828" url="https://pl.wikipedia.org/wiki?curid=2629828" title="Shallah Raekwon">
Shallah Raekwon



</doc>
<doc id="2629829" url="https://pl.wikipedia.org/wiki?curid=2629829" title="Curie (1912)">
Curie (1912)

Curie (Q87) – okręt podwodny z okresu I wojny światowej, służący początkowo w Marine nationale, zaś w latach 1915–1918 w austro-węgierskiej Kaiserliche und Königliche Kriegsmarine jako SM U-14. Po zakończeniu działań wojennych, w 1919 roku powrócił pod francuską banderę i do nazwy „Curie”.
Budowany w latach 1911–1914 jako jeden z szesnastu francuskich okrętów podwodnych typu "Brumaire", wszedł do służby w marynarce francuskiej niedługo przed rozpoczęciem działań wojennych. 20 grudnia 1914 roku został ostrzelany i zatopiony przez austro-węgierską artylerię podczas forsowania wejścia do bazy morskiej w Poli. Po wydobyciu i wyremontowaniu został przejęty przez zdobywców jako U-14, będąc największym okrętem podwodnym pod banderą cesarsko-królewskiej marynarki.
Dowodzony przez austriackiego asa broni podwodnej, Georga von Trappa, odniósł duże sukcesy w działaniach na Morzu Śródziemnym, zatapiając 11 statków przeciwnika. W czasie wojennej służby był dwukrotnie poddawany modernizacjom i przezbrajany. Po zakończeniu wojny powrócił pod banderę francuską i do swojej pierwotnej nazwy. Wycofany z linii w 1928 roku, został zezłomowany w roku następnym.
Budowa i opis konstrukcji.
„Curie” był jednym z 16 okrętów podwodnych typu "Brumaire", zaprojektowanego przez Maxima Laubeufa i autoryzowanego w programie rozbudowy floty na rok 1906. Budowany w Arsenale Marynarki w Tulonie, został zwodowany 18 lipca 1912 roku. Prace wykończeniowe trwały do pierwszych miesięcy 1914 roku. Otrzymał nazwę na cześć Pierre’a i Marii Curie oraz numer taktyczny Q 87.
„Curie” był dwukadłubowym okrętem podwodnym długości całkowitej 52,15 m, szerokości 5,42 m i zanurzeniu w położeniu nawodnym 3,13 m, wyporności nawodnej 397 ton a podwodnej 551 ton (wymiary i dane taktyczno-techniczne okrętu podawane przez poszczególne źródła różnią się nieznacznie). Załogę stanowiło, według różnych źródeł, od 18 przez 26, 28 do 29 osób. Napęd stanowiły dwa czterosuwowe, sześciocylindrowe silniki wysokoprężne o łącznej mocy 840 KM (lub 480 KM) oraz dwa silniki elektryczne o łącznej mocy 660 KM (lub 560 KM), nadające jednostce prędkość maksymalną 12,2 węzła na powierzchni oraz 8,5 węzła w zanurzeniu. Zasięg maksymalny wynosił 1700 mil morskich przy prędkości ekonomicznej 10 węzłów na powierzchni oraz 84 mile morskie przy 5 węzłach w zanurzeniu. Dopuszczalna głębokość zanurzenia wynosiła 40 metrów.
Okręt wyposażony był w siedem wyrzutni torpedowych kal. 450 mm: jedną stałą na dziobie, cztery obrotowe systemu Drzewieckiego usytuowane parami na śródokręciu oraz dwie stałe, zainstalowane przed niewielkim kioskiem, odchylone na zewnątrz od osi symetrii kadłuba o 6,5°. Całkowity zapas torped modelu 1904 wynosił osiem sztuk. W pierwotnej konfiguracji nie posiadał uzbrojenia artyleryjskiego.
Służba w Marine nationale.
Zgodnie z porozumieniem francusko-brytyjskim, głównym obszarem działalności marynarki francuskiej w konflikcie z państwami centralnymi było Morze Śródziemne z przyległymi akwenami. Tam też skoncentrowana była większość francuskich okrętów, w tym podwodnych. Ich podstawowym zadaniem miała być blokada jednostek K.u.K. Marine na Adriatyku. Aby umożliwić okrętom o niewielkim promieniu działania operowanie na tych wodach, Francuzi założyli najpierw tymczasową bazę na Korfu, przeniesioną następnie, po interwencjach dyplomatycznych, w okolice Navarino. 29 listopada 1914 roku francuski okręt podwodny „Cugnot” wdarł się do austriackiej bazy w Zatoce Kotorskiej. Zachęceni powodzeniem akcji, Francuzi rozpoczęli przygotowania do próby infiltracji najważniejszej bazy przeciwnika w regionie: Puli. Wybór okrętu padł na „Curie”, dowodzony przez półkrwi Irlandczyka, porucznika Johna O’Byrne’a. Stacjonująca od sierpnia na Malcie jednostka przepłynęła do zatoki Plateali w pobliżu Navarino, skąd miała rozpocząć swój rejs bojowy.
Rankiem 17 grudnia 1914 roku „Curie” wypłynął z Plateali na holu krążownika pancernego „Jules Michelet” i w eskorcie drugiego krążownika „Jules Ferry”. Po południu tego dnia „Jules Ferry” przechwycił w morzu włoski parowiec „Reno”, płynący do Spalato. Pomimo neutralności Włoch, został on obsadzony załogą pryzową i odprowadzony do bazy. 18 grudnia rano, na wysokości wyspy Pelagosa, w odległości niemal 200 mil morskich od Poli, hol został zwolniony i „Curie” rozpoczął samodzielną akcję. Płynąc w położeniu nawodnym dotarł przed nocą w rejon półwyspu Istria, dalej posuwał się w półzanurzeniu. Kolejny dzień porucznik O’Byrne spędził na obserwacji ruchów jednostek przeciwnika, usiłując rozpoznać położenie sieci zagrodowych u wejścia do bazy. Akcję rozpoczęto około 3.00 w nocy z 19 na 20 grudnia.
Pierwszą sieć udało się pokonać w zanurzeniu, jednak zaraz potem okręt znajdujący się na głębokości peryskopowej wpadł w drugą zagrodę i nie był w stanie uwolnić się samodzielnie. Liny nawinięte na wały napędowe unieruchomiły śruby, a próba ich wyplątania zakończyła się spaleniem silników elektrycznych. Załodze kończył się zapas powietrza, w dodatku podczas przechyłu z akumulatorów wylał się kwas, co spowodowało wydzielanie się trującego chloru. Około 17.00 „Curie” wynurzył się na powierzchnię i marynarze zaczęli opuszczać swoją jednostkę. Zaalarmowani Austriacy wysłali w to miejsce kanonierkę torpedową „Magnet”, torpedowiec Tb 63T oraz kilka mniejszych jednostek, które wraz z bateriami nadbrzeżnymi otworzyły ogień. Jego skutkiem była śmierć trzech (według innego źródła dwóch) spośród 26 członków załogi, w tym drugiego oficera, porucznika Pierre’a Chailleya oraz rany u czterech kolejnych, w tym O’Byrne’a. W wyniku uszkodzeń i otwarcia zaworów dennych przez załogę, okręt zatonął na głębokości niemal 40 metrów.
Francuzi zostali wzięci do niewoli. Ranny dowódca był traktowany honorowo, zezwolono na odwiedzenie go w szpitalu przez żonę, a później, wobec pogarszającego się stanu zdrowia zwolniono, odsyłając przez Szwajcarię do Francji. Zmarł tam w 1917 roku. Jego nazwiskiem oraz nazwiskiem poległego oficera nazwano dwa francuskie okręty podwodne okresu międzywojennego.
Wydobycie i przebudowa.
W momencie rozpoczęcia działań wojennych K.u.K. Marine dysponowała zaledwie sześcioma okrętami podwodnymi o niewielkiej wartości bojowej. Pięć kolejnych (U-7 do U-11) było budowanych w stoczni Germaniawerft w Kilonii, ale wobec niemożności dostarczenia ich na Adriatyk, zostały sprzedane Niemcom. Aby uzupełnić stan floty, 21 sierpnia 1914 roku nabyto okręt projektu Hollanda, zbudowany jako prywatne przedsięwzięcie stoczni Whiteheada w Fiume, nadając mu oznaczenie U-12. 31 stycznia (według innych źródeł 2 lutego) podniesiono wrak „Curie”. Ponieważ jego uszkodzenia okazały się nieznaczne, podjęto decyzję o remoncie i przejęciu okrętu dla wzmocnienia własnych sił. 7 lutego 1915 roku nadano mu oznaczenie U-14, rezygnując z numeru „13” ze względu na przesądność marynarzy.
Remont trwał do początku lata 1915 roku, formalne przyjęcie do służby nastąpiło 1 (według niektórych źródeł 6) czerwca. Uzbrojenie okrętu zostało wzmocnione działem pokładowym kal. 37 mm i karabinem maszynowym Schwarzlose M.7/12 kal. 8 mm. Francuskie torpedy zastąpiono austriackimi tego samego kalibru. Nowa wyporność nawodna wynosiła 407 ton, podwodna 554 tony Przez cały czas swej służby w K.u.K. Marine U-14 był jej największym okrętem podwodnym. Koszty wydobycia i remontu wyniosły około 655 tysięcy koron. Jego pierwszym austriackim dowódcą został "Korvettenkapitän" (odpowiednik komandora podporucznika) Otto Zeidler. U-14 był nękany przez rozmaite awarie – już pierwszy patrol bojowy musiał zostać przerwany po uszkodzeniu jednego z silników wysokoprężnych. W sierpniu okręt przeszedł dokowanie, podczas którego otrzymał nowe peryskopy produkcji Zeissa.
W październiku 1915 roku nastąpiła zmiana na stanowisku dowódcy: nowym został as podwodny K.u.K. Marine, Georg von Trapp. Nowy dowódca również zmagał się z niedostatkami konstrukcji swojej jednostki, a także jej słabościami taktycznymi – w niesprzyjających warunkach manewr zanurzenia mógł trwać nawet piętnaście minut. Po powrocie z pierwszego patrolu, podczas którego okręt odniósł kolejne uszkodzenia w sztormie, przedstawił dowództwu raport, w którym domagał się przeprowadzenia przebudowy, polegającej między innymi na zabudowaniu dużego kiosku w miejsce dotychczasowej, niewielkiej nadbudówki i platformy obserwacyjnej ponad pokładem. Na razie jednak modernizacje ograniczyły się do zastąpienia działa kal. 37 mm większym, kal. 47 mm. Na przełomie 1915 i 1916 roku dowództwo jednostki objął tymczasowo porucznik Gaston Vio. Pod żadnym z dotychczasowych dowódców, także po powrocie na pokład von Trappa, U-14 nie odniósł sukcesów bojowych. W lutym powrócił do Poli po uszkodzeniach odniesionych w czasie próby zaatakowania okrętów blokujących Cieśninę Otranto. To ostatecznie skłoniło dowództwo do skierowania go do stoczni na przebudowę, trwającą, według różnych źródeł, do listopada 1916 roku lub lutego 1917 roku. W trakcie prób odbiorczych uczestniczył w kolizji z parowcem „Primero”, co przedłużyło prace stoczniowe do kwietnia 1917 roku.
Na okręcie zabudowano nowy, duży kiosk na wzór niemieckich U-Bootów. Dotychczasowe działo zastąpiono, na wyraźne żądanie von Trappa, niemieckim kal. 88 mm, według niektórych źródeł nastąpiło także zwiększenie kalibru wyrzutni torpedowych do 533 mm. Tylna para wyrzutni obrotowych została zastąpiona stałymi. Wyporność nawodna wynosiła 425 ton, podwodna 554 tony. Zainstalowano nowe, bardziej niezawodne silniki wysokoprężne o mocy 840 KM oraz większe zbiorniki paliwa, zwiększające zasięg na powierzchni do 6500 mil morskich. Prędkość maksymalna na powierzchni wynosiła, według różnych źródeł, 12,6 lub 13,5 węzła, podwodna spadła do około 7 węzłów (według innego źródła wzrosła do 9 węzłów). Według austriackich etatów załoga liczyła 28 marynarzy.
Sukcesy w K.u.K. Marine.
W dniach 21–22 kwietnia, po osiągnięciu gotowości bojowej, U-14 pod dowództwem von Trappa przeszedł z Poli do Zatoki Kotorskiej, a 24 kwietnia rozpoczął swój pierwszy patrol bojowy po przebudowie. 28 kwietnia odniósł pierwszy sukces, topiąc brytyjski parowiec „Teakwood” (5315 BRT). Jeszcze w trakcie tego samego patrolu, 3 maja, von Trapp zatopił włoski parowiec „Antonio Sciesa” (1905 BRT).
Na kolejnym patrolu, trwającym od 26 czerwca do 13 lipca 1917 roku, zatopiony został grecki statek „Marionga Guolandris” (3191 BRT). Trzeci patrol po przebudowie, pomiędzy 20 sierpnia a 1 września, przyniósł von Trappowi największe sukcesy – pięć zatopionych statków: francuski „Constance” (2468 BRT, 23 sierpnia), brytyjskie „Kilwinning” (3071 BRT, 24 sierpnia), „Titian” (4170 BRT, 27 sierpnia) oraz „Nairn” (3627 BRT, 27 sierpnia) i włoski węglowiec „Milazzo” (11 480 BRT, 29 sierpnia). Ten ostatni był największym statkiem zatopionym w czasie wojny przez austro-węgierski okręt podwodny.
W trakcie następnego patrolu, trwającego od 15 października do 4 listopada 1917 roku, łupem załogi U-14 padły trzy kolejne brytyjskie frachtowce: „Good Hope” (3618 BRT) i „Elsiston” (2908 BRT) 19 października oraz „Euston” (2841 BRT) 24 października. Następnie okręt przeszedł z Zatoki Kotorskiej do Poli, gdzie został poddany pracom stoczniowym. W tym czasie nastąpiła także zmiana dowódcy: von Trappa zastąpił porucznik Friedrich Schlosser. W 1918 roku U-14 nie uczestniczył już w akcjach ofensywnych, prowadził jedynie defensywne patrole z baz w Poli, Spalato i Zarze. 8 czerwca nowym dowódcą został porucznik Hugo Pistel. 23 września okręt powrócił do Zatoki Kotorskiej, ale już następnego dnia został przypadkowo staranowany przez parowiec „Tergeste”, tracąc w kolizji peryskop. Po wyremontowaniu stacjonował w Durazzo i Antivari. Z ostatniego patrolu powrócił 1 listopada 1918 roku, jako jeden z dwóch ostatnich aktywnych operacyjnie okrętów K.u.K. Marine.
Powrót do Marine nationale.
W wyniku rozpadu monarchii austro-węgierskiej U-14 został, jak inne jednostki, przejęty przez przedstawicieli Królestwa Serbów, Chorwatów i Słoweńców. W trakcie okupacji przez Francuzów Zatoki Kotorskiej, w dniach 7–10 listopada objęli oni swój dawny okręt w posiadanie, jako dowód dobrej woli ze strony młodego państwa południowych Słowian. Na konferencji pokojowej w Paryżu pretensje doń zgłosili także Włosi, ale ostatecznie został przyznany pierwszym właścicielom. 7 (według innego źródła 17) lipca 1919 roku powrócił pod francuską banderę i do nazwy „Curie”. Za wojenne zasługi okręt został odznaczony Croix de Guerre.
Francuscy specjaliści wysoko ocenili charakterystyki techniczne okrętu po przebudowie dokonanej przez austro-węgierskich stoczniowców. Pozostawili „Curie” w zastanej konfiguracji, ograniczając zmiany do ustawienia działa pokładowego kal. 75 mm w miejsce niemieckiego kal. 88 mm. Jednostka pozostawała w linii do 29 marca 1928 roku, jako jeden z najdłużej służących przedstawicieli swojego typu. Po wycofaniu, „Curie” został złomowany w 1929 lub 1930 roku.

</doc>
<doc id="2629840" url="https://pl.wikipedia.org/wiki?curid=2629840" title="Nitin Gadkari">
Nitin Gadkari

Nitin Gadkari (marathi: नितिन गडकरी, ur. 27 maja 1957) – indyjski polityk, przewodniczący Indyjskiej Partii Ludowej w Indiach oraz w stanie Maharasztra, minister Departamentu Prac Publicznych w stanie Maharasztra w latach 1995–1999, członek wyższej izby stanowego parlamentu Maharasztry.
Życiorys.
Karierę polityczną rozpoczął pod koniec lat 70. od działalności w organizacji studenckiej Akhil Bharatiya Vidyarthi Parishad (ABVP) na Uniwersytecie w Nagpurze (którego jest absolwentem) sympatyzującej z Indyjską Partią Ludową oraz w młodzieżówce tej partii. W 1990 wybrany do wyższej izby parlamentu Maharasztry, później również w latach 1996, 2002 i 2008. W latach 1995–1999 pełnił funkcje stanowego ministra ds. Prac Publicznych, prezesa Narodowego Komitetu Rozwoju Wiejskiej Infrastruktury Drogowej oraz Korporacji Rozwoju Infrastruktury Drogowej stanu Maharasztra. W latach 1999–2004 lider opozycji w wyższej izbie parlamentu Maharasztry. W latach 2009-2013 Gadkari był liderem największej opozycyjnej partii w Indiach – Indyjskiej Partii Ludowej z namaszczenia RSS (organizacji powiązanej z IPL). Od 2014 pełni funkcję ministra transportu drogowego i autostrad.
Obok Sushmy Swaraj, Lal Krishna Advaniego, Narendry Modiego i Arun Jaitleya należy obecnie do czołowych polityków IPL. Jest mężem Kanchany Gadkari oraz ojcem trojga dzieci. 

</doc>
<doc id="2629841" url="https://pl.wikipedia.org/wiki?curid=2629841" title="Buccina (instrument)">
Buccina (instrument)

Bucina albo buccina (łac. "būcĭnă") – instrument dęty w kształcie mocno zakrzywionego rogu, używany przez starożytnych Rzymian.
Pochodzenie i przeznaczenie.
Wykonany najczęściej z brązu, z reguły wykorzystywany jako wojskowy (wymieniany w tekstach Cycerona, Liwiusza, Tacyta i Polibiusza) i pasterski (wspomniany przez Warrona) instrument sygnałowy. Nazwa pochodzić miała od spiralnie skręconej muszli zwanej "buccinum", będącej jego pierwowzorem i zapewne najwcześniejszą postacią (później wykonywany także z kości i drewna). Opis jego podaje Owidiusz w "Przemianach" (I 335). 
Kształtem i dźwiękiem różnił się od używanego w rzymskiej kawalerii krótszego rogu ("cornu") i dlatego legionowych trębaczy-sygnalistów określano dla odróżnienia jako "buccinatores" (l. poj. "buccinator"). Według świadectw wymienionych autorów starożytnych, dawali oni sygnały do zaciągania wart po zachodzie słońca oraz ich zmiany za dnia i w nocy, rozpoczęcia i zakończenia posiłków, a także do wyruszenia na wroga bądź zgromadzenia się wojska przed wodzem. Także ludzie wyjątkowo zamożni wykorzystywali buccinatora dla oznajmiania godzin dnia sygnałem tego instrumentu. 
W rewolucyjnej Francji, w programowym nawiązywaniu do wzorów klasycznych, pod mylącą nazwą buciny (fr. "buccin") przywrócono w praktycznym użyciu róg "cornu"; było to wynikiem badań antycznych instrumentów uwidocznionych na rzymskiej Kolumnie Trajana, prowadzonych w latach 70. XVIII wieku przez J. L. Davida.

</doc>
<doc id="2629846" url="https://pl.wikipedia.org/wiki?curid=2629846" title="Augustyn Novello">
Augustyn Novello

Agostino Novello (ur. w 1240 w Termini Imerese; zm. 19 maja 1309 w Sienie) – włoski Błogosławiony Kościoła katolickiego.
Życiorys.
Urodził się na Sycylii. Jego rodzice należeli do rodziny szlacheckiej. Rozpoczął studia na Uniwersytecie w Bolonii, gdzie studiował prawo kanoniczne i cywilne. Brał udział w bitwie pod Manfredo, gdzie został ranny. Kiedy odzyskał przytomność, wrócił do domu. W 1300 roku udał się do klasztoru w San Leonardo w Sienie, by żyć jako pustelnik. Na emeryturze zaczął zbierać pieniądze na budowę szpitala. Zmarł 19 maja 1309 roku w opinii świętości. Został beatyfikowany przez papieża Klemensa XIV w dniu 23 lipca 1770 roku.

</doc>
<doc id="2629847" url="https://pl.wikipedia.org/wiki?curid=2629847" title="Curie (1914)">
Curie (1914)



</doc>
<doc id="2629848" url="https://pl.wikipedia.org/wiki?curid=2629848" title="Curie (Q 87)">
Curie (Q 87)



</doc>
<doc id="2629849" url="https://pl.wikipedia.org/wiki?curid=2629849" title="RMG 95,6 FM">
RMG 95,6 FM



</doc>
<doc id="2629851" url="https://pl.wikipedia.org/wiki?curid=2629851" title="Stanisław Styrczula (oficer)">
Stanisław Styrczula (oficer)

Stanisław Styrczula (ur. 4 maja 1894 w Kościelisku, zm. wiosna 1940 w Charkowie) – podpułkownik dyplomowany piechoty Wojska Polskiego, ofiara zbrodni katyńskiej.
Życiorys.
Stanisław Styrczula urodził się 4 maja 1894 w Kościelisku, w rodzinie Andrzeja (1852–1919) i Reginy z domu Marusarz (1856–1931). Ojciec był rolnikiem i muzykantem, a matka zajmowała się gospodarstwem i tkactwem artystycznym. Miał trzech braci: Jana (ur. 1876), Stanisława (1890–1892), Andrzeja (1891–1953) i dwie siostry: Antoninę (ur. 1883) i Agnieszkę (ur. 1885). Ukończył szkołę ludową w Kościelisku, następnie od 1907 do 1914 uczył się w Gimnazjum Męskim w Nowym Targu. Rozpoczął studia na Wydziale Prawa Uniwersytetu Jagiellońskiego. Od 1913 należał do Drużyn Podhalańskich w Nowym Targu.
Po wybuchu I wojny światowej wstąpił do Legionów Polskich 6 września 1914. Po przeszkoleniu w okolicach Zakopanego został przydzielony do 2 kompanii 3 pułku piechoty. Brał udział w całym szlaku bojowym jednostki walczącej na froncie karpackim (pod Mołotkowem, pod Rafajłową, pod Zieloną). Później przeniesiony do 4 pułku piechoty. W lipcu 1915 zdał wojenny egzamin dojrzałości, w tym samym roku był słuchaczem szkoły dla podchorążych, którą ukończył 27 lipca 1915. Następnie został przydzielony do III batalionu uzupełniającego, a w końcu listopada został przydzielony do nowo utworzonego 6 pułku piechoty. Razem z pułkiem został przydzielony do III Brygady Legionów Polskich. Brał udział w walkach nad Styrem i Stochodem na Wołyniu w latach 1916–1917, szedł na czele ataku pod stacją Maniewicze (za ten ostatni czyn bojowy został później odznaczony Orderem Virtuti Militari). W maju 1916 z wynikiem celującym ukończył Szkołę Chorążych Legionów i został awansowany do stopnia chorążego, a 1 stycznia 1917 został awansowany do stopnia podporucznika. Po kryzysie przysięgowym w 1917 został wcielony do armii Austro-Węgier. Służył w niej od września 1917 do sierpnia 1918 w 8 Brygadzie Górskiej, Szkole Oficerów Rezerwy i 70 pułku piechoty.
W końcu listopada 1918 wstąpił ochotniczo do Wojska Polskiego. Służył w 25 pułku piechoty jako adiutant i dowódca kompanii. Po ukończeniu w 1919 kursu adiutantów sztabowych, w czerwcu 1919 został oddelegowany z 25 pułku do sztabu 7 Dywizji Piechoty, gdzie służył do 1924 jako I oficer sztabu. Uczestniczył w wojnie polsko-bolszewickiej. 18 sierpnia 1924 powrócił do 25 pułku na stanowisko dowódcy batalionu i komendanta przysposobienia wojskowego. 3 maja 1926 awansował na majora ze starszeństwem z dniem 1 lipca 1925 i 38. lokatą w korpusie oficerów piechoty. W 1928 był komendantem obwodu Przysposobienia Wojskowego. 5 listopada 1928 został samodzielnym referentem personalnym w Dowództwie Okręgu Korpusu nr IV w Łodzi, 31 marca 1930 mianowany dowódcą batalionu w 74 Górnośląskim pułku piechoty.
Od 10 września 1932 był wykładowcą w Centrum Wyszkolenia Piechoty w Rembertowie, oddelegowanym z 74 pułku piechoty. 1 stycznia 1936 awansowany do stopnia podpułkownika piechoty oraz mianowany zastępcą dowódcy 2 pułku strzelców podhalańskich w Sanoku. Stanowisko to pełnił do września 1939.
W czasie mobilizacji został mianowany dowódcą 164 rezerwowego pułku piechoty. Po wybuchu II wojny światowej uczestniczył w kampanii wrześniowej, 6 września 1939, podczas walk z Niemcami pod Janowem Lubelskim został ranny w nogę i trafił najpierw do szpitala w Janowie, a następnie został odesłany do szpitala we Lwowie. Po agresji ZSRR na Polskę i zajęciu miasta przez najeźdźców sowieckich pułkownik w mundurze oficerskim opuścił szpital, po czym zaginął bez wieści. Został aresztowany przez Sowietów i przewieziony do obozu w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
Jego żoną była Janina, z domu Hoppe (w 1939 wybrana radną rady miejskiej w Sanoku), z którą miał dwóch synów, Andrzeja (ur. 1929) i Kazimierza (ur. 1930). Prawnukiem Stanisława Styrczuli jest Kamil Zaradkiewicz.
Upamiętnienie.
Symboliczny grób Stanisława Styrczuli znajduje się w Kwaterze Legionistów na Nowym Cmentarzu w Zakopanem przy ul. Nowotarskiej. Ponadto jest wymieniony na tablicy pamiątkowej ofiar zbrodni katyńskiej umieszczonej w katedrze polowej Wojska Polskiego w Warszawie.
5 października 2007 Minister Obrony Narodowej awansował go pośmiertnie do stopnia pułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
18 kwietnia 2009, w ramach akcji „Katyń... pamiętamy” / „Katyń... Ocalić od zapomnienia”, w tzw. Alei Katyńskiej na Cmentarzu Centralnym w Sanoku zostało zasadzonych 21 Dębów Pamięci, w tym upamiętniający Stanisława Styrczulę (zasadzenia dokonał ppłk dypl. Piotr Skworzec).
15 sierpnia 2011 poświęcono tablicę upamiętniającą Stanisława Styrczulę przy kościele św. Kazimierza parafii pod tym wezwaniem w rodzinnym Kościelisku.

</doc>
<doc id="2629853" url="https://pl.wikipedia.org/wiki?curid=2629853" title="Jamie Delgado">
Jamie Delgado

Jamie Delgado (ur. 21 marca 1977 w Birmingham) – brytyjski tenisista, reprezentant w Pucharze Davisa.
Kariera tenisowa.
Jako zawodowy tenisista występował w latach 1995–2014.
W grze pojedynczej zwyciężał w turniejach rangi ATP Challenger Tour.
W grze podwójnej, oprócz triumfów w zawodach ATP Challenger Tour, osiągnął 2 finały rangi ATP World Tour, najpierw w Eastbourne, a potem w Los Angeles. Oba turnieje rozgrywane były w 2012 roku, a partnerem Delgado był Ken Skupski.
W latach 1997, 2000, 2006 reprezentował Wielką Brytanię w Pucharze Davisa. Zagrał w 7 przegranych meczach.
Najwyżej w rankingu singlistów sklasyfikowany był na 121. miejscu (20 sierpnia 2001), a w rankingu deblistów na 57. pozycji (8 października 2012).

</doc>
<doc id="2629856" url="https://pl.wikipedia.org/wiki?curid=2629856" title="Krytyka czystego rozumu">
Krytyka czystego rozumu

Krytyka czystego rozumu (tytuł oryginału niem. "Kritik der reinen Vernunft") – praca Immanuela Kanta, wydana po raz pierwszy w 1781 roku w Rydze (wydanie A), znacznie zmieniona w drugim wydaniu (wydanie B, 1787), uważana za jedną z najważniejszych prac w dziedzinie filozofii.
Obok "Krytyki praktycznego rozumu" i "Krytyki władzy sądzenia" tworzy "krytyczną filozofię Kanta", w której starał się on badać filozoficzne podstawy ludzkiego poznania. Głównym celem "Krytyki czystego rozumu" jest odpowiedź na pytanie, czy metafizyka jest możliwa i jakie są granice ludzkiego poznania. W tym celu bada on poszczególne władze poznawcze człowieka.
Książka przez dłuższy czas nie była znana poza środowiskami akademickimi, stopniowo jednak zdobywała rozgłos. Stała się jednym z podstawowych dzieł filozofii niemieckiej, podstawą niemieckiego idealizmu filozoficznego. Spośród jej krytyków znaczący są młodohegliści (Otto Bauer, Ludwig Feuerbach, Karol Marks), a także Friedrich Nietzsche.
Istotne prace krytyczne często akcentowały jeden z aspektów "Krytyki czystego rozumu", np. filozoficzne uzasadnienie nauki (neokantyści – Hermann Cohen, Heinrich Rickert), kwestie ontologiczne (Martin Heidegger, Heinz Heimsoeth), analizę granic poznania zmysłowego (Peter Frederick Strawson), funkcjonowanie rozumu w świecie (Hannah Arendt, Jean-François Lyotard).
Dzieło zostało umieszczone w index librorum prohibitorum dekretem z 1827 roku.
W Polsce ukazały się trzy przekłady "Krytyki": Piotra Chmielowskiego (1904), Romana Ingardena (1957) i Mirosława Żelaznego (2013). 

</doc>
<doc id="2629857" url="https://pl.wikipedia.org/wiki?curid=2629857" title="Ballata">
Ballata

Ballata - włoski układ stroficzny, występujący w wielu odmianach, składający się z krótszej strofy (riprezy) i kilku dłuższych strof rozwijających podany w riprezie temat. W zależności od długości riprezy wyróżnia się formy:
Ballaty jako jeden z pierwszych pisał Guido Cavalcanti, wykorzystując strofę królewską:
Na język angielski ballaty Cavalcantiego tłumaczył Ezra Pound.
Ballata występuje również w liryce Francesca Petrarki.
Utwory w kształcie ballaty pisali też poeci portugalscy.
Istnieją miniballaty, składające się z riprezy i tylko jednej strofy.
Ballatą nazywa się też XIV wieczną włoską formę wiersza lub kompozycji poetycko-muzycznej, składająca się z wiersza i refrenu występującego na początku i końcu utworu. Przy wykonywaniu ballaty wykorzystywano muzykę oraz taniec. Głównym przedstawicielem włoskiej ballaty w XIV wieku był Francesco Landino.

</doc>
<doc id="2629858" url="https://pl.wikipedia.org/wiki?curid=2629858" title="Warnupiany">
Warnupiany

Warnupiany () − wieś na Litwie, w rejonie mariopolskim, położona około 6 km od Dakuszy. 
Na południe od wsi rozpoczynają się prowadzące do jeziora Żuwinta bagna.

</doc>
<doc id="2629859" url="https://pl.wikipedia.org/wiki?curid=2629859" title="Andrea Roda">
Andrea Roda

Andrea Roda (ur. 11 kwietnia 1990 roku w Como) – włoski kierowca wyścigowy.
Życiorys.
Formuła Renault.
Andrea karierę w wyścigach samochodów jednomiejscowych rozpoczął w roku 2006, debiutując we Włoskiej Formule 1600. Dorobek zaledwie dwóch punktów sklasyfikował go na 21. miejscu. Pod koniec sezonu wziął udział w zimowej edycji Włoskiej Formuły Renault. Nie zdobył jednak żadnych punktów.
W kolejnym roku wystartował w pełnym sezonie głównego cyklu włoskiej serii. I tu jednak zmagania zakończył z zerowym dorobkiem. Oprócz regularnych startów, Roda zaliczył również gościnny występ w dwóch rundach szwajcarskiej edycji (w Magny-Cours oraz Dijon-Prenois). Trzykrotnie znalazł się w punktowanej piętnastce, dzięki został sklasyfikowany na 29. pozycji. Pod koniec sezonu ponownie zaliczył udział w zimowym cyklu włoskiej serii. Za sprawą dziewięciu punktów rywalizację ukończył na 17. lokacie.
W sezonie 2008 kontynuował starty, we Włoskiej Formule Renault. Tym razem dwukrotnie sięgnął punkty, plasując się odpowiednio na dziewiątej (w czeskim Brnie) i piętnastej pozycji (w Misano Adriatico). W klasyfikacji generalnej znalazł się na 26. miejscu. Andrea zaliczył również udział w jednej rundzie Włoskiej Formuły 2000 Light. Na torze Imola ukończył jedynie drugi wyścig, dojeżdżając jako osiemnasty.
Po trzyletniej współpracy z ekipą Tomcat Racing, Włoch nawiązał współpracę z zespołem BVM Minardi, z którą zaliczył trzeci sezon we włoskiej serii z cyklu Formuły Renault. Wyniki uległy znacznej poprawie i Roda w każdym ukończonym wyścigu dojeżdżał w punktowanej piętnastce. Najlepsze wyniki uzyskał na włoskim torze Monza, gdzie zajął odpowiednio trzecią oraz piątą lokatę. Zdobyte punkty sklasyfikowały go na 12. pozycji. Andrea zadebiutował także w Europejskiej Formule Renault. W żadnym z sześciu startów Włoch nie zdołał jednak uzyskać punktów.
Nie będąc liczonym do klasyfikacji, Roda zadebiutował w Międzynarodowej Formule Master. Na belgijskim torze Spa-Fracorchamps (reprezentując ekipę IFM Talent Support Program) w pierwszym starcie dojechał na trzynastym miejscu, natomiast drugiego nie ukończył.
Formuła 3.
W latach 2010-2011 Roda ścigał się we Włoskiej Formule 3. W pierwszym roku startów (w ekipie RC Motorsport) Andrea jedyny punkt (za dziesiątą lokatę) odnotował w pierwszym starcie, na torze Vallelunga, dzięki czemu zmagania zakończył na 22. pozycji. W drugim z kolei (w Prema Powerteam) zaprezentował się wyraźnie lepiej, będąc ośmiokrotnie w czołowej dziesiątce i zajmując 12. miejsce w końcowej klasyfikacji. Najwyższą lokatę uzyskał na torach w Adria i Monzie, plasując się na siódmym pozycji.
W sezonie 2012 Andrea podpisał kontrakt ze szwajcarską ekipą Jo Zeller Racing, na udział w Formule 3 Euroseries oraz Europejskich Mistrzostwach Formuły 3. W Formule 3 Euroseries Roda z dorobkiem 15 punktów ukończył sezon na 13 pozycji, zaś w Europejskiej Formule 3 zajął 12 lokatę w klasyfikacji generalnej.
Auto GP World Series.
W sezonie 2013 Włoch zadebiutował w bolidzie Virtuosi UK w mistrzostwach serii Auto GP World Series. W ciągu 16 wyścigów zdołał uzbierać łącznie 45 punktów. Dały mu one dwunastą pozycję w klasyfikacji generalnej.
Rok później kontynuował współpracę z Virtuosi UK. Wystartował łącznie w szesnastu wyścigach, w ciągu których pięciokrotnie stawał na podium, w tym raz na jego najwyższym stopniu. Uzbierał łącznie 166 punktów. Dało mu to czwarte miejsce w końcowej klasyfikacji kierowców.
Formuła Renault 3.5.
W sezonie 2014 Roda wystartował podczas wyścigu na torze Circuit de Monaco Formuły Renault 3.5 z brytyjską ekipą Comtec Racing. Uplasował się na osiemnastej pozycji. Został sklasyfikowany na 28 miejscu w końcowej klasyfikacji kierowców.

</doc>
<doc id="2629860" url="https://pl.wikipedia.org/wiki?curid=2629860" title="Varnupiai">
Varnupiai



</doc>
<doc id="2629861" url="https://pl.wikipedia.org/wiki?curid=2629861" title="Lucas Wolf">
Lucas Wolf

Lucas Wolf (ur. 6 września 1994 w Heidelberg) – niemiecki kierowca wyścigowy.
Kariera.
Lucas karierę rozpoczął w roku 2007, od startów w kartingu. W 2010 roku zadebiutował w serii wyścigów samochodów jednomiejscowych – Formule ADAC Masters. Reprezentując ekipę URD Rennsport, Wolf jedenastokrotnie sięgał po punkty, najlepsze wyniki osiągając w ostatniej rundzie sezonu, na torze w Oschersleben, gdzie dwukrotnie dojechał na czwartej lokacie, natomiast w ostatnim wyścigu zajął najniższy stopień podium.
W drugim roku współpracy Niemiec poprawił swe wyniki, będąc piętnastokrotnie w czołowej piętnastce, z czego trzykrotnie na podium. Na holenderskim torze w Assen dwukrotnie dojechał na drugiej lokacie, natomiast na Hockenheimringu zwyciężył w ostatnim starcie sezonu. Pomimo różnicy w progresie Lucas dwukrotnie rywalizację ukończył na 8. miejscu.
W sezonie 2012 Wolf awansował z niemiecką ekipą do Formuły 3 Euroseries oraz Europejskich Mistrzostw Formuły 3. Jeżdżąc w zespole URD Rennsport jedynie w Euro Series był w stanie stanąć na podium. Obie serie zakończył ostatecznie na 11 pozycji w klasyfikacji generalnej.
Na sezon 2013 przedłużył kontrakt z niemiecką ekipą URD Rennsport na starty w Europejskiej Formule 3. Raz stanął na podium. Z dorobkiem 28 punktów ukończył sezon na osiemnastej pozycji w klasyfikacji generalnej.

</doc>
<doc id="2629864" url="https://pl.wikipedia.org/wiki?curid=2629864" title="Christo Projkow">
Christo Projkow

Christo Projkow (ur. 11 marca 1946 w Sofii) – bułgarski duchowny katolicki rytu bizantyjskiego. Egzarcha apostolski Sofii w latach 1995-2019, a następnie od 2019 biskup eparchii św. Jana XXIII w Sofii.
Życiorys.
23 maja 1971 otrzymał święcenia kapłańskie i został inkardynowany do egzarchatu apostolskiego Sofii. W latach 1982–1993 kierował parafią katedralną w Sofii.
18 grudnia 1993 został mianowany przez Jana Pawła II koadiutorem egzarchy apostolskiego Sofii oraz biskupem tytularnym "Briula". Sakry biskupiej udzielił mu w Rzymie papież. Rządy w egzarchacie objął 5 września 1995 po przejściu poprzednika na emeryturę. W tym samym roku objął kierownictwo w bułgarskiej Konferencji Episkopatu.
W 2019 po podniesieniu egzarchatu do rangi eparchii św. Jana XXIII w Sofii został jej pierwszym ordynariuszem.

</doc>
<doc id="2629870" url="https://pl.wikipedia.org/wiki?curid=2629870" title="Józef Krzyżański">
Józef Krzyżański

Józef Krzyżański (ur. 17 marca 1898 w Hnilicach Wielkich, zm. 9 lipca 1987 w Poznaniu) – artysta malarz kapista związany ze środowiskiem poznańskim.
Życie i działalność.
Urodził się na Podolu w rodzinie ziemiańskiej. Studiował na Akademii Sztuk Pięknych w Krakowie w pracowniach Stanisława Kamockiego i Teodora Axentowicza. Dyplom krakowskiej ASP uzyskał w 1924. W latach 1925–1929 kontynuował studia malarskie w filii krakowskiej Akademii Sztuk Pięknych w Paryżu u Józefa Pankiewicza zostając jego asystentem. Od lat 30. XX wieku tworzył w Poznaniu. Posiadał majątek w Trzaskowie. Malował przede wszystkim pejzaże i portrety, również akty, pozostając pod wpływem fowistów i ekspresjonistów. Domeną jego było malarstwo olejne. 
W okresie międzywojennym jego prace były wystawiane między innymi: w warszawskiej „Zachęcie” (1922, 1932), w Towarzystwie Przyjaciół Sztuk Pięknych w Poznaniu (1924, 1932), w Pałacu Sztuki w Krakowie (1931), w Muzeum Historii Sztuki w Łodzi (1936), w Instytucie Propagandy Sztuki w Warszawie (1938 z Tadeuszem Piotrem Potworowskim), także w Paryżu w Salonie Niezależnych i w Nowym Jorku na Wystawie Światowej w 1939. Łącznie jego prace prezentowane były na około 250 wystawach w Polsce i na całym świecie w omawianym okresie, jak i po II wojnie światowej (1959, 1962). Określany jest mianem „jednego z najciekawszych malarzy kolorystów związanych z Poznaniem”. Odznaczony Krzyżem Kawalerskim Orderu Odrodzenia Polski.
Na budynku, w którym mieszkał przy ul. Krakowskiej 30 w Poznaniu, umieszczono tablicę pamiątkową autorstwa Józefa Petruka. 
Związki rodzinne.
W 1936 r. ożenił się z Haliną Górską, romanistką, z którą miał syna Jacka i córkę Ewę. 
Córka Ewa Trzeciakowska z domu Krzyżańska, prawniczka, jest żoną historyka Lecha Trzeciakowskiego. 

</doc>
<doc id="2629872" url="https://pl.wikipedia.org/wiki?curid=2629872" title="Stanisław Styrczula">
Stanisław Styrczula



</doc>
<doc id="2629873" url="https://pl.wikipedia.org/wiki?curid=2629873" title="Bárbara López">
Bárbara López

Bárbara López (ur. 5 kwietnia 1991) – argentyńska lekkoatletka specjalizująca się w rzucie oszczepem.
Zajęła szóste miejsce podczas mistrzostw Ameryki Południowej w Buenos Aires (2011). Finalistka mistrzostw ibero-amerykańskich oraz młodzieżowych mistrzostw Ameryki Południowej z 2012. 
Medalistka seniorskich mistrzostw Argentyny ma w dorobku jeden złoty medal (Santa Fé 2012). Stawała na podium mistrzostw swojego kraju w młodszych kategoriach wiekowych.
Rekord życiowy: 52,94 (29 kwietnia 2012, Mar del Plata). 

</doc>
<doc id="2629876" url="https://pl.wikipedia.org/wiki?curid=2629876" title="María Murillo">
María Murillo



</doc>
<doc id="2629880" url="https://pl.wikipedia.org/wiki?curid=2629880" title="Son of Beast">
Son of Beast

Son of Beast – kolejka górska wybudowana w parku Kings Island w Mason, w USA. Jest pierwszą kolejką górską wykonaną z drewna, w której zastosowano inwersję.
Na kolejce miały miejsce dwa niezbyt groźne wypadki w 2006 i 2009 roku. Po wypadku z 2006 roku kolejka została przebudowana - usunięto pętlę (choć nie miała ona z wypadkiem nic wspólnego, pozwoliło to jednak zastosować nowe, lżejsze pociągi). Ostatecznie w 2009 roku zdecydowano się zamknąć kolejkę na stałe, a w 2012 roku podjęto decyzję o jej demontażu.

</doc>
<doc id="2629882" url="https://pl.wikipedia.org/wiki?curid=2629882" title="Georgi Jowczew">
Georgi Jowczew

Georgi Jowczew (; ur. 6 maja 1950 w Rakowskim) – bułgarski duchowny rzymskokatolicki, administrator apostolski wikariatu sofijsko-płowdiwskiego w latach 1988–1995, biskup diecezjalny sofijsko-płowdiwski od 1995.
Życiorys.
Urodził się 6 maja 1950 w Rakowskim, w obwodzie Płowdiw. Święcenia prezbiteratu przyjął 9 maja 1976.
6 lipca 1988 papież Jan Paweł II mianował go administratorem apostolskim wikariatu sofijsko-płowdiwskim oraz biskupem tytularnym Lamphua. Święcenia biskupie otrzymał 31 lipca 1988 w katedrze św. Ludwika w Płowdiwie. Głównym konsekratorem był arcybiskup Francesco Colasuonno – nuncjusz apostolski w Związku Radzieckim, zaś współkonsekratorami Samuił Dżundrin, biskup diecezjalny nikopolski i biskup Metodi Stratiev, egzarcha apostolski Sofii.
13 listopada 1995 w związku z utworzeniem diecezji sofijsko-płowdiwskiej został ustanowiony biskupem diecezjalnym.

</doc>
<doc id="2629885" url="https://pl.wikipedia.org/wiki?curid=2629885" title="Plac de la République w Paryżu">
Plac de la République w Paryżu



</doc>
<doc id="2629890" url="https://pl.wikipedia.org/wiki?curid=2629890" title="Agustin Novello">
Agustin Novello



</doc>
<doc id="2629892" url="https://pl.wikipedia.org/wiki?curid=2629892" title="Steel Dragon 2000">
Steel Dragon 2000

 – wybudowana w 2000 r. w Nagashima Spa Land (Japonia) najdłuższa kolejka górska świata. Do 4 maja 2003 także najwyższa kolejka górska świata, kiedy to utraciła ona rekord na rzecz kolejki Top Thrill Dragster otwartej w parku Cedar Point w USA.
Wypadek z 23 sierpnia 2003 roku.
W dniu 23 sierpnia 2003 roku miał miejsce wypadek, podczas którego jeden z pociągów w wyniku złamania osi utracił koło. W wypadku ucierpiała 20-letnia pasażerka (uraz pleców) oraz pływający w basenie położonym poniżej kolejki 28-letni mężczyzna uderzony w biodro przez spadające koło. Po wypadku kolejka pozostawała zamknięta aż do 2006 roku.
Modernizacja.
W 2013 roku wymieniono oryginalne pociągi na nowe, wyprodukowane przez firmę Bolliger &amp; Mabillard.

</doc>
<doc id="2629893" url="https://pl.wikipedia.org/wiki?curid=2629893" title="Stephanie Foretz Gacon">
Stephanie Foretz Gacon



</doc>
<doc id="2629895" url="https://pl.wikipedia.org/wiki?curid=2629895" title="Lögsögumaðr">
Lögsögumaðr



</doc>
<doc id="2629897" url="https://pl.wikipedia.org/wiki?curid=2629897" title="Gołuchowski">
Gołuchowski



</doc>
<doc id="2629898" url="https://pl.wikipedia.org/wiki?curid=2629898" title="Aurelio de Vinalesa">
Aurelio de Vinalesa



</doc>
<doc id="2629900" url="https://pl.wikipedia.org/wiki?curid=2629900" title="Katia Kokoreva">
Katia Kokoreva



</doc>
<doc id="2629903" url="https://pl.wikipedia.org/wiki?curid=2629903" title="Hans Schwemmer">
Hans Schwemmer

Hans Schwemmer (ur. 11 września 1945 w Riggau; zm. 1 października 2001 w Cairns) – niemiecki duchowny katolicki, arcybiskup, nuncjusz apostolski.
Życiorys.
4 lipca 1971 otrzymał święcenia kapłańskie i został inkardynowany do diecezji ratyzbońskiej. W 1975 rozpoczął przygotowanie do służby dyplomatycznej na Papieskiej Akademii Kościelnej. 
9 lipca 1997 został mianowany przez Jana Pawła II nuncjuszem apostolskim w Papui-Nowej Gwinei oraz arcybiskupem tytularnym "Rebellum". Sakry biskupiej 21 września 1997 ówczesny Sekretarz Stanu kard. Angelo Sodano. Był równocześnie nuncjuszem akredytowanym na Wyspach Salomona.
Zmarł 1 października 2001 w wieku 56 lat.

</doc>
<doc id="2629904" url="https://pl.wikipedia.org/wiki?curid=2629904" title="Hernán Cristante">
Hernán Cristante

Rolando Hernán Cristante Mandarino (ur. 16 września 1969 w La Placie) – argentyński piłkarz grający podczas kariery na pozycji bramkarza. Od 2022 roku trener meksykańskiego FC Juárez.
Kariera klubowa.
Hernán Cristante rozpoczął karierę w drugoligowym Gimnasiu La Plata w 1989. W argentyńskiej ekstraklasie zadebiutował 24 lutego 1991 w zremisowanym 1-1 meczu z Ferro Carril Oeste. W sierpniu 1993 Cristante przeszedł do meksykańskiego Deportivo Toluca. W lidze meksykańskiej zadebiutował 9 lutego 1994 w wygranym 4-0 wyjazdowym meczu z Pueblą. W Meksyku występował przez sezon, jednak nie mogąc się przebić do podstawowego sklądu (tylko 4 mecze w sezonie 1993/94), zdecydował się na wypożyczenie do CA Platense. Na sezon 1995/96 powrócił do Toluki, jednak dwa kolejne sezony spędził w ojczyźnie, gdzie był wypożyczany do Newell’s Old Boys Rosario i Huracánu Buenos Aires.
W 1998 ponownie powrócił do Toluki i występował w niej przez kolejne 13 lat. W tym czasie pięciokrotnie zdobył mistrzostwo Meksyku: Verano 1999, Verano 2000, Apertura 2002, Apertura 2005 i Apertura 2008. W 2008 przez 772 minunty zachował czyste konto. 17 maja 2009 w zremisowanym 0-0 z Indios de Ciudad Juárez po raz ostatni wystąpił w lidze. Ogółem w lidze meksykańskiej Cristante rozegrał 355 meczów.
W 2011 mimo 42 lat zdecydował się na grę w drugoligowym Universidad de Guadalajara.
Kariera reprezentacyjna.
W reprezentacji Argentyny Cristante zadebiutował 22 czerwca 1995 w wygranym 6-0 towarzyskim meczu ze Słowacją. W tym samym roku wystąpił w Copa América. Ostatni raz w reprezentacji Zapata wystąpił 8 listopada 1995 w przegranym 0-1 towarzyskim meczu z Brazylią. Ogółem w barwach "albicelestes" wystąpił w 6 meczach.

</doc>
<doc id="2629906" url="https://pl.wikipedia.org/wiki?curid=2629906" title="Jerzy Malec">
Jerzy Malec

Jerzy Dariusz Malec (ur. 9 lipca 1950 w Częstochowie) – polski prawnik, specjalizujący się w zagadnieniach historii administracji oraz państwa i prawa, profesor nauk prawnych, rektor Krakowskiej Akademii im. Andrzeja Frycza Modrzewskiego w latach 2005–2019.
Życiorys.
W 1972 ukończył studia na Wydziale Prawa i Administracji Uniwersytetu Jagiellońskiego. Na tej samej uczelni uzyskiwał następnie stopnie naukowe doktora (w 1979 na podstawie pracy "Zaręczenie wzajemne Obojga Narodów. Z dziejów stosunku Polski do Litwy w II połowie XVIII wieku (1764–1792)") i doktora habilitowanego (w 1987 w oparciu o rozprawę zatytułowaną "Polska myśl administracyjna XVIII wieku"). 31 lipca 2000 otrzymał tytuł profesora nauk prawnych.
Zawodowo był związany z Uniwersytetem Jagiellońskim, do 2005 kierował na tej uczelni Zakładem Historii Administracji i Myśli Administracyjnej. Był stypendystą Uniwersytetu w Genewie i Instytutu Maxa Plancka ds. Europejskiej Historii Prawa we Frankfurcie nad Menem.
W 2000 został pracownikiem naukowym Krakowskiej Szkoły Wyższej im. Andrzeja Frycza Modrzewskiego (następnie Krakowskiej Akademii). Był dziekanem Wydziału Administracji (następnie Wydziału Prawa i Administracji), a także prorektorem ds. studenckich. W latach 2005–2019 pełnił funkcję rektora tej uczelni. 1 października 2019 został prorektorem ds. ogólnych. Został także kierownikiem Katedry Historii Państwa i Prawa tej uczelni.
Przez jedną kadencję przewodniczył Konferencji Rektorów Zawodowych Szkół Polskich, następnie został honorowym przewodniczącym tej instytucji. Został także redaktorem naczelnym periodyku „Studia z Dziejów Państwa i Prawa Polskiego” oraz członkiem Komitetu Nauk Prawnych PAN.
Odznaczenia i wyróżnienia.
Odznaczony Krzyżem Kawalerskim (2004) i Komandorskim (2011) Orderu Odrodzenia Polski, a także Medalem Komisji Edukacji Narodowej (2015). Wyróżniony tytułem doktora honoris causa Narodowego Uniwersytetu Pedagogicznego im. Hryhorija Skoworody oraz uniwersytetu KROK w Kijowie.

</doc>
<doc id="2629912" url="https://pl.wikipedia.org/wiki?curid=2629912" title="Ignacy Koschembahr-Łyskowski">
Ignacy Koschembahr-Łyskowski

Ignacy Koschembahr-Łyskowski (ur. 3 lutego 1864 w Żelichowie, zm. 10 stycznia 1945 w Milanówku) – polski prawnik cywilista, romanista, członek Komisji Kodyfikacyjnej II Rzeczypospolitej, profesor doktor habilitowany, rektor Uniwersytetu Warszawskiego (1923–1924).
Życiorys.
Urodził się 3 lutego 1864 roku na Pomorzu, w Żelichowie, w ziemiańskiej rodzinie Mateusza, właściciela majątku Żelichowo, i Marii Malwiny z Poleskich. W 1884 roku ukończył z odznaczeniem gimnazjum w Chojnicach. Studiował prawo na Uniwersytecie w Berlinie. Szczególnie interesował się prawem rzymskim i przedmiotami historyczno-prawnymi. W rok po ukończeniu studiów, w 1888 roku uzyskał tytuł doktora praw. Rozpoczął pracę zawodową jako referendarz Najwyższego Trybunału w Berlinie. Habilitował się prawdopodobnie w 1894 roku. 1 kwietnia 1895 roku uzyskał tytuł profesora nadzwyczajnego prawa rzymskiego Uniwersytetu we Fryburgu, tam też pewien czas był dziekanem Wydziału Prawa, 1 stycznia 1897 roku został tamże profesorem zwyczajnym. 1 października 1900 roku objął katedrę prawa rzymskiego na Uniwersytecie Lwowskim, gdzie też od 1908 roku pełnił funkcję dziekana Wydziału Prawa. W 1910 roku został członkiem korespondentem Polskiej Akademii Umiejętności w Krakowie, a od 1914 roku – członkiem Towarzystwa Naukowego Warszawskiego.
1 lutego 1915 roku objął kierownictwo katedry na Uniwersytecie Warszawskim. Na uczelni tej w latach 1923–1924 pełnił funkcję rektora, a w kolejnym roku – funkcję prorektora. W pracach Komisji Kodyfikacyjnej był autorem jednego z projektów prawa zobowiązań, uczestniczył też w pracach podkomisji prawa rodzinnego i spadkowego, był wiceprezydentem Komisji. Reprezentował Polskę w wielu międzynarodowych organizacjach prawniczych. W 1930 roku uzyskał tytuł doktora honoris causa Uniwersytetu Wileńskiego, a w 1934 roku uniwersytetu w Nancy.
W latach 20. i 30. XX wieku mieszkał w Domu Profesorów przy ul. Nowy Zjazd 5 w Warszawie. Należał do Stowarzyszenia Mieszkaniowego Spółdzielczego Profesorów Uniwersytetu Warszawskiego. Od 31 sierpnia 1935 roku przeszedł w stan spoczynku.
W czasie II wojny światowej mieszkał w Milanówku, opracowywał statut federacji państw środkowej Europy.
Od 1902 roku był mężem Stefanii z Przyłuskich, z którą miał córkę Marię Ludwikę i syna Józefa Marię, prawników.
Zmarł 10 stycznia 1945 roku w Milanówku, i tam został pochowany. Grób symboliczny znajduje się na cmentarzu Powązkowskim (kwatera 345-3-6).

</doc>
<doc id="2629914" url="https://pl.wikipedia.org/wiki?curid=2629914" title="Dżadydyzm">
Dżadydyzm

Dżadydyzm lub ruch dżadidów – muzułmański (tatarski) ruch religijno-społeczny powstały pod wpływem zachodnich idei i prądów naukowych w 1883. Występował w Turkiestanie i Tatarstanie. Nazwa pochodzi od tureckich słów oznaczających "nową metodę", w języku polskim spotykamy różne rodzaje zapisu, gdzie druga część zwrotu znaczy "nowy": "usul jadid", "usul-i dżedid" lub "usul-i-jadid". Ruch ten popularny był wśród muzułmanów rosyjskich, zwłaszcza wśród Tatarów, będąc jednym z reformatorskich, antykolonialnych ruchów, które pojawiły się w XIX-wiecznym świecie muzułmańskim i których celem było pogodzenie zachodniej nowoczesności z kulturą islamską. Jego twórcą był İsmail Gaspıralı. 
Historia.
W latach 80. XIX wieku zwolennicy dżadydyzmu rozpoczęli walkę ideologiczną z ortodoksyjnymi muzułmanami. Modernizacja islamu łączyła się w ich postulatach z nacjonalizmem i panturkizmem, czyli zjednoczeniem ludów turkijskich zamieszkujących carską Rosję. Z czasem jednak ruch ten w Turkiestanie zrezygnował z idei panturkizmu i skupił się na reformie edukacyjnej, społecznej i politycznej, dostrzegając zacofanie Azji Środkowej na tle innych regionów świata.
W 1883 lub 1885 zaczęło ukazywać się tatarskojęzyczne pismo "Terciman" (pol. "Tłumacz"), którego redaktorem był Gaspıralı. Propagowało ono idee panturkizmu i panislamizmu. Inną gazetą, która miała za zadanie kształtować światopogląd mieszkańców Turkiestanu, był "Qanun" (pol. "Prawo"). W Bucharze ukazywały się perskojęzyczna "Buchara-i-Sharif" oraz uzbeckojęzyczny "Turan". Jednak rozpowszechniony w regionie (nawet wśród elit) analfabetyzm, utrudniał komunikowanie za pomocą prasy (w Emiracie Buchary czytać i pisać umiało zaledwie 2% społeczeństwa). Dodatkowo władze rosyjskie, zaniepokojone tworzeniem się turkijskiej świadomości narodowej, w 1912 roku wprowadziły cenzurę na gazety. Dżadydyści próbowali dotrzeć do mieszkańców regionu również za pomocą teatru, który jednak – jako element kultury zachodniej – nie przyjął się na gruncie muzułmańskim.
Przeciwko ruchowi dżadydystów występowali mułłowie, którzy powołali do życia ugrupowanie Kadim, oraz władze rosyjskie. W latach 1905-1917 ruch ten zyskał zwolenników w Azji Środkowej i rozprzestrzenił się na tych terenach. Dżadydyści w 1917 roku na krótko objęli władzę w Chanacie Chiwy, zdobywając większość miejsc w miejscowym parlamencie ("madżlisie"). Dzięki współpracy z partiami lewicowymi w czasie rewolucji październikowej (celem było obalenie caratu, a w komunizmie widzieli szansę na większą wolność i realizację swoich postulatów), ruch istniał do lat 30. XX wieku. Niektórzy dżadydyści walczyli przeciwko bolszewikom, ze względu na ich brak szacunku dla islamu. Ci, którzy wstąpili do partii komunistycznej, odegrali dużą rolę w tworzeniu jej lokalnych komórek w Azji Środkowej. Mimo tego uznani zostali za "burżuazyjnych reformatorów", a ich literaturę objęto zakazem rozpowszechniania. Represje rozpoczęły się po dojściu Stalina do władzy, a ostatnich dżadydystów zlikwidowano w czasie czystek 1937.
Ruch ten - podzielony ideologicznie i politycznie - był ruchem głównie intelektualnym i nigdy nie osiągnął masowości. Dżadydyzm bywa zaliczany do tzw. islamu liberalnego. 
Szkoły.
By osiągnąć swoje cele modernizacyjne, dżadydyści tworzyli szkoły, kształcące zgodnie z ideologią dżadydyzmu. Powstało ich około 5 tysięcy w Tatarstanie, na Krymie, w Azerbejdżanie, Taszkencie (w 1903 było w tym mieście 20 reformowanych maktab, czyli szkół pierwszego stopnia), Bucharze (w latach 1900–1902 otwarto 3 szkoły, które od 1911 musiały, ze względu na sprzeciw emira, działać w ukryciu, a od 1914 przestały funkcjonować w ogóle) oraz w Kotlinie Fergańskiej. Pierwsza w Turkiestanie reformowana szkoła powstała w 1893 roku. Miały one nowoczesny program nauczania obejmujący matematykę, nauki przyrodnicze, wiedzę o teatrze, poezję, literaturę rosyjską i turkijską oraz tradycyjne przedmioty islamskie. W szkołach wystawiane były sztuki i opery oraz wydawane gazety, które miały duży wpływ na odrodzenie się języków turkijskich i na rozwój nowoczesnej kultury turkijskiej. Maktaby otwarte były dla dzieci obojga płci, jednak ze względu na konserwatyzm społeczeństwa niechętnie wysyłano do szkół córki. W ramach reformy szkolnictwa dżadydyści proponowali również zarzucenie kar cielesnych.
Dziedzictwo dżadydyzmu po 1991.
Po uzyskaniu niepodległości przez kraje Azji Środkowej, uzbeccy intelektualiści podjęli próbę wznowienia wydawania dzieł dżadydystów. Jednak swój sprzeciw wyraził prezydent tego kraju – Islom Karimov, który przeciwny był jakimkolwiek próbom rozbudzenia zainteresowania tą ideologią. Ruch ten miałby niebagatelny wkład w toczącą się obecnie dyskusję nad możliwością współistnienia islamu, nacjonalizmu i demokracji w warunkach środkowoazjatyckich.

</doc>
<doc id="2629915" url="https://pl.wikipedia.org/wiki?curid=2629915" title="Dimitrios Salachas">
Dimitrios Salachas

Dimitrios Salachas (ur. 7 czerwca 1939 w Atenach) – grecki duchowny katolicki rytu bizantyjskiego, egzarcha apostolski Grecji w latach 2008-2016.
Życiorys.
Prezbiterat.
9 lutego 1964 otrzymał święcenia kapłańskie. Po odbyciu studiów w Atenach objął stanowisko wykładowcy w instytucie ekumenicznym w Bari. Jako wykładowca pracował także na różnych uczelniach Rzymu oraz w Paryżu. Pracował też w wielu dykasteriach Kurii Rzymskiej.
Episkopat.
23 kwietnia 2008 został mianowany przez Benedykta XVI egzarchą apostolskim Grecji oraz biskupem tytularnym "Carcabia". Sakry biskupiej udzielił mu 24 maja 2008 biskup Mihai Frățilă.
14 maja 2012 papież zmienił mu stolicę tytularną na "Gratianopolis". 2 lutego 2016 przeszedł na emeryturę.

</doc>
<doc id="2629916" url="https://pl.wikipedia.org/wiki?curid=2629916" title="HMAS Wattle">
HMAS Wattle

HMAS Wattle – australijski holownik portowy zbudowany w 1934 ze stoczni Cockatoo Island Dockyard i używany w Royal Australian Navy (RAN) do 1962. Po wycofaniu ze służby RAN, „Wattle” został zakupiony przez organizację historyczną Sydney Heritage Fleet. W 1971 „Wattle” został zakupiony przez Victorian Steam Company i był używany jako statek wycieczkowy po zatoce Port Phillip. W 2003 „Wattle” został wycofany z użycia i rozpoczęto jego remont.
„Wattle” jest jednym z ostatnich, nadal istniejących australijskich statków z oryginalnym napędem parowym.
Historia.
HMAS „Wattle” został zbudowany w 1934 w stoczni Cockatoo Island Dockyard w ramach programu mającego zapewnić zatrudnienie tamtejszym pracownikom w czasie wielkiego kryzysu lat 30. Okręt mierzył 25 metrów długości, został wyposażony w pojedynczą śrubę o średnicy 220 cm.
W 1969 okręt został wycofany do rezerwy, a trzy lata później został sprzedany grupie historycznej Sydney Heritage Fleet za 1100 dolarów.
W 1971 statek ponownie zmienił właściciela, tym razem został zakupiony przez Victorian Steam Ship. Przez ponad 30 lat używany był jako statek wycieczkowy pływający po zatoce Port Phillip. W 2003 „Wattle” został wycofany do remontu. Jest jednym z trzech istniejących australijskich statków wyposażonych w oryginalne maszyny parowe. Statek remontowany jest w warsztatach muzeum The Maritime Museum of Victoria, koniec remontu przewidywany jest na 2012

</doc>
<doc id="2629926" url="https://pl.wikipedia.org/wiki?curid=2629926" title="Ovarense Aerosoles">
Ovarense Aerosoles



</doc>
<doc id="2629927" url="https://pl.wikipedia.org/wiki?curid=2629927" title="Payphone">
Payphone

Payphone – piosenka pop-rockowa stworzona na czwarty album studyjny amerykańskiej grupy muzycznej Maroon 5 pt. "Overexposed" (2012). Wyprodukowany przez Benny’ego Blanco i Shellbacka, utwór wydany został jako pierwszy singel promujący krążek dnia 17 kwietnia 2012 roku.

</doc>
<doc id="2629932" url="https://pl.wikipedia.org/wiki?curid=2629932" title="Jegor Timkowski">
Jegor Timkowski

Jegor Fiodorowicz Timkowski, także Jerzy Tymkowski (ros. Егор Федорович Тимковский; ur. 23 maja 1790 we wsi Jegorskaja-Timkowszczina w guberni połtawskiej na Ukrainie, zm. 9 lutego 1875 w Petersburgu) – rosyjski dyplomata i podróżnik polskiego pochodzenia (z polskiej szlachty), badacz Mongolii i Chin.
Absolwent Uniwersytetu Moskiewskiego z 1811. Timkowski pracował w rosyjskim Ministerstwie Spraw Zagranicznych i z ramienia tego ministerstwa wyjechał w 1820 r. jako świecki członek rosyjskiej prawosławnej misji duchownej w Pekinie (sam był wyznania prawosławnego), gdzie przebywał do 1821 r. W okresie późniejszym w dalszym ciągu pracował w ministerstwie, początkowo w departamencie ds. Azji, w latach 1830-1836 był konsulem Rosji w mołdawskim mieście Jassy, a później z przerwami zajmował różne stanowiska w ministerstwie.
Opublikował trzytomową książkę o swej podróży, zawierającą liczne opisy historii i etnografii Mongolii i Chin – w 1824 r. po rosyjsku ("Путешествие в Китай чрез Монголию в 1820 и 1821 годах с картою, чертежами и рисунками"), a w 1828 r. wyszło jej polskie, dwutomowe tłumaczenie: "Podróż do Chin przez Mongolię w latach 1820 i 1821 przez Jerzego Tymkowskiego odbyta" (Paryż-Lwów; tłum. T.W. Kochański). Książka ta miała także edycje: angielską, francuską i niemiecką.

</doc>
<doc id="2629933" url="https://pl.wikipedia.org/wiki?curid=2629933" title="Andrzej Rakowski">
Andrzej Rakowski

Andrzej Rakowski (ur. 16 czerwca 1931 w Warszawie, zm. 3 kwietnia 2018 tamże) – polski muzykolog, specjalista w zakresie akustyki, profesor sztuk muzycznych, nauczyciel akademicki, w latach 1981–1987 rektor Akademii Muzycznej w Warszawie.
Życiorys.
W 1957 ukończył studia na Wydziale Łączności Politechniki Warszawskiej, a rok później studia na Wydziale Kompozycji, Dyrygentury i Teorii Muzyki Państwowej Wyższej Szkoły Muzycznej w Warszawie. W 1963 na pierwszej z tych jednostek uzyskał stopień naukowy doktora na podstawie pracy poświęconej akustyce instrumentów muzycznych. W 1977 habilitował się z muzykologii na Uniwersytecie Warszawskim. W 1982 otrzymał tytuł profesora sztuk muzycznych.
Był zawodowo związany ze stołeczną PWSM (przekształconą następnie w Akademię Muzyczną im. Fryderyka Chopina). W 1968 przyczynił się do utworzenia Katedry Akustyki Muzycznej, którą kierował nieprzerwanie do 2001. Na tej uczelni doszedł w 1989 do stanowiska profesora zwyczajnego. Od 1972 do 1974 był prorektorem PWSM. W 1981 został przewodniczącym uczelnianej „Solidarności”. W latach 1981–1987 przez dwie kadencje zajmował stanowisko rektora Akademii Muzycznej.
Pracował także jako wykładowca w Katedrze Muzykologii Uniwersytetu im. Adama Mickiewicza w Poznaniu oraz w Instytucie Muzykologii Uniwersytetu Warszawskiego. Był członkiem Centralnej Komisji do Spraw Stopni i Tytułów i przewodniczącym Komitetu Akustyki Polskiej Akademii Nauk (następnie honorowym przewodniczącym tej instytucji).
W latach 50. zajmował się także pracą jako inżynier i reżyser dźwięku. Od 1963 do 1970 pełnił funkcję konsultanta akustycznego Teatru Wielkiego w Warszawie. Zaprojektował kilka sal koncertowych w zakresie akustyki. Został redaktorem działu akustycznego "Wielkiej Encyklopedii Muzycznej PWM", a także członkiem rad redakcyjnych periodyków muzycznych. W 1963 brał udział w zakładaniu Polskiego Towarzystwa Akustycznego, należał też m.in. do Polskiego Towarzystwa Fonetycznego i Sekcji Muzykologów Związku Kompozytorów Polskich. Był członkiem rzeczywistym PAN.
Został pochowany na Cmentarzu Wojskowym na Powązkach (kwatera G–1–46).
Odznaczenia i wyróżnienia.
Odznaczony m.in. Krzyżem Komandorskim Orderu Odrodzenia Polski (2011). W okresie PRL był odznaczony Krzyżem Kawalerskim tego orderu oraz Złotym i Srebrnym Krzyżem Zasługi. Otrzymał także nagrody resortowe w 1966 (II stopnia), 1973 (zespołową) oraz 1982 (I stopnia).

</doc>
<doc id="2629939" url="https://pl.wikipedia.org/wiki?curid=2629939" title="Hil Kabashi">
Hil Kabashi

Hil Kabashi OFM (ur. 19 lutego 1941 w Caparc) – albański duchowny katolicki rytu bizantyjskiego. Administrator apostolski południowej Albanii w latach 1997-2017.
Życiorys.
18 maja 1969 otrzymał święcenia kapłańskie.
Episkopat.
3 grudnia 1996 został mianowany przez Jana Pawła II administratorem apostolskim Południowej Albanii oraz biskupem tytularnym "Turres in Byzacena". Sakry biskupiej udzielił mu w Rzymie 6 stycznia 1997 sam papież.

</doc>
<doc id="2629940" url="https://pl.wikipedia.org/wiki?curid=2629940" title="Czeleken">
Czeleken



</doc>
<doc id="2629941" url="https://pl.wikipedia.org/wiki?curid=2629941" title="Zapadlisko Sarykamyskie">
Zapadlisko Sarykamyskie



</doc>
<doc id="2629942" url="https://pl.wikipedia.org/wiki?curid=2629942" title="Assake-Audan">
Assake-Audan



</doc>
<doc id="2629944" url="https://pl.wikipedia.org/wiki?curid=2629944" title="Novela TV HD">
Novela TV HD



</doc>
<doc id="2629946" url="https://pl.wikipedia.org/wiki?curid=2629946" title="Dolina Wachszańska">
Dolina Wachszańska



</doc>
<doc id="2629947" url="https://pl.wikipedia.org/wiki?curid=2629947" title="Dolina Hisarska">
Dolina Hisarska



</doc>
<doc id="2629953" url="https://pl.wikipedia.org/wiki?curid=2629953" title="Water Planet">
Water Planet

Water Planet – polskojęzyczna stacja telewizyjna nadawana przez Polcast Television Sp. z o.o. Rozpoczęła nadawanie 14 maja 2012 roku, a w grudniu 2012 rozpoczęto również nadawanie sygnału w jakości HDTV. Stacja prezentuje programy popularnonaukowe dotyczące tematyki wodnej, m.in. z zakresu środowiska, turystyki i aktywnego stylu życia.
Historia.
Stacja rozpoczęła nadawanie satelitarne jako kanał nieszyfrowany, w miejscu kończącego nadawanie kanału CSB TV. 5 listopada 2012 została zakodowana wraz z Novela TV. Kolejno od 24 grudnia 2012 roku do 1 stycznia 2013 roku kanał był niekodowany. 29 listopada 2013 nadawca zrezygnował z przekazu satelitarnego stacji, zapewniając dosył stacji do sieci kablowych drogą światłowodową. Od 24 września 2014 roku ponownie został udostępniony niekodowany sygnał satelitarnie. 24 lutego 2016 roku ponownie zaszyfrowano sygnał stacji po tym, jak dwa dni wcześniej dołączono stację na listę kanałów Cyfrowego Polsatu.
Oferta programowa.
Oferta składa się z 4 bloków programowych:
Bloki składają się z takich programów jak:

</doc>
<doc id="2629954" url="https://pl.wikipedia.org/wiki?curid=2629954" title="Þorgeir Ljósvetningagoði Þorkelsson">
Þorgeir Ljósvetningagoði Þorkelsson

Þorgeir Ljósvetningagoði Þorkelsson (Thorgeir Thorkelsson, naczelnik okręgu Ljósavatn; ur. ok. 940, zm. po 1001) – lögsögumaður ("głosiciel praw") islandzkiego Althingu w l. 985-1001.
W roku 999 (lub 1000) Althing podjął debatę, którą religię powinni wyznawać Islandczycy: nordyckie pogaństwo czy chrześcijaństwo, coraz silniej docierające na wyspę. Þorgeir, sam pogański kapłan i wódz (goði), zdecydował się na chrześcijaństwo. Ponoć stało się to po dniu i nocy medytacji pod narzutą z futra. W celu uniknięcia katastrofalnych skutków wojny domowej ustalono kompromis: poganie mogli nadal praktykować swoją religię prywatnie, zachowano też kilka starych zwyczajów. Po tej decyzji Þorgeir sam nawrócił się na chrześcijaństwo. Po powrocie do okręgu Ljósavatn (obecnie Þingeyjarsveit w Suður-Þingeyjarsýsla) nakazał wrzucić posągi pogańskich bogów do pobliskiego wodospadu (na rzece Skjálfandafljót k. Akureyri), który obecnie w języku islandzkim zwany jest Goðafoss ("wodospad bogów").
Þorgeir uchodzi za jednego z ojców chrystianizacji Islandii, a jego dzieje opisał Ari Þorgilsson w swojej "Íslendingabók" (Księga Islandczyków). Mówi o nim też "Ljósvetninga saga" (Saga o ludziach z Ljosavatn).

</doc>
<doc id="2629955" url="https://pl.wikipedia.org/wiki?curid=2629955" title="Water Planet HD">
Water Planet HD



</doc>
<doc id="2629956" url="https://pl.wikipedia.org/wiki?curid=2629956" title="Ułan-Tajga">
Ułan-Tajga



</doc>
<doc id="2629957" url="https://pl.wikipedia.org/wiki?curid=2629957" title="Kotlina Todżyjska">
Kotlina Todżyjska



</doc>
<doc id="2629958" url="https://pl.wikipedia.org/wiki?curid=2629958" title="Jan Wąsicki">
Jan Wąsicki

Jan Antoni Wąsicki (ur. 17 czerwca 1921 w Pruszkowie, zm. 6 kwietnia 1995 w Poznaniu) – polski prawnik, specjalizujący się w historii państwa i prawa; nauczyciel akademicki związany z UAM i WSP w Zielonej Górze – jej drugi rektor (1975–1981); polityk komunistyczny, poseł na Sejm PRL IV i V kadencji w latach 1965–1972.
Życiorys.
Syn Jana. Po ukończeniu szkoły elementarnej kontynuował naukę w gimnazjum, którego nie ukończył ze względu na wybuch II wojny światowej. Podczas okupacji dokształcał się na tajnych kompletach w Kraju Warty. Po zakończeniu działań wojennych w 1945 roku podjął studia prawnicze na Uniwersytecie Poznańskim, które w 1948 roku ukończył magisterium. Następnie podjął pracę zawodową na macierzystej uczelni w charakterze asystenta. W tym czasie wstąpił także w szeregi Polskiej Zjednoczonej Partii Robotniczej. W 1950 roku uzyskał na macierzystej uczelni stopień naukowy doktora nauk prawnych, w 1954 roku habilitację, w roku 1960 tytuł profesora nadzwyczajnego, a w 1970 profesora zwyczajnego.
W 1965 zdobył mandat posła na Sejm PRL IV kadencji w okręgu poznańskim. Zasiadał w sejmowych Komisjach Oświaty i Nauki oraz Wymiaru Sprawiedliwości. W 1969 został uzyskał mandat na Sejm PRL V kadencji. Zasiadał w Komitecie Wojewódzkim PZPR oraz w Komisji Prawniczej przy Komitecie Centralnym PZPR.
Na Uniwersytecie im. Adama Mickiewicza w Poznaniu prowadził działalność naukowo-dydaktyczną, pracując w Katedrze Historii Ustroju Państwa na Wydziale Prawa i Administracji. Na poznańskiej uczelni pełnił funkcję prorektora.
Po uruchomieniu na początku lat 60. XX wieku punktu konsultacyjnego UAM w Zielonej Górze prowadził wykłady w tym mieście. W 1964 roku został prezesem Lubuskiego Towarzystwa Naukowego. Mimo prowadzenia zajęć w powstałej w 1971 roku Wyższej Szkoły Pedagogicznej w Zielonej Górze, nie zrezygnował z etatu w Poznaniu. W 1975 roku został dzięki przychylnej postawie miejscowych władz partyjnych nominowany na rektora zielonogórskiej uczelni pedagogicznej. Funkcję tę sprawował przez dwie kadencje do 1981 roku. Ciągłe dojazdy do Zielonej Góry nie pozwoliły mu w pełni skoncentrować się na prowadzeniu tutejszej uczelni, stąd też starał się kontynuować kierunki rozwoju uczelni wytyczone wcześniej. Dokończano inwestycje już rozpoczęte takie, jak dom studencki na 600 miejsc, który budowany w latach 1974–1977 oraz halę sportową (1975–1978). Nie udało się mu natomiast dokończyć budowy zespołu dydaktycznego przy ul. Wojska Polskiego 69, na który składały się: rektorat, administracja, Studium Języków Obcych. Mimo to za jego rządów otworzono dwa nowe kierunki studiów: bibliotekoznawstwo i informację naukową (1975) oraz filologię germańską (1976). Zwiększeniu uległ poziom wykształcenia pracowników uczelni, ponieważ 10 osób uzyskało habilitację, a ponad 30 doktoraty. Pojawili się pierwsi miejscowi profesorowie. Poza tym nawiązano też stałą współpracę z ośrodkami naukowymi i uczelniami w kraju, jak i zagranicą.
Profesor Jan Wąsicki na początku lat 90. XX wieku przeszedł na emeryturę, mimo to prowadził na poznańskiej uczelni wciąż m.in. seminaria jako profesor emerytowany. Zmarł 6 kwietnia 1995 roku w Poznaniu. Pochowany na cmentarzu Junikowo w Poznaniu.
W czasach PRL był odznaczony m.in.: Srebrnym (1954) i Złotym Krzyżem Zasługi, Medalem 10-lecia Polski Ludowej (1954), Krzyżem Kawalerskim, Oficerskim i Komandorskim Orderu Odrodzenia Polski, odznaką tytułu honorowego „Zasłużony Nauczyciel Polskiej Rzeczypospolitej Ludowej”, Odznaką Honorową Miasta Poznania, Odznaką honorową „Za Zasługi w Rozwoju Województwa Poznańskiego”, Odznaką Honorową Gryfa Pomorskiego oraz odznaczeniem im. Janka Krasickiego.

</doc>
<doc id="2629964" url="https://pl.wikipedia.org/wiki?curid=2629964" title="Milton Gordon">
Milton Gordon

Milton Myron Gordon (ur. 3 października 1918 w Gardiner, Maine, zm. 4 czerwca 2019) – amerykański socjolog.
Ukończył studia licencjackie w Bowdoin College w 1939. Tytuł magistra i doktora socjologii otrzymał na Uniwersytecie w Columbii odpowiednio w 1940 i 1950. Profesorem socjologii został na Uniwersytecie w Massachusetts, gdzie spędził resztę swojej kariery nauczycielskiej otrzymując w 1986 status profesora emerytowanego.
Zasłynął z opracowania teorii siedmiu etapów asymilacji kulturowej opracowaną w "Assimilation in American Life". W artykule "The Concept of the Sub-Cultur and Its Application" sformułował pojęcie subkultury.

</doc>
<doc id="2629967" url="https://pl.wikipedia.org/wiki?curid=2629967" title="Meczet Bajrakli">
Meczet Bajrakli

Meczet Bajrakli (serb. "Bajrakli džamija") – jedyny meczet w Belgradzie, stolicy Serbii. Powstał w XVI w. podczas panowania Imperium Osmańskiego. Został wybudowany w typowym stylu osmańskim. Znajduje się on na ulicy Gospodar Jevremovej. Nazwa meczetu wywodzi się od tureckiego słowa "Bayraklı" - oznacza "z flagą".
Meczet posiada jedna kopułę i jeden minaret. Kopuła opiera się na ośmiobocznym tamburze. Zbudowany jest w całości z kamienia, a jedynie minaret wykonany jest z cegły. Okna umieszczone są wysoko.
Podczas panowania Austrii w latach 1717–1739 meczet został przekształcony w kościół rzymskokatolicki, co uchroniło go przed zniszczeniem, a po odzyskaniu miasta przez Turków powrócił do swojej pierwotnej funkcji. 
Ponownie poświęcony na kościół w roku 1789.

</doc>
<doc id="2629970" url="https://pl.wikipedia.org/wiki?curid=2629970" title="The £100K Drop">
The £100K Drop

The £100K Drop (dawniej: The Million Pound Drop oraz The Million Pound Drop Live) – angielski teleturniej prowadzony przez Davinę McCall i emitowany na kanale Channel 4 od maja 2010 roku. Program jest pierwszą wersją formatu "The Money Drop".
Na podstawie tego programu powstało w innych krajach ponad 30 wersji tego teleturnieju.
Format.
Dwoje zawodników na początku gry otrzymuje milion funtów w 40 paczkach po 25.000 £, w każdej paczce po 500 banknotów pięćdziesiąt funtowych. Następnie muszą odpowiedzieć na osiem pytań, starając się przy tym zachować jak największą ilość gotówki. W angielskiej wersji teleturnieju, nadawanej na żywo, pytania często dotyczą wydarzeń odbywających się w czasie emisji programu lub z dnia w którym jest on nadawany.
Zawodnicy muszą wybrać jedną z dwóch kategorii. Dla pierwszych czterech pytań do wyboru możliwe są cztery odpowiedzi, dla trzech kolejnych trzy odpowiedzi oraz dla ostatniego ósmego, dwie odpowiedzi. Zawodnicy muszą rozłożyć wszystkie pieniądze na dowolnej ilości zapadni, pozostawiając zawsze przynajmniej jedną pustą, na co mają minutę po przeczytaniu pytania i odpowiedzi. Jeżeli tego nie zrobią, pieniądze, które nie znalazły się na zapadniach, przepadają. Po zakończeniu odliczania zapadnie otwierają się, czasami jedna po drugiej, czasami wszystkie jednocześnie. Pieniądze, które umieszczone są na zapadni, do której przypisana jest błędna odpowiedź, spadają do pomieszczenia, w którym przebywają strażnicy. Układają oni je do specjalnej walizki. Gdy zawodnicy stracą całą swoją gotówkę, gra się kończy.
Channel 4 poinformowało 8 marca 2016 o zakończeniu produkcji programu ze względów finansowych.
W 2018 roku program powrócił na antenę stacji w zmienionej formule. Odtąd główną wygraną w programie jest sto tysięcy funtów, a zawodnicy odpowiadają na 7 pytań.
Kontrowersje.
W odcinku z 5 listopada 2010, zawodnicy Johnny oraz Dee otrzymali pytanie „Kto grał Doktora Who przez najdłuższy czas?” – Sylvester McCoy, Paul McGann, Christopher Eccleston czy David Tennant. Zawodnicy nie znali odpowiedzi, dlatego zdecydowali się rozłożyć 650 000 £ pomiędzy McCoya a McGanna. Otwarcie zapadni pokazało, że poprawną odpowiedzią był Tennant. Tennant odgrywał rolę Doktora w latach 2005–2010. Widzowie zaczęli doszukiwać się błędów w pytaniu oraz mówili, że pytanie można różnie zinterpretować, ponieważ McCoy grał Doktora w latach 1987–1989, ale pojawił się także w wydaniu charytatywnym w 1993 oraz w filmie w 1996, tym samym będąc w obsadzie Doctor Who nieprzerwanie przez 9 lat. Stacja BBC potwierdziła, że McCoy to poprawna odpowiedź. W tej sytuacji stacja pozwoliła kontynuować grę zawodnikom z kwotą 325 000 £. Wrócili oni do gry 12 listopada 2010 r.
Gra planszowa.
Angielska wersja gry planszowej została wydana przez firmę Drumond Park w listopadzie 2010 roku.

</doc>
<doc id="2629971" url="https://pl.wikipedia.org/wiki?curid=2629971" title="Chris Ethridge">
Chris Ethridge

Chris Ethridge (ur. 1947, zm. 23 kwietnia 2012) – amerykański gitarzysta basowy. Był członkiem International Submarine Band i The Flying Burrito Brothers. Współpracował z takimi artystami jak Judy Collins, Leon Russell, Johnny Winter, Randy Newman, Ry Cooder, Linda Ronstadt, The Byrds, Jackson Browne i Willie Nelson.

</doc>
<doc id="2629974" url="https://pl.wikipedia.org/wiki?curid=2629974" title="Returner ~Yami no shūen~">
Returner ~Yami no shūen~

 – dwudziesty siódmy singel japońskiego artysty Gackta, wydany 20 czerwca 2007 roku. Utwór tytułowy wykorzystano jako piosenkę przewodnią dramy "Fūrin Kazan". Limitowana edycja zawierała DVD z teledyskiem. Singel jako pierwszy osiągnął 1 pozycję w rankingu Oricon i pozostał na listach przebojów przez 12 tygodni. Sprzedano egzemplarzy.
Lista utworów.
Wszystkie utwory zostały napisane i skomponowane przez Gackt C.

</doc>
<doc id="2629985" url="https://pl.wikipedia.org/wiki?curid=2629985" title="Jesus (singel Gackta)">
Jesus (singel Gackta)

Jesus – dwudziesty ósmy singel japońskiego artysty Gackta, wydany 3 grudnia 2008 roku. "Jesus" jest pierwszą płytą wydaną przez jego własną wytwórnię Dears. Limitowana edycja zawierała DVD z teledyskiem, została wydana 26 listopada 2008 roku dla członków oficjalnego fanklubu Gackta. Singel osiągnął 7 pozycję w rankingu Oricon i pozostał na listach przebojów przez 10 tygodni. Sprzedano egzemplarzy.
Lista utworów.
Wszystkie utwory zostały napisane i skomponowane przez Gackt C.

</doc>
<doc id="2629988" url="https://pl.wikipedia.org/wiki?curid=2629988" title="Ghost (ujednoznacznienie)">
Ghost (ujednoznacznienie)



</doc>
<doc id="2629993" url="https://pl.wikipedia.org/wiki?curid=2629993" title="Wanda Zawidzka-Manteuffel">
Wanda Zawidzka-Manteuffel

Wanda Zawidzka-Manteuffel (ur. 7 lutego 1906 w Warszawie, zm. 4 maja 1994 tamże) – artystka grafik, plakacistka, projektantka wyrobów ze szkła i ceramiki, tkanin.
Życiorys.
Urodziła się w rodzinie Andrzeja i Cecylii z Gościckich. Ukończyła gimnazjum w Płocku. W latach 1926–1931 studiowała w warszawskiej Szkole Sztuk Pięknych w pracowniach Miłosza Kotarbińskiego, Karola Tichego, Tadeusza Pruszkowskiego oraz w pracowniach specjalistycznych Edmunda Bartłomiejczyka, Władysława Skoczylasa, Wojciecha Jastrzębowskiego, Lucjana Kintopfa i Romana Schneidera. Dyplom uzyskała w roku 1934. W latach 1935–1937 przebywała na stypendium w Paryżu.
Działalność zawodową rozpoczęła w latach 30. jako ilustratorka książek dla dzieci i artystka od grafiki reklamowej. Jej dorobek z tego okresu nosi wyraźne wpisuje się w nurt art déco. W latach 1937–1939 była członkinią Koła Artystów Grafików Reklamowych i Bloku Zawodowego Artystów Plastyków. W okresie powojennym przynależała do Stowarzyszenia Autorów ZAIKS, grup Spółdzielni Artystów Plastyków „Ład” oraz od 1974 do Stowarzyszenia „Keramos”, którego była współzałożycielką.
Od 1946 współpracowała z Biurem Nadzoru Estetyki Produkcji, nawiązywała kontakty z zakładami przemysłowymi, prowadziła kursy metodą Antoniego Buszka dla pracownic Zakładów Fajansu we Włocławku. W 1946 nawiązała również kontakty z hutą szkła w Polanicy-Zdroju, gdzie realizowała swoją twórczość unikatową, a także nadzorowała realizacje projektów innych artystów, między innymi Jana Kurzątkowskiego; później swoją twórczość w dziedzinie szkła realizowała również w Hucie Szkła Gospodarczego „Sudety” w Szczytnej. Jej pierwsze projekty ze szkła to liczne zestawy funkcjonalne (szklanki, kieliszki, karafki) ze szkła zielonego lub bezbarwnego, niekiedy zdobionego nakładkami lub nitkami bądź pasmami barwionego szkła.
Lata 50. były najbardziej aktywnym okresem w jej twórczości. Na początku dekady była projektantką Instytutu Wzornictwa Przemysłowego, dla którego projektowała szkło, ceramikę i tkaniny drukowane. W latach 1950–1955, we współpracy z Haliną Jastrzębowską-Sigmund i Henrykiem Gaczyńskim, projektowała żyrandole przeznaczone do Pałacu Kultury i Nauki (realizowane w Hucie Szkła Kryształowego „Julia” w Szklarskiej Porębie) oraz te wiszące obecnie w Teatrze Wielkim w Warszawie. W tym samym okresie realizowała swoją ceramikę w Zakładach Fajansu we Włocławku, następnie we własnej pracowni w Warszawie. Dla „Ładu” projektowała tkaniny żakardowe. Były to tkaniny o silnie zrytmizowanej kompozycji i powściągliwej ornamentyce, reprezentujące stylistykę art déco; jedna z nich przyniosła artystce w 1957 pierwszą nagrodę na XI Triennale Sztuk Dekoracyjnych w Mediolanie. W 1959 r. została członkiem Komisji Selekcyjnej Przemysłu Szklarskiego.
Od połowy lat 60. skupiła się na szkle. W latach 1964–1979 projektowała dla Huty Szkła Gospodarczego „Irena” w Inowrocławiu jako kierowniczka ośrodka wzornictwa. Projektowała delikatne naczynia, a także szlify do kryształów, w których powracała do stylistyki art déco, konstruowane z układów linii prostych. Z czasem również w Inowrocławiu zaczęła realizować swoją twórczość unikatową w dziedzinie szkła. Były to drobne naczynia kuliste lub owalne, opływowe, cechujące się lekką asymetrią, zdobione nakładkami i zatopionymi w masie szklanej tlenkami metali; budzące skojarzenia ze szkłami doby secesji.
Jej małżonkiem był artysta grafik Edward Antoni Manteuffel-Szoege, którego poślubiła w 1939, zamordowany w 1940 przez NKWD. 
Zmarła 4 maja 1994 w Warszawie. Pochowana na cmentarzu Powązkowskim w Warszawie (kwatera 68-2-14).
W okresie od czerwca do sierpnia 1994 odbyła się w Królikarni w Warszawie wystawa pośmiertna twórczości Wandy Zawidzkiej-Manteuffel. Prace artystki znajdują się w zbiorach Muzeum Narodowego w Warszawie i Muzeum Narodowego we Wrocławiu.

</doc>
<doc id="2629994" url="https://pl.wikipedia.org/wiki?curid=2629994" title="Jerzy Schlag">
Jerzy Schlag

Jerzy Schlag (pol. Jerzy Szlag Bićki) (j. niemiecki: Georg Schlag) (ur. 19 marca 1692 w Komorowie, zm. 11 grudnia 1764 we Wrocławiu) – pastor luterański, wydawca, tłumacz. Działacz na rzecz języka i kultury polskiej na Dolnym Śląsku w XVIII wieku.
Życiorys.
Urodził się w chłopskiej rodzinie w Komorowie pod Trzebnicą. Nauki początkowe pobierał w polskojęzycznych szkołach na Śląsku. W latach 1716-1718 studiował w Jenie. W 1727 r. powrócił na Śląsk, gdzie został kierownikiem i nauczycielem Miejskiej Szkoły Polskiej we Wrocławiu. Od 1752 roku był polskim kaznodzieją w kościele Św. Krzysztofa. Zabiegał o nauczanie języka polskiego w wiejskich podwrocławskich szkołach polskich oraz o utrzymanie polszczyzny w obrzędach kościelnych na Śląsku.
Działalność wydawnicza.
Współpracował z wrocławskim drukarzem Johannem Kornem, doradzając mu w zakresie druku polskich publikacji, głównie podręczników i książek szkolnych. Był autorem „Samouczka” polszczyzny dla Niemców z 1734 r. i wielu książek dla polskich szkół i parafii. Pisał podręczniki do nauki języka polskiego:
Schlag zajmował się także przekładem pieśni (m.in. Angelusa Silesiusa) oraz pisał pieśni własnego autorstwa w języku polskim. Opracował wydanie „Doskonałego kancjonału polskiego” pt. „Kancjonał odnowiony”, którego pierwsze wydanie opublikował w Brzegu w 1756. Kancjonał ten do 1773 roku miał na Śląsku 7 wydań.

</doc>
<doc id="2629995" url="https://pl.wikipedia.org/wiki?curid=2629995" title="Kolarstwo na Letnich Igrzyskach Olimpijskich 2012">
Kolarstwo na Letnich Igrzyskach Olimpijskich 2012

Kolarstwo na XXX Letnich Igrzyskach Olimpijskich w Londynie rozegrane zostało w dniach:

</doc>
<doc id="2629998" url="https://pl.wikipedia.org/wiki?curid=2629998" title="Mistrzowie Niemiec w piłce ręcznej mężczyzn">
Mistrzowie Niemiec w piłce ręcznej mężczyzn



</doc>
<doc id="2630000" url="https://pl.wikipedia.org/wiki?curid=2630000" title="The Sixth Day ~Single Collection~">
The Sixth Day ~Single Collection~

THE SIXTH DAY ~SINGLE COLLECTION~ – pierwsza kompilacja japońskiego artysty Gackta, wydana 25 lutego 2004. Album zbiera strony A poprzednich singli, niektóre z nich zostały ponownie nagrane dla tego wydania. "THE SIXTH DAY" uzupełnia "THE SEVENTH NIGHT ~UNPLUGGED~" – kompilację wydaną trzy miesiące później. Album osiągnął 3 pozycję w rankingu Oricon i pozostał na listach przebojów przez 23 tygodni. Sprzedano egzemplarzy.
Lista utworów.
Wszystkie utwory zostały skomponowane i napisane przez Gackt C.

</doc>
<doc id="2630001" url="https://pl.wikipedia.org/wiki?curid=2630001" title="Skoki do wody na Letnich Igrzyskach Olimpijskich 2012">
Skoki do wody na Letnich Igrzyskach Olimpijskich 2012

Skoki do wody na XXX Letnich Igrzyskach Olimpijskich w Londynie rozgrywane były w dniach 29 lipca - 11 sierpnia. Areną zmagań był obiekt Aquatics Centre.

</doc>
<doc id="2630003" url="https://pl.wikipedia.org/wiki?curid=2630003" title="Skoki do wody 2012">
Skoki do wody 2012



</doc>
<doc id="2630007" url="https://pl.wikipedia.org/wiki?curid=2630007" title="Zeil">
Zeil

Niemcy:
Osoby:
Inne:

</doc>
<doc id="2630008" url="https://pl.wikipedia.org/wiki?curid=2630008" title="Puchar Niemiec w piłce ręcznej mężczyzn">
Puchar Niemiec w piłce ręcznej mężczyzn

Puchar Niemiec w piłce ręcznej mężczyzn, cykliczne krajowe rozgrywki sportowe, od sezonu 1974/1975 organizowane corocznie (co sezon) przez Niemiecki Związek Piłki Ręcznej oraz Bundesligę dla niemieckich męskich klubów siatkarskich (zarówno amatorskich, jak i profesjonalnych). Drugie – po mistrzostwach Niemiec – rozgrywki w hierarchii ważności w niemieckiej piłce ręcznej.

</doc>
<doc id="2630010" url="https://pl.wikipedia.org/wiki?curid=2630010" title="Kościół Opatrzności Bożej w Trzebosi">
Kościół Opatrzności Bożej w Trzebosi

Kościół Opatrzności Bożej w Trzebosi – kościół znajdujący się w Trzebosi, wybudowany w miejsce poprzedniego kościoła parafialnego w latach 80. XIX wieku. Siedziba parafii pod tym samym wezwaniem erygowanej około stu lat wcześniej. Znajduje się na wzniesieniu przy ulicy nazwanej od niego Kościelną, pomiędzy dwiema głównymi częściami wsi – Trzebosią Górną a Dolną.
Historia.
Parafię w Trzebosi erygowano w 1795 roku, przenosząc do tej miejscowości drewniany pomocniczy kościół Świętego Ducha z Sokołowa Małopolskiego. Wezwanie kościoła zmieniono na św. Michała i Aniołów Stróżów, a w Sokołowie Młp. po kilkudziesięciu latach wzniesiono nowy kościół o starym wezwaniu.
Po kilkudziesięciu latach, w 1855 roku, komitet parafialny postanowił o budowie nowego kościoła. Początkowo planowano drewniany na podmurówce, jednak po ponad 30 latach planów ostatecznie wybudowano kościół całkowicie murowany. Materiały budowlane ufundowali i wykonali własnymi siłami parafianie, a drewno ciesielskie ufundował Alfred Józef Potocki, właściciel lasów w Wydrzu i Kątach Rakszawskich leżących na obszarze parafii. Drewna ze starego kościoła użyto do budowy szkoły i organistówki. Konsekracji dokonał biskup Karol Józef Fischer podczas wizyty w ówczesnym dekanacie leżajskim w 1902 roku.
Kościół stosunkowo wcześnie zaczął wymagać remontu dachu (gont zastąpiono blachą) i fundamentów. Kolejne remonty wykonywane były co jakiś czas. Organy remontowano w latach 1932 i 2012. Drugi remont organów, mających status zabytku ruchomego, zakończył się ich poświęceniem przez biskupa rzeszowskiego. W 1888 roku wykonano złocenia ołtarzy. W 1904 roku zakupiono dzwon, nazwany „Jan-Stanisław” dla upamiętnienia kolatorów: Jana Władysława Zamojskiego i Stanisława Kostki Zamojskiego. W 1929 roku na miejsce zarekwirowanych w czasie I wojny światowej dzwonów zawieszono dzwon „Wincenty”. W 1957 roku dokonano elektryfikacji kościoła. W roku 1970 postawiono ołtarz posoborowy, a w 1974 roku dzwonnicę stalową, nawiązującą do tradycji trójdzielnych dzwonnic parawanowych. Zawisły w niej oprócz odnowionego „Wincentego” „Józef” i „Maryja”. W czasie ponad stu lat istnienia kościoła instalowano kolejne elementy wyposażenia (ambonę, ołtarze boczne, konfesjonały, chorągwie) i wystroju (boazerię, witraże, obrazy Drogi Krzyżowej) oraz dokonywano zmian kolorystyki i wystroju. W 2003 roku kościół wpisano do rejestru zabytków.
Architektura, wyposażenie i wystrój.
Kościół ma formę trójnawowej bazyliki. Nad prezbiterium zbudowana jest sygnaturka będąca jedyną wieżą. Rzut ma prostokątny (z absydą) o wymiarach 29,4 × 16,5 m. Wysokość do sufitu wynosi 12 m. Cztery pary filarów oddzielają nawy boczne. Główny ołtarz przedsoborowy jest drewniany. Wywieszane są w nim obrazy zgodne z okresem roku liturgicznego – jako główny odpowiadający wezwaniu parafii i kościoła jest obraz przedstawiający cudowne rozmnożenie chleba. Na przeciwległym do ołtarza końcu kościoła znajduje się zajmujący całą szerokość nawy głównej chór z organami. Pod nim wisi barokowy krucyfiks naturalnych rozmiarów, prawdopodobnie pochodzący jeszcze z sokołowskiego kościoła. Nawę północną (lewą) zamyka ołtarz Najświętszego Serca Pana Jezusa, nawę południową (prawą) Matki Bożej Różańcowej. Poza tym w lewej nawie jest ołtarz boczny św. Franciszka z Asyżu. W kościele znajdują się m.in. obrazy świętych Maksymiliana Kolbego czy Teresy z Lisieux i rzeźby. Sensacją okazało się odnalezienie w czasie remontu w 2001 roku zniszczonej kopii Podniesienia krzyża Rubensa pochodzącej z okresu niedługo po powstaniu oryginału. Po konserwacji płótno o wymiarach 560 × 244 cm wróciło do trzeboskiego kościoła.
Parafia.
Kościół jest drugim z kolei kościołem parafialnym. Na wschód od niego znajduje się parafialny cmentarz. Od lat 80. XX w. w Kątach Rakszawskich funkcjonuje kaplica Matki Bożej Częstochowskiej będąca kościołem filialnym tejże parafii.

</doc>
<doc id="2630018" url="https://pl.wikipedia.org/wiki?curid=2630018" title="Kazimierz Bartkiewicz">
Kazimierz Bartkiewicz

Kazimierz Bartkiewicz (ur. 11 listopada 1930 w Dąbrowie Dolnej, zm. 27 października 2002 w Krakowie) – polski historyk, specjalizujący się w historii nowożytnej Polski i powszechnej; nauczyciel akademicki związany z Wyższą Szkołą Pedagogiczną w Zielonej Górze i jej czwarty rektor w latach 1984–1990.
Życiorys.
Urodził się w chłopskiej rodzinie w 1930 roku w Dąbrowie Dolnej, w powiecie kieleckim, gdzie spędził swoje dzieciństwo i wczesną młodość. Szkołę podstawową i średnią ukończył w pobliskim Bodzentynie. Następnie podjął studia historyczne w Państwowej Wyższej Szkole Pedagogicznej w Krakowie, zdobywając tam tytuł magistra historii w 1954 roku.
Bezpośrednio po zakończeniu studiów przeniósł się wraz z żoną Elżbietą (koleżanką ze studiów) na Ziemie Odzyskane do Nowej Soli, a następnie Zielonej Góry, gdzie pracował jako nauczyciel historii, a następnie w 1969 roku został dyrektorem Ośrodka Metodycznego i Oddziału Doskonalenia Nauczycieli. W międzyczasie prowadził badania historyczne, które stały się podstawą do napisania pracy doktorskiej pt. "Dzieje Ziemi Kłodzkiej w wiekach średnich" i uzyskania stopnia naukowego doktora nauk humanistycznych, który otrzymał na swojej macierzystej uczelni w 1970 roku.
W 1975 roku związał się zawodowo Wyższą Szkołą Pedagogiczną w Zielonej Górze. Poza działalnością naukowo-dydaktyczną zajmował się sprawami organizacyjnymi tej uczelni. W latach 1975–1980 sprawował urząd dziekana Wydziału Humanistycznego WSP, a potem od 1981 do 1984 prorektora. W 1984 roku został wybrany na rektora tej uczelni i funkcję tę pełnił przez dwie kadencje do 1990 roku. W latach 1996–1999 piastował urząd dyrektora Instytutu Historii WSP. Poza pełnieniem tych wszystkich funkcji wciąż prowadził intensywne badania naukowe, których owocem było napisanie rozprawy habilitacyjnej pt. "Obraz dziejów Polski w świadomości historycznej epoki Oświecenia", na podstawie której Rada Wydziału Historycznego Uniwersytetu im. Adama Mickiewicza nadała mu stopień naukowy doktora habilitowanego nauk humanistycznych w zakresie historii. W 1987 roku Rada Państwa nadała mu tytuł profesora nauk humanistycznych. Przez wiele lat pełnił także funkcję kierownika Zakładu Historii Polski i Powszechnej XVI-XVIII wieku w Instytucie Historii WSP.
Poza działalnością uczelnianą do końca istnienia Komisji do spraw Stopni Kwalifikacji Nauczycieli przewodniczył jej składowi do spraw historii. Brał aktywny udział w pracach Komitetu Okręgowego Olimpiady Historycznej, będąc jej jurorem, ale także wspomagając organizacyjnie swą małżonkę, która przez wiele lat pełniła w niej funkcję sekretarza. Był członkiem wielu towarzystw oraz zespołów naukowych. Był prezesem zielonogórskiego oddziału Polskiego Towarzystwa Historycznego, wiceprezesem Lubuskiego Towarzystwa Naukowego, członkiem Komitetu Nauk Historycznych Polskiej Akademii Nauk oraz Polskiego Towarzystwa Badań nad Wiekiem Osiemnastym. W 1999 roku przeszedł na emeryturę i przeprowadził się do Krakowa, gdzie zmarł w 2002 roku.
Dorobek naukowy.
Jego zainteresowania badawcze koncentrowały się głównie wokół problematyki nadodrzańskiej i świadomości historycznej, zwłaszcza okresu oświecenia. Zajmował się także historią regionalną. Często udawało mu się łączyć oba te kierunki badań. Wypromował pięciu doktorów: Małgorzatę Konopnicką-Szatarską, Tadeusza Dzwonkowskiego, Bogumiłę Burdę, Wojciecha Strzyżewskiego i Tomasza Jaworskiego. Do jego najważniejszych publikacji należą:

</doc>
<doc id="2630022" url="https://pl.wikipedia.org/wiki?curid=2630022" title="Hetman Włoszczowa">
Hetman Włoszczowa

Klub Sportowy Hetman Włoszczowa – polski klub sportowy założony w 1947 roku we Włoszczowie. W sezonie 2022/2023 drużyna piłkarska występuje w rozgrywkach klasie okręgowej, natomiast zespół siatkarski rywalizuje w III lidze.
Sekcja piłki nożnej.
Historia.
W 1949 roku klub pod nazwą Spójnia przystąpił do rozgrywek w klasie C, którą wygrał i awansował do klasy B. W 1950 dotarł do finału pucharu Polski na szczeblu okręgu. W nim zmierzył się ze Stalą Starachowice, z którą przegrał 2:11, choć po pierwszej połowie był remis 2:2. W 1957 klub, występując pod szyldem Kłos, wygrał rozgrywki klasy B. W walce o awans do klasy A okazał się jednak słabszy od Świtu Ćmielów i Radomiaka II Radom i ostatecznie nie wywalczył promocji.
W 1969 roku pod nazwą Sparta klub wywalczył awans do klasy A. W inauguracyjnym meczu w tych rozgrywkach zremisował 2:2 z Prochem Pionki, a gole strzelili Jerzy Stramski i Janusz Gawron. 13 września 1974 roku zespół zmienił nazwę na Hetman i przeszedł pod patronat Zakładów Stolarki Budowlanej. W kolejnych latach, po zmianach administracyjnych i likwidacji powiatów, klub rywalizował w klasie okręgowej, a przez jeden sezon w klasie A. W sezonie 1992/1993 uzyskał promocję do IV ligi międzyokręgowej, w której występował przez następne dwa lata.
W 1995 roku Hetman wywalczył awans do III ligi. Zadebiutował w niej 6 sierpnia domowym meczem z Koroną Kielce, zakończonym zwycięstwem 2:1 po golach strzelonych przez Andrzeja Deca i Jarosława Kiczkę. W całym sezonie włoszczowski klub wygrał dziewięć spotkań (do najbardziej okazałych zwycięstw należały wygrane 4:0 z Pogonią Siedlce, MZKS Kozienice i Ładą Biłgoraj), osiem zremisował i dziewięć przegrał. W tabeli zajął szóstą pozycję, tracąc do drugiego zespołu siedem punktów. W kolejnych rozgrywkach (1996/1997) piłkarze Hetmana plasowali się w dolnej części tabeli. Przegrali 15 meczów – najdotkliwszych porażek doznali w spotkaniach z Motorem Lublin (1:4), Koroną Kielce (0:4) i MZKS Kozienice (0:3). W ostatecznym rozrachunku zajęli 13. miejsce, mając dwa punkty przewagi nad strefą spadkową.
W sezonie 1997/1998 Hetman zajął w rozgrywkach III ligi ósme miejsce. W 32 meczach odniósł 15 zwycięstw – m.in. we wrześniu 1997 roku pokonał 3:0 Motor Lublin. Pozycja w górnej części tabeli nie spowodowała jednak utrzymania w lidze. W wyniku reformy rozgrywek do IV ligi spadło 11 ostatnich zespołów, w tym włoszczowski klub. W tym poziomie rozgrywkowym Hetman występował do 2005 roku. Przez następne trzy lata rywalizował w klasie okręgowej, by w 2008 roku, w wyniku reformy rozgrywek, trafić do IV ligi, stanowiącej piąty poziom ligowy. W sezonie 2008/2009 Hetman zajął w niej pierwsze miejsce i uzyskał awans do III ligi.
W sezonie 2009/2010 Hetman prezentował się najsłabiej wśród drużyn III ligi. Wygrał jedynie cztery mecze (1:0 z MZKS Alwernia, 2:0 z Kmitą Zabierzów, 2:1 w Tarnowie z Unią i 2:1 z Lubrzanką Kajetanów), a przegrał 22, w tym 2:7 z Górnikiem Wieliczka i 0:7 z Czarnymi Połaniec. Ostatecznie włoszczowski klub zajął 16. miejsce i spadł do IV ligi.
Po relegacji zespół z Włoszczowy występował w IV lidze nieprzerwanie do sezonu 2020/21, kiedy to zajął 18. miejsce w lidze i spadł do klasy okręgowej.
Sekcja piłki siatkowej.
W przeszłości w klubie działała przez krótko sekcja piłki siatkowej kobiet.
W sezonie 2012/2013 do rozgrywek III ligi przystąpił zespół mężczyzn Hetmana. Na inaugurację przegrał on we własnej hali z AZS UJK Kielce 0:3 (20:25, 22:25, 23:25). Swoje pierwsze zwycięstwo odniósł w drugiej kolejce spotkań, pokonując 3:0 (25:12, 25:23, 28:26) Oświatę Solidarność Kielce.

</doc>
<doc id="2630023" url="https://pl.wikipedia.org/wiki?curid=2630023" title="ADO.NET">
ADO.NET

ADO.NET (ang. ActiveX Data Objects for .NET) – zbiór programów i bibliotek komputerowych używanych przez programistów w celu dostępu do danych i serwisów danych.
Jest częścią Base Class Library, która jest załączona w platformie Microsoft .NET Framework. Używany jest głównie do dostępu i modyfikacji danych przechowywanych w relacyjnych bazach danych, mimo to może jednak zapewniać dostęp do nierelacyjnych źródeł danych. ADO.NET czasami jest uważany za kontynuację technologii ADO, jednak zmieniony został w takim stopniu, że można uważać go za nowy produkt.

</doc>
<doc id="2630024" url="https://pl.wikipedia.org/wiki?curid=2630024" title="ODA W Sercu">
ODA W Sercu



</doc>
<doc id="2630027" url="https://pl.wikipedia.org/wiki?curid=2630027" title="Borys Łapicki">
Borys Łapicki

Borys Łapicki (ur. 7 stycznia 1889 w Krasnojarsku, zm. 28 stycznia 1974 w Łodzi) – polski prawnik, profesor prawa rzymskiego na Uniwersytecie Warszawskim i Uniwersytecie Łódzkim.
Życiorys.
Borys Łapicki urodził się w polskiej rodzinie zesłańców styczniowych. Po ukończeniu gimnazjum moskiewskiego, podjął studia prawnicze na Uniwersytecie Moskiewskim. W 1912 roku udał się na stypendium naukowe do Londynu i Paryża. Po powrocie do Rosji w 1916 roku uzyskał tytuł magistra prawa, odpowiadający dzisiejszej habilitacji. W 1923 roku przybył do Polski, gdzie dzięki rekomendacji swojego mentora Leona Petrażyckiego, podjął pracę w Wolnej Wszechnicy Polskiej, obejmując katedrę prawa cywilnego oraz rzymskiego. Od 1928 roku prowadził też wykłady z zakresu prawa w łódzkiej filii Wszechnicy. W następstwie przeprowadzonej przez Ministerstwo Wyznań Religijnych i Oświecenia Publicznego w 1937 roku weryfikacji wykładów prowadzonych we Wszechnicy, Borys Łapicki uzyskał tytuł profesora zwyczajnego, a rok później prorektora. W latach 1925–1935 prowadził wykład z prawa rzymskiego na Uniwersytecie Warszawskim jako zastępca kierownika Katedry Prawa Rzymskiego, prof. Ignacego Koschembahra-Łyskowskiego. W okresie drugiej wojny światowej kierował pracami Wydziału Ekonomiczno-Prawnego WWP, prowadząc jednocześnie tajne wykłady z zakresu prawa, m.in. prawa rzymskiego. Tuż po wojnie został pierwszym dziekanem Wydziału Prawno-Ekonomicznego nowo powstałego Uniwersytetu Łódzkiego. Jednocześnie, z ramienia rektora UŁ, był kuratorem (opiekunem) studenckiej organizacji samopomocowej „Bratnia Pomoc Studentów Uniwersytetu Łódzkiego”. W latach 1946–1948 był prodziekanem Wydziału Prawno-Ekonomicznego UŁ. Był również jednym z założycieli Łódzkiego Towarzystwa Naukowego. Dzięki jego staraniom utworzono Zakład Prawa Rzymskiego na Wydziale Prawno-Ekonomicznym, którym kierował do 1960 roku, kiedy to przeszedł na emeryturę.
Życie prywatne.
Borys Łapicki był wnukiem Hektora Łapickiego (wojewody mińskiego w czasie powstania styczniowego) oraz ojcem Andrzeja Łapickiego (aktora). W latach 20. i 30. XX wieku mieszkał w Domu Profesorów przy ul. Nowy Zjazd 5 w Warszawie. Należał do Stowarzyszenia Mieszkaniowego Spółdzielczego Profesorów Uniwersytetu Warszawskiego.

</doc>
<doc id="2630034" url="https://pl.wikipedia.org/wiki?curid=2630034" title="Orzeł Wierzbica">
Orzeł Wierzbica

Gminny Klub Sportowy Orzeł Wierzbica – polski klub sportowy założony w 1952 roku w Wierzbicy.
Początkowo klub występował pod szyldem Budowlani, nazwa Orzeł pojawiła się w 1953 roku. W latach 70. i 80. XX wieku zespół piłkarski regularnie uczestniczył w rozgrywkach trzeciego poziomu ligowego. Największym sukcesem w tej klasie rozgrywkowej było zajęcie piątego miejsca w sezonach 1978/1979 i 1983/1984 (osiem punktów straty do zwycięzcy).
W 1987 roku Orzeł zdobył Puchar Polski na szczeblu okręgu. W sezonie 2009/2010 klub powtórzył ten sukces, zwyciężając w finale Pogoń Siedlce po serii rzutów karnych (1:1, k. 4:3). Ponadto piłkarze z Wierzbicy czterokrotnie uczestniczyli w rozgrywkach pucharu kraju na szczeblu centralnym, zawsze odpadając z rywalizacji w pierwszej rundzie (1979/1980, 1981/1982, 1987/1988, 2010/2011).
Wychowankiem klubu jest wielokrotny reprezentant Polski Jacek Zieliński, członek Klubu wybitnego reprezentanta.
Zawodnikiem sekcji zapaśniczej był m.in. w latach 1980–1987 Włodzimierz Zawadzki, późniejszy mistrz olimpijski.

</doc>
<doc id="2630035" url="https://pl.wikipedia.org/wiki?curid=2630035" title="Białe Siodełko (Upłaziańska Kopa)">
Białe Siodełko (Upłaziańska Kopa)

Białe Siodełko (ok. 1570 m) – płytkie wcięcie w północno-zachodniej grani Upłaziańskiej Kopy w polskich Tatrach Zachodnich. Do Doliny Kościeliskiej z Białego Siodełka opada wybitny Biały Żleb, będący prawą odnogą Pisaniarskiego Żlebu. Natomiast powyżej Białego Siodełka znajduje się trawiasty i łatwo dostępny stok Upłaziańskiej Kopy. Dla taterników najwygodniejszym sposobem dotarcia do ścian Zdziarów jest przejście od góry: od czerwonego szlaku turystycznego w Równi nad Piecem, łąkami przez Narciarski Żleb, Białe Siodełko i górną część Białego Żlebu. Z tej strony, od góry trudno jednak zlokalizować Białe Siodełko. Wskazuje go niewielka skałka tkwiąca wśród kosodrzewiny.

</doc>
<doc id="2630037" url="https://pl.wikipedia.org/wiki?curid=2630037" title="Kompas Sztuki">
Kompas Sztuki

Kompas Sztuki – ranking polskich artystów współczesnych (żyjących i zmarłych) oraz grup artystycznych ogłaszany raz w roku. Lista nazwisk układana jest według punktacji przyznawanej przez kilkadziesiąt polskich galerii sztuki (publicznych i prywatnych). 
Inicjatorami powstania Kompasu Sztuki są Kama Zboralska i Piotr Cegłowski, którzy publikują ranking w dzienniku "Rzeczpospolita". Pierwsza lista nazwisk i grup powstała w 2007 roku. Kompas Sztuki objęty jest patronatem honorowym Ministerstwa Kultury i Dziedzictwa Narodowego.
Każda galeria (w 2008 roku było ich ponad 80) ma wskazać dziesięciu najważniejszych artystów i grup artystycznych, bez względu na uprawianą dyscyplinę. Pierwszy wskazany otrzymuje 10 punktów, każdy następny o jeden punkt mniej. Po ich zsumowaniu powstaje ranking.
Idea Kompasu nawiązuje do zagranicznych zestawień artystów, np. do Kunstkompassu (niemieckiego rankingu publikowanego od lat 70. XX wieku). Obok Kompasu Sztuki powstał także ranking dla debiutujących artystów – Kompas Młodej Sztuki (listy pojawiły się dotychczas trzykrotnie: w 2008, 2010 i 2012 roku).

</doc>
<doc id="2630040" url="https://pl.wikipedia.org/wiki?curid=2630040" title="John Baptist Purcell">
John Baptist Purcell

 
John Baptist Purcell (ur. 26 lutego 1800 w Mallow w Irlandii, zm. 4 lipca 1883 w hrabstwie Brown) – amerykański duchowny katolicki, biskup, a następnie arcybiskup Cincinnati (1833–1883).
Życiorys.
Młodość i kapłaństwo.
Urodził się w pobożnej rodzinie Edwarda i Johanny. Od najmłodszych lat przejawiał talent do nauki. Gdy w wieku osiemnastu lat nie było możliwości, by został przyjęty na irlandzkie uczelnie, wyemigrował do USA i tam w Asbury College w Baltimore dokończył swą edukację. Przez rok dawał, jako guwerner, lekcje dzieciom prominentnych mieszkańców miasta. Jednak jego największym pragnieniem było zostać księdzem. Do seminarium duchownego wstąpił w roku 1820. Z powodu zdobytej do tej pory wiedzy i talentu, był jednym z wyróżniających się kleryków. W marcu 1824 wyruszył wraz ze swym profesorem ks. Simonem Bruté (późniejszym biskupem Vincennes) do Europy, by tam ukończyć studia w Seminarium Sulpicjańskim w Issy i Paryżu. Święcenia kapłańskie otrzymał 26 maja 1826 w katedrze paryskiej z rąk miejscowego arcybiskupa. Wraz z nim wyświęconych zostało trzystu innych duchownych. Kontynuował studia do jesieni 1827 roku, po czym wrócił na kontynent amerykański i został wykładowcą na swej "Alma Mater" w Baltimore. 
Ordynariusz Cincinnati.
8 marca 1833 otrzymał nominację na ordynariusza Cincinnati w Ohio, jako następca świątobliwego biskupa Edwarda Fenwicka OP. Sakrę otrzymał w metropolitalnej katedrze baltimorskiej z rąk abpa Jamesa Whifielda. Tego samego dnia została otwarta sesja trzeciego Synodu Prowincjonalnego w Baltimore (zgromadzenie biskupów metropolii Baltimore). Do miejsca swego przeznaczenia dotarł parowcem w listopadzie 1833 roku. Skromny ingres do katedry na Sycamore Street odbył się w obecności biskupów Bardstown i Detroit z towarzyszeniem kilku księży. Kanonicznej instalacji dokonał biskup Benedict Joseph Flaget.
Ówczesna katedra diecezjalna była jedynym katolickim kościołem w mieście. Terytorialnie diecezja obejmowała cały stan Ohio. Impuls do rozwoju katolicyzmu w Ohio dała debata bpa Purcella z przeciwnikami Kościoła (1837), która wywarła duże wrażenie w mieście z powodu błyskotliwości młodego biskupa. W 1851 doprowadził do otwarcia nowego seminarium duchownego kształcącego księży dla całego środkowego zachodu kraju. Fala migracji (szczególnie z Niemiec i Irlandii) dostarczała młodemu biskupowi trudności, gdyż większość nowo przybyłej ludności była katolikami, istniała więc potrzeba zapewnienia opieki duchowej. Dzięki wizycie bpa Purcella w Europie do jego diecezji napłynęło wielu nowych kapłanów szukających lepszego losu w Nowym Świcie. W ciągu kilkunastu lat przybyło do Cincinnati wiele zakonników i zakonnic, które otwierały w diecezji swe klasztory. Gwałtowny wzrost liczby wiernych (50 tys. w końcu lat 40.) sprawił iż powstały w Ohio nowe diecezje: Cleveland (1847) i Columbus (1868). Rozwój administracji Kościoła w środkowo-zachodniej części USA spowodowało podniesienie diecezji Cincinnati do rangi metropolii w 1850 roku (sufraganiami zostały diecezje Cleveland, Detroit, Indianapolis i Louisville).
Abp Purcell paliusz odebrał osobiście z rąk papieża Piusa IX, który uczynił go jednocześnie Asystentem Tronu Papieskiego. Jego zdolności mediacyjne uspokoiły nastroje antykatolickie w Cincinnati (ruch polityczny Nic Niewiedzących). W roku 1853 tłum o mały włos nie spalił miejscowej katedry, ale wezwanie przez Purcella do rozwagi i wyrozumiałości ostudziło nastroje i zapobiegło rozlewowi krwi.
Podczas wojny domowej dał się poznać jako patriota i nie bał się zabierać głosu. Brał udział w Soborze watykańskim I, gdzie był w grupie przeciwników dogmatu o nieomylności papieskiej (ostatecznie poparł go w duchu posłuszeństwa). W 1876 hucznie obchodzono jego złoty jubileusz kapłaństwa, podczas którego uznanie dla niego okazywali również niekatolicy, cieszył się bowiem powszechnym szacunkiem. Nazywano go nawet "patriarchą Zachodu". W momencie śmierci, po pięćdziesięciu latach owocnej pracy, w stanie Ohio było 400 kościołów i 100 kaplic (w samym Cincinnati było ich 30), 450 tys. wiernych (85 tys. w Cincinnati), 400. duchownych, 52 wspólnoty, 3 seminaria, 3 uczelnie i 266 szkół parafialnych. Archidiecezja Cincinnati posiadała 180 tys. wiernych. Zmarł w klasztorze Sióstr Urszulanek w hrabstwie Brown.

</doc>
<doc id="2630043" url="https://pl.wikipedia.org/wiki?curid=2630043" title="Oqdaryo">
Oqdaryo

Oqdaryo (Ak-daria) – rzeka w środkowo-wschodnim Uzbekistanie, prawy dopływ Zarafszanu. 
Bierze swój początek na północ od Samarkandy. Jej długość wynosi 154 km. Koryto jest miejscami niestabilne. Przepływ regulowany jest przez śluzy.

</doc>
<doc id="2630044" url="https://pl.wikipedia.org/wiki?curid=2630044" title="Ak-daria">
Ak-daria



</doc>
<doc id="2630045" url="https://pl.wikipedia.org/wiki?curid=2630045" title="Biskupi Cincinnati">
Biskupi Cincinnati



</doc>
<doc id="2630050" url="https://pl.wikipedia.org/wiki?curid=2630050" title="Gioseffo Zarlino">
Gioseffo Zarlino

Gioseffo Zarlino (ur. prawdop. 31 stycznia 1517 w Chioggii, zm. 4 lutego 1590 w Wenecji) – włoski kompozytor i teoretyk muzyki okresu renesansu. 
Jego "Le istitutioni harmoniche" (1558) jest jednym z najważniejszych dzieł z teorii muzyki. Zarlino jako pierwszy opisał i matematycznie uzasadnił budowę trójdźwięku durowego i molowego. Dokonał nowej klasyfikacji konsonansów i dysonansów. Podzielił oktawy na 12 równych półtonów.

</doc>
<doc id="2630051" url="https://pl.wikipedia.org/wiki?curid=2630051" title="Samochód pancerny (VIP)">
Samochód pancerny (VIP)

Samochód pancerny VIP-a − cywilny pojazd opancerzony, przeznaczony do transportu ważnych osobistości, np. prezydenta, monarchy czy premiera, będący najczęściej limuzyną bądź SUV-em. Samochody opancerzone tego typu mają najczęściej karoserię pokrytą lekkimi płytkami pancernymi (EN 1063) i wbudowane szyby ze szkła pancernego. 
Oprócz standardowego lekkiego pancerza EN 1063, w niektórych pojazdach stosowane są także: aramidy (np. twaron), HMPE (np. Dyneema), materiały kompozytowe bądź stal nierdzewna. Samochody posiadające dodatkowe komponenty (j.w.) mają często większą masę, przez co wbudowywane są mocniejsze silniki, hamulce i amortyzatory. Dodatkowo posiadają automatyczne gaśnice w przypadku zapalenia się pojazdu oraz specjalne opony umożliwiające jazdę mimo utraty powietrza (tzw. "run-flat tyres").

</doc>
<doc id="2630052" url="https://pl.wikipedia.org/wiki?curid=2630052" title="Stanisław Zdzisław Kozłowski">
Stanisław Zdzisław Kozłowski

Stanisław Zdzisław Kozłowski (ur. 8 maja 1907 w Grodzisku Wielkopolskim, zm. 9 kwietnia 1940 w Katyniu) – porucznik lekarz Wojska Polskiego, ofiara zbrodni katyńskiej.
Życiorys.
Syn Franciszka. Po ukończeniu szkoły powszechnej w rodzinnym Grodzisku Wielkopolskim uczył się w Gimnazjum im. św. Stanisława Kostki w Kościanie. 30 kwietnia 1922 założył wraz z innymi gimnazjalistami klub sportowy Dyskobolia Grodzisk Wielkopolski. W latach 1926-1933 studiował medycynę na Wydziale Lekarskim Uniwersytetu Poznańskiego. Po ukończeniu studiów pracował początkowo jako wolontariusz w Klinice Otolaryngologii Uniwersytetu Poznańskiego, a następnie w szpitalach w Grudziądzu i Kościanie. W międzyczasie ukończył także Szkołę Podchorążych Sanitarnych Rezerwy w Warszawie. Na stopień podporucznika został mianowany ze starszeństwem z 1 stycznia 1935 i 12. lokatą w korpusie oficerów rezerwy sanitarnych, grupa lekarzy. W kwietniu 1935, jako oficer rezerwy został powołany do czynnej służby wojskowej w 7 Szpitalu Okręgowym w Poznaniu. Z dniem 19 maja 1936 został przemianowany na oficera zawodowego ze starszeństwem z 1 kwietnia 1935 i 9. lokatą w korpusie oficerów sanitarnych. Został przeniesiony do 4 dywizjonu artylerii konnej w Suwałkach. Na stopień porucznika został mianowany ze starszeństwem z 19 marca 1937 i 25. lokatą w korpusie oficerów zdrowia, grupa lekarzy. Wiosną 1939 został przeniesiony do batalionu KOP „Troki”. 
W czasie wojny obronnej Polski 1939 dostał się w Wilnie do niewoli radzieckiej i został przewieziony do obozu NKWD w Kozielsku, a wiosną 1940 r. zamordowany w Katyniu. 
Był żonaty z Izabelą Sowińską, z którą miał syna Wojciecha Zdzisława (ur. 1940).
5 października 2007 Minister Obrony Narodowej awansował go pośmiertnie do stopnia kapitana. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Upamiętnienie.
Upamiętniony na tablicy informacyjnej poświęconej ofiarom zbrodni katyńskiej w rodzinnym mieście. Tablica jest częścią Miejsca Pamięci Zbrodni Katyńskiej w Grodzisku Wlkp., które wybudowano w 2018 r. we współpracy z Instytutem Pamięci Narodowej.

</doc>
<doc id="2630062" url="https://pl.wikipedia.org/wiki?curid=2630062" title="Rabat-Fohn">
Rabat-Fohn



</doc>
<doc id="2630067" url="https://pl.wikipedia.org/wiki?curid=2630067" title="Urugwaj na Letnich Igrzyskach Olimpijskich 1996">
Urugwaj na Letnich Igrzyskach Olimpijskich 1996

Urugwaj na Letnich Igrzyskach Olimpijskich 1996 reprezentowało 14 zawodników: 12 mężczyzn i dwie kobiety. Był to 16 start reprezentacji Urugwaju na letnich igrzyskach olimpijskich.
Skład kadry.
Judo.
Mężczyźni
Kolarstwo.
Mężczyźni
Lekkoatletyka.
Mężczyźni
Pływanie.
Mężczyźni
Kobiety
Podnoszenie ciężarów.
Mężczyźni
Skoki do wody.
Kobiety
Tenis ziemny.
Mężczyźni

</doc>
<doc id="2630070" url="https://pl.wikipedia.org/wiki?curid=2630070" title="Trynidad i Tobago na Letnich Igrzyskach Olimpijskich 1996">
Trynidad i Tobago na Letnich Igrzyskach Olimpijskich 1996

Trynidad i Tobago na Letnich Igrzyskach Olimpijskich 1996 reprezentowało 12 zawodników: ośmiu mężczyzn i cztery kobiety. Był to 12 start reprezentacji Trynidadu i Tobago na letnich igrzyskach olimpijskich.
Skład kadry.
Badminton.
Kobiety
Boks.
Mężczyźni
Kolarstwo torowe.
Mężczyźni
Lekkoatletyka.
Kobiety
Mężczyźni
Pływanie.
Kobiety
Tenis stołowy.
Mężczyźni

</doc>
<doc id="2630073" url="https://pl.wikipedia.org/wiki?curid=2630073" title="Szkoła franko-flamandzka">
Szkoła franko-flamandzka

Szkoła franko-flamandzka – kryterium porządkujące generacje kompozytorów (epoki renesansu), działających na terenie południowej prowincji Niderlandów w okresie od drugiej połowy XV wieku do XVI wieku.
Ze względu na trudności w zrównoważeniu kwestii pochodzenia etnicznego, dziedzictwa kulturowego, miejsc pracy i ówczesnej geografii politycznej, grupa ta jest często określana jako francusko-niderlandzka, niderlandzka lub flamandzka.
Charakterystyka.
Przedstawiciele tej szkoły uprawiali technikę, zwaną wokalną polifonią imitacyjną. Polegała ona na prowadzeniu kilku równorzędnych linii melodycznych, przy czym melodia podawana w jednym głosie podejmowana była także przez inne głosy. Występowało także przeimitowanie, które polegało na imitacji wybranego fragmentu tekstu w celu podkreślenia jego znaczenia.
Twórców tej szkoły charakteryzowała ogólna tendencja m.in. do:
Generacja I.
Johannes Ockeghem to jeden z najważniejszych kompozytorów I generacji, który mocno przyczynił się do rozwoju muzyki, był znany ze swojej muzyki religijnej. Ockeghem połączył zdobycze przedstawicieli szkoły burgundzkiej z typowym dla północnej Europy myśleniem kontrapunktycznym. Dzięki jego twórczości rozszerzył się kompas melodyczny, zwłaszcza w dolnej części; wraz z rozszerzeniem całkowitego zasięgu zmniejszyła się liczba przejść głosowych, a muzyka ustąpiła miejsca bardziej jednolitej fakturze z większym podobieństwem między partiami.
Generacja II.
Josquin des Prés miał znaczący wpływ na ewolucję muzyki kościelnej, jego msze służyły jako wzór dla większości kompozytorów przez większość stulecia. Podobnie jak inni kompozytorzy franko-flamandzcy epoki renesansu komponował msze, motety i chanson. Gdy tekst mówi o śmierci, Josquin często stosował zawieszenie i stopniowo sprowadzał głosy do najniższych rejestrów. Josquin posługiwał się starym stylem cantus firmus, ale rozwinął także styl motetowy, który po nim charakteryzował XVI wiek.
Jacob Obrecht to inny ważny przedstawiciel II generacji. Jego muzyka cechowała się częstym powtarzaniem zwrotów melodycznych w obrębie jednego głosu i pomiędzy głosami, przeciwstawianie odcinków 2-głosowych – odcinkom 4-głosowym.
Generacja III.
Nicolas Gombert preferował duże zgrupowania, partie pięcio i sześciogłosowe. Gombert, w przeciwieństwie do swojego poprzednika i mentora, Josquina des Preza, stosował nieregularną liczbę wejść głosowych i unikał precyzyjnych podziałów fraz. Synkopacje i akcenty krzyżowe są charakterystyczne dla jego rytmicznego wyrazu, a kompozycje Gomberta pod względem harmonii podkreślają tradycyjne ramy modalne. Jego muzyka wyróżnia się użyciem zawieszonym dysonansu, a także zawiera wiele fałszywych relacji.
Generacja IV.
Orlando di Lasso, znany kompozytor IV generacji, międzynarodowy muzyk, który z powodzeniem pisał w wielu stylach. Był jednym z ostatnich wielkich niderlandzkich kompozytorów muzyki chóralnej szesnastego wieku. Nie stworzył nowego stylu, ale dodał elementy włoskie i niemieckie do francusko-flamandzkiego stylu Gomberta. Lasso często wykorzystywał dwa średnie chóry w celu uzyskania większej różnorodności kolorów i faktur, wzmocnienia kontrastu dla danego tekstu, przedstawienia dialogu lub wykorzystania efektów echa. Rozszerzył technikę operowania dwoma chórami tak, aby obejmowała zarówno szybkie, charakterystyczne zmiany akordowe wczesnych eksperymentów różnych północnych kompozytorów włoskich, jak i umiejętne posługiwanie się głosami kontrapunktowymi oraz rozszerzył idiom polichóralny na wszystkie rodzaje tekstów, sakralnych i Psalmów.

</doc>
<doc id="2630074" url="https://pl.wikipedia.org/wiki?curid=2630074" title="Wenezuela na Letnich Igrzyskach Olimpijskich 1996">
Wenezuela na Letnich Igrzyskach Olimpijskich 1996

Wenezuelę na Letnich Igrzyskach Olimpijskich 1996 reprezentowało 39 zawodników: 34 mężczyzn i pięć kobiet. Był to 13 start reprezentacji Wenezueli na letnichigrzyskach olimpijskich.
Skład kadry.
Boks.
Mężczyźni
Judo.
Kobiety
Kolarstwo.
Kobiety
Mężczyźni
Lekkoatletyka.
Mężczyźni
Pływanie.
Mężczyźni
Podnoszenie ciężarów.
Mężczyźni
Skoki do wody.
Mężczyźni
Szermierka.
Mężczyźni
Tenis stołowy.
Kobiety
Tenis ziemny.
Mężczyźni
Zapasy.
Mężczyźni

</doc>
<doc id="2630078" url="https://pl.wikipedia.org/wiki?curid=2630078" title="1QIsaa">
1QIsaa

1QIsaa (znany również jako "Wielki Zwój Izajasza") – jeden z siedmiu zwojów znad Morza Martwego odkrytych w Kumran w 1947 roku. Jest to rękopis spisany na pergaminie pochodzący z około 125 roku p.n.e., co sprawia, że jest to również jeden z najstarszych rękopisów z Qumran.
Opis.
1QIsaa jest największym i zarazem jednym z najlepiej zachowanych zwojów spośród wszystkich rękopisów biblijnych. Jest również jedynym prawie kompletnym zwojem z Qumran. Zwój ten składa się z 17 arkuszy pergaminu co daje łączną długość 734 cm przy szerokości sięgającej do 28 cm. Zawiera wszystkie 66 rozdziałów biblijnej Księgi Izajasza spisanych w 54 kolumnach po 31 linijek na kolumnę i do około 50 liter na linijkę. Zwój ten jest o tysiąc lat starszy niż najstarsze rękopisy Biblii hebrajskiej znane przed odkryciem w Qumran.
Wersja tekstu generalnie jest zgodna z tekstem masoreckim oraz uważanym za wzorcowy tekstem Kodeksu z Aleppo. Zawiera jednak wiele wariantów tekstowych, przykładów alternatywnej pisowni, błędów kopisty oraz poprawek. Różnice te nie mają znaczenia dla przekazu tekstu gdyż dotyczą zmian w pisowni i wymowie jakie zachodziły na przestrzeni wieków. W odróżnieniu od większości biblijnych rękopisów z Qumran wykazuje wyjątkowo pełny zakres ortografii ukazując obowiązujący tekst hebrajski w okresie Drugiej Świątyni.
Historia zwoju.
Zwój Izajasza wraz z Kodeksem Gminnym, komentarzem Habakuka oraz Apokryfami Genesis został sprzedany przez Beduinów będącemu członkiem Kościoła syryjskiego handlarzowi antyków z Betlejem. Ten sprzedał zwoje Anastazemu Samuelowi, metropolicie syryjskiego Kościoła prawosławnego, rezydującemu we Wschodniej Jerozolimie w syryjskim monasterze św. Marka. Samuel drogą lotniczą wywiózł je do Stanów Zjednoczonych z nadzieją na sprzedaż. Po pięciu latach, nie znalazłszy kupca, opublikował 1 czerwca 1954 roku ogłoszenie w The Wall Street Journal, w którym oferował sprzedaż czterech zwojów znad Morza Martwego. Na to ogłoszenie, ktoś zwrócił uwagę Jigaelowi Jadinowi. W końcu zwój Izajasza wraz z trzema innymi dzięki pomocy handlarzy został zakupiony przez izraelskiego archeologa Jigaela Jadina za sumę 250 000 dolarów w 1954 roku, który przywiózł go z powrotem do Izraela. Podobnie jak ponad 200 innych fragmentów zwojów znad Morza Martwego zwój ten, znajduje się teraz w Jerozolimie w "Sanktuarium Księgi" należącym do Muzeum Izraela (HU 95.57/27).
W Qumran znaleziono również około 20 innych rękopisów Księgi Izajasza, jeden został też znaleziony dalej na południe od Qumran w jaskini "Wadi Muraba'at". Znaleziono także sześć "peszarim" (, interpretacje, komentarze) tej księgi. Pozwoliło to na odtworzenie pełnego tekstu Księgi Izajasza przekazywanego w II wieku p.n.e. I tak przykładowo wersety Iz 2,9b.10 nieobecne w zwoju 1QIsaa zostały uzupełnione na podstawie zwojów znalezionych w grocie 4: "4QIsaa", "4QIsab".
Księga Izajasza jest także często cytowana w innych zwojach zarówno literackich jak i religijnych włączając w to również Nowy Testament. Jest ona również zgodna z oczekiwaniami mesjańskich wierzeń społeczności żyjącej w Qumran, gdyż Księga Izajasza znana jest z przepowiedni dotyczących wyroku Boga oraz pocieszenia, a także wizji końca dni i przyjścia Królestwa Bożego.

</doc>
<doc id="2630080" url="https://pl.wikipedia.org/wiki?curid=2630080" title="Andrzej Wiśniewski (filozof)">
Andrzej Wiśniewski (filozof)

Andrzej Wiśniewski (ur. 4 lutego 1958 w Poznaniu) – polski filozof, specjalizujący się w logice i logice filozoficznej; nauczyciel akademicki związany z uniwersytetami w Poznaniu i Zielonej Górze; ostatni rektor WSP w Zielonej Górze w latach 1999–2001.
Życiorys.
Urodził się w 1958 roku w Poznaniu, z którym związał całe swoje życie zawodowe i prywatne. Po ukończeniu kolejno szkoły podstawowej i średniej oraz uzyskaniu świadectwa dojrzałości w 1977 roku podjął studia filozoficzne na Wydziale Nauk Społecznych Uniwersytecie im. Adama Mickiewicza, które ukończył w 1981 roku zdobywając tytuł zawodowy magistra na podstawie pracy pt. "Związki między problemami filozoficznymi a logiczne teorie pytań", której promotorem był prof. Jan Such. Bezpośrednio po ukończeniu studiów rozpoczął pracę na macierzystej uczelni zostając asystentem w Instytucie Filozofii UAM. W 1986 roku stopień naukowy doktora nauk humanistycznych w zakresie filozofii na podstawie rozprawy nt. "Generowanie pytań przez zbiory zdań", która została napisana pod kierunkiem prof. Tadeusza Kubińskiego. Nowy stopień naukowy spowodował awans zawodowy na uczelni i otrzymanie stanowiska adiunkta w 1987 roku. W 1991 roku Rada Wydziału Nauk Społecznych UAM nadała mu stopień naukowy doktora habilitowanego nauk humanistycznych w zakresie filozofii o specjalności logika po pomyślnie zdanym kolokwium habilitacyjnym i przedstawieniu pracy pt. "Stawianie pytań: logika i racjonalność". W 1993 roku objął stanowisko profesora nadzwyczajnego w Instytucie Filozofii UAM.
W 1995 roku przeniósł się na cały etat do Wyższej Szkoły Pedagogicznej im. Tadeusza Kotarbińskiego w Zielonej Górze, gdzie został wybrany zastępcą dyrektora, a od 1996 roku dyrektorem Instytutu Filozofii WSP. Jednocześnie do 2002 roku kierował tam Zakładem Logiki i Metodologii Nauk. W 1999 roku Kolegium Elektorskie WSP wybrało go na rektora tej uczelni. W tym samym roku prezydent RP Aleksander Kwaśniewski nadał mu tytuł profesora nauk humanistycznych. W trakcie jego rządów rektorskich doszło do zawarcia ostatecznego między zielonogórskimi uczelniami – Wyższą Szkołą Pedagogiczną i Politechniką Zielonogórską, których efektem było połączenie obu uczelni i powstanie Uniwersytetu Zielonogórskiego.
W 2005 roku zrezygnował z pracy na Uniwersytecie Zielonogórskim i wrócił na Uniwersytet im. Adama Mickiewicza w Poznaniu, zostając pracownikiem oraz do 2007 roku kierownikiem Zakładu Logiki i Kognitywistyki Instytutu Psychologii UAM.
Dorobek naukowy i odznaczenia.
Jego zainteresowania naukowe koncentrują się wokół zagadnień związanych z logiką filozoficzną, w tym zwłaszcza logiką pytań, logiką epistemiczną i logikami parakonsystentnymi. Jak dotychczas wypromował czterech doktorów. Za swoją działalność naukową, dydaktyczną i organizacyjną otrzymał wiele nagród. Wśród nich znajdują się dwie nagrody rektora UAM, nagrody Ministra Edukacji Narodowej za książkę pt. "The Posing of Questions: Logical Foundations of Erotetic Inferences" (Kluwer 1995) oraz za osiągnięcia organizacyjne oraz Złoty Krzyż Zasługi i Krzyż Kawalerski Orderu Odrodzenia Polski. Jest również laureatem nagrody Ministra Nauki i Szkolnictwa Wyższego (dla nauczycieli akademickich za całokształt dorobku, za osiągnięcia naukowe lub dydaktyczne oraz za osiągnięcia organizacyjne). W 2019 r. został laureatem Nagrody Fundacji na rzecz Nauki Polskiej w obszarze nauk humanistycznych.

</doc>
<doc id="2630087" url="https://pl.wikipedia.org/wiki?curid=2630087" title="Portoryko na Letnich Igrzyskach Olimpijskich 1996">
Portoryko na Letnich Igrzyskach Olimpijskich 1996

Portoryko na Letnich Igrzyskach Olimpijskich 1996 reprezentowało 69 zawodników: 47 mężczyzn i 22 kobiety. Był to 13 start reprezentacji Portoryko na letnich igrzyskach olimpijskich.
Skład kadry.
Boks.
Mężczyźni
Gimnastyka.
Kobiety
Mężczyźni
Judo.
Mężczyźni
Kolarstwo torowe.
Mężczyźni
Koszykówka.
Mężczyźni
Lekkoatletyka.
Kobiety
Mężczyźni
Łucznictwo.
Kobiety
Pływanie.
Kobiety'
Mężczyźni
Podnoszenie ciężarów.
Mężczyźni
Skoki do wody.
Kobiety
Mężczyźni
Softball.
Kobiety
Strzelectwo.
Mężczyźni
Szermierka.
Kobiety
Zapasy.
Mężczyźni

</doc>
<doc id="2630092" url="https://pl.wikipedia.org/wiki?curid=2630092" title="The Seventh Night ~Unplugged~">
The Seventh Night ~Unplugged~

THE SEVENTH NIGHT ~UNPLUGGED~ – druga kompilacja japońskiego artysty Gackta, wydana 26 maja 2004 roku. Album zawiera akustyczne aranżacje wcześniej wydanych piosenek i uzupełnia "THE SIXTH DAY ~SINGLE COLLECTION~" – kompilację wydaną trzy miesiące wcześniej. Album osiągnął 5 pozycję w rankingu Oricon i pozostał na listach przebojów przez 8 tygodni. Sprzedano egzemplarzy.
Lista utworów.
Wszystkie utwory zostały skomponowane i napisane przez Gackt C.

</doc>
<doc id="2630094" url="https://pl.wikipedia.org/wiki?curid=2630094" title="Meksyk na Letnich Igrzyskach Olimpijskich 1996">
Meksyk na Letnich Igrzyskach Olimpijskich 1996

Meksyk na Letnich Igrzyskach Olimpijskich 1996 reprezentowało 98 zawodników: 70 mężczyzn i 28 kobiet. Był to 18 start reprezentacji Meksyku na letnich igrzyskach olimpijskich.
Skład kadry.
Boks.
Mężczyźni
Judo.
Mężczyźni
Kajakarstwo.
Kobiety
Mężczyźni
Kolarstwo.
Kobiety
Mężczyźni
Lekkoatletyka.
Kobiety
Mężczyźni
Łucznictwo.
Kobiety
Mężczyźni
Pięciobój nowoczesny.
Mężczyźni
Piłka nożna.
Mężczyźni
Pływanie.
Mężczyźni
Pływanie synchroniczne.
Kobiety
Siatkówka plażowa.
Kobiety
Skoki do wody.
Kobiety
Mężczyźni
Strzelectwo.
Mężczyźni
Tenis stołowy.
Mężczyźni
Tenis ziemny.
Kobiety
Mężczyźni
Wioślarstwo.
Kobiety
Zapasy.
Mężczyźni

</doc>
<doc id="2630096" url="https://pl.wikipedia.org/wiki?curid=2630096" title="Manning Marable">
Manning Marable

Manning Marable (ur. 13 maja 1950 w Dayton w stanie Ohio, zm. 1 kwietnia 2011 w Nowym Jorku) – afroamerykański historyk, pisarz i działacz społeczny.
Działalność naukowa i społeczna.
Uczył się na Uniwersytecie Kolorado w Boulder i Stanowym Uniwersytecie Ohio. Następnie rozpoczął pracę naukową na Uniwersytecie Columbia, był także jednym z założycieli Programu Studiów Afrykańskich i Hiszpańskich na Uniwersytecie Colgate. Pełnił funkcję przewodniczącego (Movement for a Democratic Society, działał w Hip-Hop Summit Action Network, która promowała zaangażowanie hip-hopowych artystów w działania na rzecz zmian społecznych. Był członkiem New York Legislature's Amistad Commission, zajmującej się badaniem historii handlu niewolnikami w stanie Nowy Jork. W 2008 roku wspierał kandydaturę Baracka Obamy.
Był autorem biografii Malcolma X, której premiera miała odbyć się 4 kwietnia. Marable odnosił się krytycznie do innych biografii, zwłaszcza do książki "Autobiography of Malcolm X" autorstwa Alexa Haleya. Marable sugerował, że policja i FBI miały informacje o zamachu na Malcolma X, ale mu nie zapobiegły. Książka "Malcolm X: A Life of Reinvention" została nominowana do National Book Award, a New York Times umieścił ją na liście 10 najlepszych książek 2011 roku. Książka dostała prestiżową nagrodę „Pulitzer Prize for History”.

</doc>
<doc id="2630101" url="https://pl.wikipedia.org/wiki?curid=2630101" title="Sandro Zeller">
Sandro Zeller

Sandro Zeller (ur. 16 listopada 1991 w Uster) – szwajcarski kierowca wyścigowy. Syn Jo, byłego kierowcy wyścigowego, a obecnie właściciela zespołu Jo Zeller Racing.
Życiorys.
Sandro karierę rozpoczął w roku 2006, od startów w kartingu. Dwa lata później zadebiutował w serii wyścigów samochodów jednomiejscowych – Formule Lista Junior. W pierwszym sezonie startów Zeller zmagania zakończył na 14. miejscu. W drugim czterokrotnie znalazł się na podium, z czego raz na najwyższym jego stopniu, dzięki czemu rywalizację ukończył na 5. pozycji.
Jeszcze w tym samym roku wziął udział w kończącej sezon Niemieckiej Formuły 3 rundzie, na torze w Oschersleben. W kolejnym sezonie był etatowym kierowcą serii. Szwajcar dwukrotnie sięgał po punkty, dojeżdżając na ósmej lokacie zarówno w Assen, jak i Oschersleben. Dzięki nim został sklasyfikowany na 17. miejscu. Sandro brał udział również w austriackiej edycji F3. Zeller sześciokrotnie mieścił się w pierwszej trójce, z czego trzykrotnie na najwyższym stopniu, dzięki czemu zmagania zakończył na 3. pozycji. Oprócz regularnych startów, Szwajcar wystartował także w dwóch eliminacjach Formuły 3 Euroseries (dwukrotnie na Hockenheimringu). Nie zdobył jednak żadnych punktów.
W sezonie 2011 Sandro zdominował rywalizację W Austriackiej Formule 3, zwyciężając w dziewięciu z dwunastu rozegranych wyścigów. Ponownie planował start w pełnym wymiarze w niemieckiej edycji, jednak ostatecznie zaliczył trzy pierwsze rundy. Trzykrotnie osiągnął metę w punktowanej ósemce, dzięki czemu został sklasyfikowany na 15. miejscu. Szwajcar po raz kolejny zanotował gościnny występ w Formule 3 (na Hockenheimringu oraz Norisring). I tym razem jednak nie zdołał dojechać na punktowanej lokacie.
W 2012 roku Zeller postanowił wziąć udział w pełnym sezonie Formuły 3 Euroseries oraz Europejskiej Formule 3. Gdy w Mistrzostwach Europy wylądował bez punktów na 24 pozycji, w Euro Series z dorobkiem 23 punktów był 12. Największy jednak sukces osiągnął Szwajcar w Austriackiej Formule 3, gdzie zdobył tytuł wicemistrzowski.
W 2013 roku Szwajcar kontynuował starty w Europejskiej Formule 3. Jednak w żadnym z trzydziestu wyścigów, w których wystartował, nie zdobył punktów. Został sklasyfikowany na 27 pozycji. Rok później wystartował łącznie w 23 wyścigach, w ciągu których nie zdobywał punktów. W końcowej klasyfikacji kierowców uplasował się na 27 pozycji.
Wyniki.
Podsumowanie.
† – Zeller nie był liczony do klasyfikacji.

</doc>
<doc id="2630105" url="https://pl.wikipedia.org/wiki?curid=2630105" title="Pięciobój nowoczesny na Letnich Igrzyskach Olimpijskich 2012">
Pięciobój nowoczesny na Letnich Igrzyskach Olimpijskich 2012

Pięciobój nowoczesny na Letnich Igrzyskach Olimpijskich 2012 rozgrywany był w dniach od 11 do 12 sierpnia 2012 w hali Copper Box, parku Greenwich Park i pływalni Aquatics Centre. W turnieju olimpijskim uczestniczyło 72 zawodników w dwóch konkurencjach.
Konkurencje.
W skład pięcioboju nowoczesnego wchodzą:

</doc>
<doc id="2630107" url="https://pl.wikipedia.org/wiki?curid=2630107" title="Jarosław Jamka">
Jarosław Jamka

Jarosław Jamka (ur. 3 grudnia 1971 roku) – doktor nauk ekonomicznych, posiada licencję doradcy inwestycyjnego (nr 56) i licencję maklera papierów wartościowych (nr 774).
Edukacja.
Jest absolwentem Akademii Ekonomicznej w Krakowie, którą ukończył w 1996, specjalność rachunkowość.
Kariera zawodowa.
Karierę zawodową rozpoczął w 1995 od stanowiska maklera papierów wartościowych w domu maklerskim „Certus” w Krakowie. W 1996 zaczął zawodowe zarządzanie aktywami w Beskidzkim Domu Maklerskim, gdzie zarządzał portfelami klientów instytucjonalnych i indywidualnych.
W 1997 rozpoczął pracę w ING Investment Management Polska SA, gdzie zarządzał portfelami klientów indywidualnych. Od 1998 do 1999 zarządzał funduszem akcji i funduszem zrównoważonym w ramach ING Towarzystwa Funduszy Inwestycyjnych. 
W latach 1999–2006 pełnił funkcje dyrektora inwestycyjnego i członka zarządu ING PTE (aktywa pod zarządzaniem – 30 mld zł).
Fundusz dwa razy otrzymał statuetkę Byka i Niedźwiedzia gazety Parkiet za najlepszy wynik roczny spośród wszystkich funduszy emerytalnych. Był również trzykrotnie nagradzany jako najlepszy fundusz emerytalny w Europie środkowo-wschodniej przez prestiżowy londyński miesięcznik branżowy IPE Investment &amp; Pensions. Raz otrzymał również nagrodę magazynu IPE Investment &amp; Pensions dla najlepszego funduszu emerytalnego w Europie w kategorii ład korporacyjny ("corporate governance"). Fundusz emerytalny ING – jako jedyny w branży, w latach 1999–2006 uzyskał we wszystkich oficjalnych rankingach 2 i 3-letnich stóp zwrotu (publikowanych przez urząd nadzoru – KNF) wynik inwestycyjny powyżej benchmarku (średniej ważonej stopy zwrotu funduszy emerytalnych).
W latach 2006–2010 zajmował stanowiska prezesa oraz wiceprezesa zarządu i dyrektora finansowego ING Życie, odpowiadając za sprawne funkcjonowanie pionu finansowego ING Życie, a także departamentów aktuarialnego i zarządzania ryzykiem operacyjnym.
Od 2010 współtworzy MoneyManagers, gdzie jest partnerem zarządzającym. Spółka w 2011 roku zmienia nazwę na Money Makers. Jarosław Jamka jest w niej odpowiedzialny za finanse oraz pełni funkcję stratega w zakresie alokacji aktywów oraz zarządza portfelami absolutnej stopy zwrotu.

</doc>
<doc id="2630109" url="https://pl.wikipedia.org/wiki?curid=2630109" title="Kuba na Letnich Igrzyskach Olimpijskich 1996">
Kuba na Letnich Igrzyskach Olimpijskich 1996

Kubę na Letnich Igrzyskach Olimpijskich 1996 reprezentowało 164 zawodników: 111 mężczyzn i 53 kobiety. Był to 15 występ reprezentacji Kuby na letnich igrzyskach olimpijskich. Reprezentacja zdobyła 25 medali.
Skład Kadry.
Baseball.
Mężczyźni
Boks.
Mężczyźni
Judo.
Mężczyźni
Kobiety
Kolarstwo.
Kobiety
Koszykówka.
Kobiety
Lekkoatletyka.
Mężczyźni
Kobiety
Pływanie.
Mężczyźni
Podnoszenie ciężarów.
Mężczyźni
Siatkówka.
Mężczyźni
Kobiety
Strzelectwo.
Mężczyźni
Szermierka.
Mężczyźni
Kobiety
Wioślarstwo.
Mężczyźni
Zapasy.
Mężczyźni

</doc>
<doc id="2630117" url="https://pl.wikipedia.org/wiki?curid=2630117" title="Chlorek arsenu(V)">
Chlorek arsenu(V)



</doc>
<doc id="2630118" url="https://pl.wikipedia.org/wiki?curid=2630118" title="Siarczek arsenu(V)">
Siarczek arsenu(V)



</doc>
<doc id="2630122" url="https://pl.wikipedia.org/wiki?curid=2630122" title="Jelena Płotnikowa">
Jelena Płotnikowa



</doc>
<doc id="2630127" url="https://pl.wikipedia.org/wiki?curid=2630127" title="Robert Haining">
Robert Haining

Robert Hadden Haining (ur. 1882, zm. 1959) – brytyjski generał ("General") i administrator kolonialny.
Kariera wojskowa.
Haining w 1901 rozpoczął służbę w Królewskiej Artylerii British Army. Wziął udział w walkach I wojny światowej.
W 1928 został adiutantem Kwatermistrza Generalnego 2 Dywizji Piechoty, a w 1930 Generalnym Oficerem Sztabowym 4 Dywizji Piechoty. W latach 1931–1933 pracował przy planowaniu operacji wojskowych w Ministerstwie Wojny, awansując w 1933 na Dyrektora Działań Wojskowych i Wywiadowczych w Ministerstwie Wojny. W 1935 objął dowództwo nad Royal College of Defence Studies w Londynie. W 1938 został wysłany do Mandatu Palestyny, obejmując dowództwo nad wojskami brytyjskimi podczas arabskiego powstania (1936–1939).
W chwili wybuchu II wojny światowej otrzymał awans na generała i został dowódcą Zachodniego Dowództwa. W 1940 objął stanowisko Vie Szefa Sztabu Generalnego British Army. W 1941 został Generalnym Intendentem dla Bliskiego Wschodu. W następnym roku odszedł na emeryturę.
Późniejsze lata.
Haining zmarł w 1959.

</doc>
<doc id="2630129" url="https://pl.wikipedia.org/wiki?curid=2630129" title="Pałac Janta-Połczyńskich w Żabiczynie">
Pałac Janta-Połczyńskich w Żabiczynie

Pałac Janta-Połczyńskich w Żabiczynie – pałac na terenie Żabiczyna. Obecnie mieści się w nim siedziba przedsiębiorstwa rolnego Agrojaro Sp. z o.o.
Historia.
Do II wojny światowej.
W latach 1873-1879 z polecenia Stanisława Janta-Połczyńskiego w miejscu małego domu mieszkalnego zbudowano pałac. Po przejęciu majątku przez jego syna, Romana Teodora do pałacu dobudowano wieżę oraz parterowe przybudówki. Powstał też park, w roku 1985 wpisany do rejestru zabytków.
W czasie i po II wojnie światowej.
W czasie II wojny światowej Janta-Połczyńscy byli wysiedleni do Generalnego Gubernatorstwa, a majątkiem zarządzał niemiecki gospodarz Jenek. Po wojnie wrócili oni do Żabiczyna, jednak na skutek dekretu o reformie rolnej wydanego w 1944 majątek przejęło państwo. Skuto ozdoby, pozbyto się balkonu oraz spłaszczono dach. Mieścił się tu PGR, a od 1995 w pałacu swą siedzibę ma firma Agrojaro Sp. z o.o
Syn Romana Mieczysława Janta-Połczyńskiego, Józef próbował odzyskać majątek, który jego matka Maria Janta-Połczyńska zapisała mu w testamencie. Jego starania nie odniosły skutku. 

</doc>
<doc id="2630131" url="https://pl.wikipedia.org/wiki?curid=2630131" title="Luís Sá Silva">
Luís Sá Silva

Luís Jorge Sá Silva (ur. 23 sierpnia 1990 w Benguela) – angolski kierowca wyścigowy. Startuje pod flagą Makau.
Życiorys.
Luis karierę w wyścigach samochodów jednomiejscowych rozpoczął w roku 2006, debiutując w Międzynarodowej Formule Challenge. Zdobyte punkty sklasyfikowały go na 9. miejscu. W kolejnym sezonie kontynuował starty w tej serii (przekształconej jednak w Azjatycką Formułę Challenge). Angolczyk pomimo uzyskania niemal dwukrotnie większej ilości punktów, zmagania zakończył jednak dopiero na 14. pozycji. Trzeci rok startów, a zarazem drugi w zespole Champ Motorsports, okazał się bardzo udany dla da Silvy. Luis trzykrotnie stanął na podium, a w końcowej klasyfikacji uplasował na 4. lokacie.
W tym samym roku Angolczyk zaliczył także debiut w Formule Renault, a konkretnie w jego portugalsko zimowym cyklu (reprezentował niemiecką ekipę Motopark Academy). Na torze w Estoril Luis był jednak daleki od zdobyczy punktowej. Podobnie zakończył się dla niego start w azjatyckiej edycji Formuły BMW, w zespole Eurasia Motorsport.
W roku 2009 Luis ścigał się w Północnoeuropejskiej Formule Renault oraz Azjatyckiej Formule Renault Challenge. W pierwszej z nich (w ekipie Kreneka Motorsport) ani razu nie udało mu się zdobyć punktów. W drugiej z kolei sytuacja wyglądała zupełnie inaczej i Angolczyk walczył o tytuł mistrzowski w zespole Asia Racing Team. Ostatecznie po zaciętej rywalizacji mistrzostwo przegrał różnicą zaledwie pięciu punktów z Izraelczykiem Alonem Dayem.
W sezonie 2010 zaliczył pojedyncze występy w Austriackiej oraz Niemieckiej Formule 3, a także w Formule 3 Euroseries. Powodzeniu uległy jedynie starty w austriackiej edycji (w ekipie Sonangol Motopark), w której dwukrotnie zmieścił się w pierwszej trójce, z czego raz na najwyższym jego stopniu (dwukrotnie startował również z pole position oraz tyle samo razy uzyskał najszybszy czas okrążenia). Zdobyte punkty sklasyfikowały go na 9. miejscu.
W 2011 roku ponownie nawiązał współpracę z azjatycką stajnią, tym razem jednak w Chińskiej Formule Pilota. I tu należał do czołówki (czterokrotnie na podium, w tym dwa zwycięstwa), jednak zdobycie tytułu wicemistrzowskiego było dla niego zwycięstwem, bowiem większa część sezonu została zdominowana przez nastoletniego Mathéo Tuschera.
W sezonie 2012 Luis podpisał kontrakt z zespołem Team Racing Angola, na starty w Formule 3 Euroseries oraz Mistrzostwach Europy F3. W pierwszej z nich Luis sześciokrotnie zdobywał punkty, jedyny raz dojeżdżając w pierwszej dziesiątce podczas trzeciego wyścigu na torze Nürburgring, gdzie był siódmy. W przypadku ME F3 było to dwukrotne sięgnięcie po punkty, a siódma lokata została uzyskana w drugim starcie na wyżej wymienionym niemieckim torze. Ostatecznie zmagania zakończył odpowiednio na 14. i 13. miejscu w końcowej klasyfikacji. Angolczyk wystartował także w prestiżowych wyścigach Masters of Formuła 3 (osiemnasty) oraz Grand Prix Makau (brał udział w kolizji, ale został sklasyfikowany na dwudziestej trzeciej lokacie). Zaliczył również epizodyczny udział w Brytyjskiej Formule 3, jednak żadnego z wyścigów (na torze Norisring oraz Spa-Francorchamps) nie zakończył w punktowanej dziesiątce.
Na sezon 2013 Sa Silva nawiązał współpracę z renomowaną ekipą Carlin, na udział w Serii GP3. W żadnym z szesnastu wyścigów, w których wystartował, nie zdołał zdobyć punktów. Został sklasyfikowany na 23 pozycji w klasyfikacji końcowej.
W sezonie 2014 kontynuował współpracę z Carlinem w serii GP3. Wystartował łącznie w osiemnastu wyścigach, spośród których dwukrotnie zdobywał punkty - był ósmy w pierwszym wyścigu w Austrii i siódmy w drugim wyścigu we Włoszech. Uzbierał łącznie sześć punktów, które zapewniły mu dziewiętnaste miejsce w końcowej klasyfikacji kierowców. Wystartował także podczas rundy Auto GP na torze Autódromo do Estoril. W pierwszym wyścigu był siódmy, a w drugim stanął na drugim stopniu podium. Uzbierał łącznie 21 punktów. Dało mu to szesnaste miejsce w końcowej klasyfikacji kierowców.
Wyniki.
Podsumowanie.
† - Sá Silva nie był zaliczany do klasyfikacji punktowej.

</doc>
<doc id="2630132" url="https://pl.wikipedia.org/wiki?curid=2630132" title="Formuła Renault 2.0 NEC">
Formuła Renault 2.0 NEC



</doc>
<doc id="2630142" url="https://pl.wikipedia.org/wiki?curid=2630142" title="Hołowli">
Hołowli

Hołowli (ukr. Головлі) – wieś na Ukrainie, w obwodzie chmielnickim, w rejonie sławuckim.

</doc>
<doc id="2630149" url="https://pl.wikipedia.org/wiki?curid=2630149" title="Pięciobój nowoczesny na Letnich Igrzyskach Olimpijskich 2012 – kwalifikacje">
Pięciobój nowoczesny na Letnich Igrzyskach Olimpijskich 2012 – kwalifikacje



</doc>
<doc id="2630153" url="https://pl.wikipedia.org/wiki?curid=2630153" title="Natalla Cylinska">
Natalla Cylinska

Natalla Walerjeuna Cylinska (biał. Наталля Валер'еўна Цылінская, ros. Наталья Валерьевна Цилинская, "Natalja Walerjewna Cylinska", ur. 30 sierpnia 1975 w Mińsku) – białoruska kolarka torowa, brązowa medalistka olimpijska oraz mistrzyni świata.
Kariera.
Pierwszy sukces Natalla Cylinska osiągnęła w 1993 roku, podczas mistrzostw świata juniorów w Perth, gdzie zdobyła brązowy medal w sprincie. W połowie lat 90' wyszła za mąż za byłego radzieckiego kolarza Aleksandra Markowniczenkę i aż do rozwodu w 2001 roku startowała pod nazwiskiem męża jako Natalla Markowniczenko. Na mistrzostwach świata w Manchesterze w 2000 roku zdobyła złote medale zarówno w wyścigu na 500 m jak i w sprincie. Sukces ten powtórzyła także dwa lata później, podczas mistrzostw świata w Kopenhadze. W 2003 roku, na mistrzostwach świata Stuttgarcie zdobyła złoty medal na 500 m, a w sprincie uległa tylko Rosjance Swietłanie Grankowskiej.
W 2004 roku brała udział w igrzyskach olimpijskich w Atenach, gdzie w sprincie była piąta, a w wyścigu na 500 m zdobyła brązowy medal, plasując się za Australijką Anną Meares i Chinką Jiang Yonghua. Ponadto zwyciężyła w tej samej konkurencji na mistrzostwach świata w Los Angeles w 2005 roku, a na rozgrywanych rok później mistrzostwach świata w Bordeaux ponownie wygrała i sprint i bieg na 500 m. Ostatni medal zdobyła w 2007 roku, kiedy na mistrzostwach świata w Palma de Mallorca w wyścigu na 500 m pokonały ją tylko Anna Meares i Kubanka Lisandra Guerra.

</doc>
<doc id="2630156" url="https://pl.wikipedia.org/wiki?curid=2630156" title="Stany Zjednoczone na Letnich Igrzyskach Olimpijskich 1996">
Stany Zjednoczone na Letnich Igrzyskach Olimpijskich 1996

Stany Zjednoczone na Letnich Igrzyskach Olimpijskich w roku 1996 w Atlancie reprezentowało 646 sportowców: 375 mężczyzn i 271 kobiet startujących w 31 dyscyplinach. Był to 22 start reprezentacji Stanów Zjednoczonych na letnich igrzyskach olimpijskich.
Skład kadry.
Badminton.
Kobiety
Mężczyźni
Baseball.
Mężczyźni
Boks.
Mężczyźni
Gimnastyka.
Kobiety
Mężczyźni
Hokej na trawie.
Kobiety
Mężczyźni
Judo.
Kobiety
Mężczyźni
Kajakarstwo.
Kobiety
Mężczyźni
Kolarstwo.
Kobiety
Mężczyźni
Koszykówka.
Kobiety
Mężczyźni
Lekkoatletyka.
Kobiety
Mężczyźni
Łucznictwo.
Kobiety
Mężczyźni
Pięciobój nowoczesny.
Mężczyźni
Piłka nożna.
Kobiety
Mężczyźni
Piłka ręczna.
Kobiety
Mężczyźni
Piłka wodna.
Mężczyźni
Pływanie.
Kobiety
Mężczyźni
Pływanie synchroniczne.
Kobiety
Podnoszenie ciężarów.
Mężczyźni
Siatkówka.
Kobiety
Mężczyźni
Skoki do wody.
Kobiety
Mężczyźni
Softball.
Kobiety
Strzelectwo.
Kobiety
Mężczyźni
Szermierka.
Kobiety
Tenis stołowy.
Kobiety
Mężczyźni
Tenis ziemny.
Kobiety
Mężczyźni
Wioślarstwo.
Kobiety
Mężczyźni
Zapasy.
Mężczyźni

</doc>
<doc id="2630159" url="https://pl.wikipedia.org/wiki?curid=2630159" title="Ana Pouhila">
Ana Pouhila



</doc>
<doc id="2630160" url="https://pl.wikipedia.org/wiki?curid=2630160" title="Aretha Hill-Thurmond">
Aretha Hill-Thurmond



</doc>
<doc id="2630162" url="https://pl.wikipedia.org/wiki?curid=2630162" title="Cottrell Hunter">
Cottrell Hunter



</doc>
<doc id="2630167" url="https://pl.wikipedia.org/wiki?curid=2630167" title="Diabolos">
Diabolos

DIABOLOS – szósty album studyjny japońskiego artysty Gackta, wydany 21 września 2005 roku w Japonii oraz 26 października w Europie. Koncepcyjnie jest to prequel do "Moon Project" złożonego z drugiego i trzeciego albumu "MOON" i "Crescent", a także filmu "Moon Child". Album osiągnął 4 pozycję w rankingu Oricon i pozostał na listach przebojów przez 9 tygodni. Sprzedano egzemplarzy. 
Lista utworów.
Wszystkie utwory zostały skomponowane i napisane przez Gackt C.

</doc>
<doc id="2630171" url="https://pl.wikipedia.org/wiki?curid=2630171" title="Triathlon na Letnich Igrzyskach Olimpijskich 2012">
Triathlon na Letnich Igrzyskach Olimpijskich 2012

Triathlon na Letnich Igrzyskach Olimpijskich 2012 rozgrywany był w dniach 4 sierpnia (kobiety) i 7 sierpnia 2012 (mężczyźni) w Hyde Park. W zawodach olimpijskich uczestniczyło 110 triathlonistów, 55 kobiet i 55 mężczyzn.
Konkurencje.
Kobiety
Mężczyźni
Trasa zawodów.
Triathlon zadebiutował na Igrzyskach Olimpijskich w Sydney w 2000. Na zawodach olimpijskich zawodnicy mieli kolejno do przepłynięcia 1,5 km, przejechania na rowerze 40 km, przebiegnięcia 10 km.
Zawodnicy i zawodniczki startowali z platformy startem wspólnym. Pływanie odbyło się w jeziorze Serpentine. Zawodnicy po opuszczeniu strefy zmian (T1) udali się na trasę kolarską, która wiedzie przez Bramę Królowej Matki. Zawodnicy opuścili wówczas Hyder Park i jechali ku łukowi triumfalnemu Wellington Arch, poruszając się drogami Constitution Hill i Birdcage Walk. Pod Buckingham Palace usytuowano nawrót trasy kolarskiej, która kierowała do strefy zmian (T2) w Hyder Parku. Trasa biegowa składała się z czterech okrążeń po 2,5 km wokół jeziora Serpentine. Zwycięzcą zawodów był zawodnik, który pokonał trasę w najkrótszym czasie.

</doc>
<doc id="2630172" url="https://pl.wikipedia.org/wiki?curid=2630172" title="Marcelino Camacho">
Marcelino Camacho

Marcelino Camacho (ur. 21 stycznia 1918, zm. 29 października 2010 w Madrycie) - hiszpański związkowiec, długoletni przywódca liczącej blisko 1 milion 200 tysięcy członków federacji związkowej Komisje Robotnicze.
Działalność.
W 1935 dołączył do Hiszpańskiej Partii Komunistycznej. Brał udział w wojnie domowej w latach 1936-39, walcząc przeciwko faszystowskim siłom generała Franco. W 1939 został pojmany i wysłany do batalionu karnego w Maroku. W 1944 roku Camacho, wraz z innymi więźniami uciekł do Oran w Algierii. Wstąpił do lokalnej sekcji Juventudes Socialistas Unificadas (hiszpańska młodzieżówka powiązana z PSOE), gdzie poznał swoją żonę Josefine Samper. W tym okresie wstąpił do związku zawodowego Powszechnej Konfederacji Pracy. Był aktywnym działaczem wśród uciekinierów z Hiszpanii będącej pod panowaniem junty.
W 1957 roku razem z rodziną wrócił do Hiszpanii i rozpoczął pracę w fabryce w Madrycie. Od 1966 do 1972 roku był więziony w Carabanchel za działalność opozycyjną. Krótko po wydaniu został ponownie aresztowany wraz z dziewięcioma innymi przywódcami związkowymi i lewicowymi. W tym okresie Marcelino Camacho przeprowadził kilka protestów w więzieniu, w tym strajków głodowych. Po upadku reżimu Camacho został zwolniony z więzienia. W latach 1977-1981 poseł. W 1985 roku uczestniczył przy tworzeniu koalicji Zjednoczona Lewica.

</doc>
<doc id="2630175" url="https://pl.wikipedia.org/wiki?curid=2630175" title="Attila Balázs">
Attila Balázs

Attila Balázs (ur. 27 września 1988 w Budapeszcie) – węgierski tenisista, reprezentant w rozgrywkach Pucharu Davisa.
Kariera tenisowa.
Balázs jest finalistą jednego turnieju o randze ATP Tour w grze pojedynczej. Najwyższe, 76. miejsce w rankingu osiągnął 2 marca 2020.
W 2009 zadebiutował w reprezentacji Węgier w Pucharze Davisa.
Balázs jest wielokrotnym mistrzem kraju w tenisie ziemnym.

</doc>
<doc id="2630176" url="https://pl.wikipedia.org/wiki?curid=2630176" title="Robert Barcia">
Robert Barcia

Robert Barcia pseudonim "Hardy" (ur. 22 lipca 1928 w Paryżu, zm. 12 lipca 2009 w Créteil) – francuski trockista, lider Walki Robotniczej.
Urodził się w robotniczej rodzinie w Paryżu w 1928. Działalność polityczną rozpoczął podczas II wojny światowej w niewielkiej trockistowskiej organizacji Unia Komunistyczna (Union Communiste) na której czele stał David Korner. Po wojnie pracował w fabryce Reanulta. W 1956, po inwazji Związku Radzieckiego na Węgry, brał udział w tworzeniu pisma „Voix Ouvrière”. Od 1968 roku stał na czele partii Walka Robotnicza.

</doc>
<doc id="2630177" url="https://pl.wikipedia.org/wiki?curid=2630177" title="Mieczysław Lurczyński">
Mieczysław Lurczyński

Mieczysław Lurczyński (ur. 14 grudnia 1907 w Petersburgu, zm. 1992 w Paryżu) – polski pisarz, poeta i malarz tworzący po 1945 na emigracji.
Życiorys.
Urodził się 14 grudnia 1907 w Petersburgu, w rodzinie Władysława i Zofii z Grabowskich. Ukończył gimnazjum w Warszawie. Studiował w Szkole Nauk Politycznych i szkole malarskiej Blanki Mercère. Absolwent Akademii Sztuk Pięknych w Warszawie. Jako pisarz debiutował w 1936, publikując w piśmie „Kamena”. Pisał poezje. W 1937 wydał cykl wierszy pt. "„Judasz”", a w 1938 "„Pieśni buntownicze”". W latach 1930–1939 jego obrazy były wystawiane w wielu polskich galeriach, między innymi w warszawskiej Zachęcie (1934, 1937) i Polskim Towarzystwie Artystycznym.
Po wybuchu działań wojennych wstąpił do ZWZ, a następnie do Armii Krajowej, ps. "Jan Kozłowski". W 1943 został aresztowany przez Gestapo i osadzony na warszawskim Pawiaku, a następnie wysłany transportem do Majdanka, gdzie został wcielony do komanda roboczego. Następnie został przeniesiony do obozu w Buchenwaldzie. W marcu 1945 podczas ewakuacji obozu uciekł z wagonu i dotarł do Hanoweru.
Po 1945 pozostał na emigracji, osiedlił się w Hanowerze, gdzie współtworzył Wydawnictwo Związku Wychodźstwa Przymusowego. Przebywając w Niemczech dużo tworzył, tam powstały dramaty "„Janka”" (1945) i "„Stara Gwardia”" (1946) oraz dwa tomiki wierszy "„Dom pod wysokim księżycem”" i "„Łuski syreny”". Za namową przyjaciela malarza Stanisława Eleszkiewicza w 1949 przeniósł się do Paryża, gdzie mieszkał i tworzył do śmierci. Został członkiem „Societe Historique et Litteraire” oraz „Societe des Artistes Independants”. Podróżował do Algierii, Maroka i Hiszpanii, skąd czerpał wenę do tworzenia obrazów, które charakteryzowały się wyraźnymi konturami i czystą barwą, co upodabnia je do witraży.

</doc>
<doc id="2630179" url="https://pl.wikipedia.org/wiki?curid=2630179" title="Rudolf Acquaviva">
Rudolf Acquaviva

Rudolf Acquaviva (ur. 2 października 1550 w Atri; zm. 25 lipca 1583 w Cuncolim) – włoski Błogosławiony Kościoła katolickiego.
Życiorys.
Rodolfo Acquaviva urodził się 2 października 1550 roku jako syn księcia Giangirolamo. Jego dwaj bracia Giulio i Ottavio byli kardynałami. Idąc w ślady wuja, który został generałem jezuitów, 2 kwietnia 1568 roku wstąpił do ich rzymskiego nowicjatu, gdzie przebywał wtedy także św. Stanisław Kostka. Został wyświęcony na kapłana w 1578 roku w Lizbonie. W 1578 roku wyjechał do Indii, gdzie próbował nawrócić wielkiego Mogoła Akbara. Następnie prowadził misje w Goa, gdzie został zabity.
Został beatyfikowany w grupie Męczenników z Salsette przez papieża Leona XIII 30 kwietnia 1893 roku.

</doc>
<doc id="2630180" url="https://pl.wikipedia.org/wiki?curid=2630180" title="Luis Tascón">
Luis Tascón

Luis Tascón (ur. 27 sierpnia 1968, Capacho, Táchira, zm. 12 sierpnia 2010, Caracas) – wenezuelski działacz marksistowski.
Życiorys.
Jego rodzice pochodzili z Kolumbii. W latach 1986-1992 działał w ugrupowaniu Nieposłuszeństwo Ludowe ("Desobediencia Popular"), w 1998 roku był jednym z założycieli Ruchu Piątej Republiki, na której czele stał Hugo Chávez. Od 1999 roku był deputowanym do wenezuelskiego parlamentu. Był zdecydowanym krytykiem biurokracji i korupcji. Po tym jak zarzucił korupcję szefowi "Servicio Nacional Integrado de Administración Aduanera y Tributaria" – instytucji odpowiedzialnej za podatki, José Cabello, bratu związanego z władzą kapitalisty Diosdado Cabello, został wyrzucony w 2007 roku ze Zjednoczonej Socjalistycznej Partii Wenezueli. Założył wówczas własne ugrupowanie – Nowa Rewolucyjna Droga (Nuevo Camino Revolucionario), które popierało proces Rewolucji Boliwariańskiej.
Zmarł w 2010, hołd zmarłemu złożyli czołowi działacze PSUV. W kraju ogłoszono trzydniową żałobę.

</doc>
<doc id="2630183" url="https://pl.wikipedia.org/wiki?curid=2630183" title="Jiang Yonghua">
Jiang Yonghua

Jiang Yonghua (; ur. 7 września 1973 w Jixi) – chińska kolarka torowa, srebrna medalistka olimpijska oraz wicemistrzyni świata.
Kariera.
W kadrze narodowej Jiang Yonghua znalazła się w 1999 roku. W 2001 roku została mistrzynią kraju w wyścigu na 1500 m, a rok później, na igrzyskach azjatyckich w Pusan zdobyła złoty medal na dystansie 500 m. Na mistrzostwach świata w Stuttgarcie w 2003 roku zajęła piąte miejsce w wyścigu na 500 m. Największe sukcesy osiągnęła jednak w 2004 roku, kiedy na igrzyskach olimpijskich w Atenach zdobyła srebrny medal w tej samej konkurencji, ulegając tylko Australijce Annie Meares. W tym samym roku wystąpiła na mistrzostwach świata Melbourne, gdzie w wyścigu na 500 m także była druga za Meares.

</doc>
<doc id="2630185" url="https://pl.wikipedia.org/wiki?curid=2630185" title="Furgonetka pancerna">
Furgonetka pancerna

Furgonetka pancerna − rodzaj opancerzonego samochodu, będącego najczęściej vanem lub lekką ciężarówką, przeznaczoną do transportu dóbr wartościowych, takich jak: pieniądze w gotówce, kamienie szlachetne, biżuteria, papiery wartościowe itp. Samochody tego typu są całkowicie kuloodporne i nie są podatne na wysokie temperatury.
Pierwszą furgonetką pancerną był "Bellamore Armored Motor Bank Car", który wszedł do służby w 1910 i używany był jako transporter gotówki. W 1914 w Wlk. Brytanii służył "Rolls-Royce Ghost", który w trakcie I wojny światowej został wcielony do armii jako wojskowy samochód pancerny. W 1930 zakłady Mercedes-Benz wybudowały model "Nürburg 460", którym poruszał się papież Pius XI.

</doc>
<doc id="2630187" url="https://pl.wikipedia.org/wiki?curid=2630187" title="Gimnastyka na Letnich Igrzyskach Olimpijskich 2012">
Gimnastyka na Letnich Igrzyskach Olimpijskich 2012

Gimnastyka na Letnich Igrzyskach Olimpijskich 2012 rozgrywana była w dniach od 28 lipca do 12 sierpnia 2012. Zawody odbyły się w The O2 (gimnastyka sportowa i skoki na trampolinie) oraz Wembley Arena (gimnastyka artystyczna).

</doc>
<doc id="2630189" url="https://pl.wikipedia.org/wiki?curid=2630189" title="Ville Wallén">
Ville Wallén

Ville Wallén (ur. 20 czerwca 1976 w Helsinkach) – fiński piłkarz grający na pozycji bramkarza.

</doc>
<doc id="2630190" url="https://pl.wikipedia.org/wiki?curid=2630190" title="Triathlon na Letnich Igrzyskach Olimpijskich 2012 – kwalifikacje">
Triathlon na Letnich Igrzyskach Olimpijskich 2012 – kwalifikacje

Proces kwalifikacyjny.
Okres kwalifikacji do Igrzysk Olimpijskich w triathlonie trwa od 1 czerwca 2010 do 31 maja 2012. Kwalifikacje były przyznawane na podstawie rankingu ITU z których wybierano 14 najlepszych startów dla poszczególnych zawodników - sześć startów z pierwszego roku i osiem startów z drugiego roku kwalifikacyjnego. Do zawodów olimpijskich kwalifikowało się 110 triathlonistów - 55 kobiety i 55 mężczyzn.
Punkty przyznawane są na podstawie wykończenia w wielu międzynarodowych imprezach i sportowcy mogą korzystać ze swoich najlepszych 14 wyników dla swojej olimpijskiej kwalifikacji - sześć od pierwszego roku do ośmiu lat od sekundy.
Imprezy kwalifikacyjne miały cztery poziomy przyznawania punktów. Za finał Mistrzostw Świata z 2010 i 2011 zwycięzcy otrzymali 1000 punktów. Zwycięstwo w zawodach z serii Mistrzostw Świata premiowane było 800 punktami, triumf w Pucharze Świata dawał 500 punktów, z kolei za zwycięstwo w Mistrzostwach Kontynentu można było otrzymać po 400 punktów.
39 zawodników i zawodniczek kwalifikowało się bezpośrednio z rankingu. Ponadto w zawodach olimpijskich udział weźmie pięciu mistrzów kontynentu, troje najlepszych z turnieju kwalifikacyjnego, który odbył się w Londynie w dniach 6-7 sierpnia 2011. Kolejnymi pięcioma zawodnikami będą najlepsi z kontynentów, którzy nie otrzymali kwalifikacji na wcześniejszych zasadach. Komisja trójstronna na koniec przyzna dwie dzikie karty, z kolei jedno miejsce należy się gospodarzom Igrzysk.

</doc>
<doc id="2630195" url="https://pl.wikipedia.org/wiki?curid=2630195" title="Punkt Einsteina">
Punkt Einsteina

Punkt Einsteina (tytuł oryg. "The Einstein Intersection") – powieść fantastycznonaukowa amerykańskiego pisarza Samuela R. Delany’ego. Powieść ukazała się w 1967 roku. Otrzymała nagrodę Nebula w 1967 i była nominowana do Nagrody Hugo w 1968.
Fabuła.
Humanoidalna rasa, zajmująca opustoszałą Ziemię, usiłuje upodobnić się do Ziemian i przeżyć na nowo ich historię. Przybysze czczą wszystkie ślady kultury i cywilizacji ludzkiej. Na równi traktują Orfeusza, Chrystusa, Billy’ego Kida i Beatlesów. Bohater powieści, Lobey, porzuca wioskę i wyrusza w drogę, by odnaleźć i odzyskać utraconą miłość.

</doc>
<doc id="2630199" url="https://pl.wikipedia.org/wiki?curid=2630199" title="Wong Kam Po">
Wong Kam Po

Wong Kam Po (; ur. 13 marca 1973 w Sha Tin) – hongkoński kolarz torowy i szosowy, złoty medalista mistrzostw świata.
W 2007 roku zdobył złoty medal w scratchu na mistrzostwach świata w Palma de Mallorca. Ponadto w latach 1998, 2006 i 2010 roku zdobyła złote medale w wyścigu szosowym na igrzyskach azjatyckich. Jego najlepszym wynikiem olimpijskim było zajęcie jedenastego miejsca w wyścigu punktowym na igrzyskach w Sydney w 2000 roku.

</doc>
<doc id="2630207" url="https://pl.wikipedia.org/wiki?curid=2630207" title="Filipe Neri Ferrão">
Filipe Neri Ferrão

Filipe Neri António Sebastião do Rosário Ferrão (ur. 20 stycznia 1953 w Aldona) – indyjski duchowny katolicki, arcybiskup Goa i Damão i Patriarcha Wschodnich Indii od 2003, kardynał od 2022.
Życiorys.
Święcenia kapłańskie otrzymał 28 października 1979.
Episkopat.
20 grudnia 1993 papież Jan Paweł II mianował go biskupem pomocniczym archidiecezji Goa i Damão, ze stolicą tytularną "Vanariona". Sakry biskupiej udzielił mu 10 kwietnia 1994 ówczesny Patriarcha Wschodnich Indii – Raul Nicolau Gonsalves.
12 grudnia 2003 Jan Paweł II mianował go arcybiskupem diecezji Goa i Damão, który zwyczajowo nosi tytuł Patriarchy Wschodnich Indii. 29 maja 2022 podczas modlitwy Regina Coeli papież Franciszek ogłosił jego nominację kardynalską. 27 sierpnia Ferrão został kreowany kardynałem prezbiterem i otrzymał kościół tytularny Santa Maria in Via.

</doc>
<doc id="2630208" url="https://pl.wikipedia.org/wiki?curid=2630208" title="Katarzyna Mammolini">
Katarzyna Mammolini



</doc>
<doc id="2630209" url="https://pl.wikipedia.org/wiki?curid=2630209" title="Pedro Castoldi">
Pedro Castoldi

Pedro Castoldi (ur. ? – zm. ?) - argentyński piłkarz, grający podczas kariery na pozycji obrońcy. 
Kariera klubowa.
Pedro Castoldi podczas piłkarskiej kariery występował w Sportivo Barracas Bolívar i Talleres Remedios de Escalada.
Kariera reprezentacyjna.
W reprezentacji Argentyny Castoldi występował w 1922. W reprezentacji zadebiutował 28 września 1922 w wygranym 4-0 meczu z Chile podczas Mistrzostw Ameryki Południowej. 
Na turnieju w Rio de Janeiro wystąpił w jeszcze w meczach z Urugwajem i Paragwajem. Po raz ostatni w reprezentacji wystąpił 12 listopada 1922 w wygranym 1-0 meczu z Urugwajem, którego stawką było Copa Lipton. Ogółem w barwach "albicelestes" wystąpił w 5 meczach. 

</doc>
<doc id="2630212" url="https://pl.wikipedia.org/wiki?curid=2630212" title="Jurajskie Parki Krajobrazowe">
Jurajskie Parki Krajobrazowe



</doc>
<doc id="2630214" url="https://pl.wikipedia.org/wiki?curid=2630214" title="Alaksandr Lisouski">
Alaksandr Lisouski

Alaksandr Lisouski (biał. Аляксандр Лісоўскі, ros. Александр Лисовский, "Aleksandr Lisowski", ur. 13 listopada 1985) – białoruski kolarz torowy i szosowy, dwukrotny medalista mistrzostw świata w kolarstwie torowym.
Jego największym sukcesem jest zdobycie złotego medalu w scratchu na mistrzostwach świata w Manchesterze. Na tych samych mistrzostwach wywalczył brązowy medal w omnium, wyprzedzili go tylko Hayden Godfrey z Nowej Zelandii i Australijczyk Leigh Howard. Jest mistrzem Białorusi 2010 w scratchu. Ponadto w latach 2005 i 2006 zdobył brązowe medale mistrzostw kraju do lat 23 w kolarstwie szosowym.

</doc>
<doc id="2630218" url="https://pl.wikipedia.org/wiki?curid=2630218" title="Florencio Sarasíbar">
Florencio Sarasíbar

Florencio Avelino Sarasíbar (ur. 11 listopada 1896 – zm. 11 października 1972) – argentyński piłkarz, grający podczas kariery na pozycji obrońcy.
Kariera klubowa.
Florencio Sarasíbar podczas piłkarskiej kariery występował w klubach z Rosario: Peñarolu, Embarcadero, Tiro Federal i Rosario Central (jedynie w 1917 krótko był zawodnikiem Boca Juniors). Podczas kariery czterokrotnie wygrał lokalną Liga Rosarina de Fútbol w 1912 (Embarcadero), 1919, 1927, 1928 (Rosario).
Kariera reprezentacyjna.
Jedyny raz w reprezentacji Argentyny Sarasíbar wystąpił 15 października 1922 w przegranym 0-2 meczu z Brazylią podczas Mistrzostw Ameryki Południowej.

</doc>
<doc id="2630219" url="https://pl.wikipedia.org/wiki?curid=2630219" title="Florencio Avelino Sarasíbar">
Florencio Avelino Sarasíbar



</doc>
<doc id="2630233" url="https://pl.wikipedia.org/wiki?curid=2630233" title="Ludmiła Harażanska">
Ludmiła Harażanska

Ludmiła Mikałajeuna Harażanska (biał. Людміла Мікалаеўна Гаражанская, ros. Людмила Николаевна Горожанская, "Ludmiła Nikołajewna Gorożanska", ur. 17 czerwca 1970 w Brześciu) – białoruska kolarka torowa, brązowa medalistka mistrzostw świata.
Największy sukces w swojej karierze sukces Ludmiła Harażanska osiągnęła w 1994 roku, kiedy podczas mistrzostw świata w Palermo zdobyła brązowy medal w wyścigu punktowym. Wyprzedziły ją tylko Holenderka Ingrid Haringa oraz Rosjanka Swietłana Samochwałowa. Dwa lata później Harażanska brała udział w igrzyskach olimpijskich w Atlancie, gdzie w tej samej konkurencji była szósta. Do brązowej medalistki, Australijki Lucy Tyler-Sharman Białorusinka straciła osiem punktów.

</doc>
<doc id="2630237" url="https://pl.wikipedia.org/wiki?curid=2630237" title="Katarzyna z Czarnogóry">
Katarzyna z Czarnogóry

Katarzyna Kosic (również "Hosanna z Kotoru") (ur. 25 listopada 1493 w księstwie Zeta; zm. 27 kwietnia 1565 w Kotorze) – serbska Błogosławiona Kościoła katolickiego, tercjarka dominikańska, mistyczka.
Życiorys.
Urodziła się 25 listopada 1493 roku. Jej ojciec był kapłanem Serbskiego Kościoła Prawosławnego. Na chrzcie nadano jej imię Jovana. W wieku kilkunastu lat nawróciła się na katolicyzm i wówczas przyjęła imię Katarzyna. Spędzała dużo czasu na modlitwie, a także czytając książki religijne i Pismo Święte. Po trzęsieniu ziemi, przeniosła się do kościoła Świętego Pawła. Została tercjarką dominikańską i wówczas przyjęła imię Hosanna (na pamiątkę bł. Hosanny z Mantui). . Zmarła 27 kwietnia 1565 roku w opinii świętości. Jej nienaruszone ciało czczone jest w kolegiacie NMP w Kotorze. Jej proces beatyfikacyjny rozpoczął się w 1905 roku. Została beatyfikowana przez papieża Piusa XI w 1927 roku.

</doc>
<doc id="2630241" url="https://pl.wikipedia.org/wiki?curid=2630241" title="Khushbir Kaur">
Khushbir Kaur

Khushbir Kaur (ur. 9 lipca 1993) – indyjska lekkoatletka, chodziarka.
Srebrna medalistka igrzysk azjatyckich w Incheon (2014).
Osiągnięcia.
Złota medalistka mistrzostw Indii (2011).
Rekordy życiowe.
W roku 2017 została laureatem nagrody Arjuna Award.

</doc>
<doc id="2630242" url="https://pl.wikipedia.org/wiki?curid=2630242" title="Fernand Buyle">
Fernand Buyle

Fernand Auguste Charles (Nand) Buyle (ur. 3 marca 1918 w Sint-Jans-Molenbeek, zm. 22 stycznia 1992) – piłkarz belgijski, występujący na pozycji napastnika.
Z zespołem Daring Club de Bruxelles dwukrotnie zdobył mistrzostwo Belgii (1936, 1937) i raz puchar tego kraju (1935). W latach 1937-1945 rozegrał 16 meczów i strzelił 1 gola w reprezentacji Belgii. Wystąpił na mistrzostwach świata 1938.

</doc>
<doc id="2630249" url="https://pl.wikipedia.org/wiki?curid=2630249" title="Jan Szlaga">
Jan Szlaga



</doc>
<doc id="2630250" url="https://pl.wikipedia.org/wiki?curid=2630250" title="Juan Carlos Nevado">
Juan Carlos Nevado

Juan Carlos Nevado González (ur. 16 września 1982) – niemiecki hokeista na trawie. Złoty medalista olimpijski z Pekinu.
Jest synem Urugwajczyka i Hiszpanki. W reprezentacji Niemiec debiutował w 2003. Z kadrą brał udział m.in. w mistrzostwach świata w 2006 (tytuł mistrzowski) oraz kilku turniejach Champions Trophy. Był brązowym medalistą mistrzostw Europy w 2005.

</doc>
<doc id="2630255" url="https://pl.wikipedia.org/wiki?curid=2630255" title="Dziwny lokator">
Dziwny lokator

Dziwny lokator (tytuł oryg. "El habitante incierto") − hiszpański thriller filmowy z 2004 roku, napisany i wyreżyserowany przez Guillema Moralesa. Światowa premiera projektu nastąpiła w grudniu 2004 podczas Katalońskiego Międzynarodowego Festiwalu Filmowego w Sitges.

</doc>
<doc id="2630257" url="https://pl.wikipedia.org/wiki?curid=2630257" title="Osanna of Cattaro">
Osanna of Cattaro



</doc>
<doc id="2630258" url="https://pl.wikipedia.org/wiki?curid=2630258" title="Roderic Hill">
Roderic Hill

Roderic Maxwell Hill (ur. 1 marca 1894 w Hampstead, zm. 6 października 1954), KCB, MC, AFC &amp; Bar – brytyjski marszałek lotnictwa ("Air Chief Marshal") Royal Air Force, rektor Imperial College London.
Dzieciństwo i młodość.
Roderic ukończył University College London. Zamierzał zostać architektem, jednak jego zainteresowania były związane z lotnictwem. W 1913 wraz z bratem zbudowali szybowiec własnej konstrukcji. Akademickie wykształcenie i praktyczne doświadczenie lotnicze okazało się przydatne w jego przyszłej karierze.
Kariera wojskowa.
Gdy wybuchła I wojna światowa Hill zgłosił się w 1914 do British Army, służąc jako oficer w 7 Pułku Piechoty.
W 1916 został przeniesiony do Royal Flying Corps i wziął udział w eksperymentalnych pracach prowadzonych przez firmę Royal Aircraft Establishment nad nowymi konstrukcjami samolotów wojskowych. Prace prowadzono na lotnisku w mieście Farnborough w Anglii. W 1924 Hill objął dowództwo nad 45 Eskadrą Royal Air Force stacjonującą w Egipcie. Jednostka dysponowała dwupłatowymi samolotami transportowymi Vickers Vernon, wykonując usługi transportu wojska, wsparcia sił naziemnych i transportu poczty na całym Bliskim Wschodzie. Szczególne działania prowadzono w rejonie Mezopotamii i Mandatu Palestyny.
W 1927 został oddelegowany do wyższej szkoły oficerów sztabowych RAF Staff College w Andover. W 1930 objął dowództwo nad eskadrą treningową Oxford University Air Squadron. W 1932 został Zastępcą Dyrektora Napraw i Konserwacji w Ministerstwie Lotnictwa. W 1936 objął dowództwo nad brytyjskimi siłami powietrznymi w Mandacie Palestyny i Emiracie Transjordanii. Dowodził działaniami lotniczymi podczas arabskiego powstania w Palestynie (1936–1939).
Podczas II wojny światowej był Dyrektorem Generalnym Badań i Rozwoju w Ministerstwie Lotnictwa. W 1942 został Szefem Sztabu Generalnego RAF. W dniu 1 czerwca 1943 objął dowództwo nad 12 Grupą RAF (do 22 listopada 1943). Następnie objął dowództwo nad RAF Fighter Command (do 14 maja 1945). W okresie tym latał samolotem myśliwskim Hawker Tempest. Po wojnie pełnił różne funkcje szkoleniowe i wsparcia służb technicznych. W 1948 odszedł na emeryturę.
Późniejsze lata.
W późniejszych latach pełnił obowiązki rektora Imperial College London. W 1953 został także wybrany rektorem University of London, jednak w czerwcu 1954 zrezygnował z powodu złego stanu zdrowia. Zmarł 6 października 1954.

</doc>
<doc id="2630260" url="https://pl.wikipedia.org/wiki?curid=2630260" title="Rodolfo Acquaviva">
Rodolfo Acquaviva



</doc>
<doc id="2630262" url="https://pl.wikipedia.org/wiki?curid=2630262" title="Paolo Rabitti">
Paolo Rabitti

Paolo Rabitti (ur. 28 października 1936 w Castellarano) – włoski duchowny katolicki, arcybiskup Ferrary-Comacchio w latach 2004-2012.
Życiorys.
Święcenia kapłańskie otrzymał 30 października 1960 i został inkardynowany do archidiecezji bolońskiej. Po studiach doktoranckich w Rzymie przez kilka lat był nauczycielem w bolońskich liceach, zaś w 1971 został rektorem regionalnego seminarium. Równocześnie angażował się w duszpasterstwo młodych, będąc m.in. asystentem diecezjalnym i regionalnym Akcji Katolickiej. W 1984 został wybrany zastępcą asystenta generalnego tejże organizacji. Od 1988 pracował w Papieskiej Komisji ds. Kościelnych Dóbr Kultury - początkowo jako podsekretarz, następnie jako sekretarz.
25 maja 1995 papież Jan Paweł II mianował go ordynariuszem diecezji San Marino-Montefeltro. Sakry biskupiej udzielił mu 24 czerwca 1995 ówczesny arcybiskup Bolonii - kard. Giacomo Biffi.
2 października 2004 został mianowany arcybiskupem Ferrary-Comacchio (ingres odbył się 28 listopada 2004). 1 grudnia 2012 papież przyjął jego rezygnację z urzędu, złożóną ze względu na wiek, a jego następcą mianował biskupa Luigi Negri.

</doc>
<doc id="2630263" url="https://pl.wikipedia.org/wiki?curid=2630263" title="Antipodogomphus">
Antipodogomphus

Antipodogomphus – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2630266" url="https://pl.wikipedia.org/wiki?curid=2630266" title="Aphylla">
Aphylla

Aphylla – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2630268" url="https://pl.wikipedia.org/wiki?curid=2630268" title="Archaeogomphus">
Archaeogomphus

Archaeogomphus – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2630269" url="https://pl.wikipedia.org/wiki?curid=2630269" title="Glukuronid THC">
Glukuronid THC

Glukuronid THC, glukuronid tetrahydrokannabinolu – organiczny związek chemiczny, metabolit tetrahydrokanabinolu, wydalany z organizmu wraz z moczem. Jego obecność może być sprawdzana w dokładniejszych testach antydopingowych.
W warunkach laboratoryjnych, powstaje on w wyniku glukuronidacji THC kwasem UDP-glukuronowym w obecności enzymów UDP-glukuronylotransferazy, głównie UGT1A7, UGT1A10 i UGT2B7.
Do badań naukowych wykorzystywany jest głównie jego izomer – "C4'-glukuronid THC", różniący się miejscem wiązania glikozydowego, wytworzonego pomiędzy atomem węgla 4' pierścienia aromatycznego, a nie sąsiednią grupą hydroksylową (jest to więc rzadko spotykane wiązanie C-glikozydowe).

</doc>
<doc id="2630271" url="https://pl.wikipedia.org/wiki?curid=2630271" title="Arigomphus">
Arigomphus

Arigomphus – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2630272" url="https://pl.wikipedia.org/wiki?curid=2630272" title="C4'-Glukuronid THC">
C4'-Glukuronid THC



</doc>
<doc id="2630273" url="https://pl.wikipedia.org/wiki?curid=2630273" title="C4-Glukuronid THC">
C4-Glukuronid THC



</doc>
<doc id="2630276" url="https://pl.wikipedia.org/wiki?curid=2630276" title="Armagomphus">
Armagomphus



</doc>
<doc id="2630277" url="https://pl.wikipedia.org/wiki?curid=2630277" title="Asiagomphus">
Asiagomphus

Asiagomphus – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2630278" url="https://pl.wikipedia.org/wiki?curid=2630278" title="Traser (kinematografia)">
Traser (kinematografia)

Traser – w przemyśle filmowym, pracownik studia animacji, który flamastrem poprawia ołówkowe linie po grafikach na rysunkach będących kolejnymi kadrami ujęć. Dba on o to, by grubość kreski w tym samym miejscu była jednakowa na kolejnych kadrach.

</doc>
<doc id="2630280" url="https://pl.wikipedia.org/wiki?curid=2630280" title="Stanisławie (województwo kujawsko-pomorskie)">
Stanisławie (województwo kujawsko-pomorskie)

Stanisławie – wieś w Polsce położona w województwie kujawsko-pomorskim, w powiecie świeckim, w gminie Bukowiec.
W latach 1975–1998 miejscowość administracyjnie należała do województwa bydgoskiego.
W miejscowości znajduje się dwór oraz park, w którym rośnie daglezja zielona o obwodzie 198 cm uznana za pomnik przyrody. Dawniej był to folwark założony w 1822 roku na terenach odłączonych od Korytowa. Nazwa pochodzi od imienia Łebińskiego. W 1885 roku dziedzicem dóbr był Leopold Mieczkowski, a w 1889 S. Gerlich.
Przy drodze z Łaszewa przy parku rosną dwa dęby szypułkowe o obwodach 296 i 380 cm (2012) uznane za pomnik przyrody.

</doc>
<doc id="2630282" url="https://pl.wikipedia.org/wiki?curid=2630282" title="Scuderia Scribante">
Scuderia Scribante

Scuderia Scribante – były południowoafrykański zespół wyścigowy. Uczestniczył w wyścigach Formuły 1 oraz Południowoafrykańskiej Formuły 1. Zespół został założony przez entuzjastę sportów motorowych, Aldo Scribante, który chciał wspierać lokalnych kierowców. W Formule 1 uczestniczył głównie w Grand Prix RPA, a najlepszym rezultatem było szóste miejsce Neville'a Lederle w 1962 roku. Od 1970 roku zespół zdołał zapewnić sobie wsparcie Lucky Strike. W 1970 roku jeżdżący dla Scribante Lucky Strike Racing Dave Charlton wygrał mistrzostwa Południowoafrykańskiej Formuły 1.

</doc>
<doc id="2630283" url="https://pl.wikipedia.org/wiki?curid=2630283" title="Austroepigomphus">
Austroepigomphus

Austroepigomphus – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2630284" url="https://pl.wikipedia.org/wiki?curid=2630284" title="Austrogomphus">
Austrogomphus

Austrogomphus – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2630286" url="https://pl.wikipedia.org/wiki?curid=2630286" title="Sawina Petrilli">
Sawina Petrilli



</doc>
<doc id="2630292" url="https://pl.wikipedia.org/wiki?curid=2630292" title="Francisco Palau y Quer">
Francisco Palau y Quer



</doc>
<doc id="2630294" url="https://pl.wikipedia.org/wiki?curid=2630294" title="Płyta komórkowa">
Płyta komórkowa

Płyta komórkowa – płyta składająca się z wypełnienia papierowego o charakterystycznej strukturze, tzw. „plastra miodu”, sinusoidalnej lub ścianki szkieletowej oraz cienkich płyt wierzchnich (najczęściej płyt wiórowych). Jej główną zaletą jest redukcja ciężaru bez utraty nośności, sztywności, stabilności oraz innych funkcji konstrukcyjnych.
Płyta komórkowa jest odporna na ugięcia i wgniecenia, a przy tym lekka i ekologiczna. Grubość płyty oraz jej wewnętrzna struktura, odpowiadają za mechaniczne właściwości materiału typu „sandwich”. Sprawiają, że zarówno płyta, jak i elementy gotowe, są bardzo mocne i jednocześnie lekkie. Dawniej jako wypełnienie płyt komórkowych stosowano paski z płyty pilśniowej, forniru lub drewniane listewki nacinane i układane w kratownice. Obecnie stosuje się niemal wyłącznie wypełnienia papierowe. Gotowy produkt jest lżejszy, ponieważ środek – zasadnicza objętość tej płyty, która może sięgać do 70–80 proc. (w zależności od grubości płyty) – wykonany jest z przestrzennej struktury kartonowej. Wytrzymałość elementu jest zwiększana poprzez zastosowanie papieru o wyższej gramaturze lub zmniejszeniu celi (oczko papieru), jak również przez użycie szerszych ramiaków, dodanie szprosów w ramach lub użyciu grubszych płyt wierzchnich.
Płyty okładowe (wierzchnie) mogą być wykonane z płyty HDF, płyty wiórowej itp., w zależności od sposobu wykańczania powierzchni. Na przykład pod elementy fornirowane można zastosować okładziny z płyty wiórowej, zaś pod elementy malowane i foliowane stosuje się głównie płyty HDF.
Zastosowanie.
Obecnie płyty komórkowe mają szerokie zastosowanie, zarówno w przemyśle meblarskim, jak również w produkcji drzwi i stolarki budowlanej. Główną ich zaletą jest niższy koszt produkcji w porównaniu z elementami z drewna litego lub pełnej płyty.
Do produkcji mebli stosuje się płyty o konstrukcji ramowej. Ramy mogą być wykonane z drewna, płyty wiórowej, MDF, HDF, OSB lub innych materiałów drewnopochodnych.
Popularnym wykorzystaniem są również materiały promocyjne w miejscu sprzedaży tzw. materiały POS. Stosunkowo niska cena w porównaniu do innych materiałów, lekkość konstrukcji oraz różnorodność zastosowań sprawia, iż znakomicie nadają się zarówno do wykończenia dużych aranżacji, jak i jako samotne standy reklamowe.

</doc>
<doc id="2630297" url="https://pl.wikipedia.org/wiki?curid=2630297" title="Claudio Stagni">
Claudio Stagni

Claudio Stagni (ur. 9 czerwca 1939 w Ganzanigo) – włoski duchowny katolicki, biskup Faenzy-Modigliana w latach 2004-2015.
Życiorys.
Prezbiterat.
Święcenia kapłańskie otrzymał 25 lipca 1963 z rąk kard. Giacomo Lercaro. Inkardynowany do archidiecezji bolońskiej, został wykładowcą w miejscowym seminarium, zaś od 1966 pełnił funkcję sekretarza arcybiskupiego, jednocześnie pracując (od 1967) jako proboszcz w Mongardino. Po zwolnieniu w 1974 z urzędu sekretarza został wicekanclerzem kurii, a następnie został mianowany diecezjalnym asystentem Akcji Katolickiej. Od 1988 wikariusz generalny archidiecezji.
Episkopat.
6 grudnia 1990 papież Jan Paweł II mianował go biskupem pomocniczym archidiecezji Bolonii, ze stolicą tytularną "Dardanus". Sakry biskupiej udzielił mu 13 stycznia 1991 ówczesny arcybiskup Bolonii – kard. Giacomo Biffi.
26 kwietnia 2004 został mianowany biskupem ordynariuszem diecezji Faenza-Modigliana, zaś 30 maja 2004 kanonicznie objął urząd.
19 stycznia 2015 przeszedł na emeryturę, a jego następcą wybrany został biskup Mario Toso.

</doc>
<doc id="2630313" url="https://pl.wikipedia.org/wiki?curid=2630313" title="Stanisław Stawski">
Stanisław Stawski



</doc>
<doc id="2630314" url="https://pl.wikipedia.org/wiki?curid=2630314" title="Monety okolicznościowe 2 złote">
Monety okolicznościowe 2 złote



</doc>
<doc id="2630316" url="https://pl.wikipedia.org/wiki?curid=2630316" title="Dom na pustkowiu (film)">
Dom na pustkowiu (film)

Dom na pustkowiu – polski czarno-biały film psychologiczny z 1949 roku, pierwszy film w reżyserii Jana Rybkowskiego. Pierwowzorem scenariusza do filmu było opowiadanie autorstwa Jarosława Iwaszkiewicza pod tym samym tytułem.
Praca nad filmem.
Rybkowski podjął pracę nad filmem w roku 1947; w trakcie realizacji wprowadzano rozmaite zmiany scenariuszowe i niektóre epizody kręcono ponownie. „Dom na pustkowiu” miał premierę na festiwalu w Wenecji w roku 1949, jednak w związku z zastrzeżeniami ze strony władz kinematografii i Ministerstwa Kultury nie skierowano go do rozpowszechniania. Poddany został dalszym przeróbkom; ich celem było nasycenie stosunkowo apolitycznej fabuły elementami będącymi apologią władzy ludowej. Pomimo tego podczas kolaudacji w Wiśle kolejna wersja również została mocno skrytykowana. Włodzimierz Sokorski pisał, że w utworze nie przezwyciężono „tendencji nacjonalistyczno-prawicowych”, że jest „czasowo opóźniony” i ma „fałszywy wydźwięk ideologiczno-artystyczny”, promując „fałszywą koncepcję solidaryzmu narodowego i mieszczańskiego pseudohumanizmu”. W rezultacie film poddano dalszym, tym razem już gruntownym zmianom; wyeliminowano sceny dotyczące Powstania Warszawskiego, dodano epizody które przedstawiają konspiratorów z AK w świetle karykaturalnym i epizody narastania świadomości klasowej, a film zakończono sceną entuzjastycznego odczytania manifestu, w którym konspiratorzy witają wkraczającą na tereny kraju armię polską w braterskim sojuszu z Armią Radziecką. Ta wersja ostatecznie skierowana została do kin, choć ona również nie spotkała się z pełną aprobatą. Krzysztof Teodor Toeplitz oceniał, że kolegialne przeróbki co prawda transplantują na grunt polski „zasady współpracy, szeroko stosowanej w Związku Radzieckim”, niemniej zauważył, że film ma tylko „pozory rewolucyjności”.
Fabuła.
Trwa wojna. Pod Warszawą mieszkają młoda dziewczyna Basia i jej ciotka Kazia. Pewnego razu w ich domu pojawia się Hubert, inżynier i konspirator, związany z lewicowym ruchem oporu. Kobiety przyjmują go z niechęcią i obawą. Pomiędzy nim a Basią budzi się miłość. Dziewczyna i jej ciotka dołączają do pracy konspiracyjnej. Po wybuchu w stolicy powstania Hubert opuszcza podwarszawski dom i wraz z małą fabryczką amunicji przenosi się na Starówkę.

</doc>
<doc id="2630322" url="https://pl.wikipedia.org/wiki?curid=2630322" title="Mistrzostwa Świata i Europy w Biegu na 100 km 2012">
Mistrzostwa Świata i Europy w Biegu na 100 km 2012

26. Mistrzostwa Świata i 21. Mistrzostwa Europy w Biegu na 100 km – zawody lekkoatletyczne, które odbyły się 22 kwietnia 2012 w Seregno. 

</doc>
<doc id="2630324" url="https://pl.wikipedia.org/wiki?curid=2630324" title="Argen">
Argen

Niemcy:
Zobacz też:

</doc>
<doc id="2630327" url="https://pl.wikipedia.org/wiki?curid=2630327" title="Alfredo Brown">
Alfredo Brown

Alfredo Carr Brown (ur. 1 grudnia 1886, zm. 30 sierpnia 1958) – argentyński piłkarz, grający podczas kariery na pozycji napastnika.
Kariera klubowa.
Alfredo Brown podczas kariery w latach 1904–1911 występował w klubie Alumni AC.
Z Alumni sześciokrotnie zdobył mistrzostwo Argentyny w 1905, 1906, 1907, 1909, 1910 i 1911.
Kariera reprezentacyjna.
W reprezentacji Argentyny Brown występował w latach 1906–1911. Zadebiutował 15 sierpnia 1906 w wygranym 2-0 meczu z Urugwajem, którego stawką była Copa Lipton. Brown w 28 min. strzelił pierwszą bramkę.
Ostatni raz w reprezentacji Brown wystąpił 8 października 1911 w przegranym 1-1 meczu z Urugwajem, którego stawką było Gran Premio de Honor Uruguayo. Ogółem w barwach "albicelestes" wystąpił w 9 meczach (w 4 był kapitanem), w których zdobył 4 bramki.

</doc>
<doc id="2630329" url="https://pl.wikipedia.org/wiki?curid=2630329" title="Alfredo Carr Brown">
Alfredo Carr Brown



</doc>
<doc id="2630332" url="https://pl.wikipedia.org/wiki?curid=2630332" title="Alex Callinicos">
Alex Callinicos

Alexander Theodore Callinicos (ur. 24 lipca 1950 w Rodezji) – brytyjski trockista, pracownik naukowy i pisarz.
Życiorys.
Urodził się 24 lipca w Rodezji Południowej (obecne Zimbabwe). Jest profesorem Centrum Studiów Europejskich w Londyńskim Kings College. Wydał trzydzieści książek w Wielkiej Brytanii i Stanach Zjednoczonych. Jest liderem Socialist Workers Party, będącej częścią Tendencji Międzynarodowych Socjalistów. Pisze dla czasopisma "International Socialism".
Jego ojciec był w okresie II wojny światowej członkiem greckiego antyfaszystowskiego ruchu oporu. Jego matka pochodzi z angielskiej arystokracji, jest wnuczką Lorda Actona.

</doc>
<doc id="2630339" url="https://pl.wikipedia.org/wiki?curid=2630339" title="Hełm Adrian Mle 1919">
Hełm Adrian Mle 1919

Hełm Adrian Mle 1919 (pol. hełm czołgowy wz. 19) – francuski hełm wojskowy powstały jako modyfikacja hełmu Adrian Mle 1915 w celu dostosowania go do warunków służby załóg czołgów i pojazdów pancernych.
Hełm wbrew oznaczeniom został opracowany i przyjęty na wyposażenie wojsk francuskich w drugiej połowie 1918 r. Hełm powstał przez zmodyfikowanie hełmu ogólnowojskowego Mle 1915. Zmiany polegały na zlikwidowaniu daszka. Na jego miejsce zamocowano amortyzator w postaci pasa skóry, zwężającego się ku końcom. Grzebień skrócono o 40 mm (tak umieszczona na czole hełmu odznaka mieściła się między nim a pasem skórzanym). We wnętrzu zastosowano "pofalowane" przekładki izolacyjne z blachy aluminiowej o większej powierzchni niż te znane z hełmu Mle 1915. Miało to na celu zapewnienie lepszego chłodzenia głowy, co było wymagane w słabo wentylowanych wnętrzu czołgów czasu I wojny światowej. Hełm malowano jak hełmy ogólnowojskowe Mle 1915, czyli w kolorze niebieskoszarym. 
W Wojsku Polskim.
Hełmy Mle 1919 (pol. wz. 19) do Polski przybyły wraz z załogami czołgów FT-17 z 1 Pułku Czołgów Armii gen. Hallera w roku 1919. W okresie międzywojennym z uwagi na braki hełmów czołgowych żołnierze na własną rękę przerabiali hełmy ogólnowojskowe Mle 1915 (pol. wz. 15) na hełmy czołgowe. Przeróbki były podobne do tych z hełmu wz. 19. W 1939 roku większość hełmów czołgowych stanowiły przeróbki Adrianów.

</doc>
<doc id="2630340" url="https://pl.wikipedia.org/wiki?curid=2630340" title="Obere Argen">
Obere Argen

Obere Argen – rzeka w południowych Niemczech, w krajach związkowych Badenia-Wirtembergia i Bawaria. Poprzez Argen, a następnie Jezioro Bodeńskie uchodzi do Renu. Źródło rzeki leży na północny zachód od Oberstaufen. Z kolei ujście rzeki znajduje się w mieście Wangen im Allgäu, gdzie rzeka wpływa do Argen. Rzeka przepływa m.in. przez Wangen im Allgäu, Gestratz.

</doc>
<doc id="2630342" url="https://pl.wikipedia.org/wiki?curid=2630342" title="Niewojskowy pojazd opancerzony">
Niewojskowy pojazd opancerzony

Niewojskowy pojazd opancerzony − każdy pojazd opancerzony niebędący używany przez siły zbrojne i nieprzeznaczony do udziału w żadnych działaniach zbrojnych ani militarnych, zaś używany jako pojazd użytkowy.
Użycie niewojskowych pojazdów opancerzonych.
Siły rebelianckie.
Siły rebelianckie używają najczęściej pojazdów improwizowanych z tzw. "pancerzem improwizowanym".
Służby bezpieczeństwa i służby ratownicze.
Służby bezpieczeństwa np. siły policyjne używają niekiedy specjalnych opancerzonych radiowozów. Do takich sił policyjnych należy jednostka SWAT. W Izraelu służby ratownictwa medycznego posiadają specjalne ambulanse pokryte lekkim pancerzem. Do niewojskowych pojazdów opancerzonych należą również armatki wodne używane przez Oddziały Prewencji Policji. W Stanach Zjednoczonych używane są również opancerzone pojazdy straży pożarnej.
Transport więźniów.
Lekkie furgonetki pancerne i autobusy policyjne używane do transportu więźniów np.: z więzienia do innego więzienia.
Autobusy.
Służą zarówno do transportu więźniów jak i transportu większych oddziałów policji w rejonach zamieszek. Używane również do transportu żołnierzy w rejonach walki zbrojnej.
Transport dóbr wartościowych.
Służą do transportu gotówki pieniężnej, biżuterii i innych kosztowności. Furgonetki pancerne mają na celu bezpieczne dostarczenie rzeczy wartościowych oraz ochronę przez ich zrabowaniem.
Transport VIP-ów.
Służą transportowi ważnych osobistości takich jak prezydent lub królowa. Mają za zadanie chronić daną osobę przed próbą uśmiercenia jej bądź okaleczenia.
Użycie w meteorologii.
Lekko opancerzony pojazd ochronny używany przez "łowców tornad" i "łowców burz", zabezpieczający przed wyrzuconymi przez tornado odłamkami, które mogłyby zranić lub okaleczyć podróżujących wokół żywiołu.

</doc>
<doc id="2630344" url="https://pl.wikipedia.org/wiki?curid=2630344" title="Untere Argen">
Untere Argen

Untere Argen – rzeka w południowych Niemczech, w krajach związkowych Badenia-Wirtembergia i Bawaria. Poprzez Argen, a następnie Jezioro Bodeńskie uchodzi do Renu. Źródło rzeki leży na zachód od Missen-Wilhams. Z kolei ujście rzeki znajduje się w mieście Wangen im Allgäu, gdzie rzeka wpływa do Argen. Rzeka przepływa m.in. przez Wangen im Allgäu, Isny im Allgäu. Liczy 55 km.

</doc>
<doc id="2630346" url="https://pl.wikipedia.org/wiki?curid=2630346" title="Eliseo Brown">
Eliseo Brown

Eliseo Brown (ur. 29 października 1888, zm. ?) – argentyński piłkarz, grający na pozycji napastnika.
Kariera klubowa.
Eliseo Brown podczas piłkarskiej kariery w latach 1905–1911, kiedy to występował w klubie Alumni AC.
Z Alumni sześciokrotnie zdobył mistrzostwo Argentyny w 1905, 1906, 1907, 1909, 1910 i 1911. Brown trzykrotnie był królem strzelców ligi argentyńskiej w 1907 (24 bramki), 1908 (19 bramek) i 1909 (19 bramek).
Kariera reprezentacyjna.
W reprezentacji Argentyny Brown występował w latach 1906–1911. W reprezentacji zadebiutował 15 sierpnia 1906 w wygranym 2-0 meczu z Urugwajem, którego stawką była Copa Lipton.
Ostatni raz w reprezentacji Brown wystąpił 22 października 1911 w wygranym 2-0 meczu z Urugwajem, którego stawką było Gran Premio de Honor Argentino. Ogółem w barwach "albicelestes" wystąpił w 10 meczach, w których zdobył 6 bramek.

</doc>
<doc id="2630347" url="https://pl.wikipedia.org/wiki?curid=2630347" title="Donji Potočari">
Donji Potočari

Donji Potočari (cyr. Доњи Поточари) – wieś w Bośni i Hercegowinie, w Republice Serbskiej, w gminie Srebrenica. Leży około 5 kilometrów na północ od Srebrenicy. W 2013 roku liczyła 673 mieszkańców.
W 1991 przed rozpoczęciem wojny w Bośni i Hercegowinie Potočari liczyły 4338 mieszkańców, z czego 93% stanowili Bośniacy. W czasie wojny wieś należała do enklawy Srebrenicy. Od 1995 roku ulokował się tutaj holenderski batalion sił ONZ. Po zajęciu enklawy przez wojska serbskie pod dowództwem Ratko Mladicia Potočari stały się jednym z miejsc masowych egzekucji na bośniackich Muzułmanach ze Srebrenicy i okolic.
Obecnie znajduje się tutaj największy z cmentarzy ofiar ludobójstwa w Srebrenicy.

</doc>
<doc id="2630348" url="https://pl.wikipedia.org/wiki?curid=2630348" title="Ishbel Hamilton-Gordon">
Ishbel Hamilton-Gordon

Ishbel Maria Hamilton-Gordon, markiza Aberdeen i Temair, lady Aberdeen (ur. 14 marca 1857 w Londynie, zm. 18 kwietnia 1939 w Aberdeen) – szkocka arystokratka, działaczka społeczna, filantropka i pisarka, aktywistka na rzecz równouprawnienia kobiet, pierwsza kobieta uhonorowana honorowym stopniem naukowym uczelni kanadyjskiej.
Życiorys.
Urodzona jako Ishbel Maria Marjoribanks, córka Dudleya Marjoribanksa, 1. barona Tweedmouth, szkockiego przedsiębiorcy i liberalnego polityka, członka Parlamentu z ramienia Partii Liberalnej, oraz Isabelli Weir Hogg, córki sir Jamesa Hogga, prawnika i polityka, także członka Parlamentu. Wyrastała w liberalnym otoczeniu, częstym gościem w jej domu rodzinnym bywał premier William Gladstone. Odebrała staranne wykształcenie w domu, zaś w wieku 18 lat została przedstawiona na dworze królowej Wiktorii. 7 listopada 1877 roku poślubiła swą wielką młodzieńczą miłość, Johna Hamiltona-Gordona, wówczas 7. hrabiego Aberdeen. Zamieszkali razem w jego posiadłości Haddo House w Aberdeenshire oraz domu przy Grosvenor Square w Londynie. Już w młodości lady Aberdeen zajmowała się pracą charytatywną, zarówno w strukturach kościoła, jak i w otoczeniu domu rodzinnego. Założyła Haddo House Club, lokalną organizację charytatywną, mającą na celu prowadzenie edukacji dorosłych wśród robotników rolnych i służących. Wkrótce przekształciła się ona w ogólnokrajową Onward and Upward Association, mającą ponad setkę oddziałów i wydającą redagowany przez założycielkę dwutygodnik. W 1883 roku założyła Aberdeen Ladies' Union, prowadzącą działalność edukacyjną skierowaną do dziewcząt z biednych rodzin i pomagającą im w znalezieniu odpowiedniej pracy.
W 1886 roku towarzyszyła mężowi, gdy został mianowany lordem namiestnikiem Irlandii. W trakcie krótkiego pobytu w tym kraju (Gordon został odwołany ze stanowiska po dymisji Gladstone’a) asygnowała anonimowo 1500 funtów z własnych środków na zakup ziemniaków dla odbudowy upraw przez farmerów zubożonych w wyniku klęski nieurodzaju. Organizowała również promocję irlandzkich towarów w Szkocji i Anglii. Wszystkie te działania przysporzyły hrabiostwu Aberdeen sympatii Irlandczyków. Po dymisji rządu odbyła wraz z mężem podróż morską przez Indie, Australię, Nową Zelandię i Stany Zjednoczone. W 1890 roku po raz pierwszy odwiedziła Kanadę, zakładając w Winnipegu Aberdeen Association, stowarzyszenie działające na rzecz zwiększenia dobrobytu osadników, głównie imigrantów, gospodarujących samotnie na preriach. Wyłożyła też z mężem 15 000 dolarów na promocję irlandzkich produktów podczas Wystawy Światowej w Chicago w 1893 roku.
W latach 1893–1898 towarzyszyła mężowi w Kanadzie, gdzie pełnił on urząd gubernatora generalnego. W tym samym roku została przewodniczącą Międzynarodowej Rady Kobiet i pozostawała na tym stanowisku, z przerwami, do 1936 roku, w latach 1893–1899 przewodniczyła również Narodowej Radzie Kobiet w Kanadzie ("National Council of Women of Canada"). W 1897 roku utworzyła organizację charytatywną Victorian Order of Nurses for Canada, nazwaną na cześć obchodzącej diamentowy jubileusz królowej Wiktorii, a mającą na celu zapewnienie dostępu do świadczeń medycznych na rozległych, izolowanych obszarach Kanady. W tym samym roku otrzymała doktorat honorowy Queen’s University w Kingston, pierwszy honorowy stopień naukowy przyznany kobiecie w dziejach kanadyjskich uczelni wyższych.
W latach 1905–1915 lord Aberdeen ponownie pełnił urząd lorda namiestnika Irlandii. Jego żona zaś ponownie poświęciła się działalności charytatywnej i społecznej, wspierając kampanię medyczną na rzecz zwalczania gruźlicy czy współpracując w organizacji Women’s National Health Association of Ireland, działającej na rzecz poprawienia sytuacji materialnej matek i dzieci irlandzkich. Była aktywna podczas konferencji pokojowej w Paryżu w 1919 roku, nakłaniając jej uczestników do otwarcia wszystkich stanowisk w sekretariacie Ligi Narodów dla kobiet. Brała udział w pracach organizacji Międzynarodowego Czerwonego Krzyża. W 1920 roku wprowadziła Międzynarodową Radę Kobiet do Ligi Narodów z głosem doradczym. Jej działalność uhonorowano, nadając jej w 1928 roku honorowe obywatelstwo Edynburga, została również odznaczona Krzyżem Wielkim Orderu Imperium Brytyjskiego.
Wraz z mężem była współautorką autobiograficznych książek "We Twa" oraz "More Cracks with We Twa", opublikowała także zbiór artykułów "Musings of A Scottish Granny". W 1960 roku ukazał się drukiem jej dziennik z okresu pobytu w Kanadzie, "The Canadian Journal of Lady Aberdeen, 1893–1898". Lord i lady Aberdeen mieli pięcioro dzieci: George’a (ur. 1879), Marjorie (1880), żyjącą tylko kilka miesięcy Dorotheę (1882), Dudleya (1883) oraz Iana (1884–1909). Po śmierci męża w 1934 roku zmuszona była opuścić dotychczasową rezydencję Cromar House w Aberdeenshire z powodów finansowych i zamieszkać w Aberdeen. Jej ostatnim publicznym wystąpieniem była ceremonia otwarcia domu YWCA w Birmingham. Miała wówczas 82 lata. Zmarła 18 kwietnia 1939 roku w Aberdeen i została pochowana obok męża na terenie posiadłości Haddo House.

</doc>
<doc id="2630350" url="https://pl.wikipedia.org/wiki?curid=2630350" title="Antonio Lanfranchi">
Antonio Lanfranchi

Antonio Lanfranchi (ur. 17 maja 1946 w Grondone di Ferriere; zm. 17 lutego 2015 w Modenie) – włoski duchowny katolicki, arcybiskup Modeny-Nonantoli w latach 2010-2015.
Życiorys.
Święcenia kapłańskie otrzymał 4 listopada 1971 i został inkardynowany do diecezji Piacenza. Po święceniach i studiach w Rzymie został wykładowcą seminarium. W 1978 rozpoczął pracę w wydziale katechetycznym kurii diecezjalnej (w latach 1978-1984 był jego sekretarzem, a następnie przez cztery lata jego przewodniczącym), jednocześnie odpowiadając w diecezji za Akcję Katolicką. W latach 1988-1996 był wykładowcą Papieskiego Uniwersytetu Laterańskiego, a po powrocie do diecezji został jej wikariuszem generalnym.
3 grudnia 2003 papież Jan Paweł II mianował go ordynariuszem diecezji Cesena-Sarsina. Sakry biskupiej udzielił mu 11 stycznia 2004 ówczesny biskup Piacenzy - Luciano Monari.
27 stycznia 2010 został mianowany arcybiskupem Modeny-Nonantoli.
Zmarł w szpitalu w Modenie 17 lutego 2015.

</doc>
<doc id="2630355" url="https://pl.wikipedia.org/wiki?curid=2630355" title="Austin Wright">
Austin Wright

Austin McGiffert Wright (ur. 1922 w Yonkers, zm. 23 kwietnia 2003), amerykański pisarz. 
Ukończył studia na Harvardzie w 1943. W latach 1943-1946 służył w wojsku. Później uczęszczał na uniwersytet w Chicago. Był wykładowcą, autorem książek z zakresu krytyki literackiej. Opublikował siedem powieści. Debiutował w 1969 "Camden's Eyes", najbardziej znanym jego utworem jest powieść "Tony i Susan" z 1993 roku (polskie wydanie z 2016 roku nosi tytuł "Zwierzęta nocy"). Jej główna bohaterka otrzymuje od byłego męża maszynopis napisanej przez niego książki, co skłania ją do oceny dokonanych w przeszłości wyborów. Na podstawie powieści nakręcono film "Nocturnal Animals" ("Zwierzęta nocy") z 2016 roku. Został nagrodzony Złotym Globem i nominowany do 24 innych nagród. 

</doc>
<doc id="2630360" url="https://pl.wikipedia.org/wiki?curid=2630360" title="Pasmem Gór Świętokrzyskich">
Pasmem Gór Świętokrzyskich

Pasmem Gór Świętokrzyskich – wyścig kolarski organizowany w Górach Świętokrzyskich w latach 1951–1956, 1959–1963, 1967–1985, 1987–1989 i 2002–2003.
Wyścig Pasmem Gór Świętokrzyskich, którego pierwszym zwycięzcą został w 1951 roku Józef Kapiak, przyczynił się do rozwoju i popularyzacji kolarstwa w regionie świętokrzyskim. Dotychczas impreza odbyła się 35 razy, wielokrotnie była jednym z najważniejszych sprawdzianów formy reprezentantów kraju przed występami w międzynarodowych imprezach – mistrzostwach świata i igrzyskach olimpijskich. W zawodach startowało kilka pokoleń kolarzy należących do najlepszych w Polsce, m.in. Stanisław Królak, Ryszard Szurkowski, Stanisław Szozda, Tadeusz Mytnik, Czesław Lang i Zbigniew Piątek.
Historia wyścigu.
Wyścig jednoetapowy (1951–1972).
Pierwszy wyścig, jeszcze pod nazwą Ogólnopolski Świętokrzyski Wyścig Kolarski, został zorganizowany 19 sierpnia 1951 roku. Jego trasa rozpoczynała się w Kielcach, następnie prowadziła m.in. przez Końskie i Skarżysko, zaś meta znajdowała się na kieleckim stadionie położonym przy ul. Ściegiennego. Zwyciężył zawodnik Legii Warszawa Józef Kapiak, który przewagę nad resztą stawki uzyskał w okolicach Zagnańska. Trzy godziny po zawodach szosowych kolarze wystartowali w wyścigu australijskim na stadionie Gwardii Kielce. Imprezę obserwowało z trybun ok. 3 tys. widzów.
W roku następnym zwycięstwo odniósł rozpoczynający karierę Stanisław Królak, który na mecie wyprzedził minimalnie swojego stryjecznego brata Henryka Łasaka. Wyścig ten był zarazem ostatnim w sezonie, zaś trudne warunki pogodowe i źle przygotowany odcinek w pierwszej fazie zawodów spowodowały, że do mety dojechało 17 z 53 kolarzy. Trzy lata później (1955) Królak ponownie wygrał wyścig. W czerwcu 1956 roku po raz kolejny wystąpił w zawodach, lecz tym razem przegrał walkę o zwycięstwo na finiszu z Marianem Więckowskim. W latach 1959–1962 w wyścigu startowali głównie zawodnicy z regionu – w tym okresie dwukrotnie wygrali Franciszek Kosela i Edward Błaszczyk, reprezentujący barwy SHL Kielce. 
W 1963 roku wyścig ponownie nabrał charakteru ogólnopolskiego, a w kolejnych latach zdobył coraz większą renomę. Zawody rozgrywane w Górach Świętokrzyskich stały się jednym z najważniejszych sprawdzianów formy reprezentantów kraju przed występami w międzynarodowych imprezach – mistrzostwach świata i igrzyskach olimpijskich.
W XVII edycji wyścigu, która odbyła się 28 sierpnia 1972 roku, zwycięstwo odniósł reprezentujący barwy Piasta Gliwice Zbigniew Krzeszowiec, choć pięciu następnych zawodników uzyskało ten sam czas co zwycięzca.
Nowa formuła (1973–1989).
W 1973 roku organizatorzy zmienili nazwę wyścigu – kolarze rozpoczęli rywalizację o Wielką Nagrodę Gór Świętokrzyskich. Ponadto zawody przekształcono w imprezę składającą się z czterech etapów, w tym jazdy indywidualnej na czas i kryterium.
Pierwsze zawody w nowej formule (1973) rozpoczęły się od niespodzianki. W jeździe indywidualnej na czas zwyciężył Mieczysław Klimczyk ze Świtu Wolica, który wyprzedził Ryszarda Szurkowskiego o 44 sekundy. Następne dwa etapy wygrał Szurkowski, natomiast w ostatnim wyprzedził go jedynie Stanisław Szozda. Dzięki tym pozycjom Szurkowski został zwycięzcą całego wyścigu. W nagrodę otrzymał puchar wykonany z ćmielowskiej porcelany.
W 1974 roku interesujący przebieg miał czwarty i zarazem ostatni etap. Kolarze kilkukrotnie zorganizowali udane ucieczki. Decydująca miała miejsce na 88 km, kiedy to na czele znalazło się siedmiu zawodników. Na 120 km dołączyło do nich kolejnych dziesięciu. Na finiszu najlepszy okazał się Andrzej Kaczmarek, drugie miejsce zajął Henryk Woźniak, a trzecie Marian Nawrot, choć ci trzej kolarze uzyskali ten sam czas. W końcowej klasyfikacji zwyciężył Stanisław Boniecki, który drugiego Jana Baćkowskiego wyprzedził o siedem sekund.
W kolejnych latach wyścig wygrywali czołowi polscy kolarze (m.in. Tadeusz Mytnik – 1975, Czesław Lang – 1977, Jan Jankiewicz – 1980). Wówczas impreza składała się z trzech lub czterech etapów, a najbardziej widowiskowym było rozgrywane w Kielcach kryterium. W 1979 roku po raz pierwszy zawodnicy rywalizowali na oddanym do użytku dwa lata wcześniej Torze Kielce, znajdującym się w Miedzianej Górze. Zwycięzcą pierwszego etapu, który odbył się na torze, został Jarosław Grodzki.
W 1981 roku w skład wyścigu wszedł jedynie jeden etap, rozegrany na Torze Kielce (104 km, 25 okrążeń). Trudne warunki atmosferyczne oraz wymagająca trasa sprawiły, że zawody ukończyło 14 kolarzy z 64 zgłoszonych. Wyścig wygrał Zbigniew Szczepkowski, który na finiszu wyprzedził Czesława Langa i Adama Zagajewskiego.
Rok później o wygranej Sławomira Lewandowskiego zadecydował ostatni etap. Pod koniec zawodów przeprowadził on udaną ucieczkę, następnie zaś powiększył jeszcze przewagę, dzięki czemu na mecie w Kielcach finiszował samotnie. Pięciu ścigających go kolarzy pomyliło trasę na ul. Lenina, co spowodowało, że musieli zawrócić i ostatecznie stracili do zwycięzcy niecałą minutę. Prowadzący po wcześniejszych trzech etapach Lechosław Michalak dojechał do mety jeszcze później, przez co nie obronił swojej pozycji w klasyfikacji generalnej – ostatecznie uplasował się na drugiej lokacie. W latach 80. XX wieku w imprezie zwyciężali również m.in. Andrzej Serediuk (1984), Andrzej Mierzejewski (1985 i 1987) i Jacek Bodyk (1989).
Wznowienie wyścigu (2002–2003).
W 2002 roku, z inicjatywy prezesa Świętokrzyskiego Związku Kolarskiego Mariana Formy, wyścig został reaktywowany. Zwyciężył w nim Zbigniew Piątek, a drugie miejsce zajął Kazimierz Stafiej. Kolarze postanowili nie finiszować, tylko razem wjechać na metę. Sędziowie dostrzegli jednak, że to Piątek był o kilka centymetrów szybszy, więc jemu przypadło zwycięstwo. Rok później, w XXXV edycji wyścigu Pasmem Gór Świętokrzyskich, wygrał Wojciech Pawlak, który na finiszu wyprzedził współtowarzyszy ucieczki (m.in. Łukasza Bodnara).

</doc>
<doc id="2630361" url="https://pl.wikipedia.org/wiki?curid=2630361" title="Ravensburg (ujednoznacznienie)">
Ravensburg (ujednoznacznienie)

Niemcy:
Inne:
Zobacz też:

</doc>
<doc id="2630377" url="https://pl.wikipedia.org/wiki?curid=2630377" title="Rafał Augustyn Kleweta">
Rafał Augustyn Kleweta

Rafał Augustyn Kleweta (ur. 28 maja 1949 w Łodzi, zm. 30 kwietnia 2016 we Francji) – polski malarz, grafik i wydawca, założyciel Anima Mundi Publishing Group, czynny we Francji.
Po maturze w roku 1968 studiował na Akademii Sztuk Pięknych w Łodzi. Pracował jako projektant kostiumów dla filmu „Potop” w reżyserii Jerzego Hoffmana, a następnie 1971 rozpoczął studia w Düsseldorfie u profesora Erwina Heericha. Studia ukończył w 1976 roku, dyplomem z grafiki pt. tytułem "Meisterschüler". 
Rozpoczął pracę jako niezależny artysta, w roku 1976 zamieszkał w Aude, w departamencie Langwedocja-Roussillon (Francja). Zaprojektował medale i biżuterię oraz wystrój gabinetu dla szejka Arabii Saudyjskiej. W 1979 roku został wyróżniony medalem Józefa Gielniaka za drzeworyt.
W 1989 roku założył wydawnictwo Anima Mundi i wydał 50 pozycji wydawniczych.
W roku 1999 został wybrany na członka A.M.A.C. (Association of Contemporary Art Movement)
Prace artysty znajdują się w wielu muzeach świata, a także w zbiorach prywatnych:
Museum of Contemporary Art in Lodz, Poland.
Museum of Contemporary Art in Düsseldorf, Germany (Graphische Sammlung Ehrenhof).
Artothèque of Düsseldorf, Germany.
Collection of Artists Books in the Nîmes Library, France.
National Library collection of Toulouse, France.
National Library collection of Montpellier, France.
University Library collection of Montpellier
University Library collection of Lausanne, Switzerland.
Laverune Museum.
Pierre Bayle Museum of Carla Bayle (French Pyrénées).
Mande Library.
Graveline Library.
Bagnouls sur Cèze Library.
Carcassonne Library.
National collection of the city of Liège, Belgium.
Ulysse Capitaine Library.
Kunstsammlung of "Veste Coburg", Germany.
City of Saint Etienne, "Elsa Triolet" Library.
Chiroux Library of the city of Liège, Belgium, Official Wallon collections.
In most French Institutes in Europe.

</doc>
<doc id="2630381" url="https://pl.wikipedia.org/wiki?curid=2630381" title="Kauf mich">
Kauf mich



</doc>
<doc id="2630382" url="https://pl.wikipedia.org/wiki?curid=2630382" title="Siergiej Sirotkin">
Siergiej Sirotkin

Siergiej Olegowicz Sirotkin (ros. Сергей Олегович Сироткин; ur. 27 sierpnia 1995 w Moskwie) – rosyjski kierowca wyścigowy.
Życiorys.
Formuła Abarth.
Siergiej Sirotkin karierę rozpoczął w roku 2008, od startów w kartingu. We wrześniu 2010 roku zadebiutował w serii wyścigów samochodów jednomiejscowych – Formule Abarth. W ciągu sześciu wyścigów, Rosjanin pięciokrotnie sięgał po punkty, najlepszy wynik osiągając w drugim starcie, na torze Mugello, gdzie był ósmy. Zdobyte punkty sklasyfikowały go na 18. miejscu.
W kolejnym sezonie Sirotkin był już etatowym zawodnikiem szwajcarskiej ekipy Jenzer Motorsport (która połączyła współpracę z Euronovą Racing). Należał do czołówki serii, walcząc o tytuł mistrzowski. Sukces osiągnął w klasyfikacji europejskiej, będąc dziesięciokrotnie na podium, z czego pięciokrotnie na najwyższym jego stopniu. W punktacji włoskiej uległ jedynie bardziej doświadczonemu Szwajcarowi Patricowi Niederhauserowi różnicą trzynastu punktów. W trakcie sezonu dziewięciokrotnie mieścił się w pierwszej trójce, z czego dwukrotnie na pierwszej pozycji. Spośród wszystkich sesji kwalifikacyjnych, najlepszy okazał na torze Mugello.
Auto GP.
W 2012 roku Rosjanin podpisał kontrakt z zespołem Euronova Racing, na udział w Światowej Serii Auto GP, korzystającej z bardzo mocnych pojazdów wyścigowych. Mając zaledwie 16 lat, Sirotkin szybko nawiązał kontakt z czołówką, zwyciężając już w trzecim wyścigu (w Walencji), natomiast rundę później, na torze w Marrakeszu, sięgnął po pierwsze pole position.
Formuła 3.
W sezonie 2012 rozpoczął starty we Włoskiej Formule 3. Reprezentując ekipę Euronova Racing, pierwsze podium osiągnął w trzecim starcie inaugurującej rundy, na torze w Walencji. Ostatecznie w klasyfikacji europejskiej zakończył sezon na 5 pozycji, a w klasyfikacji włoskiej - na 6 pozycji.
Formuła Renault 3.5.
W 2012 roku wystartował również w czasie rundy na torze Moscow Raceway w Formule Renault 3.5. Pierwszy wyścig ukończył na 20 pozycji, a w drugim wyścigu nie dojechał do mety.
W kolejnym sezonie stał się już etatowym kierowcą zespołu I.S.R. Racing oraz partnerem zespołowym Christophera Zanelli. W ciągu 17 wyścigów dwukrotnie stawał na podium, jednak nigdy nie zwyciężał. Z dorobkiem 61 punktów ukończył sezon na dziewiątej pozycji w klasyfikacji generalnej.
W sezonie 2014 Sirotkin podpisał kontrakt z brytyjską ekipą Fortec Motorsports. W ciągu siedemnastu wyścigów, w których wystartował czterokrotnie stawał na podium, w tym raz na jego najwyższym stopniu. Uzbierał łącznie 132 punkty, co dało mu piąte miejsce w końcowej klasyfikacji kierowców.
Seria GP2.
W roku 2015 Rosjanin przeniósł się do GP2, gdzie nawiązał współpracę z włoską ekipą Rapax Team. Dwie pierwsze rundy zakończył bez punktów, jednak począwszy od eliminacji w Monte Carlo zaczął regularnie plasować się w czołówce. Pierwsze podium miało miejsce w niedzielny poranek w Monako, natomiast pierwsze zwycięstwo uzyskał po starcie z pole position, na brytyjskim torze Silverstone. Sirotkin odnotował łącznie pięć wizyt na podium, jednak aż jedenastokrotnie meldował się w czołowej piątce. Zdobywszy 139 punktów, Siergiej zmagania zakończył na 3. miejscu, punkt przed Rio Haryanto. Indonezyjczyk miał wprawdzie szansę na pokonanie Rosjanina (w pierwszym wyścigu, na torze Yas Marina, Sirotkin był trzynasty w stosunku do siódmej Haryanto), jednak w wyniku karambolu i przedłużającej się naprawy bandy, ostatni wyścig został odwołany i to 20-latek dopełnił czołową trójkę. Został przy okazji najlepszym debiutantem, zostawiając w pokonanym polu kierowców DAMS - Brytyjczyka Alexa Lynna i Francuza Pierre Gasly.
W sezonie 2016 podpisał kontrakt z mistrzowską stajnią ART Grand Prix, zastępując w niej ubiegłorocznego czempiona, Belga Stoffela Vandoorne'a. Rosjanin nie zdołał jednak godnie zastąpić podopiecznego McLarena. Pierwsze dwa weekendy były dla niego bardzo nieudane, gdyż tylko w jednym z wyścigów dojechał do mety i to dopiero na jedenastym miejscu. Po starcie z pole position na torze w Monte Carlo, rozbił bolid prowadząc wyścig. Przełom nastąpił na innym ulicznym torze w Baku, gdzie zajął drugą i trzecią lokatę. Na kolejne podium czekał do rundy na węgierskim torze Hungaroring. W pierwszym wyścigu był trzeci, natomiast w drugim odniósł drugie zwycięstwo w sezonie. Siergiej popisał się świetnym startem w sobotnim starcie na torze niemieckim torze Hockenheimring, dzięki czemu sięgnął po trzecią wygraną. Dzięki temu zdołał wyjść na prowadzenie w mistrzostwach. Szanse na tytuł mistrzowski utracił jednak po słabych weekendach na torze Spa-Francorchamps i Monza. W sobotniej rywalizacji na torze Sepang z Włochem Antonio Giovinazzim. Jedyna szansa pozostała w obronieniu trzeciego miejsca w klasyfikacji generalnej sprzed roku. Sirotkin dzięki solidnemu weekendowi (czwarta i trzecia lokata) zdołał zrównać się z punktami z innym reprezentantem Półwyspu Apenińskiego, Raffaele Marciello, uzyskując pulę 159 punktów. Dzięki trzem zwycięstwom przy braku ich w przypadku podopiecznego Scuderii Ferrari, to on został drugim wicemistrzem serii.
Formuła 1.
W 2014 roku Rosjanin został ogłoszony kierowcą testowym szwajcarskiej ekipy Sauber w Formule 1. W sezonie 2017 pełnił funkcję trzeciego kierowcy francuskiego zespołu Renault. 16 stycznia został ogłoszony kierowcą wyścigowym zespołu Williams w sezonie 2018.

</doc>
<doc id="2630383" url="https://pl.wikipedia.org/wiki?curid=2630383" title="NSZZ &quot;S&quot;">
NSZZ &quot;S&quot;



</doc>
<doc id="2630385" url="https://pl.wikipedia.org/wiki?curid=2630385" title="Graham Williamson">
Graham Williamson

Graham Williamson (ur. 15 czerwca 1960) – brytyjski lekkoatleta, specjalizujący się w biegach średniodystansowych.

</doc>
<doc id="2630393" url="https://pl.wikipedia.org/wiki?curid=2630393" title="Zdobycie Riazania (1237)">
Zdobycie Riazania (1237)

Zdobycie Riazania – zajęcie i zniszczenie Riazania w grudniu 1237 r. w trakcie mongolskiego najazdu na Ruś.
Tło historyczne.
W lutym 1236 r. rozpoczęła się koncentracja potężnych oddziałów mongolskich przeznaczonych do uderzenia na Ruś i Europę Wschodnią. Wojskami, których liczebność szacowana jest na 120 – 140 tys. wojowników, dowodził Batu-chan oraz znakomity wódz mongolski Subedej. Kampanię przeciwko Rusi, poprzedziło zdobycie i zniszczenie przez Mongołów w 1236 r. państwa Bułgarów wołżańskich oraz następnie podbój pozostałych ludów nadwołżańskich. Po przekroczeniu Wołgi wojska mongolskie zostały rozdzielone. Główna ich część pod wodzą Mongkego ruszyła przeciw Połowcom.
Obrona Riazania.
Mniejsza część wojsk mongolskich pod wodzą Batu-chana skierowała się ku granicom księstwa riazańskiego, docierając w grudniu 1237 r. pod mury Riazania. Do miasta zostało wysłane poselstwo z żądaniem poddania się władzy Batu-chana oraz dostarczenia dziesięciny „ze wszystkiego”. Książę riazański Jerzy Igorowicz dumnie odmówił, jednak chcąc zyskać na czasie wysłał do obozu mongolskiego własnego syna Fiodora z bogatymi podarunkami. Został on zgładzony, nie nadeszła także pomoc ze strony wielkiego księcia włodzimierskiego Jerzego II i księcia czernichowskiego Michała I.
Riazań był położony na wysokim brzegu Oki. Gród otaczała głęboka fosa i ziemno-kamienny wał o wysokości 7 m i długości 4 – 5 km, wzmocniony ostrokołem. Oblężenie trwało 6 dni, od 16 do 21 grudnia 1237 r. W ostatnim dniu nastąpił generalny szturm na miasto, który zakończył się jego zdobyciem. Zdobyty gród zrównano z ziemią a wszystkich mieszkańców wraz z księciem Jerzym Igorowiczem i jego rodziną wymordowano.
Po zdobyciu stolicy księstwa riazańskiego Mongołowie wyruszyli w kierunku granic wielkiego księstwa włodzimierskiego. Tragiczny los Riazania podzielili wkrótce mieszkańcy Kołomny, Włodzimierza nad Klaźmą, Moskwy i innych miast Rusi Zaleskiej.

</doc>
<doc id="2630394" url="https://pl.wikipedia.org/wiki?curid=2630394" title="Kamienica przy ulicy Piłsudskiego 9 w Krakowie">
Kamienica przy ulicy Piłsudskiego 9 w Krakowie

Kamienica przy ulicy Józefa Piłsudskiego 9 – zabytkowa, czynszowa kamienica, znajdująca się w Krakowie przy ulicy marszałka Józefa Piłsudskiego na Nowym Świecie.
Historia.
Kamienica została zbudowana w latach 1903–1906 według projektu architekta Beniamina Torbego. W 2016 przeszła remont konserwatorski.
Architektura.
Kamienica ma trzy kondygnacje. Fasada posiada secesyjny wystrój. W jej środkowej części znajduje się pseudoryzalit o szerokości czterech osi. W drzwiach wejściowych oraz w oknach klatki schodowej znajdują się witraże wykonane w 1914 roku przez Krakowski Zakład Witrażów S.G. Żeleński, sygnowane przez projektanta literami „ZP” (prawdopodobnie Zbigniew Pronaszko).

</doc>
<doc id="2630399" url="https://pl.wikipedia.org/wiki?curid=2630399" title="Wojciech Samoliński">
Wojciech Samoliński

Wojciech Zbigniew Samoliński (ur. 1 grudnia 1953 w Gdańsku) – polski przedsiębiorca i wydawca, działacz opozycji demokratycznej w okresie PRL.
Życiorys.
W 1976 został absolwentem Wydziału Ekonomiki Produkcji Uniwersytetu Gdańskiego, w 1979 ukończył studia z zakresu filozofii na Katolickim Uniwersytecie Lubelskim.
W działalność opozycyjną zaangażował się jeszcze w okresie liceum, zajmując się rozrzucaniem ulotek (wspólnie z Aleksandrem Hallem, Grzegorzem Grzelakiem i Arkadiuszem Rybickim). Od 1976 współpracował z Komitetem Obrony Robotników, pisywał go związanego z RMP "Bratniaka". W latach 1977–1980 redagował katolickie czasopismo "Spotkania". W 1980 wstąpił do "Solidarności", był sekretarzem regionalnego zespołu ekspertów i rzecznikiem zarządu regionu związku. Po wprowadzeniu stanu wojennego został internowany 13 grudnia 1981, zwolniono go po około roku. Do końca lat 80. działał w strukturach NSZZ "S", od 1985 wchodząc w skład tymczasowego zarządu regionu. Był też organizatorem dystrybucji i druku drugoobiegowego pisma "Informator". Pracował w tym czasie w dziale wydawniczym KUL.
Na początku lat 90. pracował jako redaktor naczelny "Głosu Świdnika" i zastępcza redaktora naczelnego gazety "Ekspres Fakty". Następnie zajął się własną działalnością gospodarczą w branży wydawniczej. Do 2002 był członkiem ROAD, Unii Demokratycznej i Unii Wolności.
W 2008 odznaczony Krzyżem Komandorskim Orderu Odrodzenia Polski.

</doc>
<doc id="2630402" url="https://pl.wikipedia.org/wiki?curid=2630402" title="Walter Davis Jr.">
Walter Davis Jr.

Walter Davis Jr. (ur. 2 września 1932 w Richmond, zm. 2 czerwca 1990 w Nowym Jorku) – amerykański pianista jazzowy, grający w stylu hard bop.
Życiorys.
Występował jako nastolatek z wokalistą Babsem Gonzalesem i jego zespołem Three Bips and a Bop. W latach 50. nagrywał m.in. z Melbą Liston i Maxem Roachem oraz występował z Roachem, Charlie Parkerem i Dizzym Gillespie. W 1958 miał dłuższy angaż w Paryżu razem z trębaczem Donaldem Byrdem, a potem dołączył go zespołu Arta Blakeya "Jazz Messengers" jako pianista i kompozytor / aranżer.
W latach 60. zrezygnował na jakiś czas z zawodowego grania muzyki i pracował jako krawiec i malarz. Powrócił do grania jazzu w latach 70.; występował z Sonnym Rollinsem i ponownie z Jazz Messengers. Nagrywał z takimi muzykami, jak: Kenny Clarke, Sonny Criss, Jackie McLean, Pierre Michelot i Archie Shepp.
Był znany jako interpretator muzyki Buda Powella.
Dyskografia.
jako sideman.
z Dizzym Gillespie:

</doc>
<doc id="2630404" url="https://pl.wikipedia.org/wiki?curid=2630404" title="Necpalská dolina">
Necpalská dolina

Necpalská dolina– dolina w grupie górskiej Wielkiej Fatry w Karpatach Zachodnich na Słowacji.
Jest jedną z najdłuższych i największych obszarowo dolin w obrębie Wielkiej Fatry. Jej długość wynosi ok. 12 km. Zaczyna się stromymi żlebami na zachodnich zboczach szczytu Ploská. Opada początkowo bardzo stromo w kierunku południowo-zachodnim, następnie zachodnim (lokalna nazwa tego odcinka: dolina "Balcierovo"), po czym skręca wyraźnie na północny zachód. Najwyższy jej odcinek, opadający z północy na południe pomiędzy szczytami Borišov i Ploská to Hornoborišovská dolina. Po skręceniu na północny zachód dolina biegnie jeszcze przez blisko 9 km, po czym opuszcza Wielką Fatrę i otwiera się do Kotliny Turczańskiej przy pierwszych zabudowaniach wsi Necpaly.
Dolina przecina szereg różnych formacji geologicznych, budujących Wielką Fatrę, co wpływa na zróżnicowanie jej ukształtowania i roślinności. W górnej części budują ją stosunkowo miękkie margle i margliste łupki. Niżej zaczynają pojawiać się dolomity, które dominują w dolnej połowie doliny. Są one budulcem wielu formacji skalnych (skalne ścianki, turnie, baszty), widocznych tu zwłaszcza na lewych (orograficznie) zboczach doliny. Dno doliny jest stosunkowo płaskie, lecz niezbyt szerokie, pokryte wąskim pasem niw nadrzecznych. W dolnej części przewężenie pomiędzy dolomitowymi turniami (zwanymi "Jánošíkova skala" i "Ilčíkova skala"). Stoki w większości zalesione, jedynie w części środkowej szereg większych polan, a w górnym zamknięciu – górskie hale.
Dolina nie jest mocno rozgałęziona. Poza jedną dłuższą (Ľubovná dolina, ok. 3 km długości) uchodzi do niej jedynie szereg krótkich dolin bocznych: Smrekov, Kalimažná, Dolnoborišovska dolina, Ondrejkova dolina, Plavá dolina, Revúcky mlyn. Doliną na całej jej długości spływa Necpalský potok. 
Na długości ponad 10 km wiedzie doliną wąska droga o dość zniszczonej już obecnie nawierzchni asfaltowej. Jeszcze do początku lat 80. XX w. w sezonie letnim w dni wolne od pracy kursowały aż po jej górny koniec liniowe autobusy z Necpál. Obecnie droga jest zamknięta dla ruchu samochodowego.
Doliną na całej długości wiedzie niebiesko znakowany szlak turystyczny z Necpál do Chaty pod Borišovom.

</doc>
<doc id="2630406" url="https://pl.wikipedia.org/wiki?curid=2630406" title="Maria, matka Jezusa (film)">
Maria, matka Jezusa (film)

Maria, matka Jezusa (ang. "Mary, mother of Jesus") – film fabularny (religijny, biograficzny) produkcji amerykańskiej z 1999 roku.
Premiera odbyła się na świecie 14 listopada 1999 roku, w Polsce zaś 2 lipca 2000 roku. W Polsce film był emitowany w telewizji w okresie wielkanocnym i bożonarodzeniowym m.in. na antenach TVP czy TV Puls.
Film opowiada o losach Jezusa, z punktu widzenia Jego matki – Maryi.
Zdjęcia.
Zdjęcia realizowane były na terenie Węgier (Budapeszt).

</doc>
<doc id="2630407" url="https://pl.wikipedia.org/wiki?curid=2630407" title="Lucjan Jasiński">
Lucjan Jasiński

Lucjan Jasiński (ur. 5 kwietnia 1893 w Narajowie, zm. 13 (14) kwietnia 1940 w Katyniu) – pułkownik artylerii Wojska Polskiego, ofiara zbrodni katyńskiej.
Życiorys.
Syn Franciszka i Marii z Moszorów. Absolwent Wydziału Prawa Uniwersytetu Lwowskiego. W czasie I wojny światowej walczył w szeregach pułku artylerii polowej nr 130. Na stopień podporucznika został mianowany ze starszeństwem z 1 stycznia 1916 roku w korpusie oficerów rezerwy artylerii.
W 1918 został przyjęty do Wojska Polskiego. W 1920 służył w 5 pułku artylerii ciężkiej, a następnie w 5 dywizjonie artylerii ciężkiej, 22 pułku artylerii polowej i 6 dywizjonie artylerii ciężkiej.
3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 40. lokatą w korpusie oficerów artylerii. W 1923 pełnił obowiązki komendanta kadry baterii zapasowej 6 pułku artylerii ciężkiej we Lwowie. 31 marca 1924 awansował na majora ze starszeństwem z dniem 1 lipca 1923 i 25. lokatą w korpusie oficerów artylerii i objął dowództwo II dywizjonu 6 pułku artylerii ciężkiej. W 1928 pełnił służbę w Centrum Wyszkolenia Artylerii w Toruniu. 24 grudnia 1929 awansował na podpułkownika ze starszeństwem z dniem 1 stycznia 1930 i 13. lokatą w korpusie oficerów artylerii. Z dniem 1 listopada 1930 został przeniesiony do 5 pułku artylerii ciężkiej w Krakowie na stanowisko zastępcy dowódcy pułku. Od 29 czerwca 1933 roku do 4 maja 1934 roku pełnił obowiązki dowódcy pułku. W październiku 1934 został przeniesiony do 2 pułku artylerii ciężkiej w Chełmie na stanowisko dowódcy pułku. Na stopień pułkownika został mianowany ze starszeństwem z dniem 19 marca 1937 i 4. lokatą w korpusie oficerów artylerii. Od stycznia do września 1939 pełnił służbę na stanowisku komendanta Wołyńskiej Szkoły Podchorążych Rezerwy Artylerii we Włodzimierzu.
W kampanii wrześniowej był dowódcą artylerii i zastępcą dowódcy Grupy „Włodzimierz”. Po agresji ZSRR na Polskę dostał się do niewoli sowieckiej.
Początkowo przebywał w jużskim jenieckim obozie zbiorczym. W jego aktach zanotowano opinię o nieuniknionej wojnie III Rzeszy i ZSRR, oraz o odtworzeniu niepodległego państwa Polskiego. W listopadzie lub na początku grudnia 1939 przewieziony do obozu w Kozielsku. Między 11 a 12 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa 025/1 от 09.04.1940. Został zamordowany między 13 a 14 kwietnia 1940 przez NKWD w lesie katyńskim. Zidentyfikowany podczas ekshumacji prowadzonej przez Niemców w 1943, zapis w dzienniku ekshumacji pod datą 06.05.1943. Przy szczątkach znaleziono dwie karty pocztowe (od Marii Barancewicz) i srebrną papierośnicę (z podpisami). Figuruje na liście AM-200-1243 i liście Komisji Technicznej PCK pod numerem 41-01243. Nazwisko Jasińskiego znajduje się na liście ofiar (pod nr 01094) opublikowanej w Gońcu Krakowskim nr 114 i w Nowym Kurierze Warszawskim nr 124 z 1943. Krewni do 1947 poszukiwali informacji przez Biuro Informacji i Badań Polskiego Czerwonego Krzyża w Warszawie. Od 28 lipca 2000 spoczywa na Polskim Cmentarzu Wojennym w Katyniu. W Archiwum Robla (pakiet 44-01) znajduje się dokument z podpisem Jasińskiego jako dowódcy 2 pac znaleziony przy szczątkach Zbigniewa Florkiewicza, również zamordowanego w Katyniu.
Postanowieniem nr 112-48-07 Prezydenta RP Lecha Kaczyńskiego z 5 października 2007 został awansowany pośmiertnie do stopnia generała brygady. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2630408" url="https://pl.wikipedia.org/wiki?curid=2630408" title="Carlo Mazza">
Carlo Mazza

Carlo Mazza (ur. 7 stycznia 1942 w Entratico) – włoski duchowny katolicki, biskup Fidenzy w latach 2007-2017.
Życiorys.
Święcenia kapłańskie otrzymał 21 grudnia 1968 i został inkardynowany do diecezji Bergamo. Przez kilkanaście lat był duszpasterzem parafialnym. Później pracował m.in. w komisji Episkopatu Włoch ds. duszpasterstwa turystów i sportowców, a także jako wykładowca na Papieskim Uniwersytecie Laterańskim oraz na uniwersytecie w Mediolanie-Bicocca.
1 października 2007 papież Benedykt XVI mianował go ordynariuszem diecezji Fidenzy. Sakry biskupiej udzielił mu 1 grudnia 2007 arcybiskup Bolonii - kardynał Carlo Caffarra.
17 marca 2017 przeszedł na emeryturę.

</doc>
<doc id="2630411" url="https://pl.wikipedia.org/wiki?curid=2630411" title="Mohd Rizal Tisin">
Mohd Rizal Tisin

Mohd Rizal Tisin (ur. 20 czerwca 1984 w Kelang) – malezyjski kolarz torowy, brązowy medalista mistrzostw świata.
Pierwszy sukces Mohd Rizal Tisin osiągnął w 2005 roku, kiedy na mistrzostwach Azji wywalczył brązowy medal w keirinie. W 2008 roku zajął piąte miejsce w wyścigu na 1 km ze startu zatrzymanego, a podczas igrzysk olimpijskich w Pekinie był siódmy w sprincie drużynowym. Swój największy sukces osiągnął w 2009 roku, kiedy na mistrzostwach świata w Pruszkowie wywalczył brązowy medal w wyścigu na 1 km ze startu zatrzymanego, ulegając tylko Niemcowi Stefanowi Nimke i Taylorowi Phinneyowi ze Stanów Zjednoczonych.

</doc>
<doc id="2630412" url="https://pl.wikipedia.org/wiki?curid=2630412" title="La casa muda">
La casa muda

La casa muda (tytuł międzynar. "The Silent House", nieoficjalny tytuł pol. "Cichy dom") − niezależny urugwajski film fabularny (horror) z 2010 roku, wyreżyserowany i zmontowany przez Gustavo Hernándeza. Film inspirowany jest rzekomo prawdziwym wydarzeniem, które miało miejsce w latach 40. XX wieku, jednak żadne źródła tego nie potwierdzają. Twórcy reklamowali "La casa muda" jako film, który powstał w jednym ujęciu, bez żadnych cięć, jednak realność tej deklaracji jest kwestią sporną. Obraz odnotował swoją światową premierę w maju 2010 podczas Międzynarodowego Festiwalu Filmowego w Cannes.
Horror kandydował do nominacji do Oscara za rok 2011 w kategorii "najlepszy film nieanglojęzyczny".
W 2011 powstał amerykański remake, "Silent House".
Opis fabuły.
Laura i jej ojciec Wilson odwiedzają stary, opuszczony dom, który mają wyremontować. Niespodziewanie z piętra zaczynają dochodzić tajemnicze odgłosy. Wilson wybiera się na górę, by się tam rozejrzeć. Nie powraca, a jego córka pozostaje sama w niepokojącej posiadłości.

</doc>
<doc id="2630417" url="https://pl.wikipedia.org/wiki?curid=2630417" title="Karusel">
Karusel

Karusel (ros. Карусель) – publiczna stacja telewizyjna Federacji Rosyjskiej o profilu dziecięco-młodzieżowym. Kanał rozpoczął nadawanie w dniu 27 grudnia 2010 roku, zastępując Bibigon łącznie z kanałem Telenyanya.
Podstawę emisji (około 60%) stanowią programy edukacyjne i rozrywkowe własnej produkcji, pozostałą część stanowią rosyjskie i zagraniczne filmy fabularne i animowane. Kanał nadaje także poza Rosją pod nazwą Carousel International. Wersja międzynarodowa ma niewielkie zmiany w harmonogramie programu w porównaniu z emisją w Rosji.
Kanał jest własnością dwóch największych nadawców telewizyjnych w Rosji – Pierwyj kanał i Wszechrosyjska Państwowa Kompania Telewizyjna i Radiowa (WGTRK). Kanałem zarządza JSC Karusel. W kwietniu 2017 nastąpiły zmiany w strukturze zarządzania kanałem, które wprowadziły dwa nowe stanowiska: dyrektora generalnego i redaktora naczelnego.

</doc>
<doc id="2630429" url="https://pl.wikipedia.org/wiki?curid=2630429" title="Adriano Caprioli">
Adriano Caprioli

Adriano Caprioli (ur. 16 maja 1936 w Solbiate Olona) – włoski duchowny katolicki, biskup Reggio Emilii w latach 1998-2012.
Święcenia kapłańskie otrzymał 28 czerwca 1959 z rąk kardynała Giovanniego Battisty Montini i został inkardynowany do archidiecezji mediolańskiej.
27 czerwca 1998 papież Jan Paweł II mianował go ordynariuszem diecezji Reggio Emilii. Sakry biskupiej udzielił mu 12 września 1998 ówczesny arcybiskup Mediolanu - kardynał Carlo Maria Martini.
29 września 2012 papież przyjął jego rezygnację z kierowania diecezją złożoną ze względu na wiek.

</doc>
<doc id="2630431" url="https://pl.wikipedia.org/wiki?curid=2630431" title="Aleksandra Lisowska (lekkoatletka)">
Aleksandra Lisowska (lekkoatletka)

Aleksandra Lisowska (ur. 12 grudnia 1990 w Braniewie) – polska lekkoatletka, specjalizująca się w biegach długich. Mistrzyni Europy w biegu maratońskim z Monachium 2022.
Życiorys.
Początki kariery sportowej Aleksandry Lisowskiej związane są z Zatoką Braniewo, gdzie odkryto jej wielki talent sportowy. Wygrywała już wówczas wiele zawodów w województwie i makroregionie. Po rozpoczęciu studiów na Uniwersytecie Warmińsko-Mazurskim trenowała w klubie AZS UWM Olsztyn.
Odpadła w eliminacjach biegu na 3000 metrów z przeszkodami podczas młodzieżowych mistrzostw Europy w Ostrawie (2011). Podczas akademickich mistrzostw świata w biegach przełajowych w 2012 indywidualnie była dwudziesta oraz wraz z koleżankami z reprezentacji sięgnęła po brązowy medal w rywalizacji drużynowej. 
W 2022 została mistrzynią Europy w biegu maratońskim oraz zdobyła brązowy medal w drużynie (razem z Angeliką Mach i Moniką Jackiewicz). 
Medalistka mistrzostw Polski seniorów. Ma w dorobku pięć złotych medali (2019 – półmaraton, 2020 – bieg na 10 kilometrów i maraton, 2021 – maraton i 2022 – bieg na 10 000 metrów) oraz cztery brązowe (2012 – bieg przełajowy na 8 kilometrów, 2014 i 2017 – półmaraton oraz 2020 – bieg na 10 000 metrów). W ciągu swojej kariery stawała na podium mistrzostw Polski juniorów oraz mistrzostw kraju młodzieżowców.
Rekord życiowy w biegu na 3000 metrów z przeszkodami: 10:13,18 (1 września 2012, Radom), maraton: 2:26:08 (18 kwietnia 2021, Dębno) – wynik nieregulaminowy.
Jest marynarzem Marynarki Wojennej RP.

</doc>
<doc id="2630434" url="https://pl.wikipedia.org/wiki?curid=2630434" title="Tadeusz Lipski (szachista)">
Tadeusz Lipski (szachista)

Tadeusz Lipski (ur. 7 października 1943 w Deszkowicach) – polski szachista, mistrz krajowy.
Kariera szachowa.
W latach 1975–1979 pięciokrotnie startował w finałach mistrzostw Polski, najlepszy wynik osiągając w 1979 r. w Tarnowie, gdzie w turnieju rozegranym systemem szwajcarski podzielił XIV-XXII miejsce (wspólnie z m.in. Włodzimierzem Schmidtem i Andrzejem Sydorem). W 1976 r. zwyciężył w międzynarodowym turniej w Białymstoku (m.in. przed ówczesnym mistrzem świata w grze korespondencyjnej – Jakowem Estrinem), natomiast w 1979 r. zajął I m. w międzynarodowym kołowym turnieju w Budapeszcie. W 2002 r. zdobył w Rowach tytuł mistrza Polski "weteranów" (zawodników powyżej 55. roku życia). 
W barwach klubów Start Lublin i Avia Świdnik ośmiokrotnie zdobył medale drużynowych mistrzostw Polski: 3 złote (1966, 1971, 1982), 3 srebrne (1970, 1979, 1980) oraz 2 brązowe (1967, 1981). Był również pięciokrotnym medalistą drużynowych mistrzostw Polski w szachach błyskawicznych: złotym (1966), dwukrotnie srebrnym (1976, 1981) oraz dwukrotnie brązowym (1977, 1992). 
W 2003 r. wystąpił w reprezentacji Polski podczas rozegranej w Białowieży IV Światowej Olimpiady Szachowej Osób Niepełnosprawnych Narządu Ruchu (ang. "IPCA Olympiad"), natomiast w 2005 r. w V Mistrzostwach Europy Osób Niepełnosprawnych, rozegranych w Wiśle. Startował również w finale Mistrzostwa Polski Niewidomych (Wągrowiec 2008 – VI miejsce). W 2008 r. zwyciężył w otwartym turnieju "weteranów" memoriału Akiby Rubinsteina w Polanicy-Zdroju.
Najwyższy ranking w karierze osiągnął 1 stycznia 1980 r., z wynikiem 2330 punktów zajmował wówczas 37. miejsce wśród polskich szachistów.
Życie prywatne.
Żoną Tadeusza Lipskiego była Elżbieta Kowalska, mistrzyni Polski z 1967 roku.

</doc>
<doc id="2630435" url="https://pl.wikipedia.org/wiki?curid=2630435" title="Niemieccy pionierzy">
Niemieccy pionierzy



</doc>
<doc id="2630437" url="https://pl.wikipedia.org/wiki?curid=2630437" title="Klauzula (muzyka)">
Klauzula (muzyka)

Klauzula – rodzaj wielogłosowości z okresu ars antiqua. Były to utwory dwu-, trzy- i czterogłosowe, oparte na technice discantus.

</doc>
<doc id="2630438" url="https://pl.wikipedia.org/wiki?curid=2630438" title="Tadeusz Lipski">
Tadeusz Lipski



</doc>
<doc id="2630439" url="https://pl.wikipedia.org/wiki?curid=2630439" title="Sumowalność metodą Cesàro">
Sumowalność metodą Cesàro

Sumowalność metodą Cesàro lub sumowalność w sensie Cesàro – alternatywny sposób przypisania sumy do nieskończonego szeregu w analizie matematycznej. Jeśli szereg jest zbieżny w zwykłym sensie do sumy formula_1 to jest także sumowalny metodą Cesàro i jego suma w sensie Cesàro również wynosi formula_2 Znaczenie sumowalności metodą Cesàro polega na tym, że szeregi rozbieżne mogą mieć dobrze zdefiniowaną sumę Cesàro.
Nazwa metody sumowania pochodzi od włoskiego matematyka Ernesto Cesàro (1859–1906).
Definicja.
Dla danego nieskończonego ciągu formula_3 definiuje się
będący formula_5-tą sumą częściową ciągu formula_3 lub "sumą częściową szeregu"
O szeregu formula_8 mówi się, że ma sumę w sensie Cesàro o wartości formula_1 jeżeli średnia wartość jego sum cząstkowych jest zbieżna do formula_10
Innymi słowy, suma w sensie Cesàro nieskończonego szeregu jest granicą średniej arytmetycznej (średnia) pierwszych formula_12 sum częściowych szeregu, przy formula_12 zmierzającym do nieskończoności.
Przykłady.
Połóżmy formula_14 dla formula_15 Kolejne wyrazy ciągu formula_3 to
Stąd ciąg sum częściowych formula_18 to
Wyraźnie widać, że ten szereg, znany jako szereg Grandiego, nie jest zbieżny. Z drugiej strony jednak widać, że wyrazy ciągu formula_20 wynoszą
czyli
Wobec powyższego suma szeregu formula_3 w sensie Cesàro wynosi 1/2.
Rozpatrując kolejny ciąg formula_24 Wyrazy ciągu formula_3 to
a ich suma jest rozbieżna do nieskończoności. Wyrazy ciągu formula_20 wynoszą
Są one również rozbieżne do nieskończoności, wobec czego szereg ten nie jest sumowalny w sensie Cesàro. Uogólniając, w szeregach rozbieżnych do (dodatniej lub ujemnej) nieskończoności sumowanie metodą Cesàro prowadzi do ciągów podobnie rozbieżnych, a więc takie szeregi nie są sumowalne w sensie Cesàro. Ciągi monotoniczne tworzą albo szeregi zbieżne albo rozbieżne do nieskończoności, stąd wynika, że jeśli szereg nie jest zbieżny, ale jest sumowalny w sensie Cesàro to jego wyrazy muszą oscylować tj. zawierać wyrazy dodatnie i ujemne. Należy jednak zauważyć, że nie muszą one pojawiać się regularnie lub powtarzać się według oczywistego wzoru.
Sumowanie (C, α).
W 1890 roku Ernesto Cesàro zdefiniował szerszą rodzinę metod sumowania, którą określono mianem formula_29 dla nieujemnych liczb całkowitych formula_30 Metoda formula_31 jest tradycyjnym sumowaniem, a formula_32 jest metodą sumowania Cesàro opisaną powyżej.
Metody wyższych rzędów można opisać następująco: mając dany szereg formula_33 definiuje się wielkości
oraz wprowadza formula_35 będące wartościami formula_36 dla szeregu formula_37 Wtedy suma formula_38 szeregu formula_8 jest oznaczana przez formula_40 i wynosi
jeśli istnieje.

</doc>
<doc id="2630445" url="https://pl.wikipedia.org/wiki?curid=2630445" title="Necpalský potok">
Necpalský potok

Necpalský potok – potok w grupie górskiej Wielka Fatra oraz w Kotlinie Turczańskiej na Słowacji. Długość ok. 18,5 km. Największy lewobrzeżny dopływ Bialskiego Potoku.
Źródła na wysokości ok. 1360 m n.p.m. na zachodnich zboczach szczytu Ploská w Wielkiej Fatrze. Na całym odcinku górskim (ok. 12 km) spływa Doliną Necpalską. Wielką Fatrę opuszcza przy pierwszych zabudowaniach wsi Necpaly, po czym płynie w kierunku północno-zachodnim i na południowy wschód od wsi Žabokreky na wysokości 447 m n.p.m. wpada do Bialskiego Potoku.

</doc>
<doc id="2630448" url="https://pl.wikipedia.org/wiki?curid=2630448" title="Artur Olejarz">
Artur Olejarz

Artur Olejarz (ur. 19 września 1988) – polski lekkoatleta specjalizujący się w biegach na średnich i długich dystansach.
Startował w 2007 na mistrzostwach Europy w biegach przełajowych. Odpadł w eliminacjach biegu na 3000 metrów z przeszkodami podczas młodzieżowych mistrzostw Europy w Kownie (2009).
Medalista mistrzostw Polski seniorów ma w dorobku jeden srebrny (Bydgoszcz 2010 – bieg przełajowy na 4 kilometrów) oraz dwa brązowe medale (Bydgoszcz 2012 – bieg przełajowy na 4 kilometrów i Poznań 2021 – bieg na 5000 metrów). W ciągu swojej kariery stawał na podium mistrzostw Polski juniorów oraz mistrzostw kraju młodzieżowców.
Rekord życiowy w biegu na 3000 metrów z przeszkodami: 8:38,44 (3 czerwca 2011, Bydgoszcz).

</doc>
<doc id="2630459" url="https://pl.wikipedia.org/wiki?curid=2630459" title="Giuseppe Verucchi">
Giuseppe Verucchi

Giuseppe Verucchi (ur. 22 listopada 1937 w Pavullo nel Frignano) – włoski duchowny katolicki, arcybiskup Ravenny w latach 2000-2012.
Życiorys.
Święcenia kapłańskie otrzymał 29 czerwca 1961 i został inkardynowany do archidiecezji Modena. Po święceniach został kapelanem w Castelnuovo Rangone, gdzie przebywał przez 10 lat. W 1971 został proboszczem w Formigine. W 1986 został zwolniony z tej funkcji i mianowany wikariuszem generalnym archidiecezji. W latach 1997-2000 był proboszczem w Fiorano Modenese.
W 1992 roku otrzymał tytuł Prałata Honorowego Jego Świątobliwości.
Episkopat.
9 marca 2000 papież Jan Paweł II mianował go ordynariuszem archidiecezji Ravenna-Cervia. Sakry biskupiej udzielił mu 13 maja 2000 ówczesny arcybiskup Modeny - Benito Cocchi.
17 listopada 2012 przeszedł na emeryturę, a jego następcą został Lorenzo Ghizzoni.

</doc>
<doc id="2630465" url="https://pl.wikipedia.org/wiki?curid=2630465" title="Dominika Nowakowska (lekkoatletka)">
Dominika Nowakowska (lekkoatletka)

Dominika Nowakowska (Główczewska) (ur. 25 stycznia 1985) – polska lekkoatletka specjalizująca się w biegach na średnich i długich dystansach.
Kariera.
W 2007 zajęła szóste miejsce w biegu na 1500 metrów podczas mistrzostw Europy do lat 23 oraz wraz z koleżankami zdobyła brązowy medal w rywalizacji młodzieżowców na mistrzostwach Europy w biegach przełajowych (indywidualnie była dwunasta). 
Medalistka mistrzostw Polski seniorów ma w dorobku trzy złote (Warszawa 2012 i Warszawa 2013 – bieg na 5 kilometrów oraz Płock 2013 – bieg na 10 km), cztery srebrne (Poznań 2007 – bieg na 1500 metrów; Kwidzyn 2008, Bydgoszcz 2012 – bieg przełajowy i Warszawa 2013 – półmaraton) i dwa brązowe (Bielsko-Biała 2012 – bieg na 10 kilometrów i Bielsko-Biała 2012 – bieg na 5000 metrów) medale. Stawała na najwyższym stopniu podium młodzieżowych mistrzostw Polski.
Jej ojcem jest były lekkoatleta Henryk Główczewski.

</doc>
<doc id="2630466" url="https://pl.wikipedia.org/wiki?curid=2630466" title="Dominika Główczewska">
Dominika Główczewska



</doc>
<doc id="2630468" url="https://pl.wikipedia.org/wiki?curid=2630468" title="Andrzej Tretiak">
Andrzej Tretiak

Andrzej Wojciech Tretiak ps. "Profesor T.", "Trzciński" (ur. 8 czerwca 1886 we Lwowie, zm. 3 sierpnia 1944 w Warszawie) – polski filolog, historyk literatury angielskiej, profesor filologii angielskiej na Uniwersytecie Warszawskim, dyrektor programowy Sekcji Polskiego Radia Delegatury Rządu na Kraj.
Życiorys.
Był synem Józefa i Zofii z Wilczyńskich. Ukończył gimnazjum im. Króla Jana III Sobieskiego w Krakowie. Studiował na wydziale filologicznym Uniwersytecie Wiedeńskiego i na wydziale rolniczym Uniwersytetu Wrocławskiego. Ożenił się 15 stycznia 1914 roku z Adelą Świderską.
Był pierwszym profesorem filologii angielskiej na Uniwersytecie Warszawskim, w 1922 roku mianowano go profesorem nadzwyczajnym. W latach 1933–1939 był redaktorem czasopisma „Neofilolog”.
W roku akademickim 1939/40 prof. Andrzej Tretiak został dziekanem Wydziału Humanistycznego i podczas wojny sprawował dalej tę funkcję w podziemnych strukturach Uniwersytetu. Od 1942 roku był poszukiwany przez Niemców, opuścił Warszawę, w czasie powstania warszawskiego przyjechał do Warszawy, gdzie został zamordowany w 3. dniu powstania warszawskiego przez Niemców w swoim domu przy Nowym Zjeździe.
Był członkiem Towarzystwa Naukowego Warszawskiego. W latach 20. i 30. XX wieku mieszkał w Domu Profesorów przy ul. Nowy Zjazd 5 w Warszawie. Należał do Stowarzyszenia Mieszkaniowego Spółdzielczego Profesorów Uniwersytetu Warszawskiego. 
Ważniejsze prace.
Książki
Przekłady
Redakcje
Artykuły

</doc>
<doc id="2630473" url="https://pl.wikipedia.org/wiki?curid=2630473" title="3-O-Glukuronid trans-resweratrolu">
3-O-Glukuronid trans-resweratrolu

3-"O"-Glukuronid "trans"-resweratrolu – organiczny związek chemiczny, metabolit resweratrolu i 3-"O"-glukozydu "trans"-resweratrolu.

</doc>
<doc id="2630483" url="https://pl.wikipedia.org/wiki?curid=2630483" title="Tristán González">
Tristán González

Tristán González (ur. ? – zm. ?) - argentyński piłkarz, grający podczas kariery na pozycji napastnika.
Kariera klubowa.
Tristán González podczas piłkarskiej kariery występował w klubie CA Estudiantes.
Kariera reprezentacyjna.
Jedyny raz w reprezentacji Argentyny González wystąpił 15 sierpnia 1906 w wygranym 2-0 meczu z Urugwajem, którego stawką była Copa Lipton. W 85 min. ustalił wynik meczu.

</doc>
<doc id="2630493" url="https://pl.wikipedia.org/wiki?curid=2630493" title="Calligra">
Calligra



</doc>
<doc id="2630496" url="https://pl.wikipedia.org/wiki?curid=2630496" title="Ricardo Coulthurst">
Ricardo Coulthurst

Ricardo L. Coulthurst (ur. ? – zm. ?) - argentyński piłkarz, grający podczas kariery na pozycji bramkarza. 
Kariera klubowa.
Ricardo Coulthurst podczas piłkarskiej kariery występował w klubie Quilmes Athletic.
Kariera reprezentacyjna.
Jedyny raz w reprezentacji Argentyny Coulthurst wystąpił 21 października 1906 w wygranym 2-1 meczu z Urugwajem, który był pierwszą edycją Copa Newton.

</doc>
<doc id="2630497" url="https://pl.wikipedia.org/wiki?curid=2630497" title="Hełm SPECTRA">
Hełm SPECTRA

SPECTRA F2 (Casque de combat CGF Gallet) – współczesny hełm kevlarowy, będący na wyposażeniu m.in. Francuskich Sił Zbrojnych. Następca hełmu F1 Mle 1978.
Hełm SPECTRA powstał w latach 90. Kształt czerepu wzorowany jest na tym z hełmu PASGT. SPECTRA zapewnia ochronę przed odłamkami 1,1 g o prędkości 680 m/s. Hełm malowany jest na kolor zielony (lub niebieski dla wojsk ONZ). W celach maskujących do hełmu używany jest pokrowiec w kamuflażu Camouflage Centre Europe (CCE).
Oprócz armii francuskiej hełmy SPECTRA (lub ich modyfikacje) są na stanie żołnierzy Danii, Kanady oraz Austrii.
Producentem hełmu SPECTRA jest firma CGF Gallet SA.

</doc>
<doc id="2630502" url="https://pl.wikipedia.org/wiki?curid=2630502" title="Czarna wdowa (ujednoznacznienie)">
Czarna wdowa (ujednoznacznienie)



</doc>
<doc id="2630506" url="https://pl.wikipedia.org/wiki?curid=2630506" title="All Quiet (zespół muzyczny)">
All Quiet (zespół muzyczny)

All Quiet – brytyjski zespół muzyczny, powstały w latach 80. Liderem, wokalistą i gitarzystą grupy był John Herrmann. W 1989 roku zespół wystąpił w konkursie Międzynarodowego Festiwalu Piosenki w Sopocie, wykonując tam utwory "Can I Have A Little More" i "How'bout You". W roku 1990 ukazał się jedyny album grupy zatytułowany "Part Time Criminal", który był z powodzeniem sprzedawany także w Polsce, zarówno w wersji CD, jak i na kasecie. Pewną popularność w europejskich stacjach radiowych osiągnęły wyjęte z niego utwory "Talking Island In Africa" oraz "Blind Lead The Blind". Do drugiej z tych piosenek nakręcono teledysk; zdjęcia do niego powstały w upadającym wówczas Związku Radzieckim.
Po rozwiązaniu zespołu, John Herrmann kontynuował karierę solową (wydał m.in. album "Elephant Country"). Natomiast pochodzący z Polski klawiszowiec Robert Usewicz (mający już w latach 80. na koncie udział w projekcie El Division) zajął się komponowaniem muzyki do filmów i spektakli teatralnych. Tworzy muzykę na instrumentach pochodzących z egzotycznych krajów (gongi, misy, didgeridoo, tampury, cytry).
Muzycy.
Na przełomie lat 80. i 90. zespół tworzyli następujący muzycy:
Dyskografia.
Lista utworów:

</doc>
<doc id="2630513" url="https://pl.wikipedia.org/wiki?curid=2630513" title="Joanna Charchan">
Joanna Charchan

Joanna Charchan-Twardowska (ur. 1972 w Warszawie) – saksofonistka yassowa.
Biografia muzyczna.
Jej talent muzyczny ujawnił się w bardzo młodym wieku. Mając 4 lata, została laureatką Festiwalu Piosenki Dziecięcej, a w wieku 8 lat rozpoczęła naukę gry na skrzypcach i fortepianie w podstawowej szkole muzycznej. W 1990 roku przeniosła się z Warszawy do Gdańska, gdzie kontynuowała naukę muzyki w Państwowej Szkoły Muzycznej II st. im. Fryderyka Chopina w Gdańsku-Wrzeszczu – początkowo w klasie organów, a potem w klasie saksofonu altowego Władysława Chwina. Dyplom tej szkoły uzyskała w 1996 roku.
W Centrum Sztuki Współczesnej Łaźnia w Gdańsku w latach 2002–2006 pełniła funkcję kuratorki artystycznej cyklu koncertów „In Progress” prezentującego twórców muzyki improwizowanej i eksperymentalnej. Obecnie mieszka i pracuje w Berlinie.
Płyty.
Materiał został nagrany 27.07.2009 roku w Knechtsteden przez zespół w składzie: Andy Lumpp – piano, Heinrich Chastca – bass, Stefan Hoelker – percussion, Joanna Charchan – saxophones.
Total time: 52.07. Producent: Joanna Charchan.
Płyta została nagrana przez formację „Szelest Spadających Papierków” w składzie: Joanna Charchan (saksofon altowy), Krzysztof Siemak (gitara i pętle), Paweł Końjo Konnak (zlewiny liryczne), Sławomir Ozi Żamojda (gitara), Szymon Albrzykowski (bas), Tomasz Ballaun (perkusjonalia). 
Rejestracja koncertu, który odbył się w gdańskim klubie Plama w październiku 1999 roku.
Płyta została nagrana przez zespół w składzie: Jowita Cieślikiewicz-Makowska (fortepian), Anna Miądowicz (flet, wokal), Maja Kisielińska (wocal), Marta Handschke (wokal), Olo Walicki (podwójny bas), Michał Gos (perkusja), Antoni „Ziut” Gralak (trąbka), Wojciech Mazolewski (bas), Joanna Charchan-Twardowska (saksofon)
Płyta nagrana w lipcu 2001 roku przez zespół w składzie: Dymiter, Adamczak (perkusja, perkusjonalia), Tomasz Paweł Lewandowski (bas). Gościnnie wystąpiły: Bożena Zezula (głos) i Joanna Charchan (saksofon). 
Płyta została nagrana przez zespół „Mordy” w składzie: Tomasz Paweł Lewandowski – gitara basowa, Marcin Dymiter – gitara, wocal, inżynier, nagranie, mikowanie, mastering, teksty, Bartłomiej Adamczak – perkusja, inżynier, nagranie, mikowanie, mastering i Joanna Charchan – saksofon (gościnnie)
Płyta została nagrana przez zespół „Szelest Spadających Papierków” w składzie: Joanna Charchan (saksofon altowy), Krzysztof Siemak (gitara i pętle), Paweł Końjo Konnak (recitations), Sławomir „Ozzi” Żamojda (gitara, gameboy, generators), Szymon Albrzykowski (bass, generators) i Tomasz Ballaun (perkusjonalia)
Koncerty (wybór).
Koncertowała w Polsce, Niemczech, Włoszech, Hiszpanii, Danii, Holandii i Ukrainie. Między innymi z berlińską kontrabasistką i kompozytorką Sabine Worthmann wystąpiła podczas "Melancholia-Week" w Nowej Galerii Narodowej w Berlinie. W 2004 roku wspólnie z kontrabasistą Heinrichem Chastca, Andy Lumppem – fortepian i Stefanem Holkerem – perkusja wystąpiła na festiwalu jazzowym "29 dni Leipziger Jazz". W marcu 2008 roku zagrała wyjątkowy koncert z Andym Lumppem w Muzeum Pałacu Moyland (Bedburg, Nadrenia Północna-Westfalia, Niemcy) w serii koncertów pod hasłem „rzadko słyszane”. Również jest częstym gościem sceny klubu „mózg” w Bromberg, jednym z najważniejszych miejsc w rozwoju europejskiej sceny jassowej.

</doc>
<doc id="2630519" url="https://pl.wikipedia.org/wiki?curid=2630519" title="Héctor Henman">
Héctor Henman

Harold James „Héctor” Henman (ur. 5 stycznia 1879 – zm. 26 maja 1969) - angielsko-południowoafrykańsko-argentyński piłkarz, grający podczas kariery na pozycji napastnika.
Kariera klubowa.
Héctor Henman urodził w Oksfordzie jako Harold James Henman. Jako dziecko wyemigrował do Południowej Afryki, gdzie zaczął uprawiać piłkę nożną. W 1906 podczas tournée reprezentacji Południowej Afryki zdecydował się pozostać w Argentynie, gdzie został zawodnikiem najlepszego wówczas klubu Alumni AC. Z Alumni zdobył mistrzostwo Argentyny w 1906.
Kariera reprezentacyjna.
W rozpoczął występować w nieoficjalnej reprezentacji Związku Południowej Afryki w 1904. W 1906 pojechał na tournée z reprezentacją, która występowała pod nazwą "All-White South African Team". 9 lipca 1906 wystąpił w wygranym 1-0 meczu z Argentyną w Buenos Aires. 6 dni później wystąpił w wygranym 4-1 meczu z Ligą Argentyńską. 31 lipca 1906 wystąpił w wygranym 6-0 meczu z nieoficjalną reprezentacją Brazylii, którą tworzyli piłkarze z São Paulo.
Jedyny raz w reprezentacji Argentyny Héctor Henman wystąpił 21 października 1906 w wygranym 2-1 meczu z Urugwajem, który był pierwszą edycją Copa Newton.

</doc>
<doc id="2630520" url="https://pl.wikipedia.org/wiki?curid=2630520" title="Harold James Henman">
Harold James Henman



</doc>
<doc id="2630522" url="https://pl.wikipedia.org/wiki?curid=2630522" title="Douglas Regattieri">
Douglas Regattieri

Douglas Regattieri (ur. 5 października 1949 w Concordia sulla Secchia) – włoski duchowny katolicki, biskup diecezji Cesena-Sarsina od 2010.
Życiorys.
Święcenia kapłańskie otrzymał 15 września 1973 i został inkardynowany do diecezji Carpi. Był m.in. sekretarzem biskupim, wikariuszem biskupim ds. duszpasterskich, rektorem seminarium w Carpi oraz w wikariuszem generalnym diecezji.
8 października 2010 papież Benedykt XVI mianował go ordynariuszem diecezji Cesena-Sarsina. Sakry biskupiej udzielił mu 28 listopada 2010 ówczesny biskup Carpi – Elio Tinti.

</doc>
<doc id="2630525" url="https://pl.wikipedia.org/wiki?curid=2630525" title="POLPHARMA">
POLPHARMA



</doc>
<doc id="2630528" url="https://pl.wikipedia.org/wiki?curid=2630528" title="Luigi Negri">
Luigi Negri

Luigi Negri (ur. 26 listopada 1941 w Mediolanie, zm. 31 grudnia 2021) – włoski duchowny katolicki, arcybiskup Ferrary-Comacchio w latach 2012–2017.
Życiorys.
Święcenia kapłańskie otrzymał 28 czerwca 1972 z rąk kardynała Giovanniego Colombo i został inkardynowany do archidiecezji mediolańskiej. Pracował przede wszystkim jako wykładowca mediolańskich uczelni, był także członkiem sekcji edukacyjnej ruchu "Comunione e Liberazione".
17 marca 2005 papież Jan Paweł II mianował go ordynariuszem diecezji San Marino-Montefeltro. Sakry biskupiej udzielił mu 7 maja 2005 ówczesny arcybiskup Mediolanu – kardynał Dionigi Tettamanzi.
1 grudnia 2012 Benedykt XVI mianował go arcybiskupem Ferrary-Comacchio. Ingres odbył się 17 lutego 2013.
15 lutego 2017 przeszedł na emeryturę.

</doc>
<doc id="2630530" url="https://pl.wikipedia.org/wiki?curid=2630530" title="Eugeniusz Wajgiel">
Eugeniusz Wajgiel

Eugeniusz Wajgiel (Eugeniusz Aleksander Franciszek Wajgiel-Pogonia) (ur. 19 listopada 1873 w Kołomyi, zm. 3 sierpnia 1944 w Warszawie) – polski lekarz i weterynarz, profesor chirurgii i okulistyki zwierząt na Uniwersytecie Warszawskim.
Życiorys.
Urodził się 19 listopada 1873 w Kołomyi w rodzinie Leopolda Wajgla (1842–1906) i Heliodory z Nadwodzkich.
Ukończył studia na Uniwersytecie Jagiellońskim i na Akademii Medycyny Weterynaryjnej we Lwowie oraz studia uzupełniające w Wiedniu, Czechosłowacji, Niemczech, Danii i Szwecji. W 1. dekadzie XX wieku Eugeniusz Wajgiel był lekarzem uzdrowiskowym w Rymanowie-Zdroju. W czasie tej pracy opisał pierwsze 30. lat istnienia tego uzdrowiska ("Rymanów Zdrój 1876–1906"). Przed I wojną światową działał w harcerstwie i polskich drużynach sokolich. Podczas wojny polsko-bolszewickiej w 1920 roku zgłosił się ochotniczo do wojska polskiego, gdzie służył jako lekarz.
Od 1 stycznia 1927 roku był profesorem chirurgii i okulistyki zwierząt Uniwersytetu Warszawskiego. W latach 1929–1930 i 1935–1936 piastował funkcję dziekana Wydziału Weterynaryjnego Uniwersytetu Warszawskiego. Był wiceprezesem Naczelnej Izby Lekarskiej, później członkiem jej zarządu. Od 1928 roku prof. Eugeniusz Wajgiel był kuratorem "Akademickiej Korporacji Coronia" z ramienia uniwersyteckiego senatu. 
Był autorem 29 prac naukowych.
Został rozstrzelany w 3. dniu powstania warszawskiego przez Niemców wraz ze swoim zięciem inż. Klemensem Wierzchleyskim i grupą 19 profesorów Uniwersytetu Warszawskiego zamieszkujących dom profesorski przy Nowym Zjeździe. Ich ciał nigdy nie odnaleziono, pomimo poszukiwań czynionych po wojnie przez rodziny.
Życie prywatne.
W latach 20. i 30. XX wieku mieszkał w Domu Profesorów przy ul. Nowy Zjazd 5 w Warszawie. Należał do Stowarzyszenia Mieszkaniowego Spółdzielczego Profesorów Uniwersytetu Warszawskiego.
Ożenił się z Ludwiką Jankowską (1876–1956), wnuczką hrabiego Adama Kleta Zamoyskiego herbu Jelita (1795–1865). Mieli jedną córkę, Wandę Wierzchleyską (1900–2012).

</doc>
<doc id="2630532" url="https://pl.wikipedia.org/wiki?curid=2630532" title="Wilfredo Stocks">
Wilfredo Stocks

Wilfredo A. Stocks (ur. 5 kwietnia 1883 w Nottingham, zm. 1977) – argentyński piłkarz, grający podczas kariery na pozycji napastnika.
Kariera klubowa.
Wilfredo Stocks urodził się w Nottingham, lecz jako dziecko wyemigrował z rodzicami do Argentyny. Podczas piłkarskiej kariery występował w klubie Quilmes Athletic, Rosario Central i Belgrano AC. Z Belgrano AC zdobył wicemistrzostwo Argentyny w 1904.
Kariera reprezentacyjna.
Jedyny raz w reprezentacji Argentyny Stocks wystąpił 21 października 1906 w wygranym 2-1 meczu z Urugwajem, który był pierwszą edycją Copa Newton.

</doc>
<doc id="2630533" url="https://pl.wikipedia.org/wiki?curid=2630533" title="Krzysztof Kuliński">
Krzysztof Kuliński

Krzysztof Kuliński (ur. 5 stycznia 1956 w Lubaniu) – polski aktor filmowy i teatralny. Absolwent oraz dziekan (od 1996) Państwowej Wyższej Szkoły Teatralnej w Krakowie (Wydział Aktorski we Wrocławiu), a w latach 2008–2012 prorektor ds. filii we Wrocławiu.

</doc>
<doc id="2630537" url="https://pl.wikipedia.org/wiki?curid=2630537" title="Sejm zwyczajny 1780">
Sejm zwyczajny 1780

Sejm 1780 – sejm zwyczajny obradujący w Warszawie w dniach 2 października – 11 listopada 1780 roku. Do najważniejszych wydarzeń tego sejmu należało odrzucenie przez opozycję królewską, popieraną przez rosyjskiego ambasadora Stackelberga i nuncjusza Giovanni Andrea Archetti, projektu Kodeksu Zamoyskiego.
Marszałkiem sejmu był Antoni Małachowski.

</doc>
<doc id="2630541" url="https://pl.wikipedia.org/wiki?curid=2630541" title="Sejm zwyczajny 1782">
Sejm zwyczajny 1782

Sejm 1782 – sejm zwyczajny I Rzeczypospolitej został zwołany 22 maja 1782 roku do Warszawy. 
Sejmiki przedsejmowe w województwach odbyły się 19 sierpnia 1782 roku. Marszałkiem sejmu obrano Kazimierza Krasińskiego oboźnego wielkiego koronnego. Obrady sejmu trwały od 30 września do 9 listopada 1782 roku. 
Do najważniejszych wydarzeń tego sejmu należało oskarżenie przez opozycję antykrólewską króla Poniatowskiego i Rady Nieustającej o złamanie prawa neminem captivabimus przy ubezwłasnowolnieniu umysłowo chorego biskupa Kajetana Sołtyka.

</doc>
<doc id="2630542" url="https://pl.wikipedia.org/wiki?curid=2630542" title="Sergiej Sirotkin">
Sergiej Sirotkin



</doc>
<doc id="2630543" url="https://pl.wikipedia.org/wiki?curid=2630543" title="Afera Dogrumowej">
Afera Dogrumowej



</doc>
<doc id="2630544" url="https://pl.wikipedia.org/wiki?curid=2630544" title="Sejm zwyczajny 1786">
Sejm zwyczajny 1786

Sejm 1786 ("sejm dogrumowski") – sejm zwyczajny Rzeczypospolitej Obojga Narodów zwołany 25 maja 1786 roku do Warszawy.
Sejmiki przedsejmowe w województwach odbyły się 21 sierpnia 1786 roku. Marszałkiem sejmu obrano Stanisława Kostkę Gadomskiego podkomorzego sochaczewskiego. Obrady sejmu trwały od 2 października do 13 listopada 1786 roku. 
Do najważniejszych wydarzeń tego sejmu należała konkluzja tzw. Afery Dogrumowej. Afera ta zakończyła się rok wcześniej aresztowaniem Dogrumowej i nałożeniem grzywny na Adama Kazimierza Czartoryskiego, który na tym sejmie domagał się uchylenia tego wyroku.

</doc>
<doc id="2630545" url="https://pl.wikipedia.org/wiki?curid=2630545" title="Augmentacja kości">
Augmentacja kości

Augmentacja kości (inaczej "sterowana regeneracja kości", pot. "nadbudowa kości") – zabieg polegający na wypełnieniu pojedynczych ubytków kości wyrostka zębodołowego i pozwalający na zwiększenie grubości i wysokości wyrostka zębodołowego poprzez wytworzenie tkanki kostnej. Najczęściej wykonywany w celu wszczepienia implantów stomatologicznych.
Podczas zabiegu w regenerowanej okolicy odseparowuje się płat śluzówkowo-okostnowy, umieszcza się materiał kostny lub kościozastępczy i przykrywa się go specjalną membraną oraz odpreparowanym płatem błony śluzowej. Po kilku miesiącach organizm zmieni materiał we własną i pełnowartościową kość pacjenta, gotową na obciążenie implantami. Przy znacznych zanikach kości zdarza się, że kość nie odbudowała się całkowicie zabieg trzeba powtórzyć. Przy małych zanikach można augmentację przeprowadzić dopiero podczas zabiegu implantacji.
Planowanie zabiegu odbywa się na podstawie pantomogramu oraz badania klinicznego, często wykorzystuje się również obrazowanie trójwymiarowe (np. tomografia komputerowa).

</doc>
<doc id="2630546" url="https://pl.wikipedia.org/wiki?curid=2630546" title="Sterowana regeneracja kości">
Sterowana regeneracja kości



</doc>
<doc id="2630547" url="https://pl.wikipedia.org/wiki?curid=2630547" title="Międzynarodowa Konferencja Episkopatu Świętych Cyryla i Metodego">
Międzynarodowa Konferencja Episkopatu Świętych Cyryla i Metodego

Międzynarodowa Konferencja Episkopatu Świętych Cyryla i Metodego CCEE (łac. "Conferentia Episcoporum Internationalis SS. Cyrilli et Metodii") – międzynarodowa konferencja episkopatu zrzeszająca biskupów krajów południowych Bałkanów. W skład konferencji episkopatu wchodzą biskupi z Serbii, Czarnogóry, Macedonii Północnej i Kosowa.
Od 2016 funkcję przewodniczącego pełni arcybiskup Belgradu – László Német.
Historia.
Powołana do życia w grudniu 2004 przez papieża Jana Pawła II. Jest członkiem Rady Konferencji Episkopatów Europy.
Siedzibą sekretariatu konferencji jest Belgrad.

</doc>
<doc id="2630550" url="https://pl.wikipedia.org/wiki?curid=2630550" title="Zoltán Votisky">
Zoltán Votisky

Zoltán Votisky (wym. [], ur. w 1883 w Kieżmarku, zm. 7 stycznia 1919 w Tatrzańskiej Polance) – węgierski taternik.
Uczył się w liceum w Kieżmarku, później (po ukończeniu studiów na uniwersytecie w Budapeszcie) pracował w nim jako nauczyciel.
Przed I wojną światową należał do najaktywniejszych węgierskich taterników. Jego partnerami wspinaczkowymi byli m.in. Alfréd Grósz, Tibold Kregczy i Lajos Rokfalusy.
Poza Tatrami wspinał się też w Dolomitach. Pełnił funkcję sekretarza Węgierskiego Towarzystwa Turystycznego.
Został pochowany na cmentarzu w Kieżmarku.

</doc>
<doc id="2630553" url="https://pl.wikipedia.org/wiki?curid=2630553" title="Ortopantomogram">
Ortopantomogram



</doc>
<doc id="2630557" url="https://pl.wikipedia.org/wiki?curid=2630557" title="Politologia religii">
Politologia religii

Politologia religii – jedna z najmłodszych dyscyplin nauk politycznych. Powstała w ostatnich dziesięcioleciach XX wieku.
Pola badań.
Podstawowymi polami badań politologii religii są:
Na przykład: jeśli w jednym wielo-wyznaniowych społeczeństwie wyznawcy jednej z religii zdobędą monopol nad jedną z gałęzi gospodarki, to pociąga za sobą polityczne konsekwencje.
Na podstawie tego co zostało powiedziane, politologia religii mogłaby zostać zdefiniowana jako jedna z najmłodszych dyscyplin nauk politycznych, która zajmuje się wyjaśnieniem wpływu religii na politykę i polityki na religię. Ze szczególnym uwzględnieniem na stosunki aktorów politycznych wobec religii i organizacjom religijnym.
Politologia religii jest wykładana blisko na wszystkim wydziałach lub instytutach nauk politycznych w Stanach Zjednoczonych. W granicach amerykańskiego stowarzyszenia nauk politycznych swoją sekcję posiada „Religia i polityka”. W Europie coraz częściej na uczelniach znajduje się katedra Politologii Religii, a na Bałkanach i we Wschodniej Europie po raz pierwszy zagościła na Uniwersytecie w Belgradzie w 1993 roku. Także w Serbii od 2007 roku ukazuje się pierwszy poświęcony problemowi religii i polityki periodyk naukowy „Politikologija religije”, którego wydawcą jest „Centrum studiów nad religią i tolerancją wyznaniową” (Centar za proučavanje religije i versku toleranciju”, którego redaktorem naczelnym jest Miroljub Jevtić.

</doc>
<doc id="2630565" url="https://pl.wikipedia.org/wiki?curid=2630565" title="Đura Džudžar">
Đura Džudžar

Đura Džudžar (ur. 22 kwietnia 1954 w Đurđevie) – serbski duchowny katolicki rytu bizantyjskiego pochodzenia rusińskiego. Egzarcha apostolski Serbii (do 2013 Serbii i Czarnogóry) w latach 2003–2018, od 2018 biskup eparchii św. Mikołaja w Ruskim Krsturze.
Życiorys.
7 września 1980 otrzymał święcenia kapłańskie. Pracował głównie w Kongregacji ds. Kościołów Wschodnich, gdzie był m.in. kierownikiem biura.
Episkopat.
3 marca 2001 został mianowany przez Jana Pawła II biskupem pomocniczym eparchii mukaczewskiej na Ukrainie oraz biskupem tytularnym "Acrassus". Sakry biskupiej 19 marca 2001 udzielił mu w Rzymie papież.
28 sierpnia 2003 został mianowany egazrchą apostolskim Serbii i Czarnogóry (od 19 stycznia 2013 przemianowanego na egzarchat apostolski Serbii). 6 grudnia 2018 papież Franciszek podniósł egzarchat do rangi eparchii św. Mikołaja w Ruskim Krsturze, mianując go jej pierwszym biskupem.
16 marca 2016 został wybrany na wiceprzewodniczącego Międzynarodowej Konferencji Episkopatu Świętych Cyryla i Metodego.

</doc>
<doc id="2630574" url="https://pl.wikipedia.org/wiki?curid=2630574" title="Ząb dodatkowy">
Ząb dodatkowy

Ząb dodatkowy ("dens supplementarius") – ząb nadmiarowy poza typowymi 32 (u człowieka) zębami o prawidłowej budowie (zbliżonej do zębów z nim sąsiadujących), powstaje w wyniku zaburzeń w rozwoju listewki zębowej. Częściej występuje w szczęce i zazwyczaj między siekaczami (jako tzw. "mesiodens").
Zazwyczaj zęby dodatkowe usuwa się, gdyż są przeszkodą w wyrzynaniu się pozostałych zębów stałych.

</doc>
<doc id="2630578" url="https://pl.wikipedia.org/wiki?curid=2630578" title="Ladislav Hučko">
Ladislav Hučko

Ladislav Hučko (ur. 6 lutego 1948 w Preszowie) – czeski duchowny katolicki rytu bizantyjskiego, egzarcha apostolski Republiki Czeskiej od 2003.
Życiorys.
Młodość i prezbiterat.
Urodził się w rodzinie katolików obrządku bizantyjsko-rusińskiego. Po odmowie przyjęcia go na Wydział Teologiczny w Bratysławie rozpoczął na Uniwersytecie Pavla Jozefa Šafárika w Koszycach studia z fizyki, uwieńczone w 1972. Po studiach podjął pracę zawodową, udzielając się jednocześnie w podziemnych ruchach katolickich.
Po upadku komunizmu zaczął studia teologiczne na Papieskim Uniwersytecie Laterańskim, uwieńczone w 2000 tytułem doktora. 30 marca 1996 otrzymał święcenia kapłańskie. Po zakończeniu studiów wykładał w Instytucie Teologicznym w Koszycach.
Episkopat.
24 kwietnia 2003 został mianowany przez Jana Pawła II egzarchą apostolskim Republiki Czeskiej oraz biskupem tytularnym "Horaea". Sakry biskupiej 31 maja 2003 udzielił mu w Pradze Đura Džudžar.
W latach 2005-2011 pełnił funkcję sekretarza generalnego Konferencji Episkopatu Czech.

</doc>
<doc id="2630579" url="https://pl.wikipedia.org/wiki?curid=2630579" title="Hyperdontia">
Hyperdontia



</doc>
<doc id="2630581" url="https://pl.wikipedia.org/wiki?curid=2630581" title="Zęby nadliczbowe">
Zęby nadliczbowe



</doc>
<doc id="2630583" url="https://pl.wikipedia.org/wiki?curid=2630583" title="Zęby dodatkowe">
Zęby dodatkowe



</doc>
<doc id="2630585" url="https://pl.wikipedia.org/wiki?curid=2630585" title="Lino Pizzi">
Lino Pizzi

Lino Pizzi (ur. 25 września 1942 w Rivara) – włoski duchowny katolicki, biskup Forlì w latach 2006-2018.
Życiorys.
Święcenia kapłańskie otrzymał 18 czerwca 1966. Doktoryzował się z liturgiki na rzymskim "Anselmianum". Inkardynowany do archidiecezji Modena, po krótkim stażu wikariuszowskim został pracownikiem seminarium w Modenie. W 1986, po przyłączeniu do diecezji opactwa Nonantola, został proboszczem tamtejszej parafii. W 1999 powrócił do modeńskiego seminarium i objął urząd jego rektora.
12 listopada 2005 papież Benedykt XVI mianował go ordynariuszem diecezji Forlì. Sakry biskupiej udzielił mu 22 stycznia 2006 ówczesny nuncjusz apostolski we Włoszech - abp Paolo Romeo.
23 stycznia 2018 przeszedł na emeryturę.

</doc>
<doc id="2630589" url="https://pl.wikipedia.org/wiki?curid=2630589" title="Djura Džudžar">
Djura Džudžar



</doc>
<doc id="2630590" url="https://pl.wikipedia.org/wiki?curid=2630590" title="Pałac Marmurowy">
Pałac Marmurowy

Pałac Marmurowy może dotyczyć:

</doc>
<doc id="2630591" url="https://pl.wikipedia.org/wiki?curid=2630591" title="Rashtrapati Bhavan">
Rashtrapati Bhavan

Rashtrapati Bhavan (hindi:राष्ट्रपति भवन, polski: Pałac Prezydencki) – oficjalna siedziba prezydenta Republiki Indii, położona na Raisina Hill w Nowym Delhi. Do 1950 r. budynek nazywał się "Viceroy House" i służył jako rezydencja wicekróla.
Obecnie Rashtrapati Bhavan jest największą rezydencją głowy państwa na świecie.
W 1911 zdecydowano się przenieść stolicę Indii Brytyjskich z Kalkuty do Delhi w związku z czym postanowiono wybudować w Delhi siedzibę wicekróla. Potężny budynek miał być świadectwem panowania Imperium Brytyjskiego nad Indiami.
Rezydencję planowano budować 4 lata, ale w wyniku I wojny światowej budowa przedłużyła się i trwała 19 lat.
Początkowo koszt ustalono na 400 000 funtów, ale przedłużające się prace podwyższyły tę sumę do prawie 900 000 funtów.
Pierwszy lokator, wicekról Lord Irvin wprowadził się tutaj 23 stycznia 1931.
Po uzyskaniu przez Indie niepodległości nazwa została zmieniona na obecną, a pierwszym prezydentem Republiki rezydującym w Rashtrapati Bhavan był Rajendra Prasad.
Główna brama do pałacu znajduje się przy Prakash Vir Shastri Avenue.

</doc>
<doc id="2630592" url="https://pl.wikipedia.org/wiki?curid=2630592" title="Republika Indii">
Republika Indii



</doc>
<doc id="2630593" url="https://pl.wikipedia.org/wiki?curid=2630593" title="Ghillie Suit">
Ghillie Suit



</doc>
<doc id="2630594" url="https://pl.wikipedia.org/wiki?curid=2630594" title="Christopher Young">
Christopher Young

Christopher Young, właśc. Robert Gilchrist Ilsley Young (ur. 28 kwietnia 1956 w Red Bank w stanie New Jersey) – amerykański kompozytor muzyki filmowej.
Życiorys.
Christopher Young urodził się i wychowywał w Red Bank – niedużej mieścinie hrabstwa Monmouth w stanie New Jersey. Studiował najpierw w Manhattan School of Music, a następnie ukończył Hampshire College w Amherst w stanie Massachusetts z tytułem licencjata w dziedzinie muzyki. Następnie ukończył studia podyplomowe na Uniwersytecie Północnego Teksasu. W 1980 zamieszkał w Los Angeles. Początkowo pociągała go muzyka jazzowa, którą wykonywał jako perkusista, jednak po usłyszeniu kilku dzieł Bernarda Herrmanna postanowił tworzyć muzykę filmową. Studiował w UCLA Film School pod kierunkiem Davida Raksina, a następnie wykładał w Thornton School of Music przy University of Southern California.
Jako kompozytor muzyki filmowej debiutował w 1982 roku muzyką do horroru "Sypialnie ociekające krwią". Sławę przyniósł mu horror "Wysłannik piekieł" z 1987 roku i pomimo wielu późniejszych niewątpliwych sukcesów, muzyka do tego filmu uważana jest za największe osiągnięcie Younga i idealny przykład ilustracji muzycznej filmu grozy. Sam kompozytor za swoje najlepsze dzieło uważa ścieżkę dźwiękową do filmu "Morderstwo pierwszego stopnia" z 1995 roku. Od 1982 roku stworzył muzykę do blisko 100 filmów i seriali TV.
Jego „specjalność” to ścieżki dźwiękowe do horrorów i z nimi (chociaż niezasłużenie) jest najczęściej kojarzony. W swoim dorobku posiada również ilustracje muzyczne do filmów dokumentalnych, dramatów, komedii, kryminałów, filmów akcji, katastroficznych, fantasy, familijnych i obyczajowych. Jego styl to przede wszystkim oryginalne zastosowanie tradycyjnej orkiestry w połączeniu z elektroniką lub innymi, mniej konserwatywnymi rodzajami muzyki, spośród których najbardziej zauważalny jest jazz. Young nie boi się eksperymentować – w swoich kompozycjach wykorzystuje różne odmiany rocka lub techno, muzyki elektronicznej, R&amp;B, lubi sięgać po chór. Tworząc swoją muzykę współpracował z tak znanymi osobistościami jak: Paul Oakenfold, Peter Gabriel i Tori Amos. Jest również autorem ścieżki dźwiękowej do gry video "The Saboteur" z 2009 roku.
W swoim filmowym dorobku filmowym posiada również epizod aktorski – zagrał kilka niewielkich ról, najczęściej samego siebie. Były to m.in. "Rozgrywka" (2001), "Spider-Man 3" (2007), "Wrota do piekieł" (2009). W 1985 roku był asystentem reżysera przy produkcji "The Bride".
Nagrody.
Wielokrotnie nominowany i nagradzany prestiżowymi nagrodami, m.in. Emmy, Saturna, Złotego Globu, BMI. W 2008 został uhonorowany prestiżową Nagrodą Kirka Richarda, przyznawaną corocznie przez BMI dla kompozytora który poczynił znaczący wkład w rozwój muzyki filmowej i telewizyjnej.
Życie prywatne.
Od wielu lat pozostaje w szczęśliwym związku z Anne Atkins-Young, którą poznał na planie pierwszego "Wysłannika piekieł" w 1987 roku.

</doc>
<doc id="2630595" url="https://pl.wikipedia.org/wiki?curid=2630595" title="Rette die Million!">
Rette die Million!

Rette die Million! – niemiecki teleturniej prowadzony przez Jörga Pilawę i emitowany na kanale ZDF od 13 października 2010 do 22 sierpnia 2013, oparty na formacie "The Money Drop" (który po raz pierwszy emitowany był na brytyjskim kanale Channel 4 pod nazwą "The Million Pound Drop").
Format.
Dwoje zawodników (lub więcej w wydaniach specjalnych) na początku gry otrzymywali milion euro w 40 paczkach po 25 000 €, w każdej paczce po 500 banknotów o nominale 50 euro. Następnie musieli odpowiedzieć na osiem pytań, starając się przy tym zachować jak największą ilość gotówki.
Zawodnicy musieli wybrać jedną z dwóch kategorii. Dla pierwszych czterech pytań do wyboru możliwe są cztery odpowiedzi, dla trzech kolejnych trzy odpowiedzi oraz dla ostatniego ósmego, dwie odpowiedzi. Zawodnicy musieli rozłożyć wszystkie pieniądze na dowolnej ilości zapadni, pozostawiając zawsze przynajmniej jedną pustą, na co mają minutę po przeczytaniu pytania i odpowiedzi. Jeżeli tego nie zrobili, pieniądze, które nie znalazły się na zapadniach, przepadały. Po zakończeniu odliczania zapadnie otwierały się, czasami jedna po drugiej, czasami wszystkie jednocześnie. Pieniądze, które umieszczone były na zapadni, do której przypisana jest błędna odpowiedź, spadały do pomieszczenia, w którym przebywają strażnicy. Układali oni je do specjalnej walizki. Gdy zawodnicy stracili całą swoją gotówkę, gra się kończyła.
W niemieckiej wersji teleturnieju, zawodnicy mieli do dyspozycji koło ratunkowe, zmianę pytania, z którego można było wykorzystać tylko raz, przed rozpoczęciem odliczania. Po jego użyciu zawodnicy otrzymywali pytanie, które przyporządkowane było do drugiej kategorii zamiast poprzedniego, nie tracąc przy tym żadnej gotówki.
Kontrowersje.
Publiczność biorąca udział w nagraniu pierwszego odcinka przez 7 godzin była pozbawiona dostępu do toalety oraz napojów. Stacja oraz prowadzący oficjalnie przeprosili za ten incydent.
Zawodnicy Horst Lichter i Nada Lichter wygrali w odcinku specjalnym 1 000 000 €. Widzowie zauważyli, że przy ostatnim pytaniu jedna osoba z publiczności podpowiadała, którą odpowiedź wybrać.
Emisja.
Dodatkowo odbyło się 6 odcinków z gwiazdami i jedno wydanie rodzinne.
Oglądalność poszczególnych odcinków wahała się najczęściej między 3 a 5 milionów widzów (pierwszy odcinek osiągnął wynik 6,25 mln).

</doc>
<doc id="2630598" url="https://pl.wikipedia.org/wiki?curid=2630598" title="Schuberth">
Schuberth



</doc>
<doc id="2630602" url="https://pl.wikipedia.org/wiki?curid=2630602" title="Autostrada A35 (Portugalia)">
Autostrada A35 (Portugalia)

Autostrada A35 (port. "Autoestrada A35") – autostrada znajdująca się na terytorium Portugalii. Docelowo ma łączyć miasta Mira i Mangualde, obecnie stanowi krótkie (24 km) połączenie Santa Comba Dão z Canas de Senhorim. Przejazd autostradą jest bezpłatny.

</doc>
<doc id="2630603" url="https://pl.wikipedia.org/wiki?curid=2630603" title="DW706">
DW706



</doc>
<doc id="2630604" url="https://pl.wikipedia.org/wiki?curid=2630604" title="Anton Luengo">
Anton Luengo



</doc>
<doc id="2630605" url="https://pl.wikipedia.org/wiki?curid=2630605" title="Antton Luengo Celaya">
Antton Luengo Celaya



</doc>
<doc id="2630606" url="https://pl.wikipedia.org/wiki?curid=2630606" title="Sutter’s Mill (meteoryt)">
Sutter’s Mill (meteoryt)

Meteoryt z Sutter’s Mill – meteoryt, którego upadek miał miejsce i był obserwowany 22 kwietnia 2012 w Kalifornii (USA). Najprawdopodobniej był to pojedynczy meteoroid niezwiązany z rojem Lirydów, które pojawiają się na niebie w tym czasie. Z powodu miejsca odnalezienia jego fragmentów w pobliżu historycznego tartaku Sutter’s Mill bywa określany mianem „Sutter’s Mill meteorite” (meteorytem z Sutter’s Mill).
Przelot bolidu.
Szacuje się, że rocznie w Ziemię uderza przeciętnie jeden meteoryt podobnej wielkości, ale większość z tych zdarzeń ma miejsce nad oceanami lub niezamieszkanymi obszarami i często pozostają one niezauważone. NASA monitoruje i kataloguje wiele obiektów bliskich Ziemi, które mogą stanowić potencjalne zagrożenie i przechodzą blisko naszej planety, jednak w przypadku meteorytu z Sutter’s Mill nie został on odkryty przed jego uderzeniem w Ziemię.
Pierwsze doniesienia o zauważeniu meteoroidu pochodzą z około godziny ósmej rano czasu pacyficznego 22 kwietnia 2012. Łącznie zanotowano ponad 100 zgłoszeń różnego typu opisujących szybko poruszającą się ognistą kulę z długim ogonem. Widoczna w atmosferze kula ognista widzialna była na dużym obszarze Stanów Zjednoczonych, rozciągającym się od Sacramento do Las Vegas. Na podstawie obserwacji i znalezionych później fragmentów meteoroidu szacuje się, że miał on wielkość około 70 ton. Obiekty tego typu w momencie ich wejścia do atmosfery ziemskiej poruszają się z prędkością pomiędzy 35 a 70 tysięcy kilometrów na godzinę. Energia wyzwolona w czasie wybuchu bolidu w atmosferze szacowana jest na około pięciu kiloton. Bolid eksplodował w powietrzu, przybliżone koordynaty - 37,6N, 120,5W.
Przelot bolidu przez atmosferę został także zarejestrowany przez stacje monitoringowe Comprehensive Nuclear-Test-Ban Treaty Organization w zakresie infradźwieków oraz przez radar meteorologiczny.
Pomimo że meteoryt wszedł w atmosferę Ziemi w czasie zbiegającym się z corocznym pojawieniem się roju Lirydów, najprawdopodobniej nie ma on z Lirydami nic wspólnego. Lirydy stanowią pozostałość po komecie C/1861 G1 (Thatcher) i są niewielkimi, lodowymi odłamkami, które całkowicie spalają się w atmosferze.
Odnalezione fragmenty.
Fragmenty meteoroidu mogły spaść na obszar o długości do 16 km. Jego pierwsze fragmenty zostały znalezione w pobliżu miasta Coloma, gdzie w 1848 przy tartaku Sutter’s Mill odkryto złoto, co spowodowało gorączkę złota w San Francisco. Z powodu miejsce znalezienia meteoroid bywa określany mianem „Sutter’s Mill meteorite” (meteorytem z Sutter’s Mill).
Pierwszy fragment meteorytu odnaleziono 24 kwietnia; miał on masę 5,5 gramów. Według strony Asteroid Impact Analyzer (ASIMA) do 3 maja zgłoszono odnalezienie 18 fragmentów bolidu, z których największy waży 19 gramów. Strona kolekcjonerska Galactic Stone and Ironworks wylicza w sumie (dane z 3 maja) 29 odnalezionych fragmentów o łącznej masie 228 gramów.
Odnalezione fragmenty wskazują na to, że należy on do chondrytów węglistych typu CM, jednego z rzadziej spotykanych typów meteorytów, stanowiącego około 1% wszystkich znanych meteorytów. Jest to trzeci tego typu meteoryt odnaleziony na terenie Stanów Zjednoczonych - po meteorytach Crescent i Murray (meteoryt). Chondryty węgliste typu CM są cennym materiałem naukowym i kolekcjonerskim. Jeden gram tego typu meteorytu jest wart tyle co około czterech gramów złota.

</doc>
<doc id="2630609" url="https://pl.wikipedia.org/wiki?curid=2630609" title="Alaksandr Pataszou">
Alaksandr Pataszou

Alaksandr Pataszou (biał. Аляксандр Паташоў, ros. Александр Анатольевич Поташов, Aleksandr Potaszow; ur. 12 marca 1962 w Witebsku) – białoruski lekkoatleta chodziarz startujący początkowo w barwach Związku Radzieckiego, mistrz świata z 1991.
Jako reprezentant ZSRR zdobył srebrny medal w chodzie na 10 000 metrów na mistrzostwach Europy juniorów w 1981 w Utrechcie.
Później wyspecjalizował się w chodzie na 50 kilometrów. Zajął w tej konkurencji 7. miejsce w Pucharze Świata w chodzie sportowym w 1987 w Nowym Jorku. Na igrzyskach olimpijskich w 1988 w Seulu był na tym dystansie czwarty. Zajął 5. miejsce w chodzie na 50 kilometrów w Pucharze Świata w 1989 w L’Hospitalet. Został zdyskwalifikowany w tej konkurencji na mistrzostwach Europy w 1990 w Splicie, a także w Pucharze Świata w 1991 w San Jose.
Na mistrzostwach świata w 1991 w Tokio Pataszou był od początku w prowadzącej grupie w chodzie na 50 km. W połowie dystansu oderwał się wraz z kolegą z reprezentacji ZSRR Andriejem Pierłowem od pozostałych rywali. We dwójkę weszli na stadion i próbowali równocześnie przekroczyć linię mety, aby zdobyć dwa złote medale. Sędziowie po dokładnej analizie uznali, że zwyciężył Pataszou o 0,01 sekundy.
Na igrzyskach olimpijskich w 1992 w Barcelonie Pataszou startował w reprezentacji Wspólnoty Niepodległych Państw. Został zdyskwalifikowany w chodzie na 50 km.
Od 1993 Pataszou reprezentował Białoruś. Nie odniósł jednak znaczących sukcesów. Został zdyskwalifikowany w chodzie na 50 km w Pucharze Świata w 1993 w Monterrey, na mistrzostwach świata w 1993 w Stuttgarcie i na mistrzostwach Europy w 1994 w Helsinkach. W Pucharze Świata w 1995 w Pekinie zajął na tym dystansie 31. miejsce.
Pataszou był mistrzem ZSRR w chodzie na 50 kilometrów w 1990.
Rekordy życiowe Pataszoua:

</doc>
<doc id="2630611" url="https://pl.wikipedia.org/wiki?curid=2630611" title="Aleksandr Potaszow">
Aleksandr Potaszow



</doc>
<doc id="2630622" url="https://pl.wikipedia.org/wiki?curid=2630622" title="Synctium">
Synctium



</doc>
<doc id="2630629" url="https://pl.wikipedia.org/wiki?curid=2630629" title="Ha'erbin">
Ha'erbin



</doc>
<doc id="2630630" url="https://pl.wikipedia.org/wiki?curid=2630630" title="Czesław Mystkowski">
Czesław Mystkowski

Czesław Mystkowski (ur. 17 czerwca 1898 w Dubnie, zm. 23 maja 1938 w Dżakarcie) – polski malarz, czynny w koloniach holenderskich w Azji Południowo-Wschodniej. 
Naukę malarstwa rozpoczął w Saratowie, kontynuował w warszawskiej Szkole Sztuk Pięknych u Karola Tichego. W roku 1924 wyjechał do Paryża, gdzie poślubił Jawajkę Corry van Rhijn. 
W roku 1928 wyjechał wraz z żoną do Holenderskich Indii Wschodnich. Do roku 1932 mieszkał na Jawie, potem na wyspie Bali. Głównym tematem jego obrazów był krajobraz i folklor indonezyjski. Wystawiał swoje obrazy w europejskich salonach sztuki. W Bandungu (Jawa Zachodnia) posiadał własną galerię malarstwa.
Malarstwo Mystkowskiego zalicza się do nurtu realistycznego, nie nawiązuje do awangardowych kierunków w malarstwie okresu lat dwudziestych i trzydziestych XX wieku.

</doc>
<doc id="2630637" url="https://pl.wikipedia.org/wiki?curid=2630637" title="Piotr Poczinczuk">
Piotr Poczinczuk

Piotr Iwanowicz Poczinczuk (ros. Пётр Иванович Починчук; ur. 26 lipca 1954 w Lachowcach, zm. 1 grudnia 1991 w Grodnie) – białoruski lekkoatleta chodziarz startujący w barwach Związku Radzieckiego, wicemistrz olimpijski z 1980.
Zdobył srebrny medal w chodzie na 20 kilometrów na mistrzostwach Europy w 1978 w Pradze, przegrywając jedynie z Rolandem Wieserem z NRD. Zajął w tej konkurencji 5. miejsce w Pucharze Świata w chodzie sportowym w 1979 w Eschborn.
Na igrzyskach olimpijskich w 1980 w Moskwie zdobył srebrny medal w chodzie na 20 kilometrów, za Maurizio Damilano z Włoch. Zajął 8. miejsce w tej konkurencji w Pucharze Świata w 1981 w Walencji. Na mistrzostwach Europy w 1982 w Atenach zajął na tym dystansie 10. miejsce, a na mistrzostwach świata w 1983 w Helsinkach – 13. miejsce.
Poczinczuk był mistrzem ZSRR w chodzie na 20 kilometrów w 1982.
Rekordy życiowe Poczinczuka:

</doc>
<doc id="2630638" url="https://pl.wikipedia.org/wiki?curid=2630638" title="Steve Binns">
Steve Binns

Steve Binns (ur. 25 sierpnia 1960) – brytyjski lekkoatleta specjalizujący się w biegach długodystansowych. Sukcesy odnosił również w biegach przełajowych.

</doc>
<doc id="2630642" url="https://pl.wikipedia.org/wiki?curid=2630642" title="Instytut Historii Państwowej Wyższej Szkoły Zawodowej w Nysie">
Instytut Historii Państwowej Wyższej Szkoły Zawodowej w Nysie

Instytut Historii Państwowej Wyższej Szkoły Zawodowej w Nysie (IH PWSZ w Nysie) - jednostka dydaktyczno-naukowa należąca do struktur Państwowej Wyższej Szkoły Zawodowej w Nysie. Posiada uprawnienia do nadawania tytułu zawodowego licencjata. Prowadzi działalność dydaktyczną i badawczą związaną z historią Śląska w średniowieczu, historii Śląska w XIX i XX wieku, dydaktyce historii ze szczególnym uwzględnieniem tradycji i pamięci historycznej. Instytut zasadniczo oferuje studia na kierunku historia o specjalności nauczycielskiej. Kształci on studentów na studiach stacjonarnych i studiach niestacjonarnych. Aktualnie zatrudnionych jest 6 pracowników naukowo-dydaktycznych, z czego 2 na stanowisku profesora zwyczajnego oraz 4 wykładowców ze stopniem naukowym doktora. W roku akademickim 2011/2012 na instytucie studiowało łącznie 32 studentów, wyłącznie w trybie dziennym. Siedzibą instytutu jest "Collegium Civitas m. bł. Marii Merkert" przy ul. Marcinkowskiego 6-8. Budynek ten powstał w 2 połowie XIX wieku. Dawniej mieścił się w nim "Dom Metalowca" - klub pracowników nyskiego Zakładu Samochodów Dostawczych.
Historia.
Pierwsze plany powstania Instytutu Historii funkcjonującego w ramach nyskiej uczelni pojawiły się w 2001 roku z chwilą utworzenia tej szkoły wyższej. Inicjatorem tego przedsięwzięcia był ówczesny rektor PWSZ - prof. dr hab. Ryszard Knosala. Zyskał on dla tej idei poparcie pracowników Instytutu Historycznego Uniwersytetu Wrocławskiego - profesorów Marka Czaplińskiego i Marka Derwicha. Od 2004 roku rozpoczęto intensywne przygotowania do powołania placówki, której zamiarem było kształcenie przyszłych nauczycieli historii. Ostatecznie Instytut Historii powstał jako ósma jednostka naukowo-dydaktyczna nyskiej PWSZ w 2006 roku. Na pierwszego dyrektora instytutu powołano prof. dr hab. Marka Czaplińskiego. W roku akademickim 2006/2007 studia rozpoczęli pierwsi studenci, którzy ukończyli je w 2009 roku. W roku akademickim 2009/2010 na instytucie studiowało łącznie około 120 studentów. W 2011 roku po rezygnacji prof. Marka Czaplińskiego funkcję dyrektora placówki objęła jego dotychczasowa zastępczyni - dr Irena Bracichowicz. W związku z malejącym zainteresowaniem maturzystów studiowaniem historii na nyskiej uczelni, jej władze podjęły decyzję o nie przeprowadzaniu dalszej rekrutacji na ten kierunek studiów. 
Pracownicy.
Aktualnie w Instytucie zatrudnionych jest 6 pracowników naukowo-dydaktycznych, z czego 2 na stanowisku profesora zwyczajnego (prof. dr hab. Marek Czapliński i prof. dr hab. Marek Derwich) oraz 4 wykładowców ze stopniem naukowym doktora.
W 2011 roku zmarł dr hab. Krzysztof Grygajtis, prof. PWSZ w Nysie, który pracował w instytucie od 2006 roku na stanowisku profesora nadzwyczajnego.
Kierunki kształcenia.
Instytut Historii PWSZ w Nysie oferuje kształcenie na kierunku historia o specjalności nauczycielskiej - nauczanie historii i wiedzy o społeczeństwie. Poza wyżej wymienioną główną specjalizacją studenci moją wybrać jeszcze jedną spośród trzech dostępnych specjalizacji fakultatywnych takich jak:
Absolwent 6-semestralnych studiów na kierunku historia uzyskuje tytuł zawodowy licencjata oraz przygotowanie pedagogiczne, którzy upoważnia go do podjęcia pracy w szkołach podstawowych, gimnazjach i zasadniczych szkołach zawodowych. Po uzupełnieniu wykształcenia na studiach magisterskich uzupełniających - w liceach, a także w placówkach naukowo-badawczych.

</doc>
<doc id="2630645" url="https://pl.wikipedia.org/wiki?curid=2630645" title="Kościół Przemienienia Pańskiego w Horbowie">
Kościół Przemienienia Pańskiego w Horbowie

Kościół Przemienienia Pańskiego w Horbowie – rzymskokatolicki kościół parafialny w Horbowie, wzniesiony na początku XX wieku jako cerkiew prawosławna.
W XVI wieku istniała w Horbowie parafia prawosławna, która po 1596, a najpóźniej przed 1687, przeszła do Kościoła unickiego. W 1687 i w 1772 lub w 1854 na miejscu pierwotnej świątyni wznoszone były nowe unickie obiekty sakralne. W 1875, w ramach siłowej likwidacji unickiej diecezji chełmskiej, parafię w Horbowie włączono do eparchii chełmsko-warszawskiej Rosyjskiego Kościoła Prawosławnego, co spotkało się z protestami miejscowej ludności. Na początku XX wieku rozebrano zniszczoną cerkiew, wznosząc na jej miejscu nowy budynek sakralny, który poświęcił w 1908 biskup chełmski Eulogiusz. Pełnił on pierwotne funkcje jedynie przez siedem lat, ponieważ w 1915 miejscowa ludność prawosławna udała się na bieżeństwo. W 1923 świątynię przejął Kościół rzymskokatolicki w ramach akcji rewindykacji cerkwi prawosławnych w II Rzeczypospolitej. Budynek został przebudowany w celu dostosowania do wymogów liturgii łacińskiej; nowy ołtarz główny zbudowano z części ikonostasu. Na wyposażeniu kościoła, oprócz elementów XX-wiecznych, znajdują się zabytkowe utensylia z XVIII i XIX w.
Historia.
Pierwsze cerkwie w Horbowie.
Prawosławna parafia w Horbowie została ufundowana przed 1516, z tego roku pochodzi informacja o wzniesieniu świątyni dla istniejącej już placówki duszpasterskiej. Według Adama Bobryka i Izabeli Kochan parafie prawosławna i katolicka zostały erygowane w Horbowie równocześnie, co oznaczałoby, że prawosławna parafia powstała przed 1446. Placówka duszpasterska przyjęła unię przed 1687, takie wyznanie wskazuje zachowany dokument potwierdzenia funduszy z tego roku, wystawiony przez Tomasza Kazimierza Łuzeckiego, który od trzynastu lat był właścicielem dóbr horbowskich.
Kolejną świątynię unicką wzniesiono w Horbowie w 1687. Trzecia z kolei budowla sakralna tego wyznania powstała we wsi w 1772 lub w 1854, źródła zgodnie podają natomiast, że była to świątynia drewniana. Od 1812 w cerkwi unickiej przechowywany był szczególnie czczony przez miejscową ludność obraz Matki Boskiej Horbowskiej, który dotąd znajdował się w kościele parafialnym świętych Jana Ewangelisty, Mikołaja i Barbary, a do cerkwi został przeniesiony z powodu zdewastowania kościoła przez wojska rosyjskie.
W 1875, po likwidacji unickiej diecezji chełmskiej, horbowska cerkiew przeszła w ręce parafii Rosyjskiego Kościoła Prawosławnego. Obraz maryjny w 1878 został wyniesiony z cerkwi i przeniesiony do kościoła św. Anny w Białej Podlaskiej, gdzie pozostawał do 1924. W Horbowie doszło do oporu miejscowych unitów przeciwko narzuceniu konwersji na prawosławie. Proboszcz miejscowej parafii, ks. Emilian Starkiewicz, był przeciwnikiem zmian obrządkowych poprzedzających likwidację unii i zachęcał wiernych do niepodporządkowywania się nakazom władz rosyjskich. Udzielał także sakramentów unitom z innych parafii. Z powodu swojej postawy duchowny został usunięty z parafii i zastąpiony przez kapłana przybyłego z Galicji, który w pełni akceptował działania rosyjskiej administracji. Wobec oporu parafian do Horbowa zostało skierowane wojsko, a odmawiający konwersji zostali obłożeni kontrybucjami.
Świątynia z pocz. XX wieku.
Cerkiew.
Z powodu złego stanu technicznego budynku sakralnego został on w 1904 rozebrany. Na jego miejscu powstała nowa cerkiew, zaprojektowana przez eparchialnego architekta Władimira Pokrowskiego. Gotową świątynię poświęcił 17 sierpnia 1908 biskup chełmski Eulogiusz. Ikonostas i boczne ikony dla cerkwi powstały w Ławrze Peczerskiej.
Cerkiew została opuszczona, gdy prawosławni mieszkańcy Horbowa udali się w 1915 na bieżeństwo. W tym samym roku podczas działań wojennych obiekt został uszkodzony. Po zakończeniu I wojny światowej, w 1923, cerkiew została zrewindykowana na rzecz Kościoła katolickiego, stając się od tej pory kościołem rzymskokatolickim. Prawosławni stanowili wówczas mniejszość (1/3) mieszkańców Horbowa i nie mieli odtąd w miejscowości odrębnej świątyni, chociaż w 1929 metropolita warszawski i całej Polski Dionizy ubiegał się w Ministerstwie Wyznań Religijnych i Oświecenia Publicznego o zgodę na erygowanie placówki filialnej.
Kościół.
Nowi właściciele natychmiast po rewindykacji przebudowali świątynię, nadając jej nową oprawę architektoniczną. W dwudziestoleciu międzywojennym kościół w Horbowie był odnawiany jeszcze trzykrotnie. W 1927 przekształcono jego wnętrze i dach, w latach 1932–1933 odnowiono fundamenty, zaś w 1938 przebudowano wieżę. Kolejne remonty miały miejsce w latach 1942 i 1945–46 i również polegały na przebudowie dachu. W 1952 usunięto ganki przy bocznych wejściach do obiektu, odnowiono wieżę, powtórnie oszalowano wnętrza, a także wykonano w nich nowe malowidła. Pomniejsze renowacje miały miejsce w latach 1961, 1967, 1975 i 1981, natomiast większy remont od 2003 do 2005, gdy odnowiono ołtarze boczne.
W 1924 uroczyście przeniesiono z powrotem do świątyni obraz Matki Boskiej Horbowskiej.
Architektura.
Bryła budynku.
Kościół wzniesiony jest z drewna na podmurówce kamiennej. Jest to budowla orientowana, o konstrukcji wieńcowej, trójdzielna, z jedną nawą na planie prostokąta, prostokątnym przedsionkiem i również prostokątnym prezbiterium, do którego przylegają dwie zakrystie. Nad przedsionkiem wznosi się dwukondygnacyjna wieża, w dolnej części wtopiona w elewację frontową obiektu, w górnej zaś – ośmioboczna. Wieżę wieńczy dach hełmowy z iglicą. Budynek pokryty jest blaszanymi dachami dwuspadowymi, wspartymi na kroksztynach. Fasada kościoła jest trójosiowa. Wejście do obiektu ma kształt prostokąta, poprzedza je wsparty na dwóch słupach ganek, po obydwu stronach którego umieszczono prostokątne okna. Okna w bocznych ścianach dawnej cerkwi zdobią obramowania z desek.
Wystrój wnętrza.
Ołtarz główny w kościele skonstruowany jest na wzór dawnego cerkiewnego ikonostasu i z jego elementów; w takiej postaci istnieje od 2004. Pochodzenie prawosławne ma także zachowana w ołtarzu ikona św. Jana Teologa (Ewangelisty) z pocz. XX wieku. Już na potrzeby kościoła powstały natomiast również znajdujące się w ołtarzu obraz Sw.Teresy od Dzieciątka Jezus, namalowany w 1937 przez Józefa Bołtucia, oraz św. Barbary z 1939 autorstwa Jana Popiela). Również w ołtarzu głównym wystawiony dla kultu jest obraz Matki Boskiej Horbowskiej, według tradycji powstał w 1516, konserwowany w 2001. Wizerunek ten posiada wyraźne cechy malarstwa ikonowego, jest bliski typowi Hodigitri. W kościele znajdują się jeszcze dwie ikony pozostałe z wyposażenia cerkiewnego: Chrystus Zmartwychwstały oraz Matka Boża, obydwa powstałe na początku XX wieku. Z I poł. XX wieku pochodzi także obraz przedstawiający Pokłon Pasterzy. Prawdopodobnie starszy jest ludowy krucyfiks, datowany na pierwszą połowę poprzedniego stulecia.
Od strony zachodniej znajduje się chór muzyczny. Strop nawy oraz sufit w prezbiterium zdobią malowidła. Sceny w prezbiterium oraz nad tęczą wykonała Regina Kondracka w 1952, natomiast obrazy na stropie nawy ks. Stanisław Borysiak i Stefan Just w 1967.
Na wyposażeniu kościoła pozostają ponadto zabytkowe naczynia liturgiczne: XVIII-wieczny barokowy kielich z ośmiolistną stopą i ażurowym koszyczkiem zdobionym motywem floralnym oraz kielich z przełomu XIX i XX wieku, wykonany w stylu neogotyckim. Pierwsza z przechowywanych w kościele monstrancji powstała w II poł. XIX w., a druga w końcu tego stulecia lub na początku następnego.
Otoczenie.
W sąsiedztwie świątyni znajdował się pierwotnie prawosławny cmentarz, z którego przetrwał pojedynczy nagrobek Darii Gankiewicz, żony miejscowego duchownego prawosławnego. W Horbowie istnieje jeszcze jeden cmentarz, pierwotnie unicki, następnie prawosławny, obecnie rzymskokatolicki.

</doc>
<doc id="2630646" url="https://pl.wikipedia.org/wiki?curid=2630646" title="Duanwujie">
Duanwujie



</doc>
<doc id="2630651" url="https://pl.wikipedia.org/wiki?curid=2630651" title="Cichlasoma severum">
Cichlasoma severum



</doc>
<doc id="2630656" url="https://pl.wikipedia.org/wiki?curid=2630656" title="Nagroda im. Ludmiły Bułdakowej">
Nagroda im. Ludmiły Bułdakowej

Nagroda im. Ludmiły Bułdakowej - nagroda przyznawana przez dziennik sportowy "Sport-Exspress" dla najlepszej ligowej zawodniczki sezonu rosyjskiej Superligi. Nagroda została ustanowiona dla uczczenia pamięci reprezentantki ZSRR w siatkówce, Ludmiły Bułdakowej, który zmarła 8 listopada 2006 r. w wieku 68 lat. W głosowaniu biorą udział trenerzy wszystkich zespołów występujących w Superlidze po zakończeniu sezonu. Wymieniają oni nazwiska trzech zawodniczek, które według nich prezentowały się najlepiej podczas rozgrywek.

</doc>
<doc id="2630659" url="https://pl.wikipedia.org/wiki?curid=2630659" title="Biały Żleb (Zdziary)">
Biały Żleb (Zdziary)

Biały Żleb – orograficznie prawa odnoga Pisaniarskiego Żlebu (Żlebu nad Pisaną) w Dolinie Kościeliskiej w Tatrach Zachodnich. Opada spod Białego Siodełka (ok. 1570 m) w południowo-zachodnim kierunku, uchodząc do Żlebu nad Pisaną na wysokości około 1150 m.
Biały Żleb tworzy południową granicę Zdziarów Pisaniarskich. Jest głęboko wcięty. Jego prawe zbocze tworzy mało stromy i porośnięty lasem grzbiet, natomiast górna część lewego zbocza to potężne, niemal pionowe ściany Zdziarów. Znajdujący się w nich Filar Zdziarów ma wysokość około 170 m. Dno żlebu jest pokryte piargami i łupkami, są w nim niewielkie progi. Największy, kilkumetrowej wysokości próg znajduje się u wylotu Białego Żlebu do Żlebu nad Pisaną. Biały Żleb ma odnogę – niewielki żlebek spadający ze Zdziarów i łączący się z Białym Żlebem poniżej Filara Zdziarów.
W Filarze Zdziarów znajduje się jaskinia Komin w Ździarach.

</doc>
<doc id="2630660" url="https://pl.wikipedia.org/wiki?curid=2630660" title="Reprezentacja Polski w skokach narciarskich 2012/2013">
Reprezentacja Polski w skokach narciarskich 2012/2013

Reprezentacja Polski w skokach narciarskich w sezonie 2012/2013 – zespół zawodników reprezentujących Polskę w zawodach skoków narciarskich w sezonie zimowym 2012/2013 i letnim 2012.
W Letnim Grand Prix reprezentacja zajęła czwartą pozycję w klasyfikacji drużynowej, a polscy skoczkowie trzykrotnie stawali na podium (byli to: Maciej Kot i Dawid Kubacki). W pierwszej dziesiątce klasyfikacji generalnej uplasowali się Kot (piąty) i Kubacki (ósmy). W Letnim Pucharze Kontynentalnym Polacy trzy razy zajęli miejsca na podium, a na ósmym miejscu klasyfikacji generalnej sklasyfikowany został Kubacki.
W Pucharze Świata Polacy osiągnęli siedem miejsc na podium w konkursach indywidualnych (w tym trzy zwycięstwa – dwa Kamila Stocha i jedno Piotra Żyły) oraz dwa miejsca na podium w konkursach drużynowych. W klasyfikacji generalnej Pucharu Narodów Polacy byli piąci, a najwyżej sklasyfikowanym indywidualnie zawodnikiem był Stoch, który uplasował się na trzeciej pozycji. W tabeli punktowej znalazło się dziesięciu reprezentantów Polski, co było rekordem tego kraju w Pucharze Świata. Spośród nich trzech sklasyfikowano w czołowej dwudziestce. Tymczasem wśród najlepszych dziesięciu lotników sezonu znalazło się ich dwóch.
Reprezentacja zdobyła dwa medale na mistrzostwach świata w Predazzo – złoty w konkursie indywidualnym na dużej skoczni, który wywalczył Kamil Stoch, oraz brązowy w konkursie drużynowym mężczyzn.
W Pucharze Kontynentalnym reprezentanci Polski ośmiokrotnie plasowali się w pierwszej trójce zawodów, a dokonywali tego: Klemens Murańka, Jan Ziobro, Stefan Hula i Krzysztof Biegun.
Składy.
24 kwietnia 2012 wybrano skład, dzieląc reprezentację na dwie kadry – olimpijską (A) i młodzieżową (B). Te z kolei podzielono w sumie na pięć mniejszych grup z przydzielonymi do nich trenerami.
W pierwszej grupie kadry A znaleźli się Kamil Stoch, Piotr Żyła, Maciej Kot i Krzysztof Miętus, a ich trenerem został Łukasz Kruczek. Do drugiej, trenowanej przez Zbigniewa Klimowskiego, przydzielono Stefana Hulę i Dawida Kubackiego. Trzecia grupa zaś to Jan Ziobro, Andrzej Zapotoczny, Jakub Kot i Łukasz Rutowski, którzy trenować mieli w kraju pod okiem Piotra Fijasa. Ponadto asystentem Kruczka został również Grzegorz Sobczyk. Fizjoterapeutą kadry A został Łukasz Gębala, a serwismenem – Kacper Skrobot. Współpracownikami zostali także: lekarz Aleksander Winiarski, biomechanik Piotr Krężałek, psycholog Kamil Wódka, konsultant do spraw motoryki Michał Wilk oraz trener Jan Szturc.
Kruczek podkreślił jednak, że mimo zmian w systemie (wprowadzenia podgrup) szkolenie miało przebiegać w sposób zbliżony do poprzednich sezonów.
Pierwsza grupa kadry młodzieżowej była prowadzona przez Roberta Mateję, a jej zawodnikami byli Aleksander Zniszczoł, Klemens Murańka, Bartłomiej Kłusek i Tomasz Byrt. Drugą grupę stanowili zaś Mateusz Kojzar, Krzysztof Biegun, Szymon Szostok i Grzegorz Miętus, trenowani przez Macieja Maciusiaka. Asystentem Matei został ponadto Wojciech Topór, a w obu kadrach konsultantem był Adam Małysz.
Prezes Polskiego Związku Narciarskiego Apoloniusz Tajner podkreślił znaczenie większej indywidualizacji szkolenia. Wszystkie grupy posiadały zabezpieczone szkolenie, różnice polegały m.in. na wysokości diet podróżnych i udostępnianym sprzęcie. Dobre wyniki mogły pozwolić na zmianę grupy szkoleniowej.
Na początku sezonu letniego Tomasz Byrt został odsunięty z kadry młodzieżowej i zawieszony w prawach zawodnika z powodu nierealizowania planu treningowego i samowolnego opuszczania konsultacji szkoleniowych.
Sezon letni.
20 maja w Kołobrzegu rozpoczęte zostało pierwsze w sezonie zgrupowanie kadry A. Następnie rozpoczęto skończone 9 czerwca treningi na skoczniach Skalite w Szczyrku, gdzie po raz pierwszy testowano kombinezony nowego kroju. Kolejne odbyło się w dniach 18-24 czerwca w Szczyrku i w Wiśle – codziennie trenowano na obiektach w obu miastach (normalnym w Szczyrku i dużym w Wiśle), wyjątkiem był Piotr Żyła, który ćwiczył jedynie na Malince. W tym czasie reprezentacja juniorska trenowała w Zakopanem.
Przed sezonem wprowadzone zostały przez Międzynarodową Federację Narciarską nowe zasady. Wśród nich znalazły się nowe regulacje dotyczące kombinezonów – miały być one bardziej przylegające do ciała niż do tej pory. Ponadto trenerzy zyskali możliwość zmiany długości najazdu dla swojego zawodnika, w zamian za rekompensatę punktową.
Letnie Grand Prix.
Sezon Letniego Grand Prix 2012 rozpoczęły zawody w Wiśle na skoczni Adama Małysza. W kwalifikacjach do konkursu indywidualnego wystartowało dziesięciu Polaków, zaś dwóch kolejnych – Kamil Stoch i Piotr Żyła było pre-kwalifikowanych. Dawid Kubacki zwyciężył kwalifikacje skokiem na 122 m, łącznie w czterdziestce znalazło się oprócz niego siedmiu polskich zawodników, nie udało się to Murańce i Śliżowi.
20 lipca odbył się konkurs drużynowy na Malince – rozegrano tylko jedną serię ze względu na awarię oświetlenia. Polacy w składzie: Żyła, Stoch, Kubacki i Kot uplasowali się na drugim miejscu, tracąc 1,2 pkt do Słowenii. Najlepszą indywidualną notę uzyskał Maciej Kot.
Następnego dnia zawodnicy wystartowali w konkursie indywidualnym. Po pierwszej serii prowadził Kot, który po skoku na 128 m wyprzedzał o 7,2 pkt Simona Ammanna. Trzeci był Kamil Stoch, który uzyskał taką samą odległość. Kotowi udało się utrzymać prowadzenie i wygrał po raz pierwszy w karierze konkurs LGP, skacząc 123 m w drugiej kolejce. Stoch mimo dłuższej o półtora metra próby spadł na siódme miejsce. W drugiej dziesiątce sklasyfikowano Kłuska, Kubackiego, Żyłę i Bieguna. Do drugiej serii nie awansowali Zapotoczny, Zniszczoł, Bachleda i K. Miętus. Polska objęła też prowadzenie w klasyfikacji drużynowej.
Następne zawody cyklu rozegrano w Courchevel. Najlepszy rezultat uzyskał Kubacki, który po dwóch skokach na 122,5 m zajął piąte miejsce. Siódmy był Kot, który utrzymał pozycję lidera LGP. Piętnasty był Żyła, a Kłusek po złym skoku w drugiej kolejce zajął ostatnie premiowane punktami miejsce. Nie zapunktował Krzysztof Miętus. Kubacki awansował na ósme miejsce w klasyfikacji generalnej. Polska, która nie brała udziału w drużynowym konkursie mieszanym, spadła z pierwszego na trzecie miejsce w klasyfikacji zespołów, za Niemcy i Japonię.
19 sierpnia w Hinterzarten Polska wystąpiła w takim samym składzie. Kubacki oddał najlepiej oceniony skok w serii próbnej. Po pierwszej serii konkursowej najwyżej z polskich skoczków, na piątej pozycji, sklasyfikowany był Kubacki, po skoku na 98,5. Ostatecznie, po drugiej próbie o długości 103,5 m, zajął szóste miejsce. Siódmy był Żyła, jedenasty zaś Kot. Miętus i Kłusek uplasowali się w czwartej dziesiątce. Kot utracił pozycję lidera na rzecz Andreasa Wanka i spadł na trzecią lokatę w łącznej tabeli. Po zawodach kadra skierowała się na treningi do Ramsau.
W pierwszym konkursie w Hakubie, 25 sierpnia najlepszy z Polaków znowu okazał się Kubacki. Po pierwszej kolejce był trzynasty, jednak drugi co do długości skok konkursu (129,5 m) pozwolił mu na zajęcie piątego miejsca. 14. był Kłusek, 23. – Miętus, a nie zapunktowali Biegun i Zniszczoł. W drugim konkursie, dzień później panowały problematyczne warunki atmosferyczne. Kubacki stanął na najniższym stopniu podium po skokach na 113 m i 127 m, choć na półmetku rywalizacji zajmował jedenaste miejsce. Punkty zdobyli jeszcze: Kłusek (za 8. miejsce) i Zniszczoł (za 14.). Po zawodach w Japonii, kończących pierwszy period sezonu, Kubacki awansował na czwarte miejsce w generalnej klasyfikacji, tracąc 6 punktów do trzeciego Shimizu. Maciej Kot spadł na miejsce ósme.
Na konkursy w Ałmaty na skoczni Gornyj Gigant wysłano tylko dwóch polskich skoczków. W pierwszym dniu rywalizacji Kłusek zajął osiemnaste miejsce, a Żyła, który po skoku na 130 m był czwarty, w finałowej serii został zdyskwalifikowany za nieprawidłowy kombinezon. W drugim, jednoseryjnym konkursie zapunktował jedynie Żyła, zajmując dwudzieste miejsce.
Do zawodów w Hinzenbach zgłoszonych zostało sześciu polskich skoczków, jednak Kłusek nie przeszedł pomyślnie przez kwalifikacje. Zwycięstwo odniósł ponownie Maciej Kot, będąc również liderem po pierwszej kolejce. Oddał on skoki na 87,5 m i 88,5 m. Dziewiąte miejsce zajął Stoch, a dziewiętnasty był Kubacki. Żyła i Zniszczoł nie awansowali do drugiej serii. W klasyfikacji generalnej Kot awansował na szóste miejsce, wyprzedzając m.in. Kubackiego.
Ostatnia runda rozegrana została w Klingenthal. Po pierwszej serii konkursowej na czwartym miejscu plasował się Kot, po skoku na 133 m. Utrzymał tę pozycję po uzyskaniu 130 m w finałowej rundzie, czym zapewnił sobie piątą lokatę w klasyfikacji generalnej cyklu. Zapunktowali także Stoch (11.) i Żyła (27.). W czwartej dziesiątce sklasyfikowano Kłuska i Kubackiego, a Zniszczoł nie awansował do konkursu głównego.
Miejsca w klasyfikacji generalnej.
Źródło: skokinarciarskie.pl
Letni Puchar Kontynentalny.
Sezon Letniego Pucharu Kontynentalnego 2012 rozpoczęły na przełomie czerwca i lipca dwa konkursy w austriackim Stams. W inauguracyjnym konkursie drugie miejsce zajął Dawid Kubacki, który był sklasyfikowany na ósmym miejscu po pierwszej serii. Oddał skoki na 103,5 m i 110 m, stracił 1,3 pkt do zwycięzcy, Boyda-Clowesa. Punktowali również Jan Ziobro i Marcin Bachleda. Startowało także pięciu innych Polaków. Następnego dnia Kubacki ponownie stanął na podium, tym razem na jego najniższym stopniu. Po pierwszej serii zajmował 11. miejsce ze skokiem na 106 m, jednak w drugiej skoczył na odległość 113 m, co było najdalszą próbą w całych zawodach. Tym samym objął prowadzenie w klasyfikacji generalnej. Punktował także Bachleda i Biegun. W trakcie tych zawodów trzykrotnie Polacy byli dyskwalifikowani za nieprawidłowe kombinezony.
Podczas pierwszego konkursu w Kranju, 7 lipca, najwyżej sklasyfikowany z Polaków był Kłusek. Skoki na 107 m i 106 m pozwoliły mu na zajęcie 5. pozycji w konkursie. Na 12. lokacie uplasował się Biegun, co było jego dotychczasowym najlepszym rezultatem w Pucharze Kontynentalnym. Punkty zdobyli również: Bachleda, Kubacki i Zniszczoł. Dla Dawida Kubackiego stosunkowo niska (23.) pozycja w konkursie oznaczała utratę pozycji lidera klasyfikacji generalnej Pucharu. W tych zawodach Szymon Szostok debiutował w zawodach tej rangi poza krajem, ale nie punktował. W drugim konkursie w słoweńskiej miejscowości najwyższą spośród Polaków pozycję – piętnastą – po skokach na 107 m i 96 m zajął Kłusek. Punktował też Zniszczoł, a Kubacki został zdyskwalifikowany ze względu na nieprawidłowy kombinezon. W porównaniu do stanu po zakończeniu rundy w Stams, w generalnej klasyfikacji Kubacki spadł z pierwszej na piątą pozycję.
14 i 15 lipca rozegrano zawody pucharu w Krasnej Polanie na skoczniach, na których w 2014 roku rozegrano konkursy zimowych igrzysk olimpijskich. W pierwszym konkursie punktowało czterech Polaków. Wśród nich najwyżej, na ósmej lokacie uplasował się Kubacki, skacząc 134 m i 126 m; oprócz niego do finałowej rundy awansował G. Miętus, Kłusek i Ziobro. Drugiego dnia Kubacki stanął na podium po raz trzeci w tamtej edycji, pierwotnie kończąc zawody na piątej pozycji (126 m i 130,5 m), jednak dzięki dyskwalifikacji Wasiljewa i Hrgoty uplasował się na trzecim miejscu. W trzeciej dziesiątce sklasyfikowano Zniszczoła, Kłuska oraz Miętusa. W klasyfikacji generalnej, w porównaniu do sytuacji po konkursach w Kranju, Kubacki został sklasyfikowany o jedną pozycję wyżej – był czwarty z dorobkiem 240 punktów.
11 sierpnia w pierwszym konkursie w Kuopio tylko jeden Polak – Szymon Szostok – nie zdobył punktów. Grzegorz Miętus, po skokach na 115,5 m w pierwszej i o dwa metry dalej w drugiej zajął ósme miejsce. Startujący pierwszy raz tamtego lata Stefan Hula był dwunasty, na kolejnej pozycji uplasował się Biegun, Ziobro zajął 19. miejsce, Zniszczoł – 22., a Zapotoczny 23.. Dla tego ostatniego były to pierwsze punkty tamtego lata. W drugim konkursie najlepiej z polskich skoczków skakał Biegun, który po oddaniu prób na 120 m i 116 m uplasował się na ósmej lokacie. Punkty zdobyło też czterech innych Polaków. Zapotoczny po pierwszej serii plasował się na siódmej pozycji (122 m), ale w drugiej wylądował na 106. metrze i spadł na 24. miejsce w ostatecznej klasyfikacji.
Podczas pierwszego konkursu w Lillehammer, 8 września, zapunktowało tylko dwóch Polaków – Łukasz Rutkowski, dla którego był to pierwszy występ w sezonie zajął 20. miejsce, natomiast Zniszczoł był 28. Następnego dnia punkty zdobyło trzech reprezentantów Polski – Grzegorz Miętus był 20., Łukasz Rutkowski 26., natomiast Zniszczoł zajął ostatnią punktowaną, 30. lokatę. W klasyfikacji generalnej najlepszy z Polaków, Dawid Kubacki, spadł z czwartego na siódme miejsce.
15 września, podczas pierwszego konkursu w Czajkowskim najwyżej uplasowanym Polakiem był Biegun, który zajął dziesiąte miejsce. Dwa miejsca dalej sklasyfikowano Jana Ziobrę. Punktowało też trzech innych Polaków. Dzień później najlepszy spośród polskich zawodników rezultat osiągnął Ziobro, który po skokach na 126,5 m i 132,5 m zajął piąte miejsce. Punkty zdobyło również pięciu innych Polaków.
Ostatnia runda LPK odbyła się w Klingenthal. W pierwszym konkursie, który odbył się 22 września, najlepszym Polakiem był ponownie Ziobro – po dwóch skokach na 123,5 m, podobnie jak przed tygodniem uplasował się na piątym miejscu, tym razem ex aequo z Ole Mariusem Ingvaldsenem. Dwunasty był Zniszczoł, punktował też G. Miętus i Zapotoczny. Również w odbywającym się następnego dnia, finałowym konkursie cyklu, najlepszy z reprezentantów Polski zajął piąte miejsce. Tym razem był to jednak Grzegorz Miętus, który oddał skok na 134 m w serii pierwszej i o pół metra dłuższy w drugiej. Na kolejno, dziewiątym i dziesiątym miejscu sklasyfikowano Zniszczoła i Bieguna.
Miejsca w klasyfikacji generalnej.
Źródło: skijumping.pl
Pozostałe zawody.
W dniach 21-22 lipca odbyły się międzynarodowe zawody "Pokal der Wohnungsbaugessllschaft" w Bad Freienwalde. Zwycięstwo w otwartym (11-29 lat) konkursie na skoczni K-60 odniósł tam Bartłomiej Czyż (68,5 m i 69,5 m), a drugi był Łukasz Podżorski (66 m i 68,5 m). Oprócz tego zwycięstwa w swoich kategoriach wiekowych odnieśli następujący polscy zawodnicy: Łukasz Podżorski (kat. 17 lat), Tomasz Pilch (kat. 12-13 lat), Kacper Kupczak (kat. 18-21), Anna Twardosz (specjalna klasa K-21), Monika Luber (kat. 16 lat kobiet), Mateusz Małyjurek (specjalna klasa K-42) i Marcin Małyjurek (specjalna klasa K-21).
W dniach 26-29 lipca rozegrano FIS Schüler Grand Prix, gdzie najwyższą spośród Polaków pozycję zajęli Wiktor Fickowski, ósmy w kat. 11 lat oraz Dawid Heberny, ósmy w kat. 12 lat. W konkursie drużynowym polskie składy zajęły siódme i ósme miejsce.
Sebastian Okas reprezentował Polskę na zawodach FIS Cup w Kuopio 8 i 9 sierpnia 2012 – uplasował się na 31. i 39. pozycji.
20 sierpnia podczas zawodów FIS Youth Cup (dla zawodników z rocznika 1998 i młodszych) na skoczni HS77 w Hinterzarten zwycięstwo odniósł Dawid Jarząbek, skacząc na 77 m i 75,5 m. Paweł Wąsek uplasował się na 16. pozycji, Paweł Chyc na 26., a Bartosz Czyż na 39.
1 września rozegrano we Frenštácie pod Radhoštěm Memoriał Jiříego Raški. Czwarte miejsce zajął w nim Bartłomiej Kłusek, a piąty był Aleksander Zniszczoł.
Podczas zawodów FIS Cup w Wiśle, 8 i 9 września na podium stanęło dwóch Polaków – w pierwszym z nich drugie miejsce zajął Rafał Śliż, po skokach na 123,5 m i 125 m, a w drugim również na drugim uplasował się Artur Kukuła, skacząc na 122,5 i 124,5 m.
W pierwszym konkursie oprócz Śliża punktowali także: Artur Kukuła (czwarty), Dawid Kanik (9.), Wojciech Gąsienica-Kotelnicki (11.), Jakub Wolny (19.), Stanisław Biela (22.), Jakub Kot (23.), Konrad Janota (25.), Mateusz Kojzar (25.), Łukasz Podżorski (29.), Jan Zięba (30.). Poza pierwszą trzydziestką sklasyfikowano: Krystiana Gryczuka, Szymona Szostoka, Piotra Świerczka, Michała Milczanowskiego, Wojciecha Fąferko, Piotra Mojżesza, Sebastiana Okasa i Patryka Dunajskiego.
W drugim natomiast punktowali, prócz Kukuły: Gąsienica-Kotelnicki (6.), Kanik (10.), Janota (19.), Podżorski (21.), Kojzar (24.), Adam Ruda (27.), Wolny (28.), natomiast punktów nie zdobyli: Gryczuk, Kot, Biela, Milczanowski, Szostok, Świerczek, Zięba, Mojżesz, Przemysław Kantyka, Faferko, Dunajski i Okas.
Sezon zimowy.
Puchar Świata.
Polacy rozpoczęli rywalizację w Pucharze Świata 2012/2013 od indywidualnego konkursu na normalnej skoczni w Lillehammer 24 listopada. Punktował w nim Maciej Kot (25. miejsce) i Kamil Stoch (30.). Poza pierwszą trzydziestką znaleźli się Dawid Kubacki, Krzysztof Miętus i Piotr Żyła, a kwalifikacji nie przebrnął Bartłomiej Kłusek. Na dużej skoczni punkty zdobył tylko Miętus, który zajął 26. pozycję po skokach na 128,5 m i 125,5 m. Stoch i Żyła uplasowali się w czwartej, a pozostali Polacy w piątej „dziesiątce” tabeli wyników. Polacy znajdowali się na dziesiątym miejscu w klasyfikacji Pucharu Narodów, a najwyżej sklasyfikowanym indywoidualnie Polakiem był Maciej Kot (32. miejsce, 6 punktów). Występ polskiej drużyny został nazwany w mediach „bardzo słabym”.
Kolejne konkursy odbył się w Ruce, a jedyną zmianą w drużynie był brak Kłuska. W konkursie drużynowym Polacy, w składzie: Stoch, Żyła, Kubacki i Kot zajęli ostatnie, jedenaste miejsce, a najdłuższy skok (123,5 m) oddał Kubacki. W indywidualnym konkursie punkty zdobył właśnie on, zajmując 22. miejsce po skokach na 127,5 m i 115,5 m. Były to pierwsze punkty PŚ w karierze tego zawodnika. Kot był 32., Miętus i Żyła uplasowali się w piątej dziesiątce, a Stoch nie awansował do głównego konkursu.
Następnie Żyła i Stoch wyjechali z głównym trenerem, Łukaszem Kruczkiem na trening do austriackiego Ramsau. Do składu na PŚ w Krasnaje Polanie desygnowano: Dawida Kubackiego, Macieja Kota, Bartłomieja Kłuska i Krzysztofa Miętusa, z trenerem Zbigniewem Klimowskim. W obu rosyjskich konkursach punktowali Kot i Kubacki. W pierwszym zajęli pozycje, kolejno: 28. i 30., zaś w drugim: 22. i 17. Trener Łukasz Kruczek przyznał później, że rozważał dymisję po słabych wynikach w początkowej części zimy, jednak zawodnicy oponowali.
Do obsady konkursów w szwajcarskim Engelbergu, poprzedzających Turniej Czterech Skoczni, dołączyli Kamil Stoch i Piotr Żyła. Pierwszy z nich rozegrano 15 grudnia. Kamil Stoch był po pierwszej serii liderem konkursu, po skoku na 132,5 m. Miał 0,8 pkt przewagi nad drugim Schlierenzauerem. W drugiej serii skoczył na 134 m i zajął drugie miejsce, przegrywając o 0,1 pkt z Andreasem Koflerem. Kubacki zakończył zawody na dziewiątym miejscu, Kot był siedemnasty, Miętus dwudziesty trzeci, a Murańka dwudziesty ósmy. Nie punktował tylko Żyła. Była to największa do tamtej pory liczba punktów zdobyta przez Polaków (134 punkty). W drugim szwajcarskim konkursie zapunktowało trzech Polaków. Kot był trzynasty, Stoch – czternasty, a Kubacki siedemnasty. Najwyżej z Polaków w klasyfikacji generalnej był teraz Stoch (osiemnasty), a Polska awansowała na siódme miejsce Pucharu Narodów.
Do 61. Turnieju Czterech Skoczni zgłoszonych zostało siedmiu Polaków. Przed pierwszym konkursie, w Oberstdorfie, Stoch wygrał serię próbną. W pierwszej serii konkursowej okazał się lepszy od przydzielonego mu w systemie KO Jaka Hvali – skoczył na 132,5 m i był piąty. Ostatecznie zajął trzynaste miejsce po lądowaniu na 125. metrze w finałowej rundzie. Do lidera TCS, Jacobsena tracił 44,3 pkt. Hula był w tym konkursie 21., Kubacki – 26., a Murańka – 28. W rundzie KO odpadli Żyła, Miętus i Kot.
Kwalifikacje do konkursu w Ga-Pa przeszli wszyscy Polacy oprócz Murańki, który został zdyskwalifikowany. W pierwszej serii konkursowej Stoch pokonał swojego konkurenta Simona Ammanna i zajmował drugie miejsce po skoku na 142 m. Szósty był Kot, który uzyskał 134,5 m, awans wywalczył także Kubacki i Żyła. W finałowej rundzie Stoch spadł na szóste miejsce (ex aequo z Wasiljewem), Kot awansował na piąte, 28. był Kubacki, a Żyła – 30. Stoch przesunął się po tym konkursie na siódme miejsce klasyfikacji generalnej Turnieju (ze stratą 60,2 pkt do lidera).
Przed konkursem w Innsbrucku Klemens Murańka został odesłany do Polski. Wszyscy pozostali reprezentanci Polski zakwalifikowali się do konkursu – Stoch i Kot byli drudzy w kwalifikacjach wraz z Jacobsenem, a Miętus był piąty. Po pierwszej serii konkursu Stoch znajdował się na czwartej pozycji, skacząc na 124,5 m. W drugiej uzyskał o półtora metra mniej i stanął na drugim stopniu podium ze stratą 12,8 pkt do zwycięzcy, Schlierenzauera. Kot zajął dziewiąte miejsce, Żyła (będący lucky loserem) – 22., a Miętus – 27., pozostali zaś nie punktowali. Stoch po tych zawodach awansował na szóstą pozycję klasyfikacji Turnieju, jednak jego strata do lidera wynosiła 60,5 pkt. W czołowej „trzydziestce” byli jeszcze Kot (24.), Kubacki (26.) i Żyła (30.).
W kwalifikacjach do konkursu w Bischofshofen najwyżej z polskich skoczków uplasował się Stoch, który był drugi. Po pierwszej serii, w której oddał skok na 131 m, plasował się na czwartej pozycji. Piąty Maciej Kot skoczył o metr dalej, awansowali także Stefan Hula (który pokonał Freunda) i Piotr Żyła. W finałowej rundzie Stoch utrzymał swoje miejsce, oddając spóźniony na progu skok na 131,5 m. Kot spadł na dziesiąte miejsce, a na ostatnich punktowanych miejscach uplasowali się Hula i Żyła.
Kamil Stoch uplasował się w finalnej klasyfikacji Turnieju Czterech Skoczni na miejscu czwartym, tracąc 2 pkt do trzeciego Toma Hilde i 73 pkt do zwycięzcy, Gregora Schlierenzauera. Jego łączna nota wyniosła 1027,2 pkt. Maciej Kot uplasował się na miejscu dwudziestym, Żyła na 23., Hula był 30. Pozostali Polacy uplasowali się poza pierwszą trzydziestką.
W klasyfikacji generalnej PŚ, w stosunku do sytuacji sprzed Turnieju, Kamil Stoch awansował z osiemnastego na ósme miejsce, zaś Maciej Kot awansował z trzydziestej na dziewiętnastą pozycję. Dwóch reprezentantów Polski zdobyło pierwsze punkty w sezonie – Piotr Żyła, który był sklasyfikowany na 47. pozycji i Stefan Hula, który plasował się o jedno miejsce wyżej. Pozostali Polacy spadli w tabeli. Natomiast w Pucharze Narodów reprezentacja awansowała z siódmego na szóste miejsce, wyprzedzając Rosję.
8 stycznia, w kwalifikacjach do konkursu w Wiśle wystartowało dziesięciu reprezentantów gospodarzy, z których ośmiu uzyskało awans do konkursu głównego (odpadli Jan Ziobro i Klemens Murańka). Maciej Kot zwyciężył tą serię. Następnego dnia odbył się rozgrywany w zmiennych warunkach wietrznych, pierwszy w historii konkurs na skoczni im. Adama Małysza. Po otwierającej serii najwyżej sklasyfikowanym Polakiem był Piotr Żyła, który po skoku na 125 m plasował się na 12. pozycji. Trzy pozycje niżej znajdował się Kamil Stoch, który osiągnął 122 m. Awansowali także Maciej Kot i Stefan Hula, a rywalizację zakończyli na tej rundzie Aleksander Zniszczoł, Łukasz Rutkowski, Krzysztof Miętus (czwarta dziesiątka), Dawid Kubacki i Bartłomiej Kłusek (piąta dziesiątka). W finałowej serii Żyła skoczył na 123 m i uplasował się na najwyższym w dotychczasowej karierze, szóstym miejscu. Stoch był 7., Kot – 13., a Hula – 27. Niektórzy polscy reprezentanci narzekali po zawodach na zmęczenie wynikające z dużej częstotliwości zawodów na początku roku.
11 stycznia odbył się konkurs drużynowy na Wielkiej Krokwi. Polacy skakali w składzie: Żyła, Kot, Miętus i Stoch. Po pierwszej serii znajdowali się oni na prowadzeniu, wyprzedzając Słowenię o 25,7 pkt. Ostatecznie zajęli oni drugie miejsce, a jednym z czynników była próba Miętusa wylądowana na 108. metrze. Kwalifikacje do konkursu indywidualnego odbyły się w tym samym dniu co konkurs główny, 12 stycznia. Wśród zgłoszonych jedenastu reprezentantów gospodarzy, w premiowanej awansem czołowej „czterdziestce” uplasowało się ośmiu Polaków, a dodatkowo Kamil Stoch był prekwalifikowany. Do pierwszej serii konkursu nie awansowali tylko Murańka i Kłusek.
Po pierwszej serii konkurowej Stoch był liderem (oddał w niej skok na 133 m). Do finału awansowali także: dziewiąty Kot, jedenasty Ziobro oraz Żyła, Zniszczoł, Hula i Miętus. Punktów nie zdobyli Kubacki i Rutkowski. Ostatecznie Stoch stanął na najniższym stopniu podium, będąc wyprzedzonym przez norweskich zawodników po próbie o długości 127 m. Kot awansował na piąte miejsce, osiemnasty był Żyła, dwudziesty – Ziobro, a w trzeciej dziesiątce sklasyfikowano pozostałych. Po domowych konkursach Polska awansowała na piąte miejsce w Pucharze Narodów, wyprzedzając reprezentację Japonii. Indywidualnie, Stoch awansował z ósmego na siódme miejsce, awansowało także kilku innych Polaków.
Kolejna runda PŚ odbyła się w Sapporo tydzień później. W pierwszym konkursów najwyżej z Polaków uplasował się Stoch (był dziewiąty). Dziesiąty był Kot, punktowali także Żyła i Hula, natomiast Miętus został zdyskwalifikowany. Drugi konkurs rozgrywany był w trudnych warunkach atmosferycznych. Piąte miejsce zajął w nim Stoch, 14. był Kot, 18. – Kubacki (po pierwszym skoku znajdował się on w czołowej „dziesiątce”), punktowali też Żyła (22.) i Miętus (25.). W klasyfikacji generalnej po konkursach w Japonii Stoch awansował o kolejną pozycji.
Pierwsze zawody w lotach narciarskich w tamtym sezonie odbyły się w Vikersund. Najwyższe, piąte, miejsce zajął Stoch. Po pierwszej serii był trzeci, jednak w drugiej spadł w klasyfikacji mimo wyrównania rekordu Polski (232,5 m). Jedno miejsce niżej uplasował się Piotr Żyła, punktował także Kot (16.) i Miętus (25.). W drugim konkursie najwyżej z Polaków sklasyfikowano Stocha (był siódmy). Żyła był 10., Kot – 14., Miętus – 22., a Kubacki – 28. Po tych konkursach Stoch awansował na piąte miejsce w klasyfikacji generalnej, wyprzedzając Andreasa Koflera. W klasyfikacji lotów szóste miejsce zajmował Stoch, ósmy był Żyła.
Do zawodów w Harrachovie zgłoszono tych samych reprezentantów Polski. Przełożony o jeden dzień konkurs odbył się w trudnych warunkach wietrznych. Dziewiąte miejsce zajął w nim Stoch, który w swoim pierwszym skoku uzyskał ponad 50-punktową rekompensatę za obniżoną belkę. Miętus był 14., Kot – 16., a Żyła – 22. Kubacki, którego drugą próbę zakłócił mocny podmuch zdobył jeden punkt. Drugi, jednoseryjny konkurs na czeskim mamucie rozegrano jeszcze tego samego dnia. Ósmy był w nim Stoch po skoku na 177,5 m, 13. miejsce zajął Żyła, 16. – Kot, 21. – Miętus, a 34. – Kubacki. Po zawodach w Harrachovie trener Kruczek określił dzień jako „szalony”, a konkursy jako ryzykowne. W klasyfikacji PŚ w lotach Stoch spadł z szóstej pozycji za ósmą, a w głównej utrzymał piąte miejsce.
Do otwierającego FIS Team Tour konkursu indywidualnego w Willingen zakwalifikowało się tylko trzech Polaków, jednak został on odwołany. Rozegrano tam konkurs drużynowy, w którym Polska startowała w składzie: Żyła, Miętus, Kubacki i Stoch. Zajęli w nim piąte miejsce.
13 lutego rozegrano konkurs w Klingenthal. Piotr Żyła zajął w nim szóste miejsce po skokach na 135 m i 128,5 m. Miętus zajął jedenaste miejsce, a po pierwszym skoku na 145 m był siódmy. Kota sklasyfikowano na 13. miejscu, a 30. był Stoch, którego zdyskwalifikowano w drugiej rundzie. Punktów nie zdobył jedynie Kubacki. Polska utrzymała piąte miejsce w klasyfikacji FIS Team Tour, zwiększając jednak stratę do liderów, Słoweńców.
Ze względu na zbliżające się mistrzostwa świata, w zawodach lotów narciarskich w Oberstdorfie wystąpiła kadra juniorów: Klemens Murańka, Krzysztof Biegun, Jan Ziobro, Bartłomiej Kłusek i Aleksander Zniszczoł. Dla Bieguna, Ziobro i Kłuska był to debiut w zawodach na skoczni mamuciej, a dodatkowo pierwszy z nich debiutował w PŚ. Kwalifikacji nie przebrnął jedynie Zniszczoł. W serii próbnej wszyscy Polacy zajęli miejsca w ostatniej dziesiątce, jednak Biegun i Ziobro poprawili swoje rekordy życiowe (odpowiednio: 175,5 m i 173,5 m). W konkursie punkt zdobył tylko Biegun. Oddał skoki na 180 m i 172 m i zajął 30. miejsce. Po tym konkursie Biegun pojawił się na 80. miejscu w tabeli generalnej PŚ. Polska, która dotychczas była piąta w klasyfikacji FIS Team Tour, została wyprzedzona przez Japonię i Czechy.
Ostatnim konkursem w ramach FTT była rywalizacja drużynowa w lotach narciarskich w Oberstdorfie. W porównaniu z konkursem indywidualnym w składzie Polaków znalazł się, kosztem Kłuska, Zniszczoł. W pierwszej grupie skakał Biegun, który uzyskał 197,5 m. Polacy byli szóści po zakończeniu pierwszej rundy i utrzymali to miejsce do końca konkursu.
Pierwszymi zawodami Pucharu Świata po mistrzostwach świata były te w Lahti. Stoch uzyskał najlepsze wyniki na treningach i w seriach próbnych przed oboma zaplanowanymi konkursami. Najpierw rozegrano konkurs drużynowy, gdzie reprezentacja Polski wystąpiła w składzie: Kot, Żyła, Miętus i Stoch. Polska zajmowała po pierwszej serii czwartą lokatę, ze stratą 2,3 pkt do trzecich Austriaków. Ostatecznie zajęli trzecie miejsce. W konkursie indywidualnym Stoch zajął piątą pozycję po skokach na 124 m i 123,5 m. Po otwierającej rundzie był drugi. Szóste miejsce zajął Maciej Kot (125,5 m i 125,5 m), Żyła był dwunasty, a Miętus – dziewiętnasty. Kubacki i Hula nie punktowali.
Po pierwszej kolejce konkursu w Kuopio w stawce prowadził Stoch, który po uzyskaniu 135 m miał przewagę 7,9 pkt nad drugim Severinem Freundem. W drugiej uzyskał 129 m i odniósł zwycięstwo. Żyła zajął 15. lokatę, a Kubacki – 24. Punktów nie zdobyli Kot, Hula i Miętus. Po konkursach w Finlandii Stoch utrzymał piątą pozycję w klasyfikacji generalnej Pucharu Świata, zmniejszając stratę do czwartego zawodnika, którym został Jacobsen, z 97 pkt do 45 pkt. Kot awansował z 18. na 17. miejsce, Żyła z 26. na 25.
14 marca rozpoczęły się zawody w Trondheim. Kwalifikacje zwyciężył Piotr Żyła uzyskując odległość 140 m. Drugie zwycięstwo z rzędu odniósł Kamil Stoch, który oddał skoki na 131 m i 140 m, a po pierwszej kolejce zajmował trzecią pozycję. 9. był Żyła, 17. – Kubacki, 24. – Kot, 29. – Hula. Ostatnie miejsce zajął Miętus. Po tym konkursie Stoch awansował na trzecią pozycję w klasyfikacji generalnej.
Dzień później rozpoczęła się rywalizacja na Holmenkollbakken. Po pierwszym skoku drugie miejsce zajmował Stoch (132 m), a trzecie – Żyła (135,5 m). W finałowej rundzie Żyła uzyskał 133,5 m i odniósł pierwsze w karierze zwycięstwo, ex aequo z Gregorem Schlierenzauerem. Stoch, który z obniżonej na prośbę trenera belki uzyskał 121 m, spadł na czwarte miejsce. Kot był jedenasty, a Kubacki – 20. Nie punktował Miętus, a Hula został wcześniej zdyskwalifikowany w kwalifikacjach. Piotr Żyła dzięki wiktorii przesunął się w generalnej tabeli z 24. na 19. lokatę.
21 marca rozpoczął się kończący sezon Puchar Świata na Letalnicy. W oficjalnym treningu pierwsze dwie pozycje zajęli Kamil Stoch i Piotr Żyła. Kwalifikacji do pierwszego konkursu nie przeszedł tylko Hula. Po pierwszej rundzie konkursu najwyżej plasował się Piotr Żyła, który był czwarty po locie na 212,5 m. Siedem metrów bliżej wylądował Kot i zajmował szóstą pozycję, a jedenasty był Stoch, który uzyskał równe 200 m. Do drugiej serii nie awansowali Kubacki i Miętus. W finałowej rundzie Stoch utrzymał swoją lokatę, Kot spadł na ósme miejsce. Natomiast Piotr Żyła oddał skok na odległość 216,5 m, dzięki czemu zajął najniższe miejsce na podium. Kamil Stoch zmniejszył swoją stratę do drugiego w klasyfikacji generalnej PŚ Bardala do 63 pkt. Następnie odbył się konkurs drużynowy, gdzie Polskę reprezentowali Żyła, Kot, Miętus i Stoch. Po pierwszej serii zajmowali oni piąte miejsce, a w drugiej przesunęli się na czwartą.
W finałowym konkursie PŚ Polacy mogli wystawić czterech reprezentantów: Stocha, Kota, Żyłę i Kubackiego. Najwyższe miejsce zajął Żyła, który po skokach na 201,5 m i 216 m uplasował się na piątym miejscu. 8. był Stoch, 18. – Kot, a 21. – Kubacki.
Kamil Stoch utrzymał trzecie miejsce w końcowej klasyfikacji generalnej sezonu 2013/2014, ponieważ jedyny konkurent – Severin Freund zajął w konkursie dziewiątą pozycję. Piotr Żyła dzięki wysokiej lokacie awansował na piętnastą lokatę, wyprzedzając Macieja Kota. Ten spadł z 17. na 18. miejsce. Żyła awansował także w tabeli lotników, wyprzedzając Stocha i zajmując ósmą pozycję. Wspomniany Stoch pozostał na dziewiątej lokacie, zaś Kot na szesnastej.
Miejsca w klasyfikacji generalnej Pucharu Świata.
Źródło: skokinarciarskie.pl
Miejsca w klasyfikacji generalnej Pucharu Świata w lotach.
Źródło: skokinarciarskie.pl
Miejsca w klasyfikacji generalnej Turnieju Czterech Skoczni.
Źródło: skokinarciarskie.pl
Puchar Kontynentalny.
W pierwszym konkursie Pucharu Kontynentalnego, odbywającym się 8 grudnia w Ałmaty wystąpiło pięciu polskich skoczków. Na drugim stopniu podium stanął Klemens Murańka. Oddał on skoki na odległość 131,5 m i 128,5 m. Miejsce 8. zajął Aleksander Zniszczoł, a pozostali reprezentanci tego kraju (Jan Ziobro, Stefan Hula, Stanisław Biela) nie zdobyli punktów. Następnego dnia Murańka ponownie zajął drugie miejsce, tym razem uzyskując odległości 129,5 m i 133 m. Punkty zdobył jeszcze 28. Stanisław Biela. Zdyskwalifikowany został Aleksander Zniszczoł. Po zawodach w Kazachstanie Murańka był wiceliderem klasyfikacji generalnej cyklu. Na odbywające się w dniach 27-28 grudnia zawody w szwajcarskim Engelbergu wysłano innych zawodników. Na najniższym stopniu podium pierwszego konkursu stanął Jan Ziobro, który po pierwszej serii i skoku na 115,5 m był dziewiąty, jednak w drugiej oddał najdłuższą próbę konkursu (124 m). Punkty zdobyli jeszcze Hula i Rutkowski, którzy znaleźli się w drugiej dziesiątce. Poza pierwszą trzydziestką znaleźli się: Jan Ziobro, Stefan Hula, Łukasz Rutkowski, Andrzej Zapotoczny i Jakub Kot. W drugim rozegranym w tym miejscu konkursie na podium stanął Stefan Hula. Zajął on drugie miejsce po skokach na 132,5 m i 130 m. Szesnasty był Rutkowski, pozostali reprezentanci Polski nie zakwalifikowali się do drugiej rundy.
5 stycznia Polska gościła zawody Pucharu Kontynentalnego w Zakopanem. Odbyła się jedna seria konkursu. Spośród 13 wystawionych skoczków, czterech zdobyło punkty – Klemens Murańka był szósty, Marcin Bachleda jedenasty, Aleksander Zniszczoł czternasty, a Łukasz Rutkowski osiemnasty. Następnego dnia konkurs udało się rozegrać w całości. Prowadzący po pierwszej serii Zniszczoł, w drugiej zdyskwalifikowany został za nieprawidłowy kombinezon. Piąte miejsce zajął Murańka, siódmy był Ziobro, jedenasty – Kłusek, piętnasty – Rutkowski, dziewiętnasty – Biegun. Po domowych konkursach Murańka umocnił się na pozycji wicelidera cyklu, powiększając swoją przewagę nad trzecim skoczkiem do 79 punktów, a do prowadzącego Krafta tracąc ich sto. Hula spadł z 9. miejsca na 19..
Na rozegrane w dniach 11-13 stycznia zawody PK w Sapporo wysłano trzech skoczków. Rozegrano konkurs na normalnej skoczni i dwa na dużej. We wszystkich punktował Andrzej Zapotoczny, który zajął miejsca: 20. 11. i 19. Jakub Kot zdobył punkty za 30. i 27. miejsce, a Biela za 30. w ostatnim konkursie. Kolejne zawody odbyły się w dniach 19-20 stycznia w austriackim Bischofshofen. Najwyżej sklasyfikowany w pierwszym z konkursów był Jan Ziobro, który zajął siódme miejsce. 10. był Hula, 26. – Zapotoczny. Pozostali Polacy uplasowali się w piątej i szóstej dziesiątce. Odbył się także drugi konkurs na tym obiekcie. Piąte miejsce zajął w nim Ziobro, punktowali też Hula i Kot.
Następne konkursy zorganizowano w Titisee-Neustadt. W pierwszym z nich zapunktowało dwóch Polaków – Hula był ósmy, a Ziobro dwudziesty szósty. Drugi konkurs składał się tylko z jednej rundy. Najwyższe, trzynaste, miejsce zajął Śliż (127 m), 26. był Ziobro (124,5 m), a 30. – Rutkowski (123,5 m). Punktów nie zdobyli pozostali reprezentanci Polski. W Planicy na początku lutego wystartowała ta sama grupa zawodników co w Titisee-Neustadt. Drugie miejsce zajął Stefan Hula po skokach na 128,5 m i 125,5 m. Miejsce 10. zajął Ziobro, 17. – Rutkowski, 28. – Śliż. Na przełomie szóstej i siódmej dziesiątki sklasyfikowano Kota i Zapotocznego. Jeszcze tego samego dnia rozegrano następny konkurs. Zwycięstwo po skokach na 129 m i 130 m odniósł Hula, pokonując o 5,4 pkt Stefana Krafta. W punktowanej „trzydziestce” sklasyfikowano jeszcze na dalszych pozycjach Ziobro, Rutkowskiego i Kota. Dwa miejsca na podium pozwoliły Stefanowi Huli wejść do pierwszej dziesiątki klasyfikacji generalnej. Znajdował się na 6. pozycji z dorobkiem 339 pkt. Z czołowej dziesiątki wypadł natomiast Klemens Murańka, który był trzynasty.
Niecały tydzień później rozegrano trzy konkursy w Iron Mountain. Aleksander Zniszczoł zajął siódme miejsce w pierwszym konkursie, awansując z zajmowanej po I serii 24. pozycji. W drugiej dziesiątce sklasyfikowano Kłuska, Miętusa i Bieguna, zaś Murańka był 21. Punktów nie zdobył jedynie Biela. Tego samego dnia rozegrano drugi konkurs. Biegun był w nim 7., Murańka – 14., Kłusek – 18., Zniszczoł – 27. Natomiast Biela i Miętus uplasowali się pod koniec czwartej dziesiątki. Dzień później, 10 stycznia odbył się trzeci z zaplanowanych konkursów. Na 5. lokacie sklasyfikowano Murankę, na 12. – Kłuska, na 17. – Bieguna, na 27. – Zniszczoła, a w czwartej dziesiątce rywalizację zakończyli pozostali dwaj Polacy. Mimo zdobytych punktów, Klemens Murańka spadł w klasyfikacji generalnej z 13. na 14. miejsce. Najwyżej klasyfikowany z Polaków, Stefan Hula, wypadł z pierwszej dziesiątki tabeli na dwunaste miejsce. Kolejne zawody PK miały miejsce w niemieckim Brotterode w połowie lutego. W pierwszym konkursie punktował tylko Rutkowski, który oddał dwa skoki na odległość 109 m i zajął 17. miejsce. W drugim konkursie dziewiąty był Rutkowski, natomiast Zapotoczny i Miętus zajęli miejsca pod koniec trzeciej dziesiątki.
W dniach 23-24 lutego odbyły się konkursy PK w polskiej Wiśle. Po pierwszej kolejce konkursu nr 1 prowadził Biegun, który uzyskał 124,5 m i posiadał 0,1 pkt przewagi nad drugim Maticem Benedikiem. W drugiej serii Polak skoczył o pół metra krócej, co dało mu trzecią lokatę w ostatecznej klasyfikacji. Punkty zdobył jeszcze 6. Ziobro, 9. Mietus i 18. Kłusek. Następnego dnia rozegrano następny konkurs. Ziobro zajął w nim trzecie miejsce po skokach o długości 124,5 m i 126,5 m. 10. miejsce zajął Biegun, 15. – Rutkowski, 23. – Miętus, 24. – Zniszczoł. Jan Ziobro dzięki podium awansował z 22. na 17. miejsce w klasyfikacji generalnej. Awansował także m.in. Biegun, z 55. miejsca na 30.
Następną rundę PK rozegrano w Libercu na początku marca. W pierwszym z konkursów zapunktowali wszyscy Polacy, co było pierwszym takim przypadkiem w tamtym sezonie. Najwyżej, na czwartym miejscu, sklasyfikowano Łukasza Rutkowskiego. Polak oddał skoki na 96,5 m i 98 m, a do podium stracił pół punktu. Jedną pozycję niżej uplasował się Biegun. Ziobro był 13., Murańka – 15., Kłusek – 22., Zniszczoł – 23. W drugim, jednoseryjnym konkursie w tej czeskiej miejscowości punkty zdobyło czterech Polaków. Jan Ziobro zajmął 8. lokatę, Zniszczoł – 9., Murańka – 18., a Rutkowski – 28. Miejsca w szóstej dziesiątce zajęli Kłusek i Biegun. Zdobyte punkty pozwoliły Janowi Ziobro powrócić na piętnaste miejsce w klasyfikacji generalnej. Na zawody na normalnej skoczni w norweskim Vikersund, rozegranych w dniach 8-9 marca pojechało ośmiu Polaków. W pierwszym z nich punktowało trzech Polaków: Jan Ziobro stanął na drugim stopniu podium po skokach na 115 m i 119,5 m, Biegun był szósty, a Biela dwudziesty. Pozostali Polacy (Murańka, Zniszczoł, Kłusek, Kot) uplasowali się pomiędzy piątą a siódmą dziesiątką, z wyjątkiem Miętusa, który został zdyskwalifikowany. W drugim konkursie jedynie dwóch reprezentantów Polski zdobyło punkty. Biegun zajął 12. miejsce, a Miętus – 25. miejsce. Po konkursach w Norwegii Ziobro awansował z 15. na 11. miejsce w klasyfikacji generalnej.
Tydzień później skoczkowie ci wzięli udział w kończących rywalizację w Pucharze Kontynentalnym zawodach w Niżnym Tagile, w składzie nie znalazł się jednak Jakub Kot. Na podium ponownie stanął Jan Ziobro, który uzyskał 93,5 m i 94 m, co pozwoliło mu na uplasowanie się na trzecim miejscu. Punktowali także: dziewiąty Biegun, osiemnasty Kłusek, dwudziesty trzeci Miętus i trzydziesty Biela. W ostatnim konkursie szóste miejsce zajął Kłusek, który nie utrzymał zajmowanego po I serii drugiego miejsca. Ziobro był 8., Biegun 9., Miętus 11., zaś Zniszczoł 26. Biela nie punktował. Po zawodach w Rosji Jan Ziobro awansował do pierwszej dziesiątki w finalnej klasyfikacji sezonu 2012/2013 Pucharu Kontynentalnego. Zajął w niej ósme miejsce, z dorobkiem 548 punktów. Był jedynym Polakiem na pierwszych dwudziestu miejscach tej tabeli, ponieważ Klemens Murańka spadł z 20. miejsca na 21..
Miejsca w klasyfikacji generalnej Pucharu Kontynentalnego.
Źródło: skokinarciarskie.pl
Mistrzostwa świata.
W reprezentacji Polski na Mistrzostwach Świata w Narciarstwie Klasycznym 2013 znalazło się sześciu skoczków narciarskich – Kamil Stoch, Maciej Kot, Piotr Żyła, Dawid Kubacki, Krzysztof Miętus i Stefan Hula.
Pierwsze oficjalne skoki zostały oddane w środę 20 lutego, w seriach treningowych przed konkursem indywidualnym na skoczni normalnej. We wszystkich trzech najlepszy wynik spośród „biało-czerwonych” osiągnął Dawid Kubacki. W pierwszej serii po skoku na 99,5 m zajął on piąte miejsce wśród 58 startujących. Dwunasty był Miętus (97 m), szesnasty – Stoch (96 m), dziewiętnasty – Żyła (93,5 m), dwudziesty szósty – Kot (89 m), a najniżej z Polaków, na 32. lokacie sklasyfikowano Hulę (93 m). Maciej Kot stwierdził, że warunki w tym treningu były „zmienne i trudne”.
W drugiej serii Kubacki jako jedyny przekroczył 100 m (o 5,5 m) i był pierwszy w tabeli. W czołowej „dziesiątce” uplasował się także Miętus (99,5 m, 8. miejsce) i Kot (96 m, 10. miejsce). Progres zanotował Żyła, który był 15., skacząc na 97 m. Stoch zajął 19. miejsce (95 m), a Hula – 21. (94 m). W trzecim treningu Kubacki był czwarty, osiągając 98,5 m. Jedną pozycję niżej uplasował się Stoch (100 m), ósmy był Żyła (96, 5m), a za nim sklasyfikowano Kota (identyczna odległość). Sąsiadujące miejsca 20. i 21. zajęli Hula (95,5 m) i Miętus (93,5 m).
Kot przyznał, że w każdym z treningów używał innego kombinezonu, zaś Kubacki po dobrych występach w treningach powiedział w wywiadzie z Polską Agencją Prasową:
Następnego dnia ponownie odbyły się trzy oficjalne treningi. W pierwszym z nich drugie miejsce zajął Piotr Żyła, osiągając 99 m. Na dziewiątym uplasował się Kubacki (98 m), na jedenastym Kot (97,5 m), na szesnastym Stoch (95 m), na dwudziestym drugim Hula (95,5 m), a na dwudziestym szóstym Miętus (93,5 m). W serii nr 2 najwyżej z polskich zawodników, na lokacie siódmej, sklasyfikowano Stocha (96,5 m). Szesnasty był Kubacki, siedemnasty – Żyła (obaj 96 m), dwudziesty piąty – Miętus (93,5 m), dwudziesty dziewiąty – Kot (94 m), a trzydziesty piąty – Hula (90,5 m). W ostatnim treningu pierwszą dziesiątkę zamknęli Stoch (99 m) i Kubacki (98,5 m), zaś pozostali Polacy zanotowali rezultaty w okolicy trzeciej dziesiątki.
Do kwalifikacji Łukasz Kruczek wystawił następujących czterech zawodników: Piotra Żyłę, Macieja Kota, Dawida Kubackiego i Kamila Stocha. Ten ostatni ze względu na pozycję w klasyfikacji generalnej Pucharu Świata zapewnioną miał automatyczną kwalifikację, oddał jednak skok na 99,5 m. Pozostali trzej uplasowali się w czołowej dziesiątce serii eliminacyjnej – Kubacki był piąty po skoku na 99,5 m, Kot szósty po próbie o dwa metry dłuższej, a Żyła zajął miejsce dziesiąte, osiągając 100,5 m.
W serii próbnej przed konkursem indywidualnym najlepszy był Kamil Stoch, który wylądował na 103. metrze. Szósty był Kot (99 m), jedenasty Kubacki (101,5 m), zaś dwudziesty Żyła (94,5 m). W serii konkursowej najwcześniej swój skok oddał Kubacki. Próba na 93,5 m nie pozwoliła mu awansować do finałowej rundy i zakończył zawody na miejscu 31. Piotr Żyła po swoim skoku na 95,5 m był szósty, a po zakończeniu kolejki klasyfikowano go na 26. lokacie. Maciej Kot po oddanym przez siebie skoku na 101,5 m zajmował trzecie miejsce. Ostatecznie był jedenasty po pierwszej serii. Kamil Stoch skakał po podniesieniu przez sędziów rozbiegu do jedenastej belki i wylądował na 102. metrze. Został liderem. Po nim skakało jeszcze czterech zawodników, a wyprzedził go jedynie Anders Bardal. Polak tracił do niego 2,8 pkt, a nad trzecim Schlierenzauerem miał 1,3 pkt przewagi.
Drugą serię rozpoczęto z rozbiegu o pięć pozycji belki wyższego niż pierwszą. Żyła po próbie wylądowanej na 95. metrze zeskoku znajdował się na drugim miejscu. Ostatecznie zajął 23. miejsce, awansując o trzy w stosunku do pierwszej rundy. Kot osiągnął dwa metry więcej, i mimo że nie był liderem po swoim skoku, utrzymał jedenastą pozycję. Odległość drugiego skoku Kamila Stocha wyniosła 97 m, była więc o pięć metrów krótsza niż pierwsza. Miał w dodatku problemy przy lądowaniu – wszystkie trzy liczące się do wyniku noty za styl wynosiły po 17 pkt. Po swoim skoku spadł na siódme miejsce, a ostatecznie był ósmy. W pokonkursowych wywiadach stwierdził, że jest bardzo niezadowolony z uzyskanego rezultatu – mimo odprężenia popełnił błąd podczas skoku.
25 lutego rozpoczęły się oficjalne treningi na dużej skoczni. W klasyfikacji pierwszego z nich najwyżej uplasował się Stoch – był siódmy, po skoku na 118,5 m. Dwie pozycje niżej sklasyfikowano Kota, który skoczył o metr dalej. Szesnasty był Miętus (115,5 m), a w trzeciej dziesiątce uplasowali się pozostali Polacy (Żyła – 22., Hula – 24. i Kubacki – 26.). W kolejnej serii Stoch był drugi, poprawiając się o dziesięć metrów, szósty był Żyła (126 m), siódmy – Kot (126,5 m), szesnasty – Kubacki (124 m), dwudziesty Miętus (123,5 m), zaś trzydziesty pierwszy – Hula (120 m). W trzeciej serii Stoch był najlepszym zawodnikiem wśród wszystkich 55 startujących. Jako jedyny, o pół metra, przekroczył granicę 130 metrów. Czwarty był Kot (124,5 m), piąty – Kubacki (128,5 m), dwunasty – Żyła (122 m), piętnasty – Miętus (124,5 m), a najgorszy z „biało-czerwonych” ponownie był Hula, który uplasował się na 23. miejscu, osiągając 117,5 m.
Drugiego dnia treningów część reprezentantów Polski nie oddawała skoków. W pierwszych dwóch byli to Stoch i Kot. W pierwszej serii Kubacki był siedemnasty (120 m), Żyła dziewiętnasty (119 m), Miętus trzydziesty (116 m), Hula natomiast trzydziesty drugi (114,5 m). W kolejnej Kubacki i Żyła znaleźli się w środku drugiej dziesiątki, Miętus był dziewiętnasty, a Hula po skoku na 115 m uplasował się na 41. lokacie. W ostatnim treningu wzięli udział tylko dwaj najsłabsi dotychczas Polacy – Miętus i Hula. Lepszy okazał się ten pierwszy, lądując na 125. metrze zeskoku, o pięć metrów dalej niż Hula. Obaj ponownie nie znaleźli się w składzie na kwalifikacje do konkursu indywidualnego.
W serii próbnej przed kwalifikacjami najdalej z Polaków poleciał Kot, który po osiągnięciu 121,5 m zajął ósmą pozycję. 12. miejsce zajął Kubacki, 17. – Stoch, 31. – Żyła. Do konkursu zakwalifikowali się wszyscy reprezentanci Polski. Szóste miejsce w kwalifikacjach zajął Maciej Kot po skoku o pół metra krótszym niż w serii próbnej, Kubacki był trzynasty, a Żyła szesnasty (obaj 118 m). Natomiast Stoch był prekwalifikowany ze względu na pozycję w klasyfikacji generalnej Pucharu Świata. Oddał jednak skok na 125 m, a dalej lądował tylko Peter Prevc.
W próbnej rundzie przed konkursem głównym drugą pozycję zajął Stoch, który osiągnął 127,5 m. Jako pierwszy w konkursie skok oddał Kubacki. Osiągnął 126,5 m i plasował się na drugiej pozycji, a ostatecznie po pierwszej kolejce był dziewiętnasty. Piotr Żyła zakończył pierwszą serię dwie pozycje niżej, skacząc na 124 m, natomiast Maciej Kot był osiemnasty po skoku o metr dłuższym. Kamil Stoch oddał najdalszy skok pierwszej serii – osiągnął 131,5 m, za który dostał trzy noty za styl o wartości 19,5 pkt, jedną 19 pkt i jedną maksymalną, 20-punktową. Pozwoliło mu to na wyprzedzenie dotychczasowego lidera Prevca o 5,1 pkt i prowadzenie po pierwszej rundzie.
W serii drugiej Żyła osiągnął 126,5 m i po swojej próbie został wiceliderem, a ostatecznie przesunął się na 19. miejsce. Kubacki skoczył na 126 m i spadł na dwudziestą lokatę, zaś Kot po skoku na 122,5 m spadł na dwudzieste siódme miejsce. Ostatnim zawodnikiem, który oddał skok w konkursie był Kamil Stoch. Polak bronił prowadzenia z pierwszej serii. Wylądował na 130. metrze, przy bardziej niekorzystnym wietrze niż dotychczas liderujący Prevc. Nie otrzymał żadnej noty poniżej dziewiętnastu punktów. Po podliczeniu wszystkich czynników wyprzedził Słoweńca o 6,1 pkt i zdobył tytuł mistrzowski
2 marca rozegrano konkurs drużynowy. Polacy skakali w składzie: Maciej Kot, Piotr Żyła, Dawid Kubacki i Kamil Stoch. Pierwszy skok Macieja Kota miał odległość 123 m i drużyna znajdowała się na piątej pozycji. Utrzymali ją po skokach Żyły na 122 m i Kubackiego na 126 m. W ostatniej grupie Stoch uzyskał najlepszą odległość pierwszej serii – 134 m, co pozwoliło Polakom na awans na czwarte miejsce. Do trzeciej Norwegii tracili oni 2 pkt, jednak podane zostały błędne wyniki według których mieli oni tracić do trzecich Niemców pięć punktów. W finałowej rundzie Kot uzyskał 126 m, a pozycja drużyny nie uległa zmianie. Po próbie Żyły na taką samą odległość Polska awansowała na trzecią lokatę. Kubacki wylądował dwa metry dalej, jednak Polska spadła na czwarte miejsce. Ostatni skok dla „biało-czerwonych” oddał Kamil Stoch. Osiągnął 130 m ze skróconego na prośbę trenera rozbiegu. Początkowo Polskę sklasyfikowano na czwartym miejscu, ze stratą 0,8 pkt do brązowego medalu, przysługującego Niemcom. Po zweryfikowaniu wyników okazało się jednak, że nota Norwegów była błędnie policzona i w efekcie reprezentacja Polski stanęła na najniższym stopniu podium, posiadając 3,7 pkt przewagi nad Norwegami. Był to pierwszy medal drużynowy w historii reprezentacji Polski.
Mistrzostwa świata juniorów.
Konkurs indywidualny.
Konkurs odbył się na skoczni Ještěd HS100 w czeskim Libercu.
Zimowy olimpijski festiwal młodzieży Europy.
Konkursy Zimowego Olimpijskiego Festiwalu Młodzieży Europy 2013 odbyły się na obiekcie HS 100 w kompleksie Trambulina Valea Cărbunării w rumuńskim Râșnovie.
Inne zawody.
19 i 20 stycznia 2013 odbyły się zawody FIS Cup na skoczni HS-100 w rumuńskim Râșnovie. Wystąpiło w nich sześciu reprezentantów Polski. W pierwszym z nich najwyżej sklasyfikowano Krzysztofa Leję, który ukończył zawody na piątym miejscu po skokach na 86 m i 89,5 m. W pierwszej dziesiątce uplasowali się także: siódmy Przemysław Kantyka (83,5 m i 89 m), ósmy Adam Ruda (84,5 m i 89 m) i dziesiąty Łukasz Podżorski (82 m i 86,5 m). 15. miejsce zajął Sebastian Okas, zaś 20. był Michał Milczanowski.
Drugi konkurs na podium ukończył Kantyka, który po skokach na odległość 91,5 m i 93 m zajął trzecie miejsce. Piąty był Podżorski (89,5 m i 93,5 m), dziesiąty Okas (87,5 m i 92 m), jedenasty był Ruda, czternasty Leja, a dwudziesty Milczanowski. Po tych konkursach nadal najwyżej w klasyfikacji generalnej cyklu spośród Polaków plasował się Artur Kukuła (15. pozycja), kolejny był Kantyka (30. pozycja). Ogółem sklasyfikowano w niej szesnastu reprezentantów Polski.
Zawody kobiece.
Polskę na zawodach FIS Cup w Râșnovie w dniach 19-20 stycznia reprezentowała Joanna Szwab, która w pierwszym konkursie sklasyfikowana została na ósmej pozycji na dziewięć startujących (skoki na 54,5 m i 47,5 m), a w drugim na szóstej na dziesięć startujących (skoki na 60 m i 57 m).
19 lutego w indywidualnym konkursie kobiet Zimowego Olimpijskiego Festiwalu Młodzieży Europy 2013 Joanna Szwab zajęła szesnaste miejsce, po skokach na 60 m i 57 m.
Miejsca w klasyfikacji generalnej FIS Cup kobiet.
Źródło: skokinarciarskie.pl
Po sezonie.
Kamil Stoch określił sezon jako „sinusoidalny”, a Maciej Kot – jako najlepszy w dotychczasowej karierze. Piotr Żyła podkreślił, że sezon był „ciężki”, jednak jest z niego zadowolony.
27 marca w Wiśle odbył się indywidualny konkurs mistrzostw Polski, w którym zwyciężył Maciej Kot, a dwanaście pierwszych miejsc zajęli zawodnicy z kadry narodowej. Dzień później prezydent RP Bronisław Komorowski spotkał się z kadrą skoczków i pogratulował sukcesów, oraz przekazał im srebrne spinki do mankietów z orłem.
11 stycznia 2014 ogłoszono wyniki Plebiscytu Przeglądu Sportowego 2013. Reprezentacja zdobyła tytuł Odkrycia Roku, a Łukasz Kruczek – Trenera Roku. Drugie miejsce w rywalizacji o statuetkę najlepszego sportowca zajął Kamil Stoch.

</doc>
<doc id="2630663" url="https://pl.wikipedia.org/wiki?curid=2630663" title="Biały Żleb">
Biały Żleb



</doc>
<doc id="2630664" url="https://pl.wikipedia.org/wiki?curid=2630664" title="Vallisneria americana">
Vallisneria americana



</doc>
<doc id="2630667" url="https://pl.wikipedia.org/wiki?curid=2630667" title="Orcs Must Die! Śmierć Orkom">
Orcs Must Die! Śmierć Orkom



</doc>
<doc id="2630669" url="https://pl.wikipedia.org/wiki?curid=2630669" title="Kościół św. Antoniego Padewskiego w Gnojnie">
Kościół św. Antoniego Padewskiego w Gnojnie

Kościół św. Antoniego Padewskiego w Gnojnie – katolicki kościół w Gnojnie, wzniesiony w latach 1880–1883 jako cerkiew prawosławna.
Cerkiew prawosławna istniała w Gnojnie przed 1592. W 1633 na jej miejscu wzniesiono świątynię unicką, jej fundatorem był Karol Odrowąż. Parafia unicka funkcjonowała w Gnojnie do likwidacji unickiej diecezji chełmskiej w 1875, gdy miejscowa ludność została przymusowo włączona do Rosyjskiego Kościoła Prawosławnego. W latach 1880–1883 wzniesiono, ze składek miejscowych wiernych, nową murowaną świątynię w bizantyńsko-rosyjskim. Cerkiew św. Paraskiewy poświęcił 6 sierpnia 1883 proboszcz parafii prawosławnej w Janowie Podlaskim. W 1910 obiekt był remontowany.
Cerkiew pozostawała w rękach prawosławnych do 1947, gdy została przejęta przez Kościół katolicki (po wysiedleniu ludności ukraińskiej, wyznania prawosławnego) i zaadaptowana na kościół św. Antoniego Padewskiego. Na sklepieniu obiektu zachowano fragment dawnej dekoracji malarskiej z wizerunkami świętych Marka i Mateusza.

</doc>
<doc id="2630670" url="https://pl.wikipedia.org/wiki?curid=2630670" title="David Korner">
David Korner

David Korner lub Barta, Albert, i A. Mathieu (ur. 19 października 1914, zm. 6 września 1976) - francuski i rumuński działacz trockistowski i związkowiec.
Urodził się w żydowskiej rodzinie, w latach 1932-1933 był członkiem Rumuńskiej Partii Komunistycznej. W lipcu 1933 roku skazany za udział w organizacji strajku i skazany na 18 miesięcy więzienia. 
W 1934 przeniósł się do Paryża gdzie rozpoczął studia. Założył tam antystalinowską „Groupe Bolchévique-Léniniste de Roumanie”. Po jej upadku David Korner założył małą grupę trockistowską (pod nazwą Unia Komunistyczna), czasami nazywaną „grupą Barta”. 
Po wojnie grupa Barta odegrała ważną rolę w strajku w zakładach Renault w 1947 roku. David Korner odmawia zaangażowania się, kiedy Robert Barcia, alias Hardy postanowił utworzyć nową organizacje rewolucyjną. Po 68 roku skupił się na badaniu historii trockizmu.

</doc>
<doc id="2630671" url="https://pl.wikipedia.org/wiki?curid=2630671" title="Krzysztof Grygajtis">
Krzysztof Grygajtis

Życiorys.
Urodził się w 1953 roku w Legnicy w rodzinie repatriantów z Kresów Wschodnich II Rzeczypospolitej. W mieście tym spędził dzieciństwo i wczesną młodość kończąc kolejno szkołę podstawową i średnią (Absolwent I LO w Legnicy). W 1973 roku po pomyślnie zdanym egzaminie maturalnym rozpoczął studia historyczne na Wydziale Filozoficzno-Historycznym Uniwersytetu Wrocławskiego, specjalizując się w geografii i kartografii historycznej które ukończył w 1977 roku magisterium. Następnie podjął pracę na macierzystej uczelni w Instytucie Historii. W 1988 roku na Wydziale Filozoficzno-Historycznym Uniwersytetu Wrocławskiego uzyskał stopień naukowy doktora nauk humanistycznych w zakresie historii na podstawie pracy pt. "Dzieje osadnictwa tatarskiego na ziemiach polskich, litewskich i ruskich do końca XVIII wieku". W międzyczasie został adiunktem w Instytucie Historii na Wydziale Filozoficzno-Historycznym Wyższej Szkoły Pedagogicznej w Częstochowie (od 2004 roku Akademia im. Jana Długosza w Częstochowie). Naukowo związany z wileńsko-poznańską szkołą historyczną profesorów Henryka Łowmiańskiego i Jerzego Ochmańskiego oraz z seminarium prof. Jacka Sobczaka. W 2002 roku Rada Wydziału Nauk Społecznych Uniwersytetu im. Adama Mickiewicza w Poznaniu nadała mu stopień doktora habilitowanego nauk humanistycznych w zakresie nauk o polityce na podstawie rozprawy pt. "Polskie idee federacyjne i ich realizacja w XIX i XX wieku". 
Przez pewien czas pracował także jako profesor nadzwyczajny w Wyższej Szkole Humanistycznej we Wrocławiu oraz do końca zatrudniony był w Krakowskiej Akademii im. Andrzeja Frycza Modrzewskiego, gdzie został powołany na stanowisko dyrektora Instytutu Studiów Wschodnich oraz Kierownika Katedry Obszaru Wspólnoty Niepodległych Państw na Wydziale Stosunków Międzynarodowych Krakowskiej Akademii. W 2006 roku rozpoczął pracę zawodową na drugim etacie w Instytucie Historii Państwowej Wyższej Szkoły Zawodowej w Nysie. Zmarł po krótkiej i ciężkiej chorobie 19 maja 2011 roku we Wrocławiu. Został pochowany na tamtejszym cmentarzu komunalnym przy ul. Kiełczowskiej.
Dorobek naukowy.
Jego zainteresowania naukowe koncentrowały się wokół problematyki związanej z Europą Środkowo-Wschodnią i Wschodnią. W swojej pracy dydaktycznej podkreślał związki i łączył metody badań nauki o stosunkach międzynarodowych z naukami politycznymi oraz z naukami historycznymi. Był autorem ponad stu prac z zakresu historii i nauk politycznych. Do najważniejszych z nich należą:

</doc>
<doc id="2630672" url="https://pl.wikipedia.org/wiki?curid=2630672" title="Blake Clark">
Blake Clark

Blake Clark (ur. 2 lutego 1946) – amerykański aktor.

</doc>
<doc id="2630674" url="https://pl.wikipedia.org/wiki?curid=2630674" title="Juan Antonio Frías y Escalante">
Juan Antonio Frías y Escalante

Juan Antonio Frías y Escalante (ur. w 1633 w Kordobie, zm. w 1669 w Madrycie) – hiszpański malarz okresu baroku.
Był uczniem Francisca Riziego. Tworzył pod wpływem artystów weneckich: Paola Veronesego i Jacopa Tintoretta. Duży wpływ wywarł na niego również Alonso Cano. Malował przede wszystkim obrazy religijne.

</doc>
<doc id="2630675" url="https://pl.wikipedia.org/wiki?curid=2630675" title="Jacek (ujednoznacznienie)">
Jacek (ujednoznacznienie)



</doc>
<doc id="2630676" url="https://pl.wikipedia.org/wiki?curid=2630676" title="Cerkiew Opieki Matki Bożej w Konstantynowie">
Cerkiew Opieki Matki Bożej w Konstantynowie

Cerkiew Opieki Matki Bożej – prawosławna cerkiew w Konstantynowie wzniesiona w 1833 i przebudowana w okresie międzywojennym na szkołę.
Pierwsza cerkiew prawosławna funkcjonowała w Konstantynowie (ówcześnie Kozieradach) od XV stulecia. Nową świątynię tego wyznania wzniesiono w miejscowości w 1576 z fundacji Pawła Bogusza Bogowitinowicza. Najpóźniej w 1726 parafia kozieradzka przyjęła unię. W 1833 dotychczasowy obiekt zastąpiła murowana cerkiew Narodzenia Najświętszej Maryi Panny, wyposażoną w organy. W 1875 unicka parafia w Konstantynowie została, podczas likwidacji unickiej diecezji chełmskiej, zlikwidowana, zaś jej wierni włączeni do Rosyjskiego Kościoła Prawosławnego. W latach 1902–1903 cerkiew została przebudowana według projektu M. Kozłowa.
W 1919, mimo obecności ludności prawosławnej w Konstantynowie, budynek cerkwi przejął Kościół katolicki. Następnie nowi właściciele przekazali obiekt gminie z przeznaczeniem na siedmioklasową szkołę. Obecnie prawosławni mieszkańcy wsi należą do parafii 
św. Michała Archanioła w Nosowie.

</doc>
<doc id="2630681" url="https://pl.wikipedia.org/wiki?curid=2630681" title="Gimnastyka na Letnich Igrzyskach Olimpijskich 2012 – kwalifikacje">
Gimnastyka na Letnich Igrzyskach Olimpijskich 2012 – kwalifikacje



</doc>
<doc id="2630685" url="https://pl.wikipedia.org/wiki?curid=2630685" title="Kościół Narodzenia Najświętszej Maryi Panny w Ortelu Książęcym Drugim">
Kościół Narodzenia Najświętszej Maryi Panny w Ortelu Książęcym Drugim

Kościół Narodzenia Najświętszej Maryi Panny w Ortelu Książecym Drugim – rzymskokatolicki kościół w Ortelu Książęcym Drugim, pierwotnie cerkiew.
Parafia unicka w Ortelu Książęcym działała przed 1626. W 1797 Radziwiłłowie wznieśli na jej potrzeby drewnianą cerkiew. W 1875 zamieniona na cerkiew prawosławną. W latach 1876-1879 zbudowano obecną świątynię, którą 21 grudnia 1879 poświęcił przełożony monasteru św. Onufrego w Jabłecznej archimandryta Narcyz (Silwiestrow).
W 1919 cerkiew przejął Kościół katolicki.

</doc>
<doc id="2630688" url="https://pl.wikipedia.org/wiki?curid=2630688" title="Przykłady praworządności tureckiej">
Przykłady praworządności tureckiej

Przykłady praworządności tureckiej (bułg. Примери от турско правосъдие) - publicystyczny utwór Christo Botewa, publikowany we fragmentach na łamach pięciu kolejnych numerów pisma "Duma na byłgarskite emigranti", ukazującym się w Braile w 1871 r. Ze względu na fakt, iż pismo przestało się ukazywać, utwór uważany jest za niedokończony. Jest on jednym z niewielu prozatorskich utworów Botewa, zaliczanym do prozy artystycznej i mającym wymowę satyryczną.
Treść.
Utwór w podtytule informuje, iż są to "Zapiski z podróży" (bułg. "Из пътни записки"). Autor opisuje sytuacje, z którymi miał się zetknąć podczas podróży po Bułgarii, w okolicach Wracy, Kałoferu i Płowdiwu. Przedstawia w tekście przykłady bezprawia i samowoli tureckich urzędników państwowych, gnębiących podatkami i opłatami spokojną ludność oraz bułgarskich bogaczy, pozostających w dobrych układach z turecką administracją, lecz wrogo nastawionych względem biedoty.
Utwór został przełożony na język polski przez Halinę Kalitę i opublikowany w tomie "Antologia noweli bułgarskiej XIX i XX w.", Warszawa 1955. Drugi przekład (pod zmienionym tytułem "Przykłady sprawiedliwości tureckiej") zamieszczony został w tomie "Wybór pism" Botewa, w opracowaniu Henryka Batowskiego, Wrocław-Kraków 1960.

</doc>
<doc id="2630689" url="https://pl.wikipedia.org/wiki?curid=2630689" title="CERTUM - Powszechne Centrum Certyfikacji">
CERTUM - Powszechne Centrum Certyfikacji



</doc>
<doc id="2630691" url="https://pl.wikipedia.org/wiki?curid=2630691" title="Pogoń Szczecin (ujednoznacznienie)">
Pogoń Szczecin (ujednoznacznienie)



</doc>
<doc id="2630692" url="https://pl.wikipedia.org/wiki?curid=2630692" title="Krak 2">
Krak 2

Krak 2 – drugi album polskiego rapera Bosskiego Romana i producenta płyty – Piero. Został wydany końcem stycznia 2009 roku przez niezależną wytwórnię muzyczną Rockers Publishing. Płyta utrzymana w gatunkach hip-hopu, electro hopu, po dancehall, a kończąc na reggaeton. Gościnnie pojawili się między innymi: Robert M, Firma, Młody Bosski - brat Romana, Lukasyno, Kali czy HiJack.
Lista utworów.
Źródło.

</doc>
<doc id="2630705" url="https://pl.wikipedia.org/wiki?curid=2630705" title="Instytut Architektury Państwowej Wyższej Szkoły Zawodowej w Nysie">
Instytut Architektury Państwowej Wyższej Szkoły Zawodowej w Nysie

Instytut Architektury Państwowej Wyższej Szkoły Zawodowej w Nysie (IA PWSZ w Nysie) – jednostka dydaktyczno-naukowa należąca do struktur Państwowej Wyższej Szkoły Zawodowej w Nysie. Posiada uprawnienia do nadawania tytułu zawodowego inżyniera. Prowadzi działalność dydaktyczną i badawczą związaną z architekturą środowiskową i projektowaniem zrównoważonym. Instytut zasadniczo oferuje studia techniczne na kierunku architektura i urbanistyka o specjalnościach: architektura środowiskowa oraz konserwacja i ochrona zabytków. Kształci on studentów na studiach stacjonarnych i studiach niestacjonarnych. Aktualnie zatrudnionych jest 16 pracowników naukowo-dydaktycznych, z czego 2 na stanowisku profesora zwyczajnego, 4 profesorów nadzwyczajnych z tytułami naukowymi doktora habilitowanego i doktora, 5 wykładowców ze stopniem naukowym doktora i magistra oraz 5 asystentów z tytułami magistra i inżyniera. 
W roku akademickim 2011/2012 na instytucie studiowało łącznie 540 studentów (z czego 350 w trybie dziennym i 190 w trybie zaocznym). Siedzibą instytutu jest "Collegium Artium" przy ul. Obrońców Tobruku 5. Budynek ten o łączne powierzchni 1507 m² mieście w sobie dziekanat Instytutu Architektury, 2 aule na 269 miejsc, 5 sal seminaryjno-ćwiczeniowych na 136 miejsc, 5 pracowni laboratoryjnych (rysunku i malarstwa, konserwacji kamienia, rzeźby i detalu architektonicznego, fotograficzna, komputerowa, laboratorium mikroskopowe) na 76 miejsc oraz laboratorium mikroskopowe na 4 miejsca. Dawniej w gmachu mieścił się Klub Garnizonowy i Kino Dąbrowszczak.
Niestety w dniu dzisiejszym odszedł od Nas prof. Jacek Włodarczyk.
Historia.
Instytut Architektury powstał jako jedna z pierwszych sześciu jednostek naukowo-dydaktycznych nyskiej wyższej szkoły zawodowej w 2001 roku z inicjatywy ówczesnego pierwszego rektora tej uczelni oraz jej współtwórcy prof. dra hab. Ryszarda Knosali. Poparcie dla tej idei wyrazili pracownicy Wydziału Budownictwa Politechniki Opolskiej oraz Wydziału Architektury Politechniki Śląskiej w Gliwicach. W ciągu kolejnych kilku lat pozyskano także pracowników naukowych z Politechniki Wrocławskiej, Uniwersytetu Opolskiego oraz Uniwersytetu Przyrodniczego we Wrocławiu. W roku akademickim 2003/2004 po uzyskaniu zgody Ministerstwa Edukacji Narodowej wprowadzono pierwszą specjalizację na kierunku architektura i urbanistyka, którą była architektura środowiskowa. W roku akademickim 2008/2009 w Instytucie Architektury wprowadzono nową specjalność: konserwacja i ochrona zabytków, którą przejęto po zlikwidowanym w 2008 roku Instytucie Konserwacji Zabytków.
Pracownicy.
W Instytucie Architektury PWSZ w Nysie zatrudnionych jest obecnie 16 pracowników naukowo-dydaktycznych, z czego 2 na stanowisku profesora zwyczajnego, 4 profesorów nadzwyczajnych z tytułami naukowymi doktora habilitowanego i doktora, 5 wykładowców ze stopniem naukowym doktora i magistra oraz 5 asystentów z tytułami magistra i inżyniera.
Kierunki kształcenia.
Instytut Architektury PWSZ w Nysie oferuje kształcenie na kierunku architektura i urbanistyka. Studenci mają do wyboru dwie specjalizacje takie jak:
Absolwent 7-semestralnych studiów uzyskują tytuł inżyniera architektury. Pierwsza ze specjalności umożliwia podjęcie pracy w jednostkach gospodarczych oraz administracyjnych, których przedmiotem działalności jest programowanie, projektowanie oraz realizacja obiektów architektonicznych i zespołów urbanistycznych. Z kolei absolwenci drugiej z nich mogą ponadto zajmować się projektowaniem związanym z adaptacją i rewitalizacją historycznych obiektów architektonicznych. Dyplomy obu specjalizacji umożliwiają kontynuację studiów na poziomie magisterskim w kraju lub za granicą.

</doc>
<doc id="2630707" url="https://pl.wikipedia.org/wiki?curid=2630707" title="François Robert Bacqué">
François Robert Bacqué



</doc>
<doc id="2630708" url="https://pl.wikipedia.org/wiki?curid=2630708" title="Krak 3">
Krak 3

Krak 3 – trzeci solowy album polskiego rapera Bosskiego Romana. Został wydany w czerwcu 2010 roku nakładem wytwórni muzycznej Fonografika.
Płyta jest utrzymana różnych gatunkach, od hip-hopu i drum and bassu po muzykę elektroniczną, a kończąc na dancehallu. Stroną muzyczną zajęli się PZG, Piero, P.A.F.F., Zich, Kriso, Kaosbreed, Tom Corman i Kassier. Natomiast gośćmi zostali między innymi Peja, Bas Tajpan, Kali, Paluch, Sobota czy NON Koneksja.
Lista utworów.
Źródło.

</doc>
<doc id="2630710" url="https://pl.wikipedia.org/wiki?curid=2630710" title="Władcy Connachtu">
Władcy Connachtu



</doc>
<doc id="2630711" url="https://pl.wikipedia.org/wiki?curid=2630711" title="Eugenia stipitata">
Eugenia stipitata

Eugenia stipitata – gatunek goździkowca rodzimy dla Amazonii w Brazylii. Uprawiany także w Kalifornii.
Jest to drzewo owocowe o charakterystycznym i cenionym owocu o masie osiągającej 750 g. Owoc ma bardzo kwaśny smak (pH 2,4 – podobne do cytryny). Zawiera więcej witaminy C niż pomarańcza. Jest używany do produkcji soków lub dżemów. Gatunek w ojczyźnie nie jest intensywnie eksploatowany komercyjnie ze względu na słabą przydatność owoców do transportu morskiego. 
Drzewa są małe do średnich i tolerują zarówno małe powodzie jak i susze (do 2 miesięcy). Istnieje znaczne zainteresowanie dalszym rozwojem upraw dzięki selektywnej hodowli.

</doc>
<doc id="2630712" url="https://pl.wikipedia.org/wiki?curid=2630712" title="1QIsab">
1QIsab

1QIsab (według nowego systemu oznaczeń "1Q8") – jeden z siedmiu zwojów znad Morza Martwego odkrytych w Kumran w 1947 roku. Jest to rękopis spisany na pergaminie pochodzący z około 50-25 roku p.n.e. Do naszych czasów zachował się w stanie rozdrobnionym. Zwój 1QIsab zawiera 48 spośród 66 rozdziałów Księgi Izajasza.
Historia zwoju.
Zwój "1QIsab" został znaleziony razem z bardziej obszernym i bardziej znanym rękopisem "1QIsaa" również zawierającym Księgę Izajasza. Jednak początkowa historia obu zwojów jest odmienna. Kodeks 1QIsab wraz ze Zwójem Dziękczynnym oznaczonym "1QH", Kodeksem Gminnym oznaczonym "1QS" oraz Zwojem Wojny oznaczonym "1QM" został wykupiony od Beduinów przez prof. Eleazara Sukenika oraz prof. Benjamina Mazara, izraelskich archeologów Uniwersytetu Hebrajskiego.

</doc>
<doc id="2630713" url="https://pl.wikipedia.org/wiki?curid=2630713" title="Maeve">
Maeve



</doc>
<doc id="2630715" url="https://pl.wikipedia.org/wiki?curid=2630715" title="Koszykówka na Letnich Igrzyskach Olimpijskich 2012 – turniej mężczyzn">
Koszykówka na Letnich Igrzyskach Olimpijskich 2012 – turniej mężczyzn

Turniej mężczyzn w koszykówce na Letnich Igrzyskach Olimpijskich 2012 odbył się w dniach od 29 lipca do 12 sierpnia 2012 w halach Basketball Arena (faza grupowa) i The O2 Arena (faza finałowa). Tytułu mistrza olimpijskiego broniła drużyna Stanów Zjednoczonych.
Złoty medal zdobyła drużyna Stanów Zjednoczonych pokonując w finale reprezentację Hiszpanii 107-100.

</doc>
<doc id="2630720" url="https://pl.wikipedia.org/wiki?curid=2630720" title="Krak 4">
Krak 4

Krak 4 – drugi solowy album polskiego rapera Bosskiego Romana. Został wydany 21 kwietnia 2012 roku nakładem wytwórni muzycznej Fonografika. Stroną muzyczną zajęli się między innymi PZG, DJ 600V, DJ Zel, P.A.F.F. czy Piero. Gościnnie wystąpili między innymi: Abradab, Sokół, Pezet, Słoń, Tadek i Popek.
Utwór „Oda Do Zepsucia” został opublikowany także na płycie Tadka "Niewygodna prawda" z listopada 2012 roku.
Lista utworów.
Źródło.

</doc>
<doc id="2630723" url="https://pl.wikipedia.org/wiki?curid=2630723" title="Araza">
Araza



</doc>
<doc id="2630724" url="https://pl.wikipedia.org/wiki?curid=2630724" title="Araca-boi">
Araca-boi



</doc>
<doc id="2630727" url="https://pl.wikipedia.org/wiki?curid=2630727" title="Drzewo genealogiczne Habsburgów">
Drzewo genealogiczne Habsburgów

Habsburgowie – dynastia niemiecka ("von Habsburg"). Założycielem dynastii był Guntram Bogaty (X wiek). Nazwa rodziny wywodzi się od pierwszej posiadłości rodu, zamku Habsburg położonego w kantonie Aargau w Szwajcarii.

</doc>
<doc id="2630728" url="https://pl.wikipedia.org/wiki?curid=2630728" title="Koszykówka na Letnich Igrzyskach Olimpijskich 2012 – turniej kobiet">
Koszykówka na Letnich Igrzyskach Olimpijskich 2012 – turniej kobiet

Turniej kobiet w koszykówce na Letnich Igrzyskach Olimpijskich 2012 odbywał się w dniach od 28 lipca do 11 sierpnia 2012 w halach Basketball Arena (faza grupowa) i The O2 Arena (faza finałowa). Tytułu mistrza olimpijskiego broniła drużyna Stanów Zjednoczonych.
Rozgrywki.
Faza grupowa.
Grupa A.
Tabela
Wyniki
Grupa B.
Tabela
Wyniki

</doc>
<doc id="2630730" url="https://pl.wikipedia.org/wiki?curid=2630730" title="Drucki-Lubecki">
Drucki-Lubecki

Druccy-Lubeccy – ród kniaziowski (książęcy) pochodzenia litewskiego.

</doc>
<doc id="2630731" url="https://pl.wikipedia.org/wiki?curid=2630731" title="Oilioll I Mor">
Oilioll I Mor

Oilioll (Ailill) I Mor („Wielki”) lub Ailill mac Mata – legendarny król Connachtu ok. 1 n.e., postać występująca w cyklu ulsterskim, trzeci mąż królowej Connachtu Medb, córki Eochaida IX Feidlecha, zwierzchniego króla Irlandii.
Pochodzenie.
Duald MacFirbis (zm. 1670), ostatni dziedziczny historyk irlandzki, dysponujący zaginionymi obecnie rękopisami, przekazał nam, że Oilioll był synem Maty, syna Srobgenda. Mata należał zaś do Clanna Dedad oraz był w 23-cim stopniu potomkiem Itha, stryja Mileda. Istnieje także bardziej znana wersja, ale mniej wiarygodna. Według niej Oiliolll miał być synem Rossy Ruada („Czerwonego”), króla Leinsteru i Maty Muiresc. "Táin Bó Cúailnge" opowiada, że Medb wybrała go na męża spośród różnych kandydatów, ponieważ spełniał trzy kryteria: był bez ubóstwa, zazdrości lub obawy.
Ailill i Medb posiadali siedmiu synów o tym samym imieniu Maine. Pierwotnie mieli inne imiona. Otrzymali je po tym, jak Medb zapytała druida, który z jej synów zabije Conchobara i uzyskała odpowiedź „Maine”. Proroctwo spełniło się, kiedy Maine Andoe poszedł zabić Conchobara, syna Arthura, syna Bruide, a nie króla Conchobara mac Nessa z Ulaidu.
Táin Bó Cúailnge.
Ailill był jedną z głównych postaci epopei "Táin Bó Cúailnge" („Uprowadzenie byków z Cooley”). Zorganizował wyprawę do Ulaidu, celem kradzieży nagrodzonego byka Donna Cúailnge′a. Prolog do późniejszej wersji sagi opowiada, że to był wynik sporu między Ailillem a Medb, który z nich był bogatszy. Ich bogactwo było równe, poza jedną rzeczą: bykiem Finnbennachem, który urodził się w stadzie Medb. Pomyślał on, że to byłoby poniżej jego godności, gdy ten byk należał do kobiety, po czym przeniósł go do swego stada. Jedynym bykiem w Irlandii, równym co do znaczenia, był Donn Cúailnge. Więc postanowił go nabyć go dla Medb, celem przywrócenia równości stanu posiadania. Fergus II mac Roich, były król Ulaidu, został wybrany, by prowadzić armię. Po drodze doszło do podziału armii na dwie części. Oilioll kierował jedną częścią, a Medb i Fergus drugą. Ci korzystając z okazji, sypiali ze sobą. Jednak podejrzewający Oilioll wysłał swego woźnicę, Cuilliusa, by szpiegował ich. Ten korzystając z okazji, ukradł miecz Fergusa. Ailill zdecydował się wybaczyć Medb z powodu jej prawdopodobnych prób zapewnienia lojalności Fergusa. Bowiem trzymała jego miecz w bezpiecznym miejscu.
Z powodu boskiego przekleństwa na Ulaid, najazd został powstrzymany przez legendarnego herosa Cúchulainna. Medb i Ailill zaoferowali mu swą córkę Finnabair za żonę, ale bez skutku. Po tym, jak Conchobar III mac Nessa w końcu zebrał armię Ulaidu, Oilioll oddał Fergusowi jego miecz i ostatecznie doszło do bitwy. Wojownicy Connachtu byli zmuszeni wycofać się, zabierając ze sobą byka Donna Cúailnge'a do Cruachain, centrum Connachtu. Tam byk walczył z Finnbhennachem, którego zabił, po czym sam zdechł od ran. 
Ostatnie lata.
Po pewnym czasie Ailill zobaczył swą żonę kąpiącą się z Fergusem w jeziorze. Wybuchnął zazdrością, następnie rozkazał swemu dworzaninowi zabić go. Ten rzucił włócznią w Fergusa, trafiając go w klatkę piersiową. Ranny Fergus wydostał się z wody. Wyciągnął włócznię, którą zabił ogara Aililla, po czym zmarł. 
W późnym okresie życia, Conall Cernach, heros ulsterski, przybył do Aililla i Medb, jako jedynej rodzinie w Irlandii, która mogła zadowolić jego ogromny apetyt. Medb, widząc Oilolla z inną kobietą, zażądała od Conalla, by zabił go. Ten był szczęśliwy z nadarzającej się okazji zemszczenia się za śmierć Fergusa. Conall, po zadaniu śmiertelnego ciosu, uciekł, ale został dopadnięty i zabity przez ludzi Connachtu, wysłanych przez umierającego Oiliolla, przy Ballyconnell w hrabstwie Cavan.
Potomstwo.
Oilioll i Medb posiadali siedmiu synów oraz cztery córki:

</doc>
<doc id="2630734" url="https://pl.wikipedia.org/wiki?curid=2630734" title="Woroniecki">
Woroniecki

Woronieccy – polski ród książęcy pochodzenia litewskiego bądź ruskiego, pieczętujący się herbem Korybut, będący gałęzią kniaziów Nieświckich.

</doc>
<doc id="2630738" url="https://pl.wikipedia.org/wiki?curid=2630738" title="Sidney Paget">
Sidney Paget

Sidney Edward Paget (ur. 4 października 1860 w Londynie, zm. 28 stycznia 1908 w Margate) – brytyjski ilustrator epoki wiktoriańskiej, najbardziej znany z ilustrowania opowiadań sir Arthura Conana Doyle’a o "Sherlocku Holmesie" publikowanych w magazynie „The Strand”.
Życiorys.
Był piątym z dziewięciu dzieci Roberta Pageta, zakrystiana w kościołach w St. James i St John w Clerkenwell oraz Marthy Paget (z d. Clarke), profesor muzyki. W 1881 rozpoczął naukę w Royal Academy of Arts. Tam zaprzyjaźnił się z Alfredem Morrisem Butlerem, studentem architektury, który mógł stać się pierwowzorem postaci doktora Johna H. Watsona w jego ilustracjach. Pomiędzy rokiem 1879 a 1905 przekazał na wystawę Royal Academy osiemnaście różnych obrazów, w tym dziewięć portretów.
Rysunki Pageta ukazały się w "The Strand Magazine", "Pictorial World", "The Sphere", "The Graphic", "Illustrated London News" oraz "Pall Mall Magazine". Jego dzieła stały się znane zarówno w Wielkiej Brytanii jak i Stanach Zjednoczonych. Robił ilustracje do opowiadań o detektywie Martinie Hewittcie Arthura Morrisona oraz Conana Doyle’a o Sherlocku Holmesie przyczyniając się do popularyzowania obu serii.
1 czerwca 1893 poślubił Edith Hounsfield (ur. 1865), córkę farmera Williama Hounsfielda. Mieli cztery córki i dwóch synów, Leslie Roberta (1894), Winfrieda (1896), Edith Muriel (1897), Evelyn Meroah (1899), Beryl May (1902) oraz Johna L. Pageta. Sidney Paget zmarł 28 stycznia 1908 w Margate po kilku latach cierpienia na dotkliwe bóle w klatce piersiowej. Został pochowany na East Finchley Cemetery. Następnie jego ciało zostało przeniesione do jego rodzinnego miasta, gdzie wciąż rezyduje kilku jego krewnych. Jego dwóch braci, H.M. (Henry Marriott) Paget (1856-1936) oraz Wal (Walter Stanley) Paget (1863-1935) również było znanymi portrecistami i ilustratorami.
Ilustracje do "The Strand Magazine".
Dziś, Sidney Paget jest najbardziej znany jako twórca popularnego wizerunku Sherlocka Holmesa z publikacji Conana Doyle’a w Strand Magazine. Został nieświadomie zatrudniony do zilustrowania Przygód Sherlocka Holmesa, serii dwunastu krótkich opowiadań, które ukazywały się od lipca 1891 do grudnia 1892, kiedy wydawcy przypadkowo wysłali list ze zleceniem do niego, zamiast do jego młodszego brata Waltera.
Pomimo opinii wielu osób, że Paget oparł wizerunek Holmesa o wygląd Waltera, jego brat Henry Marriott Paget zaprzeczył, że tak było. „Twierdzenie, że brat artysty, Walter lub jakakolwiek inna osoba służyła za wzór portretu Sherlocka Holmesa jest niewłaściwe”.
W 1893 Paget zilustrował Wspomnienia Sherlocka Holmesa, opublikowane w Strand Magazine jako kontynuacja epizodów w Przygodach Sherlocka Holmesa. Kiedy sir Arthur wznowił serię wydając Psa Baskerville’ów, publikowaną w odcinkach w The Strand w latach 1901-1902, specjalnie zażyczył sobie, aby to Paget był ilustratorem. Paget kontynuował swoją pracę przy kolejnej serii, Powrocie Sherlocka Holmesa w 1903-04. W sumie zilustrował jedną nowelę oraz 37 krótkich opowiadań. Jego ilustracje miały wpływ na interpretacje postaci detektywa w literaturze, filmie i dramacie.
The Strand stał się jednym z najbardziej prestiżowych brytyjskich magazynów literackich, a serie o Holmesie jego najbardziej znaną publikacją. Wraz ze wzrostem popularności Holmesa, rysunki Pageta stawały się coraz większe i bardziej dopracowane. Zaczynając od Ostatniej Zagadki w 1893, prawie każde opowiadanie o Holmesie w The Strand miało ilustrację na całą stronę, a także wiele mniejszych rysunków. Rysunki zyskiwały również więcej ciemnych tonacji, gdy Paget używał czarno-białego medium dla odzwierciedlenia ponurego klimatu opowiadań. Ciemny, zacieniony wygląd ilustracji Pageta prawdopodobnie miał wpływ na amerykańskie filmy o detektywach oraz film noir, a także na każdą filmową wersję o Holmesie.
Pagetowi przypisuje się także zasługę wykreowania wizerunku detektywa w słynnej czapce z dwoma daszkami i pelerynie, o których Conan Doyle nigdy nie wspominał w swoich opowiadaniach. Czapka i peleryna po raz pierwszy pojawiły się na ilustracji do Tragedii w Boscombe Valley w 1891, a potem ponownie w opowiadaniu Srebrny Płomień w 1893. Pojawiły się także na kilku ilustracjach w Powrocie Sherlocka Holmesa. Zakrzywiona fajka została dodana przez aktora Williama Gillette'a.
Ogółem Sidney Paget wykonał 356 opublikowanych ilustracji do serii o Sherlocku Holmesie. Po jego śmierci w 1908, inni ilustratorzy uznali, że muszą imitować styl Pageta rysując postać Sherlocka. Ilustracje Pageta były przedrukowywane w wielu antologiach przygód Holmesa i stały się symbolicznym wizerunkiem detektywa.
Kompletny zbiór publikacji The Strand, w tym ilustracji do serii Sherlocka Holmesa jest jednym z najrzadszych i najdroższych pozycji kolekcjonerskich w historii wydawniczej. Oryginalny rysunek Pageta, 26,67 × 17,15 cm przedstawiający Holmesa i profesora Moriarty’ego nad krawędzią wodospadu Reichenbach został sprzedany 16 listopada 2004 w domu aukcyjnycm Sotheby's w Nowym Jorku za 220 800 tys. dolarów.

</doc>
<doc id="2630744" url="https://pl.wikipedia.org/wiki?curid=2630744" title="Kaplica Kazańskiej Ikony Matki Bożej w Zajączkach">
Kaplica Kazańskiej Ikony Matki Bożej w Zajączkach



</doc>
<doc id="2630746" url="https://pl.wikipedia.org/wiki?curid=2630746" title="Parlament Irlandii">
Parlament Irlandii



</doc>
<doc id="2630749" url="https://pl.wikipedia.org/wiki?curid=2630749" title="Pogoń Szczecin (piłka ręczna mężczyzn)">
Pogoń Szczecin (piłka ręczna mężczyzn)

Sandra Spa Pogoń Szczecin – polski męski klub piłki ręcznej, założony w 2007 w Szczecinie. Od 2012 występuje w Superlidze.
Historia.
Klub powstał w 2007 pod nazwą Pogoń Handball Szczecin. W tym samym roku przystąpił do gry w II lidze. Pod koniec kwietnia 2008, po remisie we własnej hali z Energetykiem Gryfino (26:26), szczeciński zespół na kolejkę przed końcem rozgrywek zapewnił sobie awans do I ligi. W sezonie 2008/2009 zajął w niej 11. miejsce (cztery zwycięstwa, dwa remisy i 16 porażek), oznaczające spadek do II ligi. W sezonie 2009/2010, w którym szczecińska drużyna zgromadziła 30 punktów w 18 meczach, uplasowała się w II lidze na 2. pozycji, a jej najlepszym strzelcem był Paweł Krupa, który rzucił 137 bramek.
W latach 2010–2012 Pogoń Szczecin ponownie występowała w I lidze. W sezonie 2010/2011 zajęła w niej 2. miejsce, jednak nie skorzystała z prawa do gry w barażu o awans do Superligi. W sezonie 2011/2012, w którym odniosła 18 zwycięstw w 22 meczach, wygrała rozgrywki I ligi (gr. A) z przewagą pięciu punktów nad drugim w tabeli AZS-em Uniwersytetem Warszawskim. Przystąpiła później do rywalizacji w barażach o awans do Superligi. W I rundzie pokonała Czuwaj Przemyśl (34:33; 36:24), zaś w II rundzie, której spotkania odbyły się 2 i 6 maja 2012, zwyciężyła Piotrkowianina Piotrków Trybunalski (37:29; 32:35), wywalczając awans do najwyższej klasy rozgrywkowej.
W Superlidze Pogoń Szczecin zadebiutowała 9 września 2012, przegrywając z Chrobrym Głogów (22:28). Pierwsze zwycięstwo odniosła 15 września 2012, wygrywając z Piotrkowianinem Piotrków Trybunalski (33:28). Rundę zasadniczą debiutanckiego sezonu 2012/2013 Pogoń zakończyła na 7. miejscu w tabeli z dorobkiem 18 punktów w 22 meczach (osiem zwycięstw, dwa remisy i 12 porażek). W 1/4 finału play-off przegrała z Wisłą Płock (28:32; 29:40). Następnie przystąpiła do gry o miejsca 5–8. W I rundzie uległa NMC Powenowi Zabrze (28:29; 33:35), zaś w rywalizacji o 7. pozycję pokonała Piotrkowianina Piotrków Trybunalski (35:36; 41:32). W rundzie zasadniczej sezonu 2013/2014 Pogoń wygrała 12 meczów, dwa zremisowała, a osiem przegrała. Z 4. pozycji w tabeli przystąpiła do gry w fazie play-off – w ćwierćfinale przegrała z Azotami-Puławy (35:24; 30:32; 23:30), następnie pokonała MMTS Kwidzyn (25:31; 27:18), a w rywalizacji o 5. miejsce uległa Stali Mielec (24:32; 22:28).
Rundę zasadniczą sezonu 2014/2015 Pogoń zakończyła na 4. pozycji w tabeli (14 zwycięstw, dwa remisy, sześć porażek). W 1/4 finału play-off pokonała Stal Mielec (29:25; 24:31; 28:25) i awansowała do półfinału, w którym została pokonana przez Vive Kielce (22:31; 25:38; 25:36). W rywalizacji o brązowy medal szczecińska drużyna zmierzyła się z Azotami-Puławy. Po pierwszych dwóch spotkaniach, które odbyły się 18 i 19 maja 2015 w Szczecinie, był remis 1:1. W kolejnych dwóch meczach, które rozegrano 22 i 23 maja 2015 w Puławach, triumfowały Azoty i to one skończyły rozgrywki na 3. pozycji. W latach 2012–2015 zawodnik Pogoni Wojciech Zydroń należał do czołowych rzucających Superligi – w klasyfikacji najlepszych strzelców dwukrotnie zajął 2. miejsce, a raz 3. miejsce. Ponadto od listopada 2010 do końca 2014 sponsorem klubu była spółka Gaz-System; drużyna występowała w tym okresie pod nazwą Gaz-System Pogoń Szczecin.
Przed sezonem 2015/2016 drużynę opuścili m.in. Wojciech Zydroń, Bartosz Konitz i Krzysztof Szczecina, natomiast do zespołu dołączyli m.in. Adam Morawski i Kirył Kniazieu. W fazie zasadniczej rozgrywek ligowych szczypiorniści Pogoni wygrali siedem z 22 meczów, plasując się na 10. pozycji. W spotkaniach o miejsca 9–12 odnieśli cztery zwycięstwa w sześciu meczach, jednakże ich pozycja w tabeli nie uległa zmianie. W meczach barażowych o utrzymanie pokonali Warmię Olsztyn (29:30; 32:23), zachowując miejsce w Superlidze. Najskuteczniejszymi zawodnikami Pogoni w sezonie 2015/2016 byli Łukasz Gierak i Patryk Walczak, których kibice uhonorowali nagrodą MVP (obaj odeszli z klubu po zakończeniu rozgrywek). W sezonie 2015/2016 Pogoń Szczecin zadebiutowała również w europejskich pucharach – w październiku 2015 przegrała w drugiej rundzie kwalifikacji Pucharu EHF z węgierskim Csurgói KK (27:30; 19:29). Z końcem 2015 funkcję trenera przestał pełnić Rafał Biały, który prowadził drużynę od 2007 (z kilkumiesięczną przerwą spowodowaną problemami zdrowotnymi). Jego miejsce zajął Antoni Parecki.
Latem 2016 grającymi trenerami Pogoni zostali Wojciech Zydroń i Czech Michal Brůna. Przed rozpoczęciem sezonu 2016/2017 sponsorem tytularnym klubu została firma Sandra Spa; drużyna przystąpiła do rozgrywek pod nazwą Sandra Spa Pogoń Szczecin. W rundzie zasadniczej Pogoń wygrała dziewięć meczów i 17 przegrała. W grupie granatowej zajęła 5. miejsce, dzięki któremu przystąpiła do gry o dziką kartę do finałów – 12 i 15 kwietnia 2017 została pokonana przez Chrobrego Głogów (33:30; 18:30). Trafiła więc do grupy Suzuki, w której wygrała cztery spotkania i jedno przegrała, zajmując 1. miejsce. W meczu finałowym o Puchar Superligi, rozegranym 25 maja 2017, przegrała z Górnikiem Zabrze (25:34). Ostatecznie rozgrywki zakończyła na 9. pozycji, a jej najlepszymi strzelcami byli Paweł Krupa i Kirył Kniazieu (zdobyli po 111 bramek). W trakcie sezonu 2016/2017 doszło do dwóch zmian na ławce trenerskiej szczecińskiej drużyny – w listopadzie 2016 szkoleniowcem został Mariusz Jurasik, a w marcu 2017 zastąpił go Rafał Biały. W maju 2017 nowym trenerem Pogoni został Piotr Frelek.
W sezonie 2017/2018 Pogoń Szczecin wygrała 10 meczów, a 20 przegrała. Z dorobkiem 33 punktów zajęła ostatnie miejsce w grupie pomarańczowej i 13. w tabeli zbiorczej. Najlepszym strzelcem Pogoni był Paweł Krupa, który zdobył 114 goli. W sezonie 2018/2019 szczecińska drużyna odniosła w Superlidze sześć zwycięstw i zanotowała 20 porażek. Z dorobkiem 19 punktów zakończyła fazę zasadniczą na 12. miejscu. W kwietniu i maju 2019 wraz z pięcioma innymi zespołami rywalizowała o utrzymanie – wygrała sześć z 10 meczów i w tabeli fazy spadkowej zajęła 2. pozycję, pewnie utrzymując się w najwyższej klasie rozgrywkowej. Najlepszym strzelcem Pogoni był ponownie Paweł Krupa (145 bramek), a Piotr Rybski (135 goli) został nominowany do nagrody dla odkrycia sezonu 2018/2019 w Superlidze. Ponadto w trakcie sezonu 2018/2019, w lutym 2019, doszło do zmiany na ławce trenerskiej szczecińskiej drużyny – Piotra Frelka zastąpił Rafał Biały.

</doc>
<doc id="2630750" url="https://pl.wikipedia.org/wiki?curid=2630750" title="Instytut Bezpieczeństwa Wewnętrznego Państwowej Wyższej Szkoły Zawodowej w Nysie">
Instytut Bezpieczeństwa Wewnętrznego Państwowej Wyższej Szkoły Zawodowej w Nysie

Wydział Nauk o Bezpieczeństwie Państwowej Wyższej Szkoły Zawodowej w Nysie (WNoB PWSZ w Nysie; dawniej pod nazwą Instytut Bezpieczeństwa Wewnętrznego) - jednostka dydaktyczno-naukowa należąca do struktur Państwowej Wyższej Szkoły Zawodowej w Nysie. Posiada uprawnienia do nadawania tytułu zawodowego licencjata oraz magistra. Jest jednostką interdyscyplinarną prowadzącą działalność dydaktyczną i badawczą związaną takim naukami jak: psychologia, historia, socjologia, politologia, prawo, wojskowość, które wiążą się z tematyką bezpieczeństwa wewnętrznego. Instytut zasadniczo oferuje studia na kierunku bezpieczeństwo wewnętrzne o specjalnościach: bezpieczeństwo systemów informatycznych i bezpieczeństwo ekonomiczne. Kształci on studentów na studiach stacjonarnych i studiach niestacjonarnych. Aktualnie zatrudnionych jest 10 pracowników naukowo-dydaktycznych, z czego 1 na stanowisku profesora zwyczajnego, 1 profesor nadzwyczajny z tytułem naukowym doktora habilitowanego, 1 wykładowca ze stopniem naukowym doktora habilitowanego, 6 ze stopniem naukowym doktora i 1 asystent z tytułem magistra. W roku akademickim 2011/2012 na instytucie studiowało łącznie 360 studentów (z czego 230 w trybie dziennym i 130 w trybie zaocznym). 
Instytut Bezpieczeństwa Wewnętrznego jest najmłodszą jednostką organizacyjną nyskiej uczelni, która została założona w 2010 roku. Siedzibą instytutu jest budynek F "Collegium Philologicum im. Maxa Herrmanna-Neisse" przy ul. Armii Krajowej 21. Budynek ten o łączne powierzchni 885 m² mieście w sobie dziekanaty: Instytutu Neofilologii oraz Instytutu Bezpieczeństwa wewnętrznego, Studium Języków Obcych, Centrum Pisania i Czytania, 9 sal ćwiczeniowych n 212 miejsc, laboratorium językowe oraz sala wykładowa na 73 miejsca. Dawniej w budynkach Collegium mieściło się kasyno wojskowe i Wojskowa Komenda Uzupełnień.
Pracownicy.
W Instytucie Bezpieczeństwa Wewnętrznego PWSZ w Nysie pracuje obecnie 10 pracowników naukowo-dydaktycznych, z czego 1 na stanowisku profesora zwyczajnego, 1 profesor nadzwyczajny z tytułem naukowym doktora habilitowanego, 1 wykładowca ze stopniem naukowym doktora habilitowanego, 6 ze stopniem naukowym doktora i 1 asystent z tytułem magistra Pochodzą oni z takich uczelni jak: Akademia im. Jana Długosza w Częstochowie, Uniwersytet Zielonogórski, Politechnika Opolska, Wyższa Szkoła Zarządzania "Edukacja" we Wrocławiu i Akademia Obrony Narodowej w Warszawie:
Kierunki kształcenia.
Instytut Bezpieczeństwa Wewnętrznego PWSZ w Nysie oferuje kształcenie na kierunku bezpieczeństwo wewnętrzne. W czasie studiów na II roku studenci mają możliwość wyboru jednej z dwóch oferowanych specjalności:
Ukończenie studiów na kierunku bezpieczeństwo narodowe umożliwia absolwentom podjęcie pracy w organach administracji rządowej i samorządowej na wszystkich stanowiskach związanych bezpośrednio lub pośrednio z bezpieczeństwem, zarządzać bezpieczeństwem informacyjnym we wszelkich organizacjach publicznych, zarządzać bezpieczeństwem ekonomicznym swojego przedsiębiorstwa lub podjąć dalszą naukę na studiach magisterskich na innych wybranych kierunkach w Polsce lub za granicą, w tym m.in. na politologii, administracji, ekonomii, finansach publicznych lub na uczelniach służb mundurowych.
Studia drugiego stopnia na kierunku bezpieczeństwo wewnętrzne z założenia są ukierunkowane na doskonalenie profilu zawodowego osoby, która ukończyła studia pierwszego stopnia, a swoje życie zawodowe chce realizować w ramach procesu przeciwdziałania szeroko rozumianym wyzwaniom bezpieczeństwa XXI wieku w ramach wewnętrznego funkcjonowania państwa, a także dowolnej organizacji. Studia te dają możliwość ukierunkowania się absolwenta w ramach następujących specjalności:
Absolwenci studiów drugiego stopnia na kierunku bezpieczeństwo wewnętrzne będą dysponować szeroką wiedzą oraz umiejętnościami w zakresie:
Absolwent studiów II stopnia będzie posiadał również istotne kompetencje społeczne dotyczące w szczególności:
Zdobyta wiedza merytoryczna, nabyte praktyczne umiejętności, a także kompetencje społeczne pozwolą absolwentowi studiów drugiego stopnia kierunku bezpieczeństwo wewnętrzne, z tytułem zawodowym magistra, znaleźć zatrudnienie przede wszystkim w atrakcyjnych zawodach związanych z pracą w komórkach ds. bezpieczeństwa przedsiębiorstw, firm, organizacji, administracji publicznej (głównie w strukturach zarządzania kryzysowego administracji rządowej i samorządowej), w agencjach ochrony osób i mienia, firmach zajmujących się instalowaniem i realizowaniem monitoringu, biurach detektywistycznych, w wywiadowniach gospodarczych itp. instytucjach. Możliwość zatrudnienia dla absolwentów o najwyższych kwalifikacjach wynika z potrzeb kadrowych służb, straży i inspekcji (np. Policji, Państwowej Straży Pożarnej, Straży Granicznej, Służby Celnej, Służby Więziennej, Straży Ochrony Kolei, itp.).
Studia te są również ofertą edukacyjną dla pracowników i kandydatów na funkcjonariuszy służb mundurowych, inspekcji, formacji ochronnych i innych organizacji o podobnym charakterze. Ponadto z oferty edukacyjnej mogą skorzystać żołnierze Wojsk Obrony Terytorialnej, w zakresie współpracy na poziomie lokalnym ze służbami bezpieczeństwa wewnętrznego. Oceny potrzeb rynku pracy dokonywane okresowo na podstawie ankiet przez Uczelnię (Biuro Karier i Badania Rynku Pracy) wskazują, że środowisko zawodowe i przyszli pracodawcy oczekują, że absolwenci studiów II stopnia kierunku bezpieczeństwo wewnętrzne będą realizować zadania typowe dla:

</doc>
<doc id="2630752" url="https://pl.wikipedia.org/wiki?curid=2630752" title="Kwantowa mechanika statystyczna">
Kwantowa mechanika statystyczna

Kwantowa mechanika statystyczna – interpretacja mechaniki kwantowej, w której przyjmuje się, że wszystkie przewidywania mechaniki kwantowej odnoszą się nie do pojedynczego obiektu, a do zespołu obiektów kwantowych.
Wówczas można porównać wyniki pomiarów nad zespołem jednakowo przygotowanych obiektów kwantowych z probabilistycznym przewidywaniem tych wyników. Z tego założenia wynika rezygnacja z opisu rozwoju czasowego jakiegokolwiek pojedynczego układu kwantowego. Wobec tego, interpretacja ta nie daje, z założenia, odpowiedzi na paradoksy mechaniki kwantowej – w ujęciu statystycznym paradoksy te znikają.

</doc>
<doc id="2630758" url="https://pl.wikipedia.org/wiki?curid=2630758" title="Międzynarodowe Targi Książki w Belgradzie">
Międzynarodowe Targi Książki w Belgradzie

 
Międzynarodowe Targi Książki w Belgradzie (serb. "Beogradski sajam knjiga", ang. "Belgrade Book Fair") - jedna ze starszych i najważniejszych imprez literackich w Europie. Oprócz programu wydawniczego, impreza obejmuje konferencje, okrągłe stoły, spotkania autorskie, panele dyskusyjne, warsztaty i inne. Targi Książki w Belgradzie są najczęściej odwiedzanym wydarzeniem kulturowym w Serbii. W 2010 na targach gościło 142,716 odwiedzających, w tym 982 akredytowanych dziennikarzy.
Międzynarodowe Targi Książki w Belgradzie corocznie mają rosnącą liczbę wydawców z byłej Jugosławii i z całego świata. Po targach we Frankfurcie i w Warszawie, stały się największym miejscem spotkań wydawnictw z Europy, Ameryki, Azji i Afryki.
Tradycyjnie odbywają się w październiku.

</doc>
<doc id="2630759" url="https://pl.wikipedia.org/wiki?curid=2630759" title="Exile (album zespołu Anorexia Nervosa)">
Exile (album zespołu Anorexia Nervosa)

Exile – pierwszy album francuskiej black metalowej grupy Anorexia Nervosa

</doc>
<doc id="2630769" url="https://pl.wikipedia.org/wiki?curid=2630769" title="Live at Wembley (album Alter Bridge)">
Live at Wembley (album Alter Bridge)

Live at Wembley – drugi oficjalny album koncertowy amerykańskiej formacji Alter Bridge. Został wydany 26 marca 2012 roku. DVD zostało nagrane podczas trasy koncertowej zespołu promującej album "AB III" w listopadzie 2011 roku w Londynie. 

</doc>
<doc id="2630784" url="https://pl.wikipedia.org/wiki?curid=2630784" title="Stanisław Eleszkiewicz">
Stanisław Eleszkiewicz

Stanisław Eleszkiewicz (ur. 1900 w Czutowem k. Połtawy, zm. 1963 w Paryżu) – polski malarz i witrażysta tworzący we Francji.
Życiorys.
We wczesnym dzieciństwie po śmierci matki wraz z ojcem zamieszkał w Warszawie, skąd mając dwanaście lat wrócił do Czutowego. W 1914 został uczniem Szkoły Sztuk Plastycznych w Myrhorodzie, naukę przerwał mu w 1918 wybuch wojny. Stanisław Eleszkiewicz wstąpił do stacjonującego w Połtawie oddziału kawalerii, ale podczas jednej z bitew został poważnie ranny. Rekonwalescencja trwała ponad pół roku, niestety kontuzjowana noga do końca życia pozostała niesprawna i przyszły malarz został inwalidą. W 1919 opuścił Rosję i wyjechał przez Turcję do Grecji, gdzie rozpoczął studia w Szkole Sztuk Plastycznych (gr: Ανωτάτη Σχολή Καλών Τεχνών) w Atenach pod kierunkiem Konstantinosa Parthenisa (1878-1967). Po dwóch latach zakończył naukę i udał się do Włoch, gdzie w Neapolu miała miejsce pierwsza wystawa tworzonych przez niego rysunków i gwaszy. Na krótko pojawił się w Rzymie, aby w 1923 wyjechać do Paryża, gdzie spędził resztę życia. Początkowo pracuje w tworzącej mozaiki pracowni "„Gentile i Bourde”", ale od 1927 zaczyna współpracę z wybitnym witrażystą Jeanem Gaudinem. Gaudin wywiera ogromny wpływ na Eleszkiewicza, dla którego tworzenie witraży jawi się, jako połączenie monumentalnego malarstwa, doboru barwi i precyzji rysunku. Na ten okres datuje się powrót artysty do malarstwa, wtedy też miała miejsce wystawa jego dorobku w Salonie Paryskim (1926, 1928, 1930). Wkrótce po tym ma miejsce wystawa w D'Art du Montparnasse (1928). W 1944 miała miejsce pierwsza z trzech wystaw w Drout-Provence (kolejne w 1945 i 1951). W 1945 zakończył współpracę z Jeanem Gaudinem i zaczął zarabiać na życie konserwacją obrazów. W 1948 dzieła Eleszkiewicza wystawiono w Vieux Colombier. Zmarł w 1963 w Paryżu. Po śmierci Stanisława Eleszkiewicza miały miejsce wystawy jego dzieł we Francji oraz wystawa w USA, w Lipert Gallery (1986).
Twórczość.
Przy użyciu farb olejnych, gwaszu i rysunku pastelami tworzył pełne ekspresji kompozycje figuralne, sporadycznie pejzaże i widoki miast. Były to widoki małych miast, ludzi biednych, zaniedbanych. Wiele obrazów było kompozycjami symbolicznymi, sporadycznie zbliżonymi do surrealizmu. Jego twórczość charakteryzowały ciemne barwy, masywne formy, który były obwiedzione wyraźnym konturem. 
Ekspresję wydobywał poprzez zamaszysty rysunek i masywne formy, często obwiedzione grubym konturem oraz ciemną kolorystykę obrazów. Niemałą spuściznę stanowią mozaiki, witraże i szkła artystyczne i inne. Z czasów współpracy z Jeanem Gaudinem pozostały witraże w wielu paryskich kościołach. Spadkobiercą artystycznym twórczości Stanisława Eleszkiewicza był jego najbliższy przyjaciel Mieczysław Lurczyński

</doc>
<doc id="2630787" url="https://pl.wikipedia.org/wiki?curid=2630787" title="Działo gazowe">
Działo gazowe

Działo gazowe – rodzaj superdziała generujący bardzo duże prędkości wystrzeliwanych pocisków stosowany do przeprowadzania eksperymentów fizycznych i badań naukowych w zakresie nauk technicznych. Działa gazowe, najczęściej wykorzystywanie do badania mechaniki zderzeń, są stosowane między innymi przez United States Air Force, NASA i Lawrence Livermore National Laboratory. Posiadają je również laboratoria niektórych uczelni wyższych. Pociski wystrzeliwane z dział gazowych znajdujących się w Arnold Air Force Base w stanie Tennessee w Stanach Zjednoczonych mogą osiągać prędkość 7 km/s; w 1966 roku w NASA osiągnięto prędkość 11 km/s. Według badaczy z Lawrence Livermore National Laboratory możliwe jest skonstruowanie działa gazowego wystrzeliwującego pociski z prędkością 15 km/s.
W 1996 roku amerykańscy fizycy William Nellis, Arthur Mitchell i Samuel Weir uzyskali za pomocą działa gazowego wodór w stanie, który wykazuje pewne własności metaliczne.
W Stanach Zjednoczonych prowadzone są prace badawcze mające na celu wykorzystanie dział gazowych do bezrakietowego startu kosmicznego przez wystrzeliwanie obiektów na niską orbitę okołoziemską; zapoczątkowało je w latach 1992–1995 Lawrence Livermore National Laboratory, prowadząc tzw. projekt SHARP (ang. "Super High Altitude Research Project").

</doc>
<doc id="2630788" url="https://pl.wikipedia.org/wiki?curid=2630788" title="Rita Dolores Pujalte Sanchez">
Rita Dolores Pujalte Sanchez

Rita Dolores Pujalte Sanchez (ur. 19 lutego 1853 w Alicante, zm. 20 lipca 1936 w Madrycie) – hiszpańska zakonnica, męczennica, Błogosławiona Kościoła katolickiego.
Życiorys.
Pochodziła z religijnej rodziny. Mając 35 lat, w 1888 roku wstąpiła do zgromadzenia Sióstr Miłosierdzia Najświętszego Serca Jezusa. Podczas wojny domowej w Hiszpanii w dniu 20 lipca 1936 roku została zastrzelona, wraz z siostrą Franciszką Aldea Araujo. Została beatyfikowana razem z nią przez Jana Pawła II w dniu 10 maja 1998 roku.

</doc>
<doc id="2630794" url="https://pl.wikipedia.org/wiki?curid=2630794" title="Pani ambasador">
Pani ambasador

Pani ambasador (ang. "The Ambassador", 1998-1999) – brytyjski serial sensacyjny stworzony przez Russella Lewisa.
Światowa premiera serialu miała miejsce 4 stycznia 1998 roku na kanale BBC One. Ostatni odcinek został wyemitowany 30 maja 1999 roku. W Polsce serial nadawany był dawniej na nieistniejącym kanale TVP3.

</doc>
<doc id="2630795" url="https://pl.wikipedia.org/wiki?curid=2630795" title="Franciszka Aldea Araujo">
Franciszka Aldea Araujo

Franciszka Aldea y Araujo (ur. w 1881; zm. 20 lipca 1936 w Madrycie) – hiszpańska zakonnica, męczennica, Błogosławiona Kościoła katolickiego.
Życiorys.
Franciszka Aldea Araujo urodziła się bardzo religijnej rodzinie. Gdy poczuła powołanie do życia zakonnego, wstąpiła do zgromadzenia Sióstr Miłosierdzia Najświętszego Serca Jezusa. W czasie wojny domowej w Hiszpanii została zastrzelona, wraz z siostrą Ritą Dolores Pujalte Sanchez, dnia 20 lipca 1936 roku. Obie zostały beatyfikowane przez papieża Jana Pawła II w dniu 10 maja 1998 roku.

</doc>
<doc id="2630799" url="https://pl.wikipedia.org/wiki?curid=2630799" title="Tło zanieczyszczeń powietrza">
Tło zanieczyszczeń powietrza

Tło zanieczyszczeń powietrza (niem. "Vorbelastung", ang. "basic levels of pollution", "background level of pollution") – zawartość gazów lub pyłów w zanieczyszczonym powietrzu atmosferycznym, określana jako wartość średnia odniesiona do roku. Jest wyznaczana przede wszystkim dla tych zanieczyszczeń, dla których ustalono dopuszczalne wartości stężeń.
W Polsce badania tła są prowadzone w licznych stacjach monitoringu powietrza atmosferycznego (sieć krajowa oraz sieci regionalne i lokalne) oraz kilku stacjach Głównego Inspektoratu Ochrony Środowiska – w ramach międzynarodowych programów, realizowanych zgodnie z konwencją w sprawie transgranicznego zanieczyszczania powietrza na dalekie odległości (programy EMEP i GAW/WMO).
W polskich stacjach monitoringu wykonywane są przede wszystkim codzienne pomiary stężenia:
a ponadto oznaczenia przewodności elektrolitycznej i pH oraz stężenia metali ciężkich i pyłu zawieszonego PM10.
Informacje o wartości tła są wykorzystywane w czasie ocen oddziaływania instalacji na środowisko. Dane dotyczące tła, wielkości planowanej emisji zanieczyszczeń oraz warunków tej emisji i rozprzestrzeniania się w atmosferze pozwalają obliczać przewidywany stopień zanieczyszczenia powietrza po uruchomieniu planowanego przedsięwzięcia inwestycyjnego. Wyniki obliczeń są porównywane z wartościami dopuszczalnych stężeń substancji zanieczyszczających.

</doc>
<doc id="2630803" url="https://pl.wikipedia.org/wiki?curid=2630803" title="Cerkiew Podwyższenia Krzyża Pańskiego w Kożanach">
Cerkiew Podwyższenia Krzyża Pańskiego w Kożanach

Cerkiew Podwyższenia Krzyża Pańskiego – prawosławna cerkiew parafialna w Kożanach. Należy do dekanatu Białystok diecezji białostocko-gdańskiej Polskiego Autokefalicznego Kościoła Prawosławnego.
Historia.
Pierwsza cerkiew w Kożanach.
Najstarsza wzmianka źródłowa dotycząca cerkwi w Kożanach znajduje się w dokumencie fundacyjnym wystawionym przez Macieja Lewickiego, cześnika podlaskiego, w 1621. W dokumencie tym duchowny służący w tejże świątyni został uposażony w 3/4 włóki gruntu wolnych od opłat. W tekście wskazano również, że już przodkowie Macieja Lewickiego nadawali grunta duchownym z Kożan, co sugeruje istnieje prawosławnej cerkwi już wcześniej. Świątynia znana w XVII w. nosiła wezwanie Narodzenia Matki Bożej, które w Kożanach nadal jest szczególnie uroczyście obchodzone. Według innego źródła pierwsza cerkiew powstała w Kożanach dopiero w 1621 (a zatem po wydaniu dokumentu Macieja Lewickiego) i nosiła wezwanie św. Jerzego.
Początkowo prawosławna, cerkiew przeszła na unię. W XVIII w. unicka parafia w Kożanach była jedną z dziewiętnastu placówek duszpasterskich w dekanacie podlaskim unickiej metropolii kijowsko-wileńskiej. Po przyłączeniu części Podlasia do Prus znalazła się w granicach erygowanej w 1797 diecezji supraskiej, gdzie nadal wchodziła w skład dekanatu białostockiego. Następnie włączono ją do diecezji brzeskiej.
Z I połowy XVII w. pochodzi Kożańska Ikona Matki Bożej, która najpóźniej w wieku XVIII stała się przedmiotem szczególnego kultu. W 1761 przy parafii utworzono bractwo Miłosierdzia Matki Bożej, zaś w protokole wizytacji kanonicznej z 1773 wskazano, iż wizerunek znajdował się w ołtarzu bocznym, otoczony wotami dziękczynnymi. 
W XVIII w. świątynia unicka w Kożanach i jej wyposażenie było silnie zlatynizowane. Proces ten dotyczył zresztą wszystkich obiektów sakralnych tego wyznania na Białostocczyźnie. W czasie wizytacji w cerkwi w końcu XVIII w. i na początku XIX w. stwierdzono, iż używano w niej szat liturgicznych łacińskich, dzwonków ołtarzowych, polskojęzycznego Ewangeliarza (nie było natomiast na wyposażeniu świątyni ksiąg liturgicznych cerkiewnosłowiańskich). W 1773 w cerkwi nie było już pełnego ikonostasu, zachowano jedynie jego fragmenty – częściowo pozłacane carskie wrota oraz ikony apostołów, ewangelistów i proroków. W świątyni znajdował się również obraz św. Franciszka, którego kult wprowadzono do Kościoła unickiego po synodzie zamojskim. Na początku lat 30. XIX w. w cerkwi znajdowały się cztery ołtarze boczne.
W 1835 cerkiew w Kożanach straciła status parafialnej z powodu ubóstwa, niewielkiej liczby parafian i bardzo złego stanu technicznego budynku sakralnego. Wiernym nakazano uczęszczanie do cerkwi w Surażu lub w Rybołach. Budowlę sakralną zamknięto. W związku z tym nie objęto jej akcją usuwania łacińskich elementów z wyposażenia świątyń, jaką prowadził konsystorz unickiej metropolii kijowskiej pod kierunkiem biskupa Józefa Siemaszki, przygotowując konwersję całych parafii na prawosławie.
W latach 70. XIX w. nieużytkowana cerkiew została rozebrana, a pozyskany materiał wykorzystano dla wzniesienia cerkwi cmentarnej w Rybołach. Parafia w Rybołach przejęła również dzwony ze świątyni kożańskiej, ikonę Matki Bożej oraz szczególnie czczoną ikonę św. Jerzego. Wszystkie dawne unickie placówki duszpasterskie na Podlasiu były już wówczas świątyniami prawosławnymi, na mocy postanowień synodu połockiego z 1839.
Cerkiew z 1883.
Nowa parafialna cerkiew Podwyższenia Krzyża Pańskiego została zbudowana po długich staraniach miejscowej ludności. Wznoszenie nowego obiektu sakralnego trwało trzy lata, do 1886. Mimo ponownego otwarcia cerkwi w Kożanach nie zwrócono do niej elementów wyposażenia przekazanych parafii rybołowskiej. Dopiero w 1896 władze eparchii wileńskiej i litewskiej poleciły przekazać do nowej świątyni Kożańską Ikonę Matki Bożej, natomiast ikonę św. Jerzego i dzwony nakazały pozostawić w cerkwi w Rybołach. Mimo unickiego pochodzenia wizerunku w prawosławnej cerkwi nadal był on otaczany szczególnym kultem. Nadal funkcjonowało bractwo maryjne. Na początku XX wieku ikonę wystawiono po prawej stronie ikonostasu, w ozdobnym kiocie wykonanym dla niej w tym samym stuleciu. W czasie bieżeństwa wizerunek został wywieziony ze świątyni przez rodzinę Andrejuków, a po I wojnie światowej – ponownie przekazany parafii kożańskiej.
I wojnę światową cerkiew przetrwała nieuszkodzona, nie zostało zniszczone także wyposażenie świątyni i dzwony, toteż w 1919 opisano świątynię jako nadającą się do użytkowania. Bezpośrednio po odzyskaniu niepodległości przez Polskę władze polskie zamierzały odebrać budynek parafii prawosławnej, zamiar ten jednak ostatecznie zarzucono. W 1921 ponownie pomalowano dach cerkwi. Świątynia powtórnie utraciła status parafialnej i stała się filią cerkwi w Rybołach. W 1924 decyzję tę zmieniono, ponownie zaliczając parafię w Kożanach do etatowych prawosławnych placówek duszpasterskich.
W 2. dekadzie XXI w. świątynia przeszła gruntowny remont. Po zakończeniu prac, cerkiew została 21 września 2019 r. poświęcona przez arcybiskupa białostockiego i gdańskiego Jakuba.
Architektura.
Jest to budowla drewniana, trójdzielna, o konstrukcji zrębowej, wzniesiona na planie krzyża greckiego (na ramionach – kruchta, dwie zakrystie i prezbiterium; w centralnej części – jedna nawa). Nad kruchtą ośmioboczna wieża-dzwonnica, zwieńczona ostrosłupowym hełmem, o konstrukcji szkieletowej. Świątynia kryta jest dachem dwu- i czterospadowym z latarnią na planie ośmioboku, zakończoną cebulastą kopułką.
Na terenie cerkiewnym znajdują się zabytkowe krzyże oraz pomnik ofiar 80 prawosławnych mieszkańców gminy Juchnowiec Kościelny, którzy zginęli lub zaginęli w czasie II wojny światowej, odsłonięty z okazji 70. rocznicy wybuchu konfliktu, w 2009.
We wnętrzu cerkwi znajduje się ikonostas powstały w pracowni Jegora Mołokina w Wilnie. Autor ten napisał jedenaście wizerunków znajdujących się w ikonostasie, wśród których wyróżnia się wizerunek Chrystusa Zbawiciela.
U podnóża wzgórza, na którym wznosi się świątynia, znajduje się drewniana kaplica nad źródłem uznawanym przez prawosławnych za cudowne.
Cerkiew razem z otaczającym ją ogrodzenie i bramą w nim wpisano do rejestru zabytków 14 grudnia 2005 pod nr A-144.

</doc>
<doc id="2630804" url="https://pl.wikipedia.org/wiki?curid=2630804" title="Okręty podwodne typu Dolfijn">
Okręty podwodne typu Dolfijn

Okręty podwodne typu Dolfijn – typ holenderskich myśliwskich okrętów podwodnych z czasów zimnej wojny. Cechą charakterystyczną tych jednostek był niezwykły trójcylindryczny kadłub sztywny. Konstrukcję opracowano na bazie podjętych jeszcze w trakcie drugiej wojny światowej przez Nederlandsche Verenigde Scheepsbouw Bureaux studiów nad multicylindrycznymi okrętami podwodnymi. Kadłub sztywny czterech jednostek tego typu składał się z trzech cylindrów. Górny cylinder kadłuba sztywnego o pełnej długości mieścił załogę, urządzenia dowodzenia i kontroli oraz systemy uzbrojenia, podczas gdy dwa umieszczone równolegle poniżej krótsze cylindry mieściły niezależne od siebie maszynownie. W każdym zainstalowano silnik Diesla MAN i silnik elektryczny, jeden wał napędowy ze śrubą oraz składającą się ze 168 ogniw baterię. Kadłub sztywny o takiej strukturze otoczony był opływowym kadłubem lekkim. Po zwodowaniu dwóch pierwszych jednostek w stoczni Rotterdamse w latach 1959–1960 budowa kolejnych okrętów tego typu została opóźniona w związku z rozważaniami nad nabyciem od Stanów Zjednoczonych technologii napędu nuklearnego. Ostatecznie dwa kolejne okręty zwodowano w roku 1965 w stoczni Fijenoord.
W latach 70. wszystkie okręty otrzymały zmodernizowany zestaw sensorów, a w późnych latach 80. druga para także silniejsze jednostki napędowe Pielstick. „Dolfijn”(S808) został wycofany ze służby w roku 1982. W roku 1990 „Zeehonda” (S809) przeznaczono do testów, po czym pocięto w roku 1997. „Potvis” (S804) zakończył służbę w roku 1992, a „Tonjin” (S805), który ukończył służbę w tym samym roku, od roku 1994 pełni funkcję okrętu muzeum w Den Helder.

</doc>
<doc id="2630805" url="https://pl.wikipedia.org/wiki?curid=2630805" title="Marcin od św. Feliksa">
Marcin od św. Feliksa

Marcin od św. Feliksa (ur. w 1602 w Leyland; zm. 7 sierpnia 1646 w Lancaster) – Błogosławiony Kościoła katolickiego, angielski męczennik.
Życiorys.
Jego ojciec był protestantem, a matka katoliczką. Około 1622 przyjął katolicyzm. W 1627 uciekł ze swoim kuzynem na kontynent europejski. W 1628 studiował w Saint-Omer. W 1630 wstąpił do kapucynów w Paryżu, ale opuścił zakon z przyczyn politycznych. Próbował bezskutecznie dostać się do innych klasztorów (św. Bonawentury w Douai i św. Izydora). Przyjęto go w końcu do klasztoru rekolektów w Douai (w 1632 złożył śluby zakonne). Święcenia kapłańskie przyjął w 1634 i służył na terenie Flandrii do 1643. W 1644 wyjechał do Anglii, gdzie niebawem go aresztowano. W więzieniu przebywał dwa lata, aż sąd w Lancashire skazał go na śmierć przez powieszenie. Stracono go 7 sierpnia 1646.
Został beatyfikowany przez papieża Jana Pawła II w dniu 22 listopada 1987 roku w grupie 85 błogosławionych męczenników.

</doc>
<doc id="2630807" url="https://pl.wikipedia.org/wiki?curid=2630807" title="Prawnik z Manhattanu">
Prawnik z Manhattanu

Prawnik z Manhattanu (ang. "Michael Hayes", 1997-1998) – amerykański serial sensacyjny stworzony przez Johna Romano i Paula Haggisa.
Emisja.
Światowa premiera serialu miała miejsce 15 września 1997 r. na kanale CBS. Ostatni odcinek został wyemitowany 15 czerwca 1998 r. W Polsce serial nadawany był w telewizji Polsat.

</doc>
<doc id="2630821" url="https://pl.wikipedia.org/wiki?curid=2630821" title="Hełm CG634">
Hełm CG634

CG634 - hełm kompozytowy będący na wyposażeniu Kanadyjskich Sił Zbrojnych. Modyfikacja francuskiego hełmu SPECTRA.
W latach 80. w wojsku kanadyjskim pojawiła się potrzeba wprowadzenia nowego hełmu bojowego, który miałby zastąpić stare wysłużone hełmy M1. Testom poddano amerykańskie hełmy PASGT oraz francuskie SPECTRA. Prototyp nowego hełmu dla wojska kanadyjskiego (wykonany z kevlaru) został opracowany przez firmę Barrday w Ontario, na podstawie francuskiego hełmu SPECTRA. W latach 1988-90 wyprodukowano kilka tysięcy sztuk hełmów Barrday, mimo to nie zostały oficjalnie przyjęte do służby.
W roku 1997 Kanadyjczycy oficjalnie przyjęli do służby hełm oznaczony jako CG634. Jest to modyfikacja hełmu SPECTRA, z zastosowaniem nowego fasunku i zawieszenia. Hełm umożliwia montaż urządzeń noktowizyjnych np. AN/PVS-7 / AN/PVS-14.
Aby zwiększyć właściwości maskujące wraz z hełmem wydaje się pokrowce maskujące w kamuflażach CADPAT (wersja pustynna i leśna), a także koloru białego lub niebieskiego (przeznaczony dla wojsk ONZ).
Bibliografia.
 

</doc>
<doc id="2630825" url="https://pl.wikipedia.org/wiki?curid=2630825" title="Passiflora flavicarpa">
Passiflora flavicarpa



</doc>
<doc id="2630829" url="https://pl.wikipedia.org/wiki?curid=2630829" title="Agatarchides z Knidos">
Agatarchides z Knidos

Agatarchides z Knidos (poł. II w. p.n.e.) − grecki historyk i geograf okresu hellenistycznego. Pochodził z Knidos w Azji Mniejszej, żył jednak i tworzył w egipskiej Aleksandrii za panowania Ptolemeusza VIII.
Do jego najważniejszych dzieł należą "Ta katá tēn Asían" ("Dzieje Azji") w 10 księgach, obejmujące wiadomości na temat Azji i Afryki, oraz "Ta katá tēn Eurṓpēn" ("Dzieje Europy") w 49 księgach. Rozprawa geograficzna "Perí tēs Erythrás thalássēs" ("O Morzu Czerwonym") zachowała się jedynie w wyciągach u Focjusza, Diodora i Strabona.
Jego imieniem nazwany został krater Agatharchides na Księżycu, od którego z kolei wywodzi się nazwa pobliskiego rowu Rima Agatharchides.

</doc>
<doc id="2630830" url="https://pl.wikipedia.org/wiki?curid=2630830" title="Łukasz Matecki">
Łukasz Matecki

Łukasz Matecki (ur. 30 listopada 1972 w Złotoryi) – aktor teatralny i filmowy, ukończył Państwową Wyższą Szkołę Teatralną w Krakowie (filia we Wrocławiu). Aktor teatru Scena Współczesna oraz Teatru Kamienica w Warszawie. Ma syna Feliksa znanego z roli Wojtusia w serialu M jak miłość.

</doc>
<doc id="2630834" url="https://pl.wikipedia.org/wiki?curid=2630834" title="GōGō Sentai Boukenger">
GōGō Sentai Boukenger



</doc>
<doc id="2630837" url="https://pl.wikipedia.org/wiki?curid=2630837" title="Hillsong United">
Hillsong United

Hillsong United – chrześcijański zespół muzyczny duszpasterstwa młodzieży z zielonoświątkowego australijskiego megakościoła Hillsong. W tym kościele duszpasterstwo młodzieży obejmuje na cztery grupy wiekowe: klasy od 7 do 9, klasy od 10 do 12, od 18 do 25 lat i od 25 do 35 lat.
Muzyka.
Od roku 1998 Hillsong United co roku wydaje album piosenek. Oprócz grania w Sydney, zespół podróżuje po świecie koncertując i prowadząc konferencje duszpasterskie. Od roku 2002 liderem grupy jest Joel Houston, syn twórców Hillsong.

</doc>
<doc id="2630839" url="https://pl.wikipedia.org/wiki?curid=2630839" title="Instytut Finansów Państwowej Wyższej Szkoły Zawodowej w Nysie">
Instytut Finansów Państwowej Wyższej Szkoły Zawodowej w Nysie

Instytut Finansów Państwowej Wyższej Szkoły Zawodowej w Nysie – jednostka dydaktyczno-naukowa należąca do struktur Państwowej Wyższej Szkoły Zawodowej w Nysie. Posiada uprawnienia do nadawania tytułu zawodowego licencjata. Prowadzi działalność dydaktyczną i badawczą związaną z ekonomią ze szczególnym uwzględnieniem zarządzania finansami, podejmowania decyzji inwestycyjnych i finansowych, zarządzania ryzykiem inwestowania. Instytut zasadniczo oferuje studia na kierunku finanse i rachunkowość o specjalnościach: rachunkowość i kontrola finansowa, finanse przedsiębiorstw, zabezpieczenie społeczne. Kształci on studentów na studiach stacjonarnych i studiach niestacjonarnych. Aktualnie zatrudnionych jest 14 pracowników naukowo-dydaktycznych, z czego 1 na stanowisku profesora zwyczajnego, 2 profesora nadzwyczajnego z tytułami naukowymi doktora habilitowanego, 7 wykładowców ze stopniem naukowym doktora, 2 wykładowców tytułem magistra i 2 asystentów z tytułem magistra. 
W roku akademickim 2011/2012 na instytucie studiowało łącznie 453 studentów (z czego 356 w trybie dziennym i 97 w trybie zaocznym). Siedzibą instytutu jest "Gmach Główny im. Christopha Scheinera" przy Chodowieckiego 4. Budynek ten o łączne powierzchni 2890,89 m² mieście w sobie dziekanaty instytutów: finansów, historii, informatyki, jazzu i zarządzania, bibliotekę i czytelnię, Dział Praktyk, Studium Nauk Podstawowych, Dział Kontaktów Zewnętrznych oraz 5 sal wykładowych wyposażonych w projektory multimedialne i nagłośnienie. Budynek został wybudowany w 2000 roku.
Historia.
Instytut Finansów PWSZ w Nysie został założony w 2001 roku jako pierwsza z pięciu jednostek organizacyjnych tej uczelni z inicjatywy ówczesnego jej rektora oraz współtwórcy prof. dra hab. Ryszarda Knosali. Poparcie dla tej idei wyrazili pracownicy naukowi z Politechniki Wrocławskiej, Uniwersytetu Zielonogórskiego, Akademii Ekonomicznej im. Oskara Langego we Wrocławiu oraz Wyższej Szkoły Oficerskiej Wojsk Lądowych im. Generała Tadeusza Kościuszki we Wrocławiu. Pierwszym dyrektorem została wybrana dr hab. Zofia Wilimowska, która praktycznie od podstaw zorganizowała instytut, na którego siedzibę przeznaczono nowo wybudowany gmach w śródmieściu Nysy przy ul. Chodowieckiego 4. W roku akademickim 2001/2002 pierwsi studenci rozpoczęli naukę na kierunku finanse i zarządzanie organizacjami. W latach 2003-2005 studenci mogli studiować już kierunek finanse i bankowość, a od 2006 roku instytut oferuje kształcenie na kierunku finanse i rachunkowość. Początkowo kadrę naukowo-dydaktyczną tworzyło 7 pracowników, jednak w późniejszym okresie liczba ta wzrosła do kilkunastu osób. W 2008 roku na nowego dyrektora instytutu wybrano prof. dra hab. Andrzeja Nowaka.
Pracownicy.
W Instytucie Finansów PWSZ w Nysie zatrudnionych jest obecnie 14 pracowników naukowo-dydaktycznych, z czego 1 na stanowisku profesora zwyczajnego, 2 profesora nadzwyczajnego z tytułami naukowymi doktora habilitowanego, 7 wykładowców ze stopniem naukowym doktora, 2 wykładowców tytułem magistra i 2 asystentów z tytułem magistra:
Kierunki kształcenia.
Instytut Finansów PWSZ w Nysie oferuje kształcenie na kierunku finanse i rachunkowość. Studenci mają do wyboru trzy specjalizacje takie jak:
Absolwent 6-semestralnych studiów uzyskują tytuł zawodowy licencjata. Absolwenci tego kierunku mogą podjąć pracę w przedsiębiorstwach produkcyjnych i jednostkach usługowych lub budżetowych oraz instytucjach finansowych (bankach, biurach rachunkowych). Poza tym mogą oni samodzielnie prowadzić małą firmę produkcyjną lub usługową, a także podjąć studia magisterskie uzupełniające w uczelniach krajowych i zagranicznych.
Poza tym Instytut Finansów PWSZ w Nysie prowadzi dwusemestralne studia podyplomowe z zakresu zabezpieczenia społecznego i zarządzanie finansami przedsiębiorstw.

</doc>
<doc id="2630840" url="https://pl.wikipedia.org/wiki?curid=2630840" title="Dobroniega Ludgarda">
Dobroniega Ludgarda

Dobroniega Ludgarda (ur. zap. między 1128 a 1135, zm. zap. po 1160) – księżniczka polska, córka księcia Polski Bolesława III Krzywoustego i Salomei z Bergu.
Życiorys.
Najprawdopodobniej około 1147 została żoną margrabiego dolnołużyckiego Dytryka z dynastii Wettynów. Z małżeństwa Dobroniegi Ludgardy pochodziło dwoje dzieci: Konrad, który zginął tragicznie podczas turnieju rycerskiego oraz córka Gertruda, późniejsza mniszka w klasztorze w Gerbstedt. Kilka lat po ślubie Dytryk porzucił Dobroniegę i związał się z Kunegundą, wdową po Bernardzie von Plötzkau. Dalsze losy księżniczki Dobroniegi nie są znane.

</doc>
<doc id="2630844" url="https://pl.wikipedia.org/wiki?curid=2630844" title="Ernesto Celli">
Ernesto Celli

Ernesto Celli (ur. 1895, zm. 2 marca 1925) – argentyński piłkarz, grający podczas kariery na pozycji pomocnika lub napastnika.
Kariera klubowa.
Ernesto Celli podczas piłkarskiej kariery występował w Newell’s Old Boys Rosario, z krótką przerwą na epizod w Gimnasii La Plata. Z Newell’s Old Boys trzykrotnie wygrał lokalną Liga Rosarina de Fútbol w 1918, 1921 i 1922. Jego karierę przerwała przedwczesna śmierć 2 marca 1925.
Kariera reprezentacyjna.
W reprezentacji Argentyny Celli występował w latach 1919–1924. W reprezentacji zadebiutował 19 października 1919 w wygranym 6-1 meczu z Urugwajem, którego stawką było Gran Premio de Honor Argentino. Był to udany debiut, gdyż Celli w 62 min. zdobył 2 bramkę dla Argentyny.
W 1922 uczestniczył w Mistrzostwach Ameryki Południowej
Na turnieju w Rio de Janeiro wystąpił w meczach z Chile i Urugwajem. Po raz ostatni w reprezentacji wystąpił 2 października 1924 w wygranym 2-1 towarzyskim meczu z Urugwajem. Ogółem w barwach "albicelestes" wystąpił w 7 meczach, w których zdobył bramkę.

</doc>
<doc id="2630853" url="https://pl.wikipedia.org/wiki?curid=2630853" title="Julio Rivet">
Julio Rivet

Julio Rivet (ur. ? – zm. ?) - argentyński piłkarz, grający podczas kariery na pozycji napastnika. 
Kariera klubowa.
Pedro Castoldi podczas piłkarskiej kariery występował w klubie Del Plata Buenos Aires.
Kariera reprezentacyjna.
W reprezentacji Argentyny Castoldi występował w 1922. W reprezentacji zadebiutował 15 października 1922 w przegranym 0-2 meczu z Brazylią podczas Mistrzostw Ameryki Południowej. 
Na turnieju w Rio de Janeiro wystąpił w jeszcze w meczu z Paragwajem. 
Po raz ostatni w reprezentacji wystąpił 10 grudnia 1922 w wygranym 1-0 meczu z Urugwajem, którego stawką było Gran Premio de Honor Uruguayo. Ogółem w barwach "albicelestes" wystąpił w 5 meczach. 

</doc>
<doc id="2630859" url="https://pl.wikipedia.org/wiki?curid=2630859" title="Ghetto workout">
Ghetto workout



</doc>
<doc id="2630862" url="https://pl.wikipedia.org/wiki?curid=2630862" title="X-12-ARIMA">
X-12-ARIMA

X-12-ARIMA – oprogramowanie statystyczne, stworzone przez United States Census Bureau jako następca X-11-ARIMA, służące do wyrównywania sezonowego szeregów czasowych. Może być używane za pośrednictwem interfejsu graficznego programu ekonometrycznego "gretl".

</doc>
<doc id="2630865" url="https://pl.wikipedia.org/wiki?curid=2630865" title="Crenigomphus">
Crenigomphus

Crenigomphus – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2630866" url="https://pl.wikipedia.org/wiki?curid=2630866" title="Mistrzostwa Europy w Judo 2012">
Mistrzostwa Europy w Judo 2012

61. Mistrzostwa Europy w Judo odbyły się w dniach 26–29 kwietnia 2012 w Czelabińsku (Rosja) w hali Traktor Arena. Kobiety rywalizowały w mistrzostwach po raz 38.

</doc>
<doc id="2630869" url="https://pl.wikipedia.org/wiki?curid=2630869" title="Cyclogomphus">
Cyclogomphus

Cyclogomphus – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2630881" url="https://pl.wikipedia.org/wiki?curid=2630881" title="Heliogomphus">
Heliogomphus

Heliogomphus – rodzaj ważek z rodziny gadziogłówkowatych (Gomphidae).
Należą tutaj następujące gatunki:

</doc>
<doc id="2630883" url="https://pl.wikipedia.org/wiki?curid=2630883" title="Stanisław Paklepka">
Stanisław Paklepka

Stanisław Paklepka (, zm. 1567 w Lublinie) – jeden z pierwszych polskich kalwinistów, później członek wspólnoty braci polskich.
Studiował na Akademii Krakowskiej w roku 1551 i od 1558 do 1560. Był opiekunem polskich studentów w Bazylei. 
Na synodzie Pińczowie w 1562 roku, Stanisław Paklepka oraz Grzegorz Paweł z Brzezin odrzucili doktrynę o Trójcy Świętej jako koncepcję papieską, pozbawioną podstaw biblijnych.
Zmarł wskutek epidemii morowego powietrza, które nawiedziło Lublin w roku 1567.

</doc>
<doc id="2630885" url="https://pl.wikipedia.org/wiki?curid=2630885" title="Jan Woodcock">
Jan Woodcock



</doc>
<doc id="2630886" url="https://pl.wikipedia.org/wiki?curid=2630886" title="Stylurus">
Stylurus

Stylurus – rodzaj ważek z rodziny gadziogłówkowatych (Gomphidae).
Podział systematyczny.
Do rodzaju należą następujące gatunki:

</doc>
<doc id="2630890" url="https://pl.wikipedia.org/wiki?curid=2630890" title="Progomphus">
Progomphus

Progomphus – rodzaj ważek z rodziny gadziogłówkowatych (Gomphidae).
Podział systematyczny.
Do rodzaju należą następujące gatunki:

</doc>
<doc id="2630899" url="https://pl.wikipedia.org/wiki?curid=2630899" title="Pak choi">
Pak choi



</doc>
<doc id="2630903" url="https://pl.wikipedia.org/wiki?curid=2630903" title="Bok choi">
Bok choi



</doc>
<doc id="2630904" url="https://pl.wikipedia.org/wiki?curid=2630904" title="Pak choy">
Pak choy



</doc>
<doc id="2630905" url="https://pl.wikipedia.org/wiki?curid=2630905" title="Nowa Zelandia na Letnich Igrzyskach Olimpijskich 1924">
Nowa Zelandia na Letnich Igrzyskach Olimpijskich 1924

Reprezentacja Nowej Zelandii na Letnich Igrzyskach Olimpijskich 1924 w Paryżu składała się z 4 zawodników, którzy wystartowali w 3 konkurencjach (wszystkie 3 indywidualne).
Był to drugi występ reprezentacji Nowej Zelandii na letnich igrzyskach olimpijskich, po Igrzyskach w Antwerpii. Wszyscy zawodnicy byli debiutantami. Arthur Porritt, z zawodu lekarz, zdobył drugi w historii Nowej Zelandii medal na igrzyskach olimpijskich po Darcy Hadfield'zie. W pozostałych dyscyplinach Nowozelandczycy zajmowali odległe miejsca. W klasyfikacji medalowej Nowa Zelandia zajęła ostatecznie 26 pozycję ex aequo z Portugalią, Monako, Haiti, Japonią i Rumunią.
Wyniki.
Boks.
Reprezentacja Nowej Zelandii wystartowała po raz pierwszy w boksie. Jedynym reprezentantem kraju był Charlie Purdy, który wystartował w wadze lekkiej. W pierwszej rundzie trafił na Francuza Jeana Tholeya, z którym przegrał, tym samym kończąc swój udział w igrzyskach. 
Lekkoatletyka.
Reprezentacja Nowej Zelandii wystartowała w lekkoatletyce po raz drugi. Jedynym zawodnikiem reprezentującym Nową Zelandię był Arthur Porritt, który zdobył brązowy medal w biegu na 100 metrów. Wystartował również w biegu na 200 metrów, który nie zakończył się dla niego sukcesem. 
pływanie.
Reprezentacja Nowej Zelandii wystąpiła na igrzyskach po raz drugi, po debiucie na igrzyskach w 1920 roku, rozgrywanych w Antwerpii. Nową Zelandię reprezentowali pływak Clarrie Heard i pływaczka Gwitha Shand. Nowozelandzcy pływacy nie zdobyli medali.

</doc>
<doc id="2630910" url="https://pl.wikipedia.org/wiki?curid=2630910" title="Denis Kang">
Denis Kang

Denis Kang (ur. 17 września 1977 w Saint-Pierre i Miquelon) − kanadyjski zawodnik mieszanych sztuk walki (MMA). Były zawodnik m.in. PRIDE FC oraz UFC.
Życiorys.
Kang urodził się we wspólnocie francuskiej na archipelagu Saint-Pierre i Miquelon. Jego ojciec był Koreańczykiem, a matka Francuzką. Rodzina przeniosła się na Wyspy Kanaryjskie, a następnie w 1988 roku zamieszkała na stałe w Kanadzie (Północne Vancouver - Kolumbia Brytyjska). Kang biegle włada czterema językami: angielskim, francuskim, hiszpańskim oraz portugalskim. Ma młodszego brata Juliena Kanga, który jest aktorem w Korei Południowej.
Mieszane sztuki walki.
Kang zawodowo w MMA zadebiutował w 1998 roku. Początkowo walczył na lokalnych kanadyjskich galach i turniejach, notując do 2000 roku pięć zwycięstw oraz dwie porażki. We wrześniu 2000 roku związał się z japońską organizacją Pancrase. Stoczył dla niej trzy pojedynki - wygrywając jeden pojedynek (przez kontuzję rywala) i przegrywając dwa m.in. z ówczesnym mistrzem tej organizacji Keiichiro Yamamiyą. Lata 2002-2004 to głównie walki na kanadyjskich i amerykańskich mniejszych galach. 5 grudnia 2003 roku zremisował z Andriejem Siemionowem na rosyjskiej gali M-1 Global.
Spirit MC / PRIDE FC.
Po serii sześciu pojedynków bez porażki na początku 2004 roku związał się z koreańską organizacją Spirit Martial Challenge. W pierwszego roku stoczył dla koreańskiej organizacji siedem pojedynków - wszystkie wygrał przed czasem oraz zwyciężył w Grand Prix Spirit wagi ciężkiej (+80 kg), zostając równocześnie mistrzem.
7 lipca 2004 stoczył jednorazową walkę w formule kickbokserskiej na gali K-1 World Grand Prix w Seulu. Kang przegrał wtedy z Kaoklaiem Kaennorsingiiem przez nokaut po prawym sierpowym w 1. rundzie.
Niepokonany od czternastu pojedynków w MMA, w 2005 roku został zakontraktowany przez światową organizacje PRIDE Fighting Championships. 3 kwietnia tego samego roku w swoim debiucie na gali PRIDE Bushido 6 poddał w 1. rundzie dźwignią prostą na staw łokciowy Takahiro Obę. 17 lipca na PRIDE Bushido 8 wygrał w rewanżowym starciu z Andriejem Siemienowem jednogłośnie na punkty
4 czerwca tego samego roku wystartował w turnieju PRIDE 2006 Grand Prix w wadze półśredniej. W rundzie otwierającej turniej na gali PRIDE Bushido 11 błyskawicznie znokautował w niespełna 15 sekund Brazylijczyka Murilo Rue. W ćwierćfinale poddał Rosjanina Amara Sułojewa, a w półfinale zwyciężył na punkty Japończyka Akihiro Gōno. Finał turnieju odbył się na tej samej gali co półfinał. Kang pierwotnie miał zmierzył się z Brazylijczykiem Paulo Filho, ale ze względu na kontuzję kolana Brazylijczyka w półfinale w zastępstwie zmierzył się z zawodnikiem gospodarzy Kazuo Misakim (który przegrał w półfinale z Filho). Po 3-rundowym, wyrównanym pojedynku sędziowie orzekli niejednogłośnie zwycięstwo Misakiego.
4 miesiące po finale PRIDE GP obronił pas mistrzowski Spirit MC w wadze ciężkiej, wygrywając na punkty z Koreańczykiem Jung Gyu Choiem.
W ciągu następnego roku stoczył cztery pojedynki. Przegrywał m.in. z Japończykiem Yoshihiro Akiyamą przez nokaut na Hero's 2007 oraz w pierwszej rundzie turnieju DREAM Grand Prix wagi średniej z Ormianinem Gegardem Mousasim przez poddanie (duszenie trójkątne). Wygrywał natomiast z Koreańczykiem Kim Jae Youngiem, broniąc tym samym tytuł Spirit MC w wadze ciężkiej oraz z Marvinem Eastmanem na gali Raw Combat - oba zwycięstwa przez nokaut.
UFC.
W 2009 roku związał się z amerykańską organizacją Ultimate Fighting Championship. W swoim pierwszym pojedynku zmierzył się z Amerykaninem Alanem Belcherem na gali UFC 93. Kang przegrał przez poddanie (duszenie gilotynowe) pod koniec 2. rundy. Drugi pojedynek stoczył 18 kwietnia na UFC 97, pokonał w nim Francuza Xaviera Foupa-Pokama na punkty. 14 listopada tego samego roku na gali UFC 105 przegrał przez TKO z Brytyjczykiem Michaelem Bispingiem w 2. rundzie. Kang za ten pojedynek otrzymał bonus finansowy za "walkę wieczoru", lecz nie uchroniło go to przed zwolnieniem z organizacji.
Lata 2010-2012.
Po zwolnieniu z UFC walczył dla mniejszych organizacji. 18 lipca 2010 roku zremisował z Paulo Filho na Impact FC 2 w Sydney. W 2011 roku związał się z koreańską organizacją Road FC, gdzie do 2012 uzyskał bilans 2-2. W czasie trwania kontraktu z Road FC stoczył 28 maja 2011 przegraną walkę z Amerykaninem Jessem Taylorem w Kanadzie. 31 grudnia 2012, na sylwestrowej gali DREAM 18 / Glory 4, uległ przez TKO Melvinowi Manhoefowi w 50 sekundzie 1. rundy.
Osiągnięcia.
Mieszane sztuki walki:
Grappling:

</doc>
<doc id="2630911" url="https://pl.wikipedia.org/wiki?curid=2630911" title="Wawrzyniec Salvi">
Wawrzyniec Salvi



</doc>
<doc id="2630913" url="https://pl.wikipedia.org/wiki?curid=2630913" title="Andrij Jakowlew">
Andrij Jakowlew

Andrij Wałentynowycz Jakowlew, ukr. Андрій Валентинович Яковлєв (ur. 20 lutego 1989 w Charkowie) – ukraiński piłkarz, grający na pozycji pomocnika lub napastnika.
Kariera piłkarska.
Kariera klubowa.
Wychowanek klubów Inter Charków, Maharacz Charkiwska i Szachtar Donieck, barwy których bronił w juniorskich mistrzostwach Ukrainy (DJuFL). Latem 2006 rozpoczął karierę piłkarską w trzeciej drużynie Szachtara. Na początku 2007 roku został piłkarzem Stali Dnieprodzierżyńsk. W 2008 wyjechał za granicę, gdzie podpisał kontrakt z Olimps Ryga. Na początku 2010 roku został zaproszony do Metałurha Donieck, ale bronił barw tylko drużyny rezerw. Latem 2010 przeszedł do uzbeckiego Nasaf Karszy. Na początku 2011 roku powrócił do Ukrainy, gdzie został piłkarzem FK Połtawa. Na początku 2012 został wypożyczony do słowackiego Tatrana Preszów, a od września 2012 występował jako pełnoprawny piłkarz słowackiego klubu. Po zakończeniu sezonu 2012/13 jednak klub nie przedłużył kontraktu. W marcu 2014 podpisał kontrakt z beniaminkiem białoruskiej Wyszejszej lihi klubem FK Słuck. W sierpniu 2014 przeszedł do BATE Borysów, w którym grał do grudnia 2014. W styczniu 2015 został piłkarzem rosyjskiego Sokołu Saratów. W sierpniu 2015 zasilił skład mołdawskiego klubu Zarea Bielce. W czerwcu 2016 opuścił mołdawski klub. 17 czerwca 2016 został piłkarzem FK Taraz, w którym grał do końca roku. 29 lipca 2017 zasilił skład Niki Wolos. 11 stycznia 2018 przeszedł do Wołyni Łuck. 6 stycznia 2019 opuścił łucki klub, a już 8 lutego 2019 został piłkarzem Araratu Erywań.

</doc>
<doc id="2630918" url="https://pl.wikipedia.org/wiki?curid=2630918" title="Autobus pancerny">
Autobus pancerny

Autobus pancerny − rodzaj autobusu będący jego opancerzoną wersją. Autobusy pancerne mają na celu ochronę przed bronią palną i improwizowanymi materiałami wybuchowymi osób przewożonych.
Historia.
Lekko opancerzony autobus typu LGOC B wykorzystany został po raz pierwszy podczas I wojny światowej, gdzie transportował żołnierzy brytyjskich na front. Obecnie w Izraelu ze względów bezpieczeństwa uczniowie transportowani są przez autobusy szkolne, wyposażone w lekki pancerz chroniące przed ostrzelaniem z przejeżdżającego obok pojazdu czy nawet przed zamachowcem-samobójcą. Dodatkowo w Izraelu autobusy pancerne uznano za najbezpieczniejsze środki transportu publicznego. Oszacowano również, że liczba ofiar spadła po wprowadzeniu autobusów pancernych niż w przypadku zwykłych autobusów nie posiadających pancerza. Również niektóre autobusy pancerne służą transportowi więźniów (więźniarka).

</doc>
<doc id="2630920" url="https://pl.wikipedia.org/wiki?curid=2630920" title="Autobus opancerzony">
Autobus opancerzony



</doc>
<doc id="2630922" url="https://pl.wikipedia.org/wiki?curid=2630922" title="Kaplica św. Proroka Eliasza w Morzu">
Kaplica św. Proroka Eliasza w Morzu

Kaplica św. Proroka Eliasza "(znana też pod wezwaniem św. Tekli)" – prawosławna kaplica cmentarna we wsi Morze. Należy do parafii św. Michała Archanioła w Starym Korninie, w dekanacie Hajnówka diecezji warszawsko-bielskiej Polskiego Autokefalicznego Kościoła Prawosławnego.
Opis.
Pierwsza kaplica cmentarna w Morzu została zbudowana w 1810. Świątynia ta spłonęła w 1941, w czasie walk niemiecko-radzieckich. Obecną kaplicę wzniesiono w 1952. Jest to budowla drewniana, o konstrukcji zrębowej, oszalowana, jednonawowa, z kruchtą. Prezbiterium mniejsze od nawy, zamknięte prostokątnie. Dachy blaszane. Nad nawą wieżyczka z baniastym hełmem.
Kaplicę gruntownie wyremontowano w 1. dekadzie XXI w., m.in. wykonano fundament, oszalowano i pomalowano elewację, wymieniono pokrycie dachów, odnowiono wnętrze, umieszczono nowy ikonostas.
Święta patronalne obchodzone są:
Założony w XIX wieku cmentarz ma powierzchnię 0,3 ha.

</doc>
<doc id="2630924" url="https://pl.wikipedia.org/wiki?curid=2630924" title="Borys Niemcow">
Borys Niemcow



</doc>
<doc id="2630933" url="https://pl.wikipedia.org/wiki?curid=2630933" title="Ted Morgan">
Ted Morgan



</doc>
<doc id="2630939" url="https://pl.wikipedia.org/wiki?curid=2630939" title="Roman Chojnacki (poeta)">
Roman Chojnacki (poeta)

Roman Chojnacki (ur. 4 maja 1954 w Lesznie) — polski poeta, krytyk literacki, redaktor, autor scenariuszy teatralnych, były sekretarz literacki Teatru Nowego w Poznaniu. Znany głównie jako twórca dziesięciu tomików poetyckich oraz pracy krytycznoliterackiej "Od „mówienia wprost“ do „nowej prywatności“: o poezji lat siedemdziesiątych".
Życiorys.
Debiutował w wieku osiemnastu lat na łamach „Gazety Poznańskiej“. Rok później ukazał się jego pierwszy arkusz poetycki "Głos pierwszy", który zaginął w niemalże całym nakładzie. W 1977 został absolwentem filologii polskiej ze specjalnością teatrologia Uniwersytetu im. Adama Mickiewicza w Poznaniu. Należał do Związku Literatów Polskich, w którym przez rok pełnił funkcję prezesa Koła Młodych ZLP. W latach 1982–1988 był sekretarzem literackim w poznańskim Teatrze Nowym oraz współredaktorem czasopisma teatralnego „Zza kulis“. W międzyczasie publikował swoje wiersze oraz prace krytyczne w takich pismach jak „Integracje“, „Student“, czy „Akcent“. W 1982 został powołany do wojska w ramach ogólnopolskiej akcji SB wymierzonej w „osoby podejrzane o inspirowanie i organizowanie strajków i zajść ulicznych, druk, kolportaż, czy tzw. łącznikowanie, a nie nadające się (z braku dowodów) do internowania lub zatrzymania“. Odbył tę służbę w jednostce wojskowej w Rawiczu. Następnie został „nauczycielem“ w konsulacie USA w Poznaniu. Rok 1986 to moment pierwszego opuszczenia kraju przez Chojnackiego. Wyjechał wówczas do Stanów Zjednoczonych na stypendium Agencji Informacyjnej Departamentu Stanu. Podróżował po USA, a jego przewodniczką po wyprawach była Eleonora Griswold, wdowa po Aleksandrze Fordzie. Grossowie zaproponowali mu objęcie stanowiska ich osobistego sekretarza i pozostanie na amerykańskim kontynencie. Chojnacki jednak odmówił i na krótki czas wrócił do Polski. W roku 1988 wyemigrował ostatecznie do Kanady, na fali tzw. emigracji solidarnościowej. Mieszkał tam do 2018 w Brampton pod Toronto i pracował jako kierowca, nie zaniedbując ciągle sztuki pisarskiej. Należy do Stowarzyszenia Pisarzy Polskich.
Twórczość.
Jego twórczość wywodzi się z ruchu poetyckiego, zwanego „Nowa Prywatność”, który pojawił się w świecie literackim w 1976, skąd nazywany jest także „Pokoleniem '76”. To kolejna po-nowofalowa generacja, której literatura charakteryzowała się stałymi i charakterystycznymi cechami. Głównymi zagadnieniami, jakie można było w jej poetyce znaleźć to m.in.: język, etyka, pamięć kultury, religia, polityka, biologia, wyobraźnia. Była to literatura ponura, wyrażająca „przygnębienie ery gierkowskiej“, korzystająca z tradycji turpizmu. Opisywała świat „chorujący, osaczony szpetotą, grzęznący w ziemi cmentarnej“. Najbardziej dominującą i wyróżniającą jej cechą było jednak opisanie w niej samopoczucia, które bywa uchwyceniem nastroju chwili, wyrażeniem uczucia, czy oceną losu. Poezja Chojnackiego na tym się nie zatrzymała. Wychodząc od swego pierwotnego pochodzenia ewoluowała „w kierunku indywidualnej definicji rzeczywistości“, na którą składało się osobiste, humanistyczne, uniwersalne spojrzenie na człowieka. Nie brakuje w jego poezji kontemplacji świata, tak w wymiarze zachwytu nad nim, jak też pochylenia się nad jego smutkiem. W dorobku autora znajdują się wiersze miłosne, przepełnione zmysłowością oraz także takie, które traktują o rzeczach ostatecznych. Utwory w najnowszych tomikach ocierają się o filozofię transcendencji i epistemologii oraz podejmują kwestię wyobraźni poetyckiej.
Tomiki poetyckie:
Inne:
Nagrody i wyróżnienia.
W 1978 zdobył nagrodę główną w Ogólnopolskim Turnieju Poezji Społecznie Zaangażowanej o Nagrodę „Czerwonej Róży“. Rok później otrzymał Medal im. Stanisława Grochowiaka za najlepszy debiut, natomiast w 1980 nagrodę „Peleryny“ za najciekawszy debiut poetycki. Za tomik "Apel poległych i inne wiersze" przyznano mu podziemną Nagrodę Niezależnych, a za tomik "Noc" oraz książkę "Od „mówienia wprost“ do „nowej prywatności“" Wawrzyn Radaru. W 2006 Chojnacki dostał Nagrodę Fundacji Władysława i Nelli Turzańskich.

</doc>
<doc id="2630949" url="https://pl.wikipedia.org/wiki?curid=2630949" title="Irlandia na Mistrzostwach Świata w Lekkoatletyce 2011">
Irlandia na Mistrzostwach Świata w Lekkoatletyce 2011

Irlandia na Mistrzostwach Świata w Lekkoatletyce 2011 była reprezentowana przez 16 zawodników.

</doc>
<doc id="2630952" url="https://pl.wikipedia.org/wiki?curid=2630952" title="Bursaphelenchus xylophilus">
Bursaphelenchus xylophilus



</doc>
<doc id="2630957" url="https://pl.wikipedia.org/wiki?curid=2630957" title="Norma Wilson">
Norma Wilson

Norma Wilson (Morgan, Marsh) (ur. 11 grudnia 1909, zm. 10 lipca 2000) – nowozelandzka lekkoatletka, sprinterka.
kariera.
Podczas igrzysk olimpijskich w Amsterdamie odpadła w półfinałowym biegu na 100 metrów. W eliminacjach ustanowiła rekord Nowej Zelandii na tym dystansie (13,0).
Jej mężem był Ted Morgan – mistrz olimpijski w boksie.

</doc>
<doc id="2630959" url="https://pl.wikipedia.org/wiki?curid=2630959" title="WKSL">
WKSL



</doc>
<doc id="2630960" url="https://pl.wikipedia.org/wiki?curid=2630960" title="Something to Dance For">
Something to Dance For

Something to Dance For – drugi singel promujący album "". Utwór wykonała Zendaya, a napisali go Jeannie Lurie, Aris Archontis i Chen Neeman. Singel został wydany 6 marca 2012.
Tło i kompozycja.
Ta piosenka jest drugim singlem zamieszczonym na albumie "Shake It Up: Live 2 Dance" i została wykorzystana w specjalnym odcinku Taniec rządzi, który był pierwszym nowym odcinkiem puszczonym w 2012 roku pod nazwą „Apply It Up”. Piosenka ma rodzaj taki sam, jak piosenka Seleny Gomez i The Scene pt: „Who Says”.
Teledysk.
Teledysk został wydany 9 marca 2012 roku podczas premiery nowego odcinka serialu Jessie w USA. Powstał też mash-up video z piosenką TTYLXOX, najpierw Zendaya zaczyna śpiewać i tańczyć, a potem Bella Thorne, a na samym końcu obydwie zaczynają tańczyć i śpiewać. Została wydana również na YouTube i Vevo 2 godziny po pierwotnej światowej premierze.

</doc>
<doc id="2630962" url="https://pl.wikipedia.org/wiki?curid=2630962" title="Jan Rudolf Gabryś">
Jan Rudolf Gabryś

Jan Rudolf Gabryś (ur. 1 stycznia 1891 w Krakowie, zm. wiosną 1940 w Charkowie) – podpułkownik dyplomowany piechoty Wojska Polskiego, ofiara zbrodni katyńskiej.
Życiorys.
Syn Pawła i Marceli z Odzimków. Absolwent gimnazjum w Krakowie. 1 stycznia 1912, po ukończeniu jednorocznej ochotniczej służby wojskowej w armii Austro-Węgier, został mianowany na stopień kadeta rezerwy piechoty i przydzielony w rezerwie do Galicyjskiego pułku piechoty nr 13 w Opawie. W jego szeregach walczył w czasie I wojny światowej. 1 listopada 1914 został mianowany na stopień podporucznika w korpusie oficerów rezerwy piechoty. Później został przemianowany na oficera zawodowego i awansowany na porucznika ze starszeństwem z 1 maja 1915.
W listopadzie 1918 został przyjęty do Wojska Polskiego w stopniu porucznika. W 1919 na froncie w szeregach 13 pułku piechoty. Od 29 sierpnia do 18 września 1920 pełnił obowiązki dowódcy tego pułku. 16 września 1920 dowodził pułkiem w bitwie pod Dytiatynem, nazwanej „Polskimi Termopilami” i upamiętnionej na płycie Grobu Nieznanego Żołnierza w Warszawie. Za błędy w dowodzeniu, które przyczyniły się do porażki i rozbicia polskich oddziałów, dwa dni po bitwie Gabryś został zdjęty z dowodzenia 13 pułkiem
W latach 1921–1922 był słuchaczem Kursu Doszkolenia Wyższej Szkoły Wojennej w Warszawie. 3 maja 1922 został zweryfikowany w stopniu majora ze starszeństwem z dniem 1 czerwca 1919 i 301. lokatą w korpusie oficerów piechoty. We wrześniu 1922, po ukończeniu kursu i uzyskaniu „pełnych kwalifikacji do pełnienia służby na stanowiskach Sztabu Generalnego” został przydzielony do Dowództwa Okręgu Korpusu Nr V w Krakowie na stanowisko szefa Oddziału III Wyszkolenia. Pełniąc służbę w sztabie DOK V pozostawał na ewidencji 44 pułku piechoty w Równem. 1 grudnia 1924 awansował na podpułkownika ze starszeństwem z dniem 15 sierpnia 1924 i 86. lokatą w korpusie oficerów piechoty (w marcu 1939, w tym samym stopniu i starszeństwie zajmował 1. lokatę). W grudniu 1926 został przeniesiony z DOK V do Biura Ogólno Administracyjnego Ministerstwa Spraw Wojskowych w Warszawie. W kwietniu 1928 został wyznaczony na stanowisko zastępcy dowódcy 32 pułku piechoty w Modlinie. Po zwolnieniu pułkownika Zygmunta Polaka ze stanowiska dowódcy pułku (19 listopada 1931 roku) pełnił jego obowiązki do wiosny następnego roku. Z dniem 1 kwietnia 1932 został wyznaczony na stanowisko komendanta Powiatowej Komendy Uzupełnień Jarocin. W listopadzie 1933 został przeniesiony do Dowództwa Okręgu Korpusu Nr IV w Łodzi na stanowisko kierownika Okręgowego Urzędu Wychowania Fizycznego i Przysposobienia Wojskowego. W 1938 objął dowództwo Śląsko-Cieszyńskiej Brygady Obrony Narodowej w Bielsku. 11 lipca 1939 zastąpił płk. Stanisława Dąbka na stanowisku dowódcy 52 pułku piechoty Strzelców Kresowych w Złoczowie. Na czele tej jednostki walczył w kampanii wrześniowej.
Po agresji ZSRR na Polskę dostał się do niewoli sowieckiej. Przebywał w obozie w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie. W Starym Sączu istnieje symboliczny grób u boku jego żony, którym opiekuje się rodzina.
Postanowieniem nr 112-48-07 Prezydenta RP Lecha Kaczyńskiego z dnia 5 października 2007 roku został awansowany pośmiertnie do stopnia generała brygady. Awans został ogłoszony w dniu 9 listopada 2007 roku w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2631000" url="https://pl.wikipedia.org/wiki?curid=2631000" title="Alfredo Chabrolín">
Alfredo Chabrolín

Alfredo Luis Chabrolín (ur. ?, zm. ?) – argentyński piłkarz, grający podczas kariery na pozycji pomocnika.
Kariera klubowa.
Alfredo Chabrolín podczas piłkarskiej kariery występował w Newell’s Old Boys Rosario. Z Newell’s Old Boys trzykrotnie wygrał lokalną Liga Rosarina de Fútbol w 1921, 1922 i 1929.
Kariera reprezentacyjna.
W reprezentacji Argentyny Chabrolín występował w latach 1922–1924. W reprezentacji zadebiutował 28 września 1922 w wygranym 4-0 meczu z Chile podczas Mistrzostw Ameryki Południowej. 
Na turnieju w Rio de Janeiro wystąpił we wszystkich meczach z Chile, Urugwajem, Brazylią i Paragwajem.
Po raz ostatni w reprezentacji wystąpił 25 maja 1924 w przegranym 0-2 meczu z Urugwajem, którego stawką była Copa Newton. Ogółem w barwach "albicelestes" wystąpił w 6 meczach.

</doc>
<doc id="2631001" url="https://pl.wikipedia.org/wiki?curid=2631001" title="Alfredo Luis Chabrolín">
Alfredo Luis Chabrolín



</doc>
<doc id="2631004" url="https://pl.wikipedia.org/wiki?curid=2631004" title="Reninoma">
Reninoma

Reninoma – hormonalnie czynny nowotwór nerki mogący być przyczyną wtórnego nadciśnienia tętniczego.
"Reninoma" jest guzem nerki wywodzącym się z komórek aparatu przykłębuszkowego nerki, wydzielającym w nadmiarze reninę. Podwyższony poziom reniny w organizmie skutkuje rozwojem nadciśnienia tętniczego klasyfikowanego jako wtórne (o identyfikowalnej przyczynie), nerkowopochodne (mające źródło w chorobie nerek). Hiperreninemia jest również przyczyną wtórnego hiperaldosteronizmu (i hipokaliemii).
Guz może zostać zidentyfikowany w badaniu ultrasonograficznym jako ogniskowa zmiana hipoechogeniczna.
"Reninoma" jest rzadką przyczyną wtórnego nadciśnienia tętniczego, rozpoznawaną przede wszystkim pośród chorych z guzem nerki lub chorych z nadciśnieniem tętniczym opornym na leczenie.

</doc>
<doc id="2631005" url="https://pl.wikipedia.org/wiki?curid=2631005" title="TTYLXOX">
TTYLXOX

TTYLXOX – trzeci singiel zamieszczony na albumie . Wykonała ją Bella Thorne, a napisali Jeannie Lurie, Aris Archontis i Chen Neeman. Piosenka została wydana 6 marca 2012.
Tło i kompozycja.
Utwór jest trzecim singlem zamieszczonym na albumie i został użyty w odcinku serialu Taniec rządzi pod nazwą „Judge It Up”, który miał premierę w USA 11 marca 2012. Pełna nazwa piosenki to: „Talk To You Later, Hugs and Kisses”.
Teledysk.
Teledysk został wydany 9 marca 2012 roku podczas premiery nowego odcinka serialu Jessie. Powstał też mash-up video z piosenką Something to Dance For, najpierw Zendaya zaczyna śpiewać i tańczyć, a potem Bella Thorne, a na samym końcu obydwie zaczynają tańczyć i śpiewać. Została wydana również na YouTube i Vevo 2 godziny po pierwotnej światowej premierze.

</doc>
<doc id="2631006" url="https://pl.wikipedia.org/wiki?curid=2631006" title="Lista państw świata według stopy bezrobocia">
Lista państw świata według stopy bezrobocia

Lista państw świata według stopy bezrobocia – lista wskaźników bezrobocia w krajach i regionach świata.
Poniższe dane statystyczne są oparte w części na The World Factbook. Na liście znajduje się również kilka niepaństwowych podmiotów jak Unia Europejska, Strefa Gazy, Zachodni Brzeg Jordanu oraz terytoria zależne. Należy pamiętać, że różne stany, organizacje pozarządowe, agencje szacują stopy bezrobocia przy użyciu różnych definicji i metodologii. Biorąc pod uwagę różnice kulturowe pracowników i warunków pracy, które istnieją nawet w państwach zachodnich, nie istnieje jednoznaczna definicja bezrobocia, choćby ze względu na różnice liczenia czasu poza pracą w różnych krajach i niepełnych etatów czy też różnice w świadczeniach socjalnych.
Porównywalność stóp bezrobocia.
Ze względu na fakt, że międzynarodowe sposoby porównywania stóp bezrobocia mogą się między sobą różnić, powstało kilka organizacji, które dostosowują te stopy do wspólnych podstaw, pozwalających już na ich porównanie. Porównania te generalnie odnoszą się do krajów rozwiniętych i są przygotowywane przez Division of International Labor Comparisons, Europejski Urząd Statystyczny i oddział statystyczny OECD.

</doc>
<doc id="2631008" url="https://pl.wikipedia.org/wiki?curid=2631008" title="Chłopi przy posiłku">
Chłopi przy posiłku

Chłopi przy posiłku (hiszp. "Almuerzo de campesinos") – obraz hiszpańskiego malarza okresu baroku Diega Velázqueza, obecnie znajduje się w Muzeum Sztuk Pięknych w Budapeszcie.
Jest to jedno z najwcześniejszych dzieł artysty, obraz powstał w Sewilli ok. 1618 roku. Jego losy nie zostały dokładnie poznane, w 1795 był prawdopodobnie w zbiorach O’Crouleya z Kadyksu, w 1897 stanowił część kolekcji A. Sandersona w Edynburgu, w 1908 został zakupiony na aukcji w Londynie dla muzeum w Budapeszcie.
Opis obrazu.
Młody Velázquez chętnie malował sceny rodzajowe z udziałem chłopów i muzykantów, by od ok. 1625 zająć się tematyką religijną. Obraz stanowi połączenie martwej natury przedstawionej na pierwszym planie i ukazanej w tle sceny rodzajowej.
Artysta przedstawił troje wieśniaków podczas posiłku. Przy nakrytym białym obrusem stole siedzi dwóch mężczyzn, kobieta ukazana w środku ostrożnie nalewa wino do kielicha. Starszy mężczyzna znajdujący się z lewej strony w skupieniu słucha młodszego, jego prawa ręka bezwiednie sięga po kielich. Młodszy mężczyzna opowiada coś z przejęciem gestykulując przy tym ręką. Sposób przedstawienia postaci, oddanie ich nastroju i wzajemne powiązanie świadczą o znajomości anatomii i znacznych umiejętnościach warsztatowych malarza.
Przedstawiona na pierwszym planie martwa natura jest wyeksponowana przez biel obrusa i wysunięcie w stronę widza. Stanowią ją proste przedmioty i produkty żywnościowe: bochenek chleba, ryba na talerzu, cytryna, marchew, szklanka i miedziany dzbanek. Precyzyjnie namalowane przedmioty wydają się być rzeczywiste i namacalne. Przeważają barwy ciemne, natomiast ciepłe występują w znacznie mniejszej ilości.
Tło obrazu jest ciemne i nieokreślone, całość oświetla silne i niewidoczne źródło światła, co pozwala doszukać się podobieństw do dzieł Caravaggia (np. "Wieczerzy w Emmaus"). W Ermitażu znajduje się podobny obraz Velázqueza "Śniadanie", na którym przedstawiono trzech mężczyzn.

</doc>
<doc id="2631012" url="https://pl.wikipedia.org/wiki?curid=2631012" title="Lightweight helmet">
Lightweight helmet



</doc>
<doc id="2631014" url="https://pl.wikipedia.org/wiki?curid=2631014" title="Johanna Kurkela">
Johanna Kurkela

Johanna Kurkela (ur. 25 kwietnia 1985 w Lumijoki) – fińska piosenkarka. Zadebiutowała w duecie "Tahdon tanssia kanssasi" z Tomim Metsäketo w 2004 roku. Rok później nagrała swój pierwszy album, "Hetki hiljaa". Zdobyła duży rozgłos po fińskiej preselekcji końcowej do Konkursu Piosenki Eurowizji w 2007 roku. W 2009 roku wzięła udział w nagrywaniu dwóch piosenek ("Deathaura" i "No Dream Can Heal a Broken Heart") na płycie "The Days of Grays" zespołu Sonata Arctica.
Johanna Kurkela związana jest z założycielem zespołu Nightwish, Tuomasem Holopainenem.
W 2017 roku Johanna Kurkela, Tuomas Holopainen oraz Troy Donockley założyli zespół Auri. Premiera ich pierwszej płyty miała miejsce 23 marca 2018 roku.

</doc>
<doc id="2631015" url="https://pl.wikipedia.org/wiki?curid=2631015" title="Ciaoczou">
Ciaoczou



</doc>
<doc id="2631016" url="https://pl.wikipedia.org/wiki?curid=2631016" title="Adam Jasiewicz">
Adam Jasiewicz

Adam Jasiewicz (ur. 12 października 1928 w Krakowie, zm. 21 czerwca 2001) – polski botanik, profesor zwyczajny, wieloletni dyrektor Instytutu Botaniki Polskiej Akademii Nauk.
Życiorys.
Adam Jasiewicz był synem Jana i Zofii z Roszczyków. Podczas okupacji uczęszczał na tajne komplety. Po wojnie ukończył liceum dla dorosłych w Bytomiu, gdzie przez półtora roku pracował jako górnik w Kopalni Węgla Kamiennego Szombierki. W 1952 roku rozpoczął studia na Wydziale Leśnym Uniwersytetu Jagiellońskiego, następnie przeniósł się na Wydział Biologii. Po ukończeniu studiów został aspirantem w Katedrze Systematyki i Geografii Roślin Uniwersytetu Jagiellońskiego, od 1955 roku pracował także w Instytucie Botaniki PAN.
Doktorat obronił w 1958 roku, po czym odbywał staż w Międzynarodowej Stacji Geobotanicznej w Montpellier. Pracował nad światową monografią rodzaju "Scabiosa", prowadził badania flory Pirynu. W 1966 roku uzyskał habilitację (od tegoż roku należał do PZPR), trzy lata później objął stanowisko dyrektora Instytutu Botaniki PAN oraz kierownika Zakładu Systematyki Roślin Naczyniowych. W 1973 roku otrzymał tytuł profesora nadzwyczajnego, w 1982 zwyczajnego.
W trakcie wypraw naukowych do różnych krajów Europy, Azji i Ameryki zgromadził zbiory zielnikowe, liczące niemal 50 tysięcy arkuszy, które przekazał Instytutowi Botaniki. Był redaktorem naczelnym "Fragmenta Floristica et Geobotanica" oraz "Flory Polski", doradcą regionalnym ze strony Polski "Flora Europaea", autorem kilkudziesięciu publikacji, wśród których była monografia "Rośliny naczyniowe Bieszczadów Zachodnich" (1965). Był Członkiem Honorowym Bułgarskiego Towarzystwa Naukowego.
Ze stanowiska dyrektora Instytutu Botaniki odszedł w 1983 roku, do przejścia na rentę inwalidzką w 1992 roku kierował Zakładem Systematyki Roślin Naczyniowych. Zmarł 21 czerwca 2001 roku i został pochowany na Cmentarzu Rakowickim (Cmentarzu wojskowym przy ul. Prandoty) (kw. LXXXIV-2-35).

</doc>
<doc id="2631017" url="https://pl.wikipedia.org/wiki?curid=2631017" title="José Gaslini">
José Gaslini

José Bruno Gaslini (ur. ? – zm. ?) – argentyński piłkarz, grający podczas kariery na pozycji napastnika.
Kariera klubowa.
José Gaslini rozpoczął piłkarską karierę w CA Alvear. W latach 1923-1931 występował w Chacarita Juniors.
Z Chacarita Juniors awansował do argentyńskiej ekstraklasy w 1924. W 1925 z 16 bramkami był królem strzelców ligi argetynśkiej w formule AAF.
Kariera reprezentacyjna.
W reprezentacji Argentyny Gaslini występował w latach 1922-1924. W reprezentacji zadebiutował 28 września 1922 w wygranym 4-0 meczu z Chile podczas Mistrzostw Ameryki Południowej. Był to udany debiut, gdyż Gaslini w 75 min. ustalił 75 min. wynik meczu. 
Na turnieju w Rio de Janeiro wystąpił we wszystkich meczach z Chile, Urugwajem, Brazylią i Paragwajem.
Po raz ostatni w reprezentacji wystąpił 12 lipca 1925 w zremisowanym 1-1 meczu z Paragwajem, którego stawką była Copa Rosa Chevallier Boutell. Gaslini udanie pożegnał się z reprezentacją strzelając w 65 min. bramkę. Ogółem w barwach "albicelestes" wystąpił w 6 meczach, w których strzelił 2 bramki.

</doc>
<doc id="2631018" url="https://pl.wikipedia.org/wiki?curid=2631018" title="José Bruno Gaslini">
José Bruno Gaslini



</doc>
<doc id="2631019" url="https://pl.wikipedia.org/wiki?curid=2631019" title="Wejhajwej">
Wejhajwej



</doc>
<doc id="2631020" url="https://pl.wikipedia.org/wiki?curid=2631020" title="Parasitica">
Parasitica



</doc>
<doc id="2631021" url="https://pl.wikipedia.org/wiki?curid=2631021" title="Terebrantes">
Terebrantes



</doc>
<doc id="2631022" url="https://pl.wikipedia.org/wiki?curid=2631022" title="The Times of India">
The Times of India

The Times of India (TOI) – indyjski dziennik wydawany w języku angielskim o konserwatywnym profilu. Zajmuje pierwszą pozycję w Indiach pod względem nakładu i sprzedaży wśród dzienników anglojęzycznych.
Historia.
„The Times of India” został założony 3 listopada 1838 r. jako „The Bombay Times and Journal of Commerce” w Bombaju podczas panowania brytyjskiego w Indiach przez Raobahadura Narayana Dinanatha Velkara. Publikowany w każdą sobotę i niedzielę „The Bombay Times and Journal of Commerce” zawierał wiadomości zarówno z Wysp Brytyjskich i świata, jak i subkontynentu. W 1850 zadecydowano o zmianie częstotliwości wydawania na dziennik.
W 1859 roku ówczesny redaktor naczelny Robert Knight doprowadził do fuzji trzech gazet: 
W wyniku fuzji powstał tytuł „Bombay Times and Standard”. Na jego bazie powstała pierwsza indyjska agencja prasowa, która dzięki osobistym kontaktom Knighta, rozpoczęła współpracę z Reutersem.
28 września 1861 „Bombay Times and Standard” wchłonął kolejną gazetę: „Bombay Telegraph &amp; Courier". Nowy dziennik przyjął stosowaną do dziś nazwę „The Times of India”.
Od 1892 r. TOI należy od kompanii Bennett, Coleman &amp; Co Ltd kiedy właściciel i redaktor Thomas Bennett proponuje współpracę Colemanowi. Od 1902 r. redakcja gazety mieści się w budynku naprzeciwko Chhatrapati Shivaji Terminus (dawniej Victoria Terminus) jakkolwiek obecnie główna redakcja znajduje się w Delhi, a w Mumbaju jedynie redakcja regionalna.
Po uzyskaniu przez Indie niepodległości pismo przechodzi w indyjskie ręce, a linia polityczna zmienia się na nacjonalistyczną, ale mimo to gazeta bywała złośliwie nazywana przez krytyków „ostatnią forpocztą Imperium”
W 1996 otworzono portal internetowy timesofindia.com, który stał się najpopularniejszym tego typu portalem w indyjskim internecie.
Stan obecny.
„The Times of India” jest publikowany przez The Times Group. Grupa ta oprócz „The Times of India” wydaje również The Economic Times, Mumbai Mirror, Pune Mirror, Bangalore Mirror, Ahmedabad Mirror, the Navbharat Times (dziennik w języku hindi), the Maharashtra Times (dziennik w języku marathi).
Gazeta posiada wiele regionalnych edycji w największych miastach kraju m.in.: w Ahmedabadzie, w Bangalurze, w Ćennaj, w Delhi, w Hajdarabadzie, w Jaipurze, w Kalkucie, w Lucknow, w Mumbaju i w Pune.
Rywalami na rynku dzienników anglojęzycznych w Indiach są „The Hindu” i „The Hindustan Times”.

</doc>
<doc id="2631028" url="https://pl.wikipedia.org/wiki?curid=2631028" title="Biesłan Mudranow">
Biesłan Mudranow

Biesłan Załdinowicz Mudranow, ros. Бесла́н Зауди́нович Мудра́нов (ur. 7 lipca 1986 w Baksanie) – rosyjski judoka, mistrz olimpijski, wicemistrz świata, oraz mistrz Europy. 
Startuje w kategorii wagowej do 60 kg. Zdobył złoty medal na Mistrzostwach Świata 2014 w Czelabińsku. Na Mistrzostwach Europy 2012 także okazał się najlepszy, podobnie jak dwa lata później podczas Mistrzostw Europy 2014 w Montpellier. 
Zdobył złoty medal Igrzysk Europejskich 2015 w Baku. W ostatnim pojedynku zwyciężył z Azerem Orxanem Səfərovem.
W 2016 roku podczas Letnich Igrzysk Olimpijskich w Rio de Janeiro wygrał rywalizację w kategorii do 60 kg, pokonując w finale Kazacha Jełdosa Smietowa.
Mistrz Rosji (2008) i wicemistrz Rosji (2009).

</doc>
<doc id="2631031" url="https://pl.wikipedia.org/wiki?curid=2631031" title="Jacek Jabłoński (ujednoznacznienie)">
Jacek Jabłoński (ujednoznacznienie)



</doc>
<doc id="2631033" url="https://pl.wikipedia.org/wiki?curid=2631033" title="Odłamek (powieść)">
Odłamek (powieść)

Odłamek (tytuł org. fr. L’Éclat d’obus) – powieść autorstwa Maurice’a Leblanca opisująca przygody Arsène’a Lupina. Akcja powieści dzieje się podczas pierwszej wojny światowej.
Pierwotnie opublikowana na łamach gazety „Le Journal” od 21 września do 7 listopada 1915 roku, powieść w całości została wydana w 1916 roku, oraz po zmianach, wydana ponownie w 1923 roku.
W wersji z 1916 roku Arsène Lupin został tylko wspomniany mimochodem i nie bierze w ogóle udziału w akcji powieści. W następnej wersji Maurice Leblanc przerobił powieść, aby dołączyć postać Lupina. Książka w wersji zmienionej ukazała się w 1923 roku.
W Polsce powieść ukazała się po raz pierwszy w 1920 w tłumaczeniu Zofii Lewakowskiej, pt. "Odłamek pocisku" (przekład wersji pierwotnej z 1915), nakładem „Wydawnictwa Polskiego” we Lwowie, a następnie w 2009 w przekładzie Mileny Karpińskiej, pt. " Odłamek", w serii "Klasyka Kryminału" ("Biblioteka Bluszcza") w cyklu "Arsène Lupin" (tom 8). W 2022 ukazał się nowy przekład Wiktora Zielińskiego wersji z 1923 pod tytułem "Odłamek pocisku".
Rozdziały.
Powieść w oryginale składa się z następujących rozdziałów:
Rozdziały wydania polskiego z 1921.
Powieść w tym wydaniu składa się z następujących rozdziałów:
Fabuła.
Wersja z 1916.
Akcja powieści dzieje się na początku I wojny światowej w Alzacji w północno-wschodniej Francji, na terenie średniowiecznego zamku Ornequin i okolic Corvigny, wsi położonej w dolinie małej rzeczki Liseron, tuż przy granicy francusko-niemieckiej.
Głównym bohaterem powieści jest Paweł (w oryginale: Paul) Delroze, który w dniu poprzedzającym wybuch pierwszej wojny światowej żeni się z piękną Elżbietą (w oryginale: Elisabeth), córką zmarłej przed laty właścicielki zamku, hrabiny Herminy d'Andeville.
Po przybyciu do podarowanego im przez teścia zamku Ornequin odkrywa on, że kobieta, którą przedstawia portret hrabiny, znaleziony w jej dawnym pokoju, jest tą, która przed laty, na jego oczach, zasztyletowała jego ojca. Zdarzenie miało miejsce przed kilkunastu laty, gdy był on jeszcze młodym chłopcem i razem z ojcem odbywał wycieczkę krajoznawczo-patriotyczną na terenach pogranicza Francji i Niemiec. Okazuje się też, że to tragiczne zdarzenie miało miejsce właśnie w tej okolicy i łączy się z jakąś tajną, nieoficjalną wizytą cesarza Niemiec Wilhelma II po francuskiej stronie granicy, o której oficjalnie nikt do tej pory nie słyszał i któremu to faktowi nikt nie dawał wiary. A jego dotychczasowe próby wyjaśnienia tej zbrodni i ukarania jej winnych spełzły na niczym.
Młoda żona nie może uwierzyć w to, że jej matka, którą zapamiętała jako dobrą i ukochaną osobę, to w istocie przebiegła i bezlitosna morderczymi. Postanawia znaleźć dowody na jej niewinność. Po sprzeczce, Paweł rozstaje się z żoną i wkrótce zostaje zmobilizowany do armii. Już po krótkiej służbie w jej szeregach okazuje się być dzielnym, błyskotliwym i zaradnym francuskim żołnierzem. Szybko awansuje i obejmuje dowództwo nad małym oddziałem. Cały czas prześladuje go jednak zagadkowa przeszłość.
Tymczasem w okolicach zamku zaczynają mnożyć się tajemnicze i tragiczne zdarzenia. W dziwny sposób zamek i jego okolice już na początku konfliktu zostają błyskawicznie opanowane przez wroga, a jego francuska załoga obrońców całkowicie zgładzona. Na zamek przybywa syn cesarza Niemiec, książę Konrad. Towarzyszy mu tajemniczy major Hermann, niezwykle podobny do hrabiny Herminy d'Andeville, który wydaje się być "spiritus movens" całej intrygi. Elżbieta staje się ich więźniem i zakładnikiem. Na domiar złego, książę Konrad, znany bawidamek i uwodziciel, w coraz bardziej niewybredny sposób zaczyna do niej smalić cholewki.
Pawłem targają silne, ambiwalentne uczucia. Jednocześnie i kocha żonę i czuje do niej podskórna niechęć, spowodowaną tym, że być może jest ona córka morderczyni jego ojca. W tym trudnym okresie spotyka wiernego towarzysza wojennej niedoli, młodziutkiego brata Elżbiety – szwagra Bernarda. Bernard okazuje się być nie tylko jednym z jego odważnych żołnierzy ale także skorym do żartów, serdecznym kompanem i przyjacielem.
Tymczasem po miesiącach cofania się armia francuska przygotowuje kontruderzenie i w jego wyniku odbija kolejne zajęte przez wroga tereny. W końcu, przy udziale Pawła i Bernarda, odzyskany zostaje także zamek Ornequin. Jednak okazuje się, że w ostatnim momencie, tuż przed jego opuszczeniem, major Hermann postanowił pozbyć się niewygodnych świadków, i rozkazał rozstrzelać panią zamku i dwoje jej wiernych sług, których skrwawione zwłoki znaleziono na terenie zamku. Pomimo jednak starannych poszukiwań nie odnaleziono zwłok Elżbiety, a jedynie zaplamiony krwią pukiel jej włosów wbitych odłamkiem pocisku w mur przed którym odbyła się egzekucja...
W dalszej części powieści, obfitującej w niezliczone i zaskakujące zwroty akcji, główni jej bohaterowie przeżywają jeszcze wiele niebezpiecznych przygód, aby odkryć wiele mrocznych tajemnic i rozwiązać jej tytułową zagadkę.

</doc>
<doc id="2631035" url="https://pl.wikipedia.org/wiki?curid=2631035" title="Ángel Chiesa">
Ángel Chiesa

Ángel Domingo Chiesa (ur. 1900 w Chacabuco – zm. 15 października 1961) - argentyński piłkarz, grający podczas kariery na pozycji napastnika.
Kariera klubowa.
Ángel Chiesa rozpoczął profesjonalną karierę piłkarską w CA Huracán. Z Huracánem czterokrotnie zdobył mistrzostwo Argentyny w 1921, 1922, 1925 i 1928. W barwach Huracánu wystąpił w 203 meczach, w których strzelił 100 bramek.
W latach 30. występował w Argentinos Juniors Buenos Aires.
Kariera reprezentacyjna.
W reprezentacji Argentyny Chiesa występował w latach 1922-1923. W reprezentacji zadebiutował 28 września 1922 w wygranym 4-0 meczu z Chile podczas Mistrzostw Ameryki Południowej. Był to udany debiut, gdyż Gaslini w 10 min. otworzył wynik meczu. 
Na turnieju w Rio de Janeiro wystąpił w trzech meczach z Chile, Brazylią i Paragwajem.
Po raz ostatni w reprezentacji wystąpił 6 grudnia 1923 w wygranym 2-0 meczu z Brazylią, którego stawką była Copa Roca. Ogółem w barwach "albicelestes" wystąpił w 9 meczach, w których strzelił bramkę.

</doc>
<doc id="2631037" url="https://pl.wikipedia.org/wiki?curid=2631037" title="Yi">
Yi



</doc>
<doc id="2631054" url="https://pl.wikipedia.org/wiki?curid=2631054" title="Calanus finmarchicus">
Calanus finmarchicus



</doc>
<doc id="2631060" url="https://pl.wikipedia.org/wiki?curid=2631060" title="Dudley Pound">
Dudley Pound

Alfred Dudley Pickman Rogers Pound (ur. 29 sierpnia 1877, zm. 21 października 1943) − brytyjski admirał ("Admiral of the Fleet"), w latach 1939-1943 głównodowodzący brytyjskiej marynarki Royal Navy.
Dzieciństwo i młodość.
Pound urodził się w 1877 roku na wyspie Wight w Anglii. Jego ojciec był adwokatem, a matka – Amerykanką pochodzącą z Bostonu. Ze strony matki pochodził od Dudleya Leavitta Pickmana. Ukończył Fonthill School w mieście East Grinstead.
Kariera wojskowa.
W 1891 roku Pound zaciągnął się do Royal Navy jako kadet Britannia Royal Naval College w Dartmouth. Szybko awansował.
I wojna światowa.
Podczas I wojny światowej, w 1916 roku objął dowództwo pancernika HMS „Colossus”, który podczas bitwy jutlandzkiej zatopił dwa niemieckie krążowniki.
Okres międzywojenny.
Po wojnie zajmował różne stanowiska w dziale planowania Royal Navy a w 1922 roku został Dyrektorem Działu Planowania. Pod koniec lat 20. został głównym oficerem sztabu Floty Śródziemnomorskiej, obejmując w 1929 roku dowództwo nad Dywizjonem Krążowników. W 1932 roku otrzymał awans na Drugiego Lorda Morskiego. W 1935 został szefem sztabu Floty Śródziemnomorskiej, a następnie w latach 1936–1939 jej głównodowodzącym. Kierował działaniami brytyjskiej marynarki podczas arabskiego powstania w Palestynie (1936–1939).
31 lipca 1939 roku Pound otrzymał awans na Pierwszego Lorda Morskiego. W momencie przyjęcia nominacji Pound był świadomy złego stanu własnego zdrowia. Jego lekarz zataił przed Admiralicją fakt, że Pound miał guz mózgu. Cierpiał również na zwyrodnienie stawu biodrowego, co zmuszało go do spania w pozycji siedzącej. Okres jego kierownictwa w Admiralicji jest bardzo kontrowersyjny: wielu admirałów i kapitanów oskarżało go o liczne błędy i zaniedbania. Do najpoważniejszego sporu doszło z admirałem Johnem Toveyem, dowódcą Home Fleet.
II wojna światowa.
Wybuch II wojny światowej zmusił Pounda do zaangażowania brytyjskiej marynarki w liczne zadania bojowe. Został z łatwością zdominowany przez premiera Winstona Churchilla. Zdołał jednak zachować własne zdanie i zdrowy rozsądek. Udaremnił plany Churchilla wysłania na początku wojny brytyjskich okrętów na Morze Bałtyckie. Pound zdawał sobie sprawę z zagrożenia, jakie stanowią dla Wielkiej Brytanii niemieckie U-Booty, dlatego koncentrował uwagę swojego sztabu na opracowaniu skutecznej taktyki walki z okrętami podwodnymi. Dzięki temu zaangażowaniu stało się możliwe zwycięstwo w bitwie o Atlantyk (1939–1945). Jego najbardziej kontrowersyjnym rozkazem było polecenie rozproszenia konwoju PQ-17.
W lipcu 1943 roku zmarła jego żona, a 21 października – on sam. Prochy obojga rozrzucono na morzu.

</doc>
<doc id="2631079" url="https://pl.wikipedia.org/wiki?curid=2631079" title="Bitwa pod Verdun (1792)">
Bitwa pod Verdun (1792)

Bitwa pod Verdun – starcie zbrojne, które miało miejsce 20 sierpnia 1792 r. podczas wojny Francji z I koalicją.
Bitwa zakończyła się zwycięstwem armii pruskiej nad wojskami rewolucyjnej Francji. Prusacy opanowali Verdun i otworzyli drogę na zachód, do Paryża. Wynik bitwy wywołał panikę we francuskiej stolicy i do armii republikańskiej zaczęły się zgłaszać rzesze ochotników.

</doc>
<doc id="2631081" url="https://pl.wikipedia.org/wiki?curid=2631081" title="Yi (naczynie)">
Yi (naczynie)

Yi – wykonane z brązu starożytne chińskie naczynie rytualne, używane od czasów zachodniej dynastii Zhou (1046-771 p.n.e.) do końca Epoki Walczących Królestw. 
Przechowywano w nim wodę, którą nalewano do misy pan podczas ceremonialnego obmycia rąk przy składaniu ofiar i modłach. Wspierające się na czterech nóżkach "yi" posiadało rączkę i położony przeciwlegle szeroki dzióbek. Swoim podłużnym kształtem przypominało naczynie "gong", w przeciwieństwie do niego nie miało jednak pokrywki.

</doc>
<doc id="2631084" url="https://pl.wikipedia.org/wiki?curid=2631084" title="Beverly Peele">
Beverly Peele

Beverly Peele (ur. w 1975 roku) – amerykańska modelka.
Debiutowała w modelingu w 1987 roku w Los Angeles. Później podpisała też kontrakt w Nowym Jorku. W 1989 roku pojawiła się na okładce amerykańskiego wydania magazynu mody Mademoiselle, to okazało się przepustką do Europy. W latach 1990-1994 pracowała w Londynie, Paryżu i Mediolanie, następnie wróciła na wybiegi Los Angeles i Nowego Jorku. Na wybiegu prezentowała kolekcje takich projektantów jak: Azzedine Alaia, Karl Lagerfeld, Alberta Ferretti, Katharine Hamnett, Chanel, Fendi, Christian Dior, Comme Des Garçons, Gianfranco Ferré, Paco Rabanne i Yohji Yamamoto. W 1992 roku razem z Nadją Auermann wystąpiła w klipie do piosenki "Too Funky" George'a Michaela.

</doc>
<doc id="2631085" url="https://pl.wikipedia.org/wiki?curid=2631085" title="ETS (oprogramowanie)">
ETS (oprogramowanie)

ETS (ang. "European Installation Bus Tool Software") – podstawowe oprogramowanie niezbędne do uruchomienia sieci sterowania opartej na standardzie EIB/KNX, umożliwiające jej konfigurację, testowanie, kontrolę oraz wprowadzanie zmian w trakcie jej użytkowania. Oprogramowanie rozprowadzane jest przez zrzeszenie producentów urządzeń do systemu EIB/KNX – EIBA. Przeznaczone jest do pracy w środowisku Windows, standardowo w trzech wersjach językowych – niemieckim, angielskim i francuskim.
ETS jest programem modułowym, składającym się z kilku części wspólnie ze sobą współpracujących.

</doc>
<doc id="2631089" url="https://pl.wikipedia.org/wiki?curid=2631089" title="Luigi Boccardo">
Luigi Boccardo



</doc>
<doc id="2631090" url="https://pl.wikipedia.org/wiki?curid=2631090" title="Julio Francia">
Julio Francia

Juan Francia (ur. 1897, zm. 2 października 1962) – argentyński piłkarz, grający podczas kariery na pozycji napastnika.
Kariera klubowa.
Juan Francia podczas piłkarskiej kariery występował w klubach z Rosario: Gimnasii, Newell’s Old Boys, Tiro Federal, Rosario Central i Provincial. Podczas kariery pięciokrotnie wygrał lokalną Liga Rosarina de Fútbol w 1918, 1929 (Newell’s Old Boys), 1923, 1930 (Rosario) i 1920 (Tiro Federal).
Kariera reprezentacyjna.
W reprezentacji Argentyny Francia zadebiutował 15 sierpnia 1918 w zremisowanym 0-0 meczu z Urugwajem, którego stawką było Gran Premio de Honor Argentino. W 1922 uczestniczył w Mistrzostwach Ameryki Południowej. Na turnieju w Rio de Janeiro wystąpił we wszystkich czterech meczach z Chile (2 bramki), Urugwajem, Brazylią i Paragwajem (2 bramki). Z 4 bramkami został królem strzelców.
Ostatni raz w reprezentacji wystąpił 17 grudnia 1922 w wygranym 2-0 meczu z Urugwajem, którego stawką była Copa Newton. Ogółem w latach 1918-1922 rozegrał w barwach "albicelestes" w 8 meczach, w których strzelił 6 bramek.

</doc>
<doc id="2631092" url="https://pl.wikipedia.org/wiki?curid=2631092" title="Colin Reitz">
Colin Reitz

Colin Reitz (ur. 6 kwietnia 1960 w Clapton) – brytyjski lekkoatleta specjalizujący się w biegach średnio i długodystansowych, dwukrotny uczestnik letnich igrzysk olimpijskich (Moskwa 1980, Los Angeles 1984).

</doc>
<doc id="2631096" url="https://pl.wikipedia.org/wiki?curid=2631096" title="Franciszka Anna Cirer Carbonell">
Franciszka Anna Cirer Carbonell



</doc>
<doc id="2631098" url="https://pl.wikipedia.org/wiki?curid=2631098" title="Howhannes Dawtjan">
Howhannes Dawtjan



</doc>
<doc id="2631102" url="https://pl.wikipedia.org/wiki?curid=2631102" title="Jerzy Dzwonkowski">
Jerzy Dzwonkowski

Jerzy Paweł Apolinary Dzwonkowski (ur. 22 listopada 1892 w Warszawie, zm. w kwietniu 1940 w Charkowie) – rotmistrz Wojska Polskiego, kawaler Orderu Virtuti Militari, ofiara zbrodni katyńskiej.
Życiorys.
Syn Ludwika i Jadwigi z domu Koyszor. W 1912 rozpoczął służbę w armii rosyjskiej, w której ukończył szkołę podchorążych. Od 1913 przebywał w Belgii. Studiował agronomię na uniwersytecie w Liège. Po wybuchu I wojny światowej ochotniczo zgłosił się do armii belgijskiej, lecz po tygodniu walk został internowany. Do września 1916 przebywał w niewoli niemieckiej.
Zwolniony, otrzymał stanowisko agronoma w Siernikach koło Szamocina. Od tego czasu nawiązał współpracę z Władysławem Mieczkowskim, jednym z organizatorów powstania wielkopolskiego. W styczniu 1919 r. otrzymał stopień chorążego i został współorganizatorem 1 pułku ułanów Wielkopolskich, czyli późniejszego 15 pułku Ułanów Poznańskich. Został zweryfikowany w stopniu porucznika ze starszeństwem z dniem 1 czerwca 1919 w korpusie oficerów jazdy. Był adiutantem dowódcy pułku Władysława Andersa. Uczestniczył w wojnie polsko-bolszewickiej. Dwukrotnie ranny 16 sierpnia 1920 r. w bitwie pod Maciejowicami, która zapoczątkowała odwrót bolszewików. W 1923 został przeniesiony do rezerwy.
W drugiej połowie lat dwudziestych prowadził kursy dla rolników, wygłaszał referaty na temat uprawy zbóż i ziemniaków na posiedzeniach Wielkopolskiej Izby Rolniczej. Uczestniczył też w często organizowanych przez jednostki kawalerii zawodach hipicznych, nierzadko z dużymi sukcesami jak np. w 1928 r. Działał także w Towarzystwie Kółek Rolniczych na terenie powiatu Wyrzysk. W latach trzydziestych był prezesem Banku Ludowego w Nakle i członkiem rady nadzorczej spółki Cukrownia Nakło oraz Giełdy Zbożowo-Towarowej w Bydgoszczy. Przez kilka lat posiadał majątek Izabela i dzierżawił od żony Jarogniewa Drwęskiego majątek Karnówko koło Nakła.
W 1937 roku był wiceprezesem Koła Bydgoszcz-Wyrzysk Wielkopolskiego Związku Ziemian.
W 1934, jako oficer rezerwy pozostawał w ewidencji Powiatowej Komendy Uzupełnień Bydgoszcz Miasto. Posiadał przydział w rezerwie do 15 pułku ułanów. Na stopień rotmistrza rezerwy został mianowany ze starszeństwem z 19 marca 1939 i 29. lokatą w korpusie oficerów kawalerii.
W sierpniu 1939 zmobilizowany. Po agresji ZSRR na Polskę wzięty do niewoli sowieckiej i przewieziony do obozu w Szepietówce, a następnie Starobielsku. Wiosną 1940 zamordowany przez NKWD w Charkowie i pochowany potajemnie w masowym grobie w Piatichatkach. Obecnie spoczywa na Cmentarzu Ofiar Totalitaryzmu w Charkowie.
5 października 2007 Minister Obrony Narodowej awansował go pośmiertnie do stopnia majora. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Był wysokim ciemnym brunetem, z czarnym wąsem, o typie „południowca”. Pozostawał w stanie wolnym.

</doc>
<doc id="2631106" url="https://pl.wikipedia.org/wiki?curid=2631106" title="Nazju Falzon">
Nazju Falzon



</doc>
<doc id="2631107" url="https://pl.wikipedia.org/wiki?curid=2631107" title="Drudenhaus">
Drudenhaus

Drudenhaus – drugi album francuskiej grupy black metalowej Anorexia Nervosa.

</doc>
<doc id="2631108" url="https://pl.wikipedia.org/wiki?curid=2631108" title="Nürnberger Burg">
Nürnberger Burg



</doc>
<doc id="2631109" url="https://pl.wikipedia.org/wiki?curid=2631109" title="Robert Barnes">
Robert Barnes

Robert Barnes (ur. w 1979) – jamajski lekkoatleta specjalizujący się w rzucie oszczepem.
Brązowy medalista mistrzostw Ameryki Środkowej i Karaibów (2003).
Wielokrotny złoty medalista mistrzostw Jamajki. 
Rekord życiowy: 68,97 (21 czerwca 2003, Kingston) – były rekord Jamajki.

</doc>
<doc id="2631111" url="https://pl.wikipedia.org/wiki?curid=2631111" title="Beverly Johnson">
Beverly Johnson

Beverly Ann Johnson (ur. 13 października 1952 w Buffalo) – amerykańska modelka, aktorka telewizyjna i bizneswoman pochodzenia afrykańskiego. W 1971 stała się pierwszą Afroamerykanką, która pojawiła się na okładce ważnego magazynu. Byłą jedną z najbardziej wpływowych ludzi XX wieku w modzie w 2008.
Życiorys.
Wczesne lata.
Urodziła się i wychowywała w Buffalo w stanie Nowy Jork w rodzinie mieszczańskiej jako pierwsza z dwójki dzieci Glorii Johnson. Jej ojciec był operatorem maszyn, a jej matka była technikem chirurgicznym. W młodości była mistrzynią pływania i dążyła do bycia prawnikiem. Uczęszczała do Bennett High School. Po ukończeniu szkoły średniej w 1969, studiowała prawo karne w Northeastern University w Bostonie.
Johnson nigdy nie myślała o karierze modelki, dopóki jej przyjaciele ze studiów nie zasugerowali, by sprawdziła możliwości pracy w tej branży.
Kariera.
Podczas wakacji w 1971, w wieku 19 lat, Johnson i jej matka odwiedzili Madison Avenue w Nowym Jorku, aby przeprowadzić wywiady w różnych agencjach modelek. Po tym, jak została odrzucona przez wiele prestiżowych agencji, została zatrudniona na miejscu i znalazła się na okładce amerykańskiej edycji magazynu „Glamour”, z którym nawiązała stałą współpracę. Jej początkowy sukces przekonał Johnson, aby opuścił Northeastern, aby skupić się na karierze modelki.
Na przełomie lat 70. i 80. XX wieku pojawiła się aż 7 razy na okładce „Glamour”. Wkrótce zaczęła uczestniczyć w pokazach mody w Nowym Jorku i Seattle.
Jako pierwsza czarnoskóra modelka pojawiła się na okładce amerykańskiej edycji magazynu „Vogue” w sierpniu 1974 oraz francuskiej edycji „Elle” w 1977 roku.
W 1979 nagrała album w stylu funk/soul "Don’t Lose The Feeling", który promowały dwa single – tytułowy „Don’t Lose The Feeling” i „Don’t Run for a Cover”.
W ciągu swej kariery brała udział w kampaniach reklamowych takich marek jak: Ann Taylor, Capri cigarettes, Leslie Fay, Valentino, Revlon, Simplicity oraz Versace.
W latach 90. XX wieku wypuściła na rynek produkty do przedłużania włosów pod nazwą Bevery Johnson Wigs, która produkuje peruki i produkty do włosów.
Od 1976 grywa w amerykańskich serialach telewizyjnych i filmach, w tym "Ashanti" (1979) u boku Petera Ustinova i Michaela Caine’a, "Człowiek-meteor" (1993) czy "Crossroads – Dogonić marzenia" (2002) z Britney Spears.
Życie prywatne.
W latach 1971-1974 była żoną Billy’ego Pottera, agenta nieruchomości. Romansowała z piosenkarzem Jackiem Jacksonem (1973-1974), tenisistą Arthurem Ashe’em (od sierpnia 1975 do listopada 1976) i aktorem Dustinem Hoffmanem (1976). 8 maja 1977 poślubiła biznesmena Danny’ego Simmsa, z którym ma córkę Anansę (ur. 27 grudnia 1978). Jednak w 1979 doszło do rozwodu. Od listopada 1986 do 1987 była związana z bokserem Mikiem Tysonem. W latach 1990-1995 była w związku z Chrisem Nothem. Spotykała się także z Chuckiem Norrisem (w styczniu 1992), Robertem Evansem (2002) i czarnoskórym producentem muzycznym Bennym Mediną (w styczniu 2007).
Przyjaźniła się z Janice Dickinson.
Pod koniec 2014 napisała artykuł do „Vanity Fair”, w którym oskarżyła aktora Billa Cosby’ego o narkotyzowanie jej podczas spotkania w jego rezydencji na Manhattanie w latach 80., chociaż incydent nie doprowadził do napaści na tle seksualnym. W filmie dokumentalnym Lincoln Square Productions "Bill Cosby: Szokująca historia" ("Cosby: The Women Speak", 2015) Beverly Johnson ujawniła przed kamerą, że padła ofiarą molestowania seksualnego i oskarżyła o gwałt Billa Cosby’ego. W lipcu 2015 Johnson znalazła się na okładce magazynu „New York Magazine” jako jedna z 35, kobiet, które oskarżają o wykorzystywanie seksualne.

</doc>
<doc id="2631114" url="https://pl.wikipedia.org/wiki?curid=2631114" title="Pawieł Wojłosznikow">
Pawieł Wojłosznikow



</doc>
<doc id="2631115" url="https://pl.wikipedia.org/wiki?curid=2631115" title="Pawieł Wojłosznikow (olimpijczyk)">
Pawieł Wojłosznikow (olimpijczyk)

Pawieł Iwanowicz Wojłosznikow (ros. Павел Иванович Войлошников; ur. 10 stycznia 1879 we wsi Cagan-Ołuj, zm. 19 listopada 1938 roku w Irkucku) — rosyjski strzelec sportowy, medalista olimpijski, ofiara Wielkiego Terroru.
W 1912 roku wziął udział w Letnich Igrzyskach Olimpijskich w Sztokholmie. Uczestniczył w konkurencjach strzeleckich: zawodach pistoletu dowolnego (50 m) indywidualnie i drużynowo oraz zawodach pistoletu pojedynkowego (30 m) również indywidualnie i drużynowo, w tej ostatniej konkurencji zdobywając srebrny medal.
W latach 30. XX wieku pracował jako kreślarz. 15 listopada 1937 roku został aresztowany, a nieco ponad rok później rozstrzelany. 20 września 1957 roku został formalnie zrehabilitowany postanowieniem trybunału wojskowego woroneskiego okręgu wojskowego.

</doc>
<doc id="2631116" url="https://pl.wikipedia.org/wiki?curid=2631116" title="Marcelo De Césari">
Marcelo De Césari

Marcelo De Césari (ur. ? – zm. ?) – argentyński piłkarz, grający podczas kariery na pozycji napastnika.
Kariera klubowa.
Marcelo De Césari piłkarską karierę rozpoczął w Atlancie Buenos Aires w 1917. W latach 1922-1923 występował w Boca Juniors. Z Boca Juniors zdobył mistrzostwo Argentyny w 1923. W 1923 ponownie był zawodnikiem Atlanty, a w latach 1925-1926 w drugoligowym San Telmo Buenos Aires.
Kariera reprezentacyjna.
W reprezentacji Argentyny De Césari występował w 1922. W reprezentacji zadebiutował 18 października 1922 w wygranym 2-0 meczu z Paragwajem podczas Mistrzostw Ameryki Południowej.
Drugi i ostatni w reprezentacji wystąpił 22 października 1922 w wygranym 2-1 meczu z Brazylią, którego stawką było Copa Roca.

</doc>
<doc id="2631119" url="https://pl.wikipedia.org/wiki?curid=2631119" title="Rugby Australia">
Rugby Australia

Rugby Australia ("Rugby AU", do 2017 "Australian Rugby Union") – ogólnokrajowy związek sportowy, działający na terenie Australii, posiadający osobowość prawną, będący jedynym prawnym reprezentantem australijskiego rugby 15-osobowego i 7-osobowego, zarówno wśród mężczyzn, jak i kobiet we wszystkich kategoriach wiekowych w kraju i za granicą. Członek World Rugby i Oceania Rugby.
Odpowiedzialny jest za promocję tego sportu, prowadzenie australijskich drużyn narodowych, a także za szkolenie zawodników, przy braku centralnych rozgrywek ligowych i pucharowych organizowanie rozgrywek należy natomiast do regionalnych i terytorialnych związków rugby.
Rugby Australia jest organizacją uznawaną przez Australijski Komitet Olimpijski, pełne uznanie za narodową federację tego sportu miało zostać przyznane po zakończeniu Letnich Igrzysk Olimpijskich w 2012.
Historia.
Pierwsze mecze rugby na kontynencie australijskim zostały rozegrane w latach dwudziestych XIX wieku, lecz za formalny początek tego sportu uznawane jest jednak powstanie pierwszego klubu – Sydney University Football Club – w pierwszej połowie lat sześćdziesiątych tego wieku (podawane są lata 1863, 1864 i 1865). Dziesięć lat później liczba klubów zwiększyła się na tyle, iż w 1874 r. zorganizowano pierwsze rozgrywki w Sydney, a z biorących w nich udział klubów do dziś istnieją Sydney Uni, Balmain (obecnie nazywany Drummoyne), Newington College i The King’s School. Utworzono jednocześnie "Southern Rugby Union" zarządzany do roku 1881 bezpośrednio przez Rugby Football Union. Rugby zaczęło się wówczas rozprzestrzeniać poza Sydney, na północ docierając w 1876 roku, a pierwsze spotkanie między ówczesnymi brytyjskimi koloniami Nowa Południowa Walia i Queensland odbyło się 12 sierpnia 1882 r. na Sydney Cricket Ground. Stało się to impulsem do stworzenia w Queensland "Northern Rugby Union" 2 listopada 1883 r. Obie te organizacje w 1892 roku zmieniły nazwy tworząc odpowiednio New South Wales Rugby Union i Queensland Rugby Union, w 1888 roku natomiast w kolonii Wiktoria powstał Melbourne Rugby Union. Ich wspólna reprezentacja w 1899 roku podejmowała drużynę z Wysp Brytyjskich pokonując ją 24 czerwca w obecności 30 tysięcy widzów w inauguracyjnym meczu serii 13-3, przegrywając jednak kolejne trzy spotkania w lipcu i sierpniu. Retrospektywnie tę serię meczów uznano za pierwsze oficjalne mecze reprezentacji Australii.
W 1903 roku po raz pierwszy Australijczycy zagrali oficjalnie z Nową Zelandią, natomiast w 1908 roku udali się na "tournée" na północną półkulę. Zwyciężyli w 32 z 38 meczów w Europie i Ameryce Północnej, a także wystąpili w turnieju rugby union na Letnich Igrzyskach Olimpijskich 1908, w którym zdobyli złoty medal. Do australijskiej armii walczącej w I wojnie światowej zaciągnęło się wielu graczy i działaczy rugby, toteż na skutek strat ludzkich, a także przechodzenia zawodników do rugby league, rugby union wpadło w zapaść. Jedyną drużyną reprezentującą Australię w latach dwudziestych XX wieku była stanowa reprezentacja Nowej Południowej Walii – Waratahs, a ich mecze z tego okresu również zostały uznane za mecze "Wallabies". Rugby union w Wiktorii i Queensland odrodziło się natomiast dopiero pod koniec tej dekady.
W 1948 roku IRB wystosowała do Australijczyków oficjalne zaproszenie do członkostwa, do tego czasu bowiem NSWRU spełniał nieformalnie rolę przedstawiciela australijskiego rugby union. Spowodowało to prace nad stworzeniem ogólnokrajowego związku rugby. Inauguracyjne spotkanie "Australian Rugby Football Union" odbyło się 25 listopada 1949 roku, a obecnych było na nim jedenastu delegatów z sześciu stanów: Nowej Południowej Walii, Queensland, Południowej Australii, Zachodniej Australii, Tasmanii oraz Wiktorii. W 1985 roku związek przyjął osobowość prawną, a w roku 1997 nazwę Australian Rugby Union. Jest też członkiem federacji związków rugby Oceanii – Oceania Rugby.
Federacja w październiku 2017 roku zmieniła swoją nazwę – tradycyjną „Australian Rugby Union” zastąpiono marką „Rugby Australia”.
Członkowie.
Członkowie stowarzyszeni:

</doc>
<doc id="2631125" url="https://pl.wikipedia.org/wiki?curid=2631125" title="Scena rodzajowa">
Scena rodzajowa



</doc>
<doc id="2631127" url="https://pl.wikipedia.org/wiki?curid=2631127" title="Million Dollar Money Drop">
Million Dollar Money Drop

Million Dollar Money Drop – amerykański teleturniej emitowany na kanale FOX, emitowany w USA i Kanadzie. Pierwszy odcinek programu nadano 20 grudnia 2010 roku, a ostatni 1 lutego 2011. Teleturniej prowadził Kevin Pollak. Program oparty jest na formacie "The Money Drop" (który po raz pierwszy emitowany był na brytyjskim kanale Channel 4 pod nazwą "The Million Pound Drop").
Zasady gry.
Dwoje zawodników na początku gry otrzymuje milion dolarów w 50 paczkach po 20.000$. Następnie muszą odpowiedzieć na siedem pytań, starając się przy tym zachować jak największą ilość gotówki.
Najpierw zawodnicy muszą wybrać jedną z dwóch kategorii. Dla pierwszych trzech pytań do wyboru możliwe są cztery odpowiedzi, dla trzech kolejnych trzy odpowiedzi oraz dla ostatniego siódmego, dwie odpowiedzi. Zawodnicy muszą rozłożyć wszystkie pieniądze na dowolnej ilości zapadni, pozostawiając zawsze przynajmniej jedną pustą, po przeczytaniu pytania i odpowiedzi. Jeżeli tego nie zrobią, pieniądze, które nie znalazły się na zapadniach, przepadają. Po zakończeniu odliczania zapadnie otwierają się, czasami jedna po drugiej, czasami wszystkie jednocześnie. Pieniądze, które umieszczone są na zapadni, do której przypisana jest błędna odpowiedź, spadają do pomieszczenia, w którym przebywają strażnicy. Układają oni je do specjalnej walizki. Gdy zawodnicy stracą całą swoją gotówkę, gra się kończy.
W tej wersji teleturnieju, zawodnicy mają do dyspozycji koło ratunkowe, "Szybka zmiana". Można je wykorzystać tylko raz, po zakończeniu odliczania. Po jego użyciu zawodnicy otrzymują 30 sekund, aby przenieść pieniądze na wybrane zapadnie
Po zakończeniu odliczania zapadnie otwierają się.
Wygrane.
W tej wersji programu tylko jednej parze udało się odpowiedzieć na wszystkie pytania. Byli to Nathan Moore oraz Lana McKissack. Wygrali oni 300 000$. Dwanaście par nie wygrało nic lub zostało wyeliminowanych z gry.

</doc>
<doc id="2631136" url="https://pl.wikipedia.org/wiki?curid=2631136" title="Zespół mieszkaniowy przy ul. Skrytej w Poznaniu">
Zespół mieszkaniowy przy ul. Skrytej w Poznaniu

Zespół mieszkaniowy przy ul. Skrytej – zespół kamienic, zlokalizowany w Poznaniu, przy ul. Skrytej na Grunwaldzie (Osiedle Św. Łazarz).
Charakterystyka.
Zespół domów powstał w 1905, a zaprojektowali go Anton Künzel i Martin Mucha dla niższych urzędników z terenu miasta. W trosce o należyte doświetlenie pomieszczeń mieszkaniowych, w projekcie zrezygnowano z oficyn, w których miejsce przewidziano otwarte, zewnętrzne podwórza. Nie zapobiegło to całkowitemu wyeliminowaniu ciemnych pomieszczeń, ale znacznie poprawiło jakość zamieszkania. Zrezygnowano też z wybujałego ornamentu elewacyjnego, operując raczej poszczególnymi bryłami i urozmaicając całe elewacje loggiami, ryzalitami i balkonami. Powstał dzięki temu urozmaicony obszar zabudowy, korespondujący z pobliskimi:Johow-Gelände i Kaiser-Wilhelm-Anlage. Künzel i Mucha byli także autorami innych kamienic przy ul. Matejki.
Lokale mieszkalne przy ul. Skrytej posiadały z reguły 3-4 pokoje z węzłem sanitarnym, ale bywały też i kawalerki dla samotnych urzędników.
Naprzeciw kompleksu znajduje się II Liceum Ogólnokształcące, a z drugiej strony Osiedle Ułańskie.

</doc>
<doc id="2631138" url="https://pl.wikipedia.org/wiki?curid=2631138" title="Yōsei Teikoku">
Yōsei Teikoku

 – japoński pięcioosobowy zespół założony w 1997 roku, jest częścią Team Fairithm. Ich muzyka to połączenie electro, EBM, dark wave, muzyki poważnej, ethereal i ambientu z rockiem gotyckim jako gatunkiem dominujący w ich twórczości. Ich utwory można znaleźć w takich anime jak "Mirai Nikki", "Magical Pokan", "Innocent Venus", "Kurokami: The Animation", "Seikon no Qwaser" i soundtracku do gry "Mai-HiME". Obecnym wydawcą grupy jest Lantis.
Członkowie.
Do czasu wydania "Baptize" do grupy należeli tylko Yui i Takaha. Nanami i Relu dołączyli później. Jednakże Relu odszedł z zespołu; od wydania płyty Pax Vesania dołączył Gight razem z kolejną gitarą elektryczną.
Dyskografia.
Inne.
"Garden", "Last moment", "Torikago (トリカゴ)", "Haru he (春へ)", "Gekka Kyōsō (月下狂想)", "Deep sea" i "Moonlight magic"

</doc>
<doc id="2631141" url="https://pl.wikipedia.org/wiki?curid=2631141" title="Kazimierz Nowaczyk">
Kazimierz Nowaczyk

Kazimierz Nowaczyk (ur. 1952) – polski naukowiec, fizyk od 1996 roku pracujący w USA, na stanowisku adiunkta, specjalizujący się w spektroskopii fluorescencyjnej i molekularnej.
Życiorys.
Uczęszczał do Szkoły Podstawowej nr 4 im. Zdobywców Wału Pomorskiego w Wałczu. Fizykę studiował na Wydziale Matematyki, Fizyki i Chemii Uniwersytetu Gdańskiego. Po studiach został asystentem w Instytucie Fizyki tej uczelni. W stanie wojennym, wiosną 1982 roku, w ramach akcji „uczelnie” został internowany i osadzony w więzieniu w Iławie, podobnie jak jego czterech studentów, wśród których był Marek Czachor. W czasie internowania poznał i zaprzyjaźnił się z Antonim Macierewiczem.
Po uwolnieniu kontynuował pracę naukową na gdańskiej uczelni. Doktorat napisał pod kierunkiem profesora Alfonsa Kawskiego.
W 1996 roku w ramach wymiany naukowej wyjechał do Stanów Zjednoczonych, gdzie kontynuował pracę naukową. Pracował jako fizyk doświadczalny na stanowisku assistant professor (adiunkt) w Centrum Spektroskopii Fluorescencyjnej na Wydziale Biochemii i Biologii Molekularnej Szkoły Medycznej University of Maryland w Baltimore. Jego umowa o pracę nie została przedłużona przez władze uczelni w 2013 i wygasła w grudniu tego roku. W związku z tym w roku 2013 zbierał w środowisku polonijnym fundusze na pomoc prawną. Jak poinformował w roku 2015 na spotkaniu z Polonią, proces przeciw University of Maryland się rozpoczął, ale jego adwokat sam mu odradził dalsze postępowanie, ponieważ wysokość ewentualnego odszkodowania może nie wystarczyć na pokrycie kosztów obrony.
W drugiej połowie lat 90. XX w. przedłożył Radzie Instytutu Fizyki Uniwersytetu Mikołaja Kopernika w Toruniu rozprawę habilitacyjną na temat "Przestrzenne pomiary średniego czasu życia sensorów fluorescencyjnych". Rozprawa i dorobek naukowy uzyskały negatywną recenzję, w efekcie czego Rada nie dopuściła go do kolokwium habilitacyjnego, odmawiając tym samym nadania stopnia doktora habilitowanego nauk fizycznych.
W 2014 otrzymał Główną Nagrodę Dziedzictwa Polskiego („Polish Heritage Award”), przyznaną przez Kongres Polonii Amerykańskiej Wydział Stanowy Illinois.
Jest żonaty z Lidią.
Badania katastrofy w Smoleńsku.
Od września 2010 roku współpracuje z innymi naukowcami, m.in. Wiesławem Biniendą oraz dr inż. Grzegorzem Szuladzińskim, przy badaniu przyczyn katastrofy polskiego Tu-154 w Smoleńsku jako ekspert Zespołu parlamentarnego ds. zbadania przyczyn katastrofy działającego w Sejmie Rzeczypospolitej Polskiej.
28 marca 2012 roku w Parlamencie Europejskim w Brukseli brał udział w publicznym wysłuchaniu w sprawie śledztwa smoleńskiego. Wystąpił jako jeden z prelegentów, prezentując wyniki swoich analiz dotyczących katastrofy. Zgodnie z ustaleniami Kazimierza Nowaczyka samolot Tu-154M nr boczny 101 przeleciał nad tzw. brzozą smoleńską na wysokości 20 metrów nad ziemią, nie zderzył się z drzewem i nie utracił końcówki lewego skrzydła w wyniku kolizji z brzozą. Przez następne dwie sekundy leciał zgodnie z kursem i wznosił się, osiągając w miejscu zapisu TAWS #38 wysokość 35 metrów nad ziemią. Za punktem TAWS #38, 144 metry za brzozą, wykonał gwałtowny skręt w lewo, niezgodny ze swoją aerodynamiką. Według analizy dokonanej przez Kazimierza Nowaczyka w raportach końcowych Międzypaństwowego Komitetu Lotniczego oraz polskiej Komisji Badania Wypadków Lotniczych Lotnictwa Państwowego (KBWLLP) nie podano metodologii badań i weryfikowalnych metod analizy poszczególnych etapów katastrofy, dane odczytane z instrumentów samolotu zostały poddane nieuzasadnionym korekcjom, a część z nich (np. alarmy TAWS i FMS) nie zostały uwzględnione w końcowych wnioskach.
Został członkiem komitetu naukowego I, II i III Konferencji Smoleńskiej (z lat 2012, 2013, 2014), skupiającej badaczy metodami nauk ścisłych katastrofy samolotu Tu-154 w Smoleńsku z 10 kwietnia 2010.
W lutym 2013 tygodnik "Gazeta Polska" przyznał mu tytuł "Człowieka Roku 2013" (wspólnie z nim wyróżnienie otrzymali inni naukowcy badający przyczyny katastrofy smoleńskiej: Wacław Berczyński, Wiesław Binienda i Grzegorz Szuladziński). Wraz z trzema innymi naukowcami badającymi przyczyny katastrofy smoleńskiej Kazimierz Nowaczyk jest bohaterem filmu dokumentalnego pt. "Polacy" autorstwa Marii Dłużewskiej z 2013.
W grudniu 2014, w ramach prac zespołu parlamentarnego opublikował raport pt. „Śledztwo rosyjskiego rządu Władimira Putina w sprawie katastrofy polskiego samolotu rządowego w Smoleńsku 10 kwietnia 2010 r.”.
Jesienią 2015 TVN24 opublikował rozmowę z Michałem Jaworskim, w której ten poinformował, iż to on był faktycznym autorem pierwszych prezentacji Nowaczyka dla Zespołu Parlamentarnego, w tym teorii „dwóch wstrząsów” zamienionych potem na eksplozje, oraz obliczeń trajektorii. Michał Jaworski – fizyk internowany w stanie wojennym i zwolniony z Uniwersytetu Śląskiego przedstawił na I Konferencji Smoleńskiej autorską wersję obliczeń dotyczących trajektorii samolotu.
W 2016 został I zastępcą przewodniczącego Podkomisji ds. Ponownego Zbadania Wypadku Lotniczego pod Smoleńskiem, powołanej przy Komisji Badania Wypadków Lotniczych Lotnictwa Państwowego przez ministra obrony narodowej Antoniego Macierewicza. 20 kwietnia 2017 roku został wyznaczony z powodu dymisji złożonej przez Wacława Berczyńskiego na pełniącego obowiązki przewodniczącego Podkomisji ds. Ponownego Zbadania Wypadku Lotniczego pod Smoleńskiem. Pełnił tę funkcję do 11 stycznia 2018, kiedy to szefem podkomisji został Antoni Macierewicz.
W 2021 otrzymał Krzyż Wolności i Solidarności (2021) i Krzyż Oficerski Orderu Odrodzenia Polski.

</doc>
<doc id="2631143" url="https://pl.wikipedia.org/wiki?curid=2631143" title="USS Comber">
USS Comber

Okręty US Navy o nazwie USS "Comber":

</doc>
<doc id="2631144" url="https://pl.wikipedia.org/wiki?curid=2631144" title="Stara lichwiarka">
Stara lichwiarka

Stara lichwiarka (hiszp. "Vieja usurera") – obraz olejny namalowany przez hiszpańskiego malarza barokowego Jusepe de Riberę w 1638, znajdujący się w zbiorach Muzeum Narodowego Prado w Madrycie.
Mieszkający we Włoszech Ribera znalazł się pod wpływem twórczości Caravaggia. Stosował silne efekty światłocieniowe i pracował w oparciu o studium żywego modela. Ciemna kolorystyka jego obrazów, rozbłyski światła i głęboka analiza psychologiczna przedstawianych postaci zapewniły mu przydomek "Rembrandta Północy".
Opis obrazu.
Artysta namalował ujętą z profilu półpostać starej lichwiarki z wagą do ważenia złota, którą trzyma w lewej ręce. Kobieta jest skupiona na wykonywanej czynności i zdaje się podejrzliwie zasłaniać ciałem ważone przedmioty. Ma na sobie starą i zniszczoną odzież, jej twarz i dłoń oświetla jaskrawe światło z niewidocznego źródła, które podkreśla i wyolbrzymia zmarszczki i starcze rysy twarzy. Tło jest ciemne i nieokreślone. 
Obraz był interpretowany jako alegoria chciwości.

</doc>
<doc id="2631145" url="https://pl.wikipedia.org/wiki?curid=2631145" title="Ronald Golias">
Ronald Golias

José Ronald Golias (ur. 4 maja 1929 w São Carlos w Brazylii, zm. 27 września 2005 w São Paulo w Brazylii) – brazylijski komik i aktor. Pracował jako krawiec i asystent agenta ubezpieczeniowego. Wcielał się w postacie takie jak: Pacifíco, Bronco, The Master, Isolda oraz Profesor Bartolomeu Guimarães. Golias zmarł na skutek niewydolności wielonarządowej spowodowanej infekcją płuc.

</doc>
<doc id="2631149" url="https://pl.wikipedia.org/wiki?curid=2631149" title="Port lotniczy Mwadui">
Port lotniczy Mwadui

Port lotniczy Mwadui (, kod IATA: MWN, kod ICAO: HTMD) – port lotniczy zlokalizowany w tanzańskim mieście Mwadui.

</doc>
<doc id="2631150" url="https://pl.wikipedia.org/wiki?curid=2631150" title="Cmentarz w Lewaszowie">
Cmentarz w Lewaszowie

Cmentarz w Lewaszowie – znajdująca się w dzielnicy Lewaszowo w Petersburgu nekropolia, miejsce masowych pochówków ofiar stalinizmu, zamordowanych w Leningradize w latach 1937–1954.
Według oficjalnych danych w latach 1937–1954 w Leningradzie NKWD zabiło 46 771 ludzi, w tym 40 885 (40 485 według innego źródła) osób skazanych na śmierć z powodów politycznych. Większość z nich, w tym przeszło 2 tysiące Polaków, enkawudziści przywozili i grzebali na terenie dzisiejszego cmentarza w Lewaszowie.
Teren pochówków do 1989 r. był niedostępny i pilnowany przez funkcjonariuszy sił bezpieczeństwa, za tzw. cmentarz memorialny uznano go decyzją władz miejskich w 1989 r., w 1993 postawiono na nim dwa pomniki: prawosławny i polski - katolicki. Ten ostatni jest projektu Leona Piskorskiego. W 1998 r. polski pomnik rozbudowano. W 2010 wzniesiono pomnik poświęcony spoczywającym tu zamordowanym duchownym katolickim.
Na obszarze cmentarza znajdują się także pomniki poświęcone ofiarom różnych narodowości : asyryjski, białorusko-litewski, estoński, dwa fińskie, litewski, łotewski, niemiecki, norweski, ukraiński i żydowski. Są też pomniki pskowian i mniszek z monasteru Zmartwychwstania Pańskiego w Goricach. Oprócz tego postawiono pomnik "Moloch totalitaryzmu" (z 1996), a w byłym budynku straży założono niewielkie muzeum. Wzniesiono również dzwonnicę.

</doc>
<doc id="2631151" url="https://pl.wikipedia.org/wiki?curid=2631151" title="Wskrzeszenie Łazarza (obraz Rembrandta)">
Wskrzeszenie Łazarza (obraz Rembrandta)

Wskrzeszenie Łazarza – obraz holenderskiego malarza Rembrandta z 1630 roku, znajdujący się w zbiorach Los Angeles County Museum of Art.
Geneza dzieła.
Dzieło obrazuje jeden z cudów Jezusa – wskrzeszenie Łazarza. Motyw został opisany w Nowym Testamencie w Ewangelii Jana. 
Opis obrazu.
Rembrandt na początku swojej kariery wielokrotnie sięgał po tematy wcześniej już poruszane przez swojego mistrza Pietera Lastmana. Tym razem namalował swoją wersję cudu wskrzeszenia Łazarza, stosując zupełnie inną kompozycję, zmniejszając ilość postaci i dodając kontrasty światła i cienia. Chrystus stoi po lewej stronie z podniesioną ręką, tworząc wierzchołek trójkąta, którego podstawę stanowi grupa świadków oraz Łazarz. Teatralność gestu Jezusa, ma wzbudzać poczucie napięcia i realizmu sceny. Wszyscy z obecnych skupionych wokół niego patrzą na upiorną postać Łazarza otulonego w białe bandaże, wynurzającego się z grobu. Cud wskrzeszenia wydaje się być potęgowany przez podniesione ręce Marii i oszołomienie świadków.
Akwaforty.
W 1632 roku Rembrandt stworzył akwafortę, podejmując ponownie temat wskrzeszenia Łazarza. Wzorował się na swoim obrazie z 1630 roku, choć bije z niej więcej ekspresji. Kompozycja akwaforty, dość teatralna, wskazywała na jeszcze większy wpływ baroku, a przede wszystkim sztuki kontrreformacji. Chrystus jako cudotwórca stoi tyłem do widza z podniesioną dłonią, z drugą ręką wspartą na biodrze. Jego gest przypomina rzucanie zaklęcia przez czarnoksiężnika. Świadkowie cudu są przerażeni i jednocześnie zaskoczeni. Ich gesty są pełne dynamiki.&lt;br&gt;Dziesięć lat później ponownie powtórzył temat wskrzeszenia. Tym razem Rembrandt znacznie pogłębił temat cudu i inaczej go zinterpretował. Zrezygnował z pełnej ekspresji sceny wskrzeszenia i dynamicznie przedstawionych postaci. Dramatyzm uzyskał poprzez statyczne ukazanie wydarzenia. Nikt się nie rusza, panuje skupienie i cisza. Ciemności rozjaśnia słońce. Chrystus nie jest już cudotwórcą ale twórcą życia.
Inspiracje.
Dzieło Rembrandta było inspiracją dla jego ucznia Carla Fabritiusa, który w 1642 lub 1643 roku stworzył podobny obraz o bardzo podobnej kompozycji z zachowaniem gestu Chrystusa, rozjaśnionej postaci Łazarza i tłumem zaskoczonych świadków odzianych dla odmiany w barokowe stroje z epoki malarza.

</doc>
<doc id="2631155" url="https://pl.wikipedia.org/wiki?curid=2631155" title="Port lotniczy Seronera">
Port lotniczy Seronera

Port lotniczy Seronera (, kod IATA: SEU, kod ICAO: HTSN) – port lotniczy zlokalizowany w tanzańskim mieście Seronera.

</doc>
<doc id="2631156" url="https://pl.wikipedia.org/wiki?curid=2631156" title="Nikolay Bobarenko">
Nikolay Bobarenko



</doc>
<doc id="2631158" url="https://pl.wikipedia.org/wiki?curid=2631158" title="Alemitu Bekele Degfa">
Alemitu Bekele Degfa



</doc>
<doc id="2631161" url="https://pl.wikipedia.org/wiki?curid=2631161" title="REO Vilnius">
REO Vilnius

REO Wilno (lit. Vilniaus futbolo klubas REO) – nieistniejący litewski klub piłkarski z siedzibą w Wilnie, założony w 2005 roku jako Policija Wilno. W 2012 roku klub brał udział w najwyższej klasie rozgrywkowej na Litwie A lyga i był to ich debiut w lidze. Drużyna 21 sierpnia 2012 wycofała się z rozgrywek A Lygy.
Historia.
Chronologia nazw:

</doc>
<doc id="2631163" url="https://pl.wikipedia.org/wiki?curid=2631163" title="Niewidomi">
Niewidomi



</doc>
<doc id="2631164" url="https://pl.wikipedia.org/wiki?curid=2631164" title="Port lotniczy Springbok">
Port lotniczy Springbok

Port lotniczy Springbok (IATA: SBU, ICAO: FASB) – port lotniczy położony w Springbok, w Prowincji Przylądkowej Północnej, w Republice Południowej Afryki.

</doc>
<doc id="2631168" url="https://pl.wikipedia.org/wiki?curid=2631168" title="Cmentarz Piskariowski w Sankt Petersburgu">
Cmentarz Piskariowski w Sankt Petersburgu



</doc>
<doc id="2631170" url="https://pl.wikipedia.org/wiki?curid=2631170" title="Margate (lotnisko)">
Margate (lotnisko)



</doc>
<doc id="2631171" url="https://pl.wikipedia.org/wiki?curid=2631171" title="Stalingrad (album Accept)">
Stalingrad (album Accept)

Stalingrad – trzynasty album heavy metalowej grupy Accept. Jest to druga płyta wydana po reaktywacji zespołu z nowym wokalistą Markiem Tornillo. Album został wydany przez Nuclear Blast, a za jego produkcję odpowiada po raz kolejny Andy Sneap.

</doc>
<doc id="2631172" url="https://pl.wikipedia.org/wiki?curid=2631172" title="Australian War Memorial">
Australian War Memorial

Australian War Memorial – australijski pomnik-muzeum, którego głównym zadaniem jest przypominanie współczesnym Australijczykom dokonań ich sił zbrojnych w wojnach toczonych z udziałem Związku Australijskiego. Główną część budowli zajmuje muzeum wojska. Australian War Memorial został odsłonięty/otwarty w 1941 roku i jest uznawany za jeden z najważniejszych tego typu obiektów na świecie.
Memorial znajduje się w stolicy Australii, Canberze, na północnym krańcu głównej osi widokowej biegnącej od gmachu parlamentu, poprzez szczyt Wzgórza Ainslie. Punktów tych nie łączy ciągły szlak komunikacyjny, ale z gmachu parlamentu dobrze widoczny jest War Memorial, a z frontowych schodów War Memorial − parlament.
Australian War Memorial składa się z trzech elementów: Miejsca Pamięci (świątynia) z Grobem Nieznanego Żołnierza, Galerii (muzeum) i Centrum Badań. Na zewnątrz znajduje się tzw. Ogród Rzeźb. Memorial jest otwarty codziennie od godz. 10 do 17, a zamknięty jedynie w Dzień Bożego Narodzenia.
Australian War Memorial co roku 25 kwietnia organizuje obchody Anzac Day.
Historia.
Historyk Charles Bean, kronikarz udziału Australijczyków w I wojnie światowej, wpadł na pomysł stworzenia pomnika/muzeum dla upamiętnienia żołnierzy australijskich w roku 1916, gdy obserwował ich zmagania na polach bitew we Francji. W maju 1917 roku powstało Australijskie Archiwum Wojenne, które miało zapewnić zachowanie dokumentów związanych z toczącymi się działaniami bojowymi. Dokumenty i pamiątki były wystawiane początkowo w Melbourne, a następnie w Canberze.
Rozpisany w roku 1927 konkurs na projekt architektoniczny nie przyniósł rozwiązania, jednak zachęcił dwóch jego uczestników, architektów z Sydney - Emila Sodersteena i Johna Crusta − do przedstawienia wspólnego projektu. Ograniczony budżet oraz efekty kryzysu ograniczyły rozmiary projektu.
Budowla została ukończona w roku 1941, w trakcie zmagań na frontach II wojny światowej. Oficjalnego odsłonięcia dokonał 11 listopada 1941 roku ówczesny gubernator generalny Lord Gowrie, sam będący żołnierzem i kawalerem Krzyża Wiktorii. Pomnik miał upamiętniać żołnierzy z okresu I wojny światowej, jednak w 1941 roku rząd podjął decyzję o rozszerzeniu Memorialu o pamiątki z okresu II wojny światowej, a w 1952 roku rozszerzono na wszystkie wojny w której uczestniczyli żołnierze australijscy.

</doc>
<doc id="2631175" url="https://pl.wikipedia.org/wiki?curid=2631175" title="Port lotniczy Rand">
Port lotniczy Rand

Port lotniczy Rand (IATA: QRA, ICAO: FAGM) – port lotniczy położony w Germiston, w Gautengu, w Republice Południowej Afryki.

</doc>
<doc id="2631176" url="https://pl.wikipedia.org/wiki?curid=2631176" title="Krzysztof Szydzisz">
Krzysztof Szydzisz

Krzysztof Szydzisz (ur. 18 lutego 1966) – polski dyrygent, profesor sztuk muzycznych, specjalista z zakresu emisji głosu, muzykolog, menedżer kultury, wykładowca Akademii Muzycznej w Bydgoszczy.
Życiorys.
Jest absolwentem Katolickiego Uniwersytetu Lubelskiego (studia muzykologiczne), Akademii Muzycznej w Poznaniu (wydział wokalno-aktorski) oraz Akademii Muzycznej w Bydgoszczy (dyrygentura chóralna). Ukończył również Podyplomowe Studia Zbiorowej Emisji Głosu na Akademii Muzycznej w Bydgoszczy oraz uczestniczył w specjalistycznych kursach dla dyrygentów w Słowenii, Danii, Austrii, Niemczech, USA, Polsce oraz w Mistrzowskich Kursach Erica Ericsona.
Jest absolwentem Studium Menedżerów Kultury przy Uniwersytecie im. Adama Mickiewicza w Poznaniu, Studiów Podyplomowych z zakresu Zarządzania Szkolnictwem Wyższym na Wydziale Zarządzania i Komunikacji Społecznej Uniwersytetu Jagiellońskiego w Krakowie i Podyplomowego Studium Pedagogiki Specjalnej w zakresie Logopedii Uniwersytetu im. A. Mickiewicza w Poznaniu.
W 1992 roku założył Chór Kameralny Uniwersytetu im. Adama Mickiewicza w Poznaniu. Wraz z zespołem zdobywał nagrody konkursów krajowych i międzynarodowych oraz był wyróżniany jako osobowość artystyczna (m.in. nagrody dla najlepszego dyrygenta Międzynarodowego Festiwalu Pieśni Chóralnej w Międzyzdrojach, Ogólnopolskiego Konkursu Chórów „Legnica Cantat”, Międzynarodowego Konkursu Chóralnego w Busan).
Jego zainteresowania repertuarowe obejmują europejską literaturę chóralną XIX i XX wieku.
Jest profesorem Akademii Muzycznej im. Feliksa Nowowiejskiego w Bydgoszczy, gdzie kieruje tamtejszym Zakładem Emisji Głosu, prowadząc zajęcia m.in. z klasycznego śpiewu solowego, metodyki i teorii śpiewu, anatomii i fizjologii aparatu głosowego oraz mowy zawodowej. Organizuje także cykliczne seminaria i warsztaty z zakresu emisji głosu, logopedii, prowadzenia zespołów wokalnych, tradycji i praktyk wykonawczych muzyki różnych epok.
Jest konsultantem wokalnym polskich i zagranicznych zespołów chóralnych. Prowadzi kursy dla osób zawodowo posługujących się głosem. Jest członkiem jury wielu konkursów chóralnych (m.in. „Legnica Cantat”, „Canti Veris Praga”, „IFAS Pardubice”, „Mundus Cantat Sopot”).
Jest dyrektorem Międzynarodowego Festiwalu Chórów Uniwersyteckich „Universitas Cantat”.
24 lutego 2011 roku odebrał z rąk prezydenta Rzeczypospolitej Polskiej Bronisława Komorowskiego nominację profesorską.
Nagrody i odznaczenia.
"Źródło": 

</doc>
<doc id="2631177" url="https://pl.wikipedia.org/wiki?curid=2631177" title="Non scholae, sed vitae discimus">
Non scholae, sed vitae discimus

Non scholae, sed vitae discimus (łac. - "nie uczymy się dla szkoły, ale dla życia") - sentencja łacińska oznaczająca, że celem zdobywania wiedzy nie jest zadowolenie nauczyciela lub mocodawcy, ale zaspokojenie potrzeby życiowej. Sentencja ta jest mottem wielu szkół na świecie.
Sentencja ta jest odwróceniem zdania Seneki: "Non vitae, sed scholae discimus" ("Nie uczymy się dla życia, ale dla szkoły").

</doc>
<doc id="2631179" url="https://pl.wikipedia.org/wiki?curid=2631179" title="Park Narodowy Sapo">
Park Narodowy Sapo

Park Narodowy Sapo – park narodowy w hrabstwie Sinoe w Liberii. Jest największym w kraju chronionym obszarem lasów deszczowych i jedynym o statusie parku narodowego. Obejmuje drugi co do wielkości obszar wilgotnego lasu równikowego w Afryce Zachodniej po Parku Narodowym Taï w Wybrzeżu Kości Słoniowej. Zajmuje powierzchnię 1804 km² i jest położony w południowo-wschodniej części kraju.
Historia.
W 1976 powołano do życia Liberyjską Jednostkę Rozwoju Leśnictwa (LFDA) do zarządzania i zachowania państwowymi zasobami leśnymi. Rok później, w 1977, został stworzony Wydział Przyrody i Parków Narodowych pod przewodnictwem Alexandra Peala, który kierował nim do 1990. Do 1982 zaproponowano stworzenie siedmiu obszarów chronionych, w tym trzech parków narodowych. Spośród nich oficjalnie powstał jedynie Park Narodowy Sapo w 1983 przez będącą wówczas u władzy Radę Odkupienia Ludu. Jego początkowa powierzchnia wynosiła 1308 km² na wschód od rzeki Sinoe i południe od gór Putu.
Wybuch wojny domowej w Liberii w 1989 przyczynił się do braku kontroli nad terenem parku. Pojawiały się liczne oskarżenia względem grup rebelianckich o grabieżcze wykorzystywanie tych terenów dla pozyskania drewna oraz wydobycia diamentów w celu uzyskania zysków na dalsze działania zbrojne. Charles Taylor był głównym z liderów rebeliantów oskarżanych poza zbrodniami przeciwko ludzkości także o niszczenie cennego ekosystemu parku narodowego Sapo.
Bioróżnorodność.
Fauna.
Park Narodowy Sapo jest określany „regionalnym centrum endemizmu” z około 125 gatunkami ssaków i 590 ptaków, z których wiele jest zagrożonych tj. kot złoty, dryl, sępowronka żółtogardła. Park jest także siedliskiem dla cywety afrykańskiej, bielika afrykańskiego, żako, świni leśnej, kanczyla afrykańskiego czy też wydry plamoszyjej.

</doc>
<doc id="2631180" url="https://pl.wikipedia.org/wiki?curid=2631180" title="Kazimierz Burzyński">
Kazimierz Burzyński

Kazimierz Burzyński (ur. 11 stycznia 1897 w Chełmcach, zm. 25 kwietnia 1944 w Montrealu) – kapitan pilot Wojska Polskiego, kawaler Orderu Virtuti Militari.
Życiorys.
Urodził się w rodzinie Jana i Marii z Piotrowskich. Chodził do szkoły powszechnej w Galicji, szkołę średnią ukończył w Gimnazjum oo. Jezuitów w Chyrowie. Dalszą edukację kontynuował w Szkole Rolniczej w Szamotułach oraz na wyższym kursie Szkoły Rolniczej w Inowrocławiu. Po wcieleniu do armii niemieckiej służył w następujących jednostkach: od 1 marca do 29 sierpnia 1916 w oddziale aeronautyki Balt. S. Legnica, od 29 sierpnia 1916 do 31 stycznia 1917 w 4 Oddziale Aeronautyki w Pile, od stycznia do lutego 1917 w 14 Oddziale Aeronautyki w Jamboli w Bułgarii, w czerwcu 1917 w 2 Oddziale Aeronautyki w Darmstadt, od czerwca do grudnia 1917 w oddziale balonów na uwięzi nr 73, od grudnia 1917 do kwietnia 1918 na Stacji Lotniczej Ławica. Od 25 kwietnia do 28 sierpnia 1918 szkolił się na pilota w Szkole Lotniczej w Fürstenwalde, a po jej ukończeniu ponownie skierowany został w dniach od 28 sierpnia do 11 listopada 1918 na doskonalenie lotnicze do Szkoły Lotniczej w Ławicy k. Poznania. Po wstąpieniu do odrodzonego Wojska Polskiego jako pilot, latał podczas walk na frontach ukraińskim i bolszewickim. Od 11 stycznia 1919 latał w składzie 12 eskadry wywiadowczej. W czerwcu 1921, w stopniu podporucznika, pełnił służbę w 13 eskadrze lotniczej należącej do 3 pułku lotniczego w Poznaniu.
8 stycznia 1924 został zatwierdzony w stopniu podporucznika ze starszeństwem z dniem 1 czerwca 1919 i 12. lokatą w korpusie oficerów rezerwy lotnictwa. Posiadał wówczas przydział w rezerwie do 3 pułku lotniczego. W 1934 roku pozostawał w ewidencji Powiatowej Komendy Uzupełnień Warszawa Miasto III. Posiadał przydział w rezerwie do 1 pułku lotniczego w Warszawie.
Od 1923 roku pracował jako pilot komunikacyjny, początkowo w Polskiej Linii Lotniczej „Aerolloyd” SA, w 1925 roku przemianowanej na „Aerolot”, a od 1928 roku, po połączeniu z „Aero”, w Polskich Liniach Lotniczych LOT. W roku 1936 jako pierwszy Polak osiągnął 1 milion przelecianych kilometrów (jako drugi w tym samym roku wyczyn ten osiągnął Klemens Długaszewski). Do wybuchu II wojny światowej wylatał łącznie około 1,4 mln kilometrów. Przed 1939 rokiem był szefem personelu latającego PLL „Lot”.
We wrześniu 1939 roku uczestniczył w ewakuacji polskiego lotnictwa cywilnego. Dostał się do Wielkiej Brytanii. Służył jako pilot transportowy, otrzymał numer służbowy RAF P-0015. Od 1941 roku latał w Royal Air Force (Atlantic Ferry Organisation – ATFERRO) przez Atlantyk z Kanady do Anglii, w 1944 roku w stopniu kapitana (a w lotnictwie brytyjskim – Flight Lieutnant). W czasie wojny przekroczył 2 miliony przelatanych kilometrów.
Zginął 25 kwietnia 1944 w . Pilotowany przez niego samolot B-24 Liberator nr EW 148 rozbił się na terenie miasta Montreal, 6 minut po starcie, niszcząc 6 domów mieszkalnych. Zginęli wszyscy członkowie załogi oraz 10 mieszkańców. Został pochowany na Notre Dame Des Neiges Cemetery w Montralu.

</doc>
