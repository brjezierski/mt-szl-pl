<doc id="2648058" url="https://pl.wikipedia.org/wiki?curid=2648058" title="Indie na Letnich Igrzyskach Olimpijskich 1920">
Indie na Letnich Igrzyskach Olimpijskich 1920

Indie Brytyjskie na Letnich Igrzyskach Olimpijskich 1920 reprezentowało pięciu zawodników (sami mężczyźni). Był to drugi start reprezentacji Indii na letnich igrzyskach olimpijskich.
Skład kadry.
Lekkoatletyka.
Mężczyźni
Zapasy.
Mężczyźni

</doc>
<doc id="2648063" url="https://pl.wikipedia.org/wiki?curid=2648063" title="Wydział Filologiczny Uniwersytetu Rzeszowskiego">
Wydział Filologiczny Uniwersytetu Rzeszowskiego

Wydział Filologiczny Uniwersytetu Rzeszowskiego (WF UR) – jeden z 11 wydziałów Uniwersytetu Rzeszowskiego powstały w 1965 roku wraz z powstaniem Wyższej Szkoły Pedagogicznej w Rzeszowie, która została przekształcona w 2001 roku po połączeniu z filiami innych uczelni w Uniwersytet Rzeszowski. Kształci studentów na dwóch kierunkach filologicznych, należących do nauk humanistycznych, na studiach stacjonarnych oraz niestacjonarnych.
W ramach Wydziału Filologicznego znajdują się 3 instytuty i 1 katedra. Aktualnie zatrudnionych jest 116 pracowników naukowo-dydaktycznych (z czego 12 na stanowisku profesora zwyczajnego, 20 na stanowisku profesora nadzwyczajnego ze stopniem naukowym doktora habilitowanego, 83 adiunktów ze stopniem doktora oraz 11 asystentów z tytułem magistra). Wydział współpracuje również z emerytowanymi profesorami, których autorytet wspiera zarówno proces dydaktyczny, jak i przede wszystkim wymianę międzynarodową.
Według stanu na 2012 rok na wydziale studiuje łącznie 1919 studentów (w tym 1429 na studiach dziennych, 490 na studiach zaocznych) oraz 108 doktorantów, odbywających studia doktoranckie w ramach Wydziałowego Studium Doktoranckiego.
Historia.
Wydział Filologiczny powstał jako jeden z pierwszych wydziałów powołanych do życia decyzją Ministerstwa Oświaty i Szkolnictwa Wyższego po utworzeniu w Rzeszowie w 1965 roku Wyższej Szkoły Pedagogicznej. Początkowo wydział ten złożony był z dwóch katedr: filologii polskiej i rosyjskiej, które na przełomie lat 70. i 80. XX wieku zostały przekształcone w instytuty. Pod koniec lat 80. XX wieku utworzono także Katedrę Filologii Germańskiej, a w 1995 roku Katedrę Filologii Angielskiej. Ważnymi wydarzeniami było uzyskanie przez wydział w 1993 roku uprawnień do nadawania stopnia doktora nauk humanistycznych w zakresie literaturoznawstwa, a w 1996 roku w zakresie językoznawstwa. W 2001 roku Wydział Filologiczny wszedł w struktury nowo powstałego Uniwersytetu Rzeszowskiego.
Kierunki kształcenia.
Wydział kształci studentów na studiach licencjackich (3-letnie) na następujących kierunkach i specjalnościach:
Absolwenci studiów I stopnia mogą kontynuować naukę na studiach magisterskich uzupełniających (2-letnie) na kierunkach i specjalnościach:
Ponadto wydział prowadzi również następujące studia podyplomowe:
Wydział oferuje studia doktoranckie (trzeciego stopnia) w następujących dziedzinach:
Wydział ma uprawnienia do nadawania następujących stopni naukowych:
Struktura organizacyjna.
Instytut Filologii Angielskiej.
Instytut Filologii Angielskiej UR dzieli się na 4 zakłady:
Instytut Filologii Germańskiej.
Instytut Filologii Germańskiej UR dzieli się na 4 zakłady:
Instytut Polonistyki i Dziennikarstwa.
Instytut Polonistyki i Dziennikarstwa UR dzieli się na 6 zakładów i 3 pracownie naukowe:
Katedra Filologii Rosyjskiej.
Katedra Filologii Rosyjskiej UR dzieli się na 3 zakłady:

</doc>
<doc id="2648065" url="https://pl.wikipedia.org/wiki?curid=2648065" title="Eugeniusz Arct">
Eugeniusz Arct

Eugeniusz Arct (ur. 24 grudnia 1899 w Odessie, zm. 22 stycznia 1974 w Warszawie) – polski malarz, pedagog.
Życiorys.
Urodził się 24 grudnia 1899 w Odessie, w rodzinie Władysława i Heleny z Drudy'ch (1870–1954). Od 1918 przez dwa lata studiował malarstwo w Kunstgewerbeschule w Lucernie u J. van Moosa, naukę kontynuował od 1923 do 1930 roku w warszawskiej Szkole Sztuk Pięknych u Tadeusza Pruszkowskiego. Uzyskał dyplom w 1936 roku. Po ukończeniu studiów w 1930 pozostał na uczelni, pracując jako asystent. Równocześnie tworzył, swoje dzieła wystawiał z tzw. „szkołą warszawską”, której był współinicjatorem. Grupa ta skupiała malarzy, których prace swoim stylem nawiązywały do późnego impresjonizmu francuskiego (jasne, prześwietlone barwy, tematyka współczesna, ale ujmowana z humorem). Wystawiał swoje prace również w Instytucie Polityki Społecznej Uniwersytetu Warszawskiego i na wystawach organizowanych przez tzw. Blok Zawodowych Artystów Plastyków. Wiele wystaw jego prac miało miejsce poza granicami kraju, gdzie obrazy były kupowane do kolekcji muzealnych. W 1946 został wykładowcą na warszawskiej Akademii Sztuk Pięknych, a w 1950 otrzymał tytuł profesora.
Malował najczęściej martwe natury i pejzaże z okolic Kazimierza Dolnego, Szczawnicy, a po 1945 głównym tematem stała się Warszawa i jej miejski krajobraz. Przedstawione miejsca ukazywane są barwnie, o rozedrganych konturach, które można śmiało określić jako bardzo bliskie impresjonizmowi.
Był mężem malarki Gizeli Hufnagel (1903–1997). Mieszkał w Warszawie przy al. Armii Ludowej 13/43.
Zmarł 22 stycznia 1974 w Warszawie. Pochowany na Cmentarzu Powązkowskim (kwatera 133-2-9).

</doc>
<doc id="2648071" url="https://pl.wikipedia.org/wiki?curid=2648071" title="Luksemburg na Letnich Igrzyskach Olimpijskich 1996">
Luksemburg na Letnich Igrzyskach Olimpijskich 1996

Luksemburg na Letnich Igrzyskach Olimpijskich 1996 reprezentowało sześciu zawodników: dwóch mężczyzn i cztery kobiety. Był to 19 start reprezentacji Luksemburga na letnich igrzyskach olimpijskich.
Skład kadry.
Judo.
Mężczyźni
Lekkoatletyka.
Kobiety
Strzelectwo.
Kobiety
Mężczyźni
Szermierka.
Kobiety
Tenis ziemny.
Kobiety

</doc>
<doc id="2648074" url="https://pl.wikipedia.org/wiki?curid=2648074" title="Neutrino sterylne">
Neutrino sterylne

Neutrino sterylne – hipotetyczna cząstka elementarna mogąca tworzyć ciemną materię. Miałaby ona należeć do neutrin – cząstek o zerowym ładunku elektrycznym i bardzo małej masie. Czasem neutrino sterylne traktowane jest jako czwarta generacja neutrin (obok neutrina elektronowego, mionowego i taonowego). Jego charakterystyczną cechą jest to, że oddziałuje z materią tylko grawitacyjnie. Jest oznaczane symbolem νs.
Oscylacje neutrin teoretycznie mogłyby zamieniać neutrina mionowe w sterylne, co powodowałoby spadek ich liczby w detektorze. Jest to szczególnie prawdopodobne po przejściu wiązki neutrin przez obszar o dużej gęstości materii, taki jak jądro Ziemi. Dlatego detektor IceCube na biegunie południowym został użyty do obserwacji neutrin przychodzących z półkuli północnej, w zakresie energii od 320 GeV do 20 TeV, w którym spodziewano się wyraźnego sygnału w przypadku istnienia neutrin sterylnych. Analiza danych z zaobserwowanych zdarzeń pozwoliła na wykluczenie istnienia neutrin sterylnych w dostępnym obszarze przestrzeni parametrów, na poziomie ufności 99%.

</doc>
<doc id="2648077" url="https://pl.wikipedia.org/wiki?curid=2648077" title="Islandia na Letnich Igrzyskach Olimpijskich 1996">
Islandia na Letnich Igrzyskach Olimpijskich 1996

Islandię na Letnich Igrzyskach Olimpijskich 1996 reprezentowało dziewięciu zawodników: pięciu mężczyzn i cztery kobiety. Był to 15 start reprezentacji Islandii na letnich igrzyskach olimpijskich.

</doc>
<doc id="2648085" url="https://pl.wikipedia.org/wiki?curid=2648085" title="Ferrario">
Ferrario



</doc>
<doc id="2648089" url="https://pl.wikipedia.org/wiki?curid=2648089" title="Wacław Radecki (psycholog)">
Wacław Radecki (psycholog)

Wacław Radecki (ur. 27 października 1887 w Warszawie, zm. 25 marca 1953 w Montevideo) – polski i brazylijski psycholog, lekarz, działacz polonijny, honorowy profesor Uniwersytetu w Montevideo, profesor Uniwersytetu w Kurytybie.
Życiorys.
Syn studenta medycyny Józefa Radeckiego i Aleksandry z domu Siekierz. Studiował na wydziale lekarskim Uniwersytetu w Genewie od 1908 do 1912 roku, uczył się psychologii pod kierunkiem Flournoy′a i Claparède′a.
Podczas I wojny światowej przebywał w Warszawie. W latach 1914-1918 był wykładowcą psychologii na Wydziale Humanistycznym Towarzystwa Kursów Naukowych. Działał w Komitecie Obywatelskim Powiatu Warszawskiego, Komitecie Obywatelskim Guberni Warszawskiej, Zarządzie Rady Opiekuńczej Powiatu Warszawskiego. Od 1919 do 1920 organizował Studium Psychologiczne przy Wolnej Wszechnicy Polskiej. Za sprawą doświadczeń z hipnozą popadł w konflikt ze środowiskiem psychologów i został zawieszony jak wykładowca. Sprawę opisywała prasa, Radecki został publicznie potępiony przez sąd obywatelski. W 1920 roku delegowany został przez Naczelne Dowództwo Wojska Polskiego do przeprowadzania badań psychologicznych żołnierzy.
Od 1923 roku przebywał w Brazylii. W 1924 roku założył w Rio de Janeiro pracownię psychologiczną ("Laboratório de Psicologia da Colonia de Psychopathas em Engenho de Dentro"). Działał w środowiskach polonijnych w Ameryce Południowej.
Żona Halina z Pepłowskich (prawdopodobnie córka Adolfa Pepłowskiego) była jego bliską współpracownicą, współautorką niektórych prac. Wacław Radecki z żoną należeli do kręgu znajomych Witolda Gombrowicza. Napisał przedmowę do powieści Floriana Czarnyszewicza "Nadberezyńcy".
Uważany jest za pioniera psychologii doświadczalnej w Brazylii.

</doc>
<doc id="2648090" url="https://pl.wikipedia.org/wiki?curid=2648090" title="Sex Bomb (Remix)">
Sex Bomb (Remix)



</doc>
<doc id="2648095" url="https://pl.wikipedia.org/wiki?curid=2648095" title="Dzieża (potok)">
Dzieża (potok)

Dzieża, Dzierża (niem. "Uppichbach", "Uppich Bach") – potok w południowo-zachodniej Polsce, w woj. dolnośląskim, w Górach Izerskich, w prawym dorzeczu Kwisy, długość 5,6 km, źródła na wysokości ok. 650 m n.p.m., ujście – ok. 345 m n.p.m..
Opis.
Wypływa z północnych zboczy Kamienickiego Grzbietu Gór Izerskich, z obniżenia między Kotłem a Wysoką, w górnej części wsi Kotlina. Początkowo płynie stromą dolinką wciętą w zbocza Kamienickiego Grzbietu ku północnemu wschodowi. W Gierczynie wypływa na Pogórze Izerskie. Odtąd płynie spokojnie przez południową część Kotliny Mirskiej.
Uchodzi do Długiego Potoku, choć niektóre źródła podają, że do Mrożynki lub nawet Kwisy.
Posiada prawy dopływ - Pękawkę, choć niektóre źródła podają, że to Dzieża jest dopływem Pękawki.
Nazwa potoku jest podawana jako Dzieża lub Dzierża.

</doc>
<doc id="2648116" url="https://pl.wikipedia.org/wiki?curid=2648116" title="Yun-hee Choi">
Yun-hee Choi



</doc>
<doc id="2648118" url="https://pl.wikipedia.org/wiki?curid=2648118" title="Lyudmila Eremina">
Lyudmila Eremina



</doc>
<doc id="2648119" url="https://pl.wikipedia.org/wiki?curid=2648119" title="Aconchi">
Aconchi

Aconchi – miasto w centralnej części meksykańskiego stanu Sonora, siedziba władz gminy Aconchi. Miasto położone jest w odległości około 120 km od stolicy stanu Hermosillo w kierunku północno-wschodnim. W 2005 roku ludność miasta liczyła 1718 mieszkańców. Zostało założone w 1639 roku jako misja jezuicka.

</doc>
<doc id="2648128" url="https://pl.wikipedia.org/wiki?curid=2648128" title="Turbina Bałakowo">
Turbina Bałakowo

Turbina Bałakowo – rosyjski klub żużlowy z siedzibą w Bałakowie, założony w 1968 roku. Dziewięciokrotny drużynowy mistrz ZSRR na żużlu. Aktualny drużynowy mistrz Rosji na żużlu. Zdobywca Klubowego Pucharu Europy i drużynowego mistrzostwa Ukrainy na żużlu w roku 2010. Klub posiada też sekcję ice speedwaya.

</doc>
<doc id="2648133" url="https://pl.wikipedia.org/wiki?curid=2648133" title="Światowy Turniej Kwalifikacyjny w piłce siatkowej kobiet do Igrzysk Olimpijskich 2012">
Światowy Turniej Kwalifikacyjny w piłce siatkowej kobiet do Igrzysk Olimpijskich 2012

Światowy Turniej Kwalifikacyjny do Igrzysk Olimpijskich w Londynie odbył się w Tokio w dniach od 19 do 27 maja 2012 roku. Wzięło w nim udział 8 reprezentacji narodowych, z których awans uzyskały trzy pierwsze reprezentacje oraz najlepsza drużyna azjatycka.
System rozgrywek.
Każdy zespół mógł zgłosić 12 zawodników do Turnieju Kwalifikacyjnego. Nie ma możliwości późniejszej zmiany zgłoszonych zawodników, nawet w przypadku kontuzji któregoś z nich.

</doc>
<doc id="2648138" url="https://pl.wikipedia.org/wiki?curid=2648138" title="Dzieje Nowej Huty (muzeum)">
Dzieje Nowej Huty (muzeum)



</doc>
<doc id="2648151" url="https://pl.wikipedia.org/wiki?curid=2648151" title="Sobolewska">
Sobolewska



</doc>
<doc id="2648154" url="https://pl.wikipedia.org/wiki?curid=2648154" title="Aptosyax grypus">
Aptosyax grypus



</doc>
<doc id="2648157" url="https://pl.wikipedia.org/wiki?curid=2648157" title="Długi Potok">
Długi Potok

Długi Potok (niem. "Lange Wasser", "Lang Wasser") – potok w południowo-zachodniej Polsce, w woj. dolnośląskim, na Pogórzu Izerskim, prawy dopływ Kwisy, długość 10,5 km, źródła na wysokości ok. 460-470 m n.p.m., ujście – ok. 340 m n.p.m..
Opis.
Wypływa między Krzywdami (Wzniesienia Radoniowskie) a Czartowskimi Skałami (Przedgórze Rębiszowskie), niedaleko wsi Janice. W górnym biegu nosi nazwę Chmielewski Potok. Płynie generalnie na zachód. Uchodzi do Kwisy w dolnej części Mirska.
Dopływy.
Większe dopływy:

</doc>
<doc id="2648164" url="https://pl.wikipedia.org/wiki?curid=2648164" title="Genypterus australis">
Genypterus australis



</doc>
<doc id="2648165" url="https://pl.wikipedia.org/wiki?curid=2648165" title="Genypterus microstomus">
Genypterus microstomus



</doc>
<doc id="2648166" url="https://pl.wikipedia.org/wiki?curid=2648166" title="Ophidium blacodes">
Ophidium blacodes



</doc>
<doc id="2648173" url="https://pl.wikipedia.org/wiki?curid=2648173" title="Silvestre Conti">
Silvestre Conti

Silvestre Conti (ur. ? – zm. ?) - argentyński piłkarz, grający podczas kariery na pozycji pomocnika. 
Kariera klubowa.
Silvestre Conti podczas piłkarskiej kariery występował w Nacionalu Rosario.
Kariera reprezentacyjna.
Jedyny raz w reprezentacji Argentyny Conti wystąpił 24 października 1926 w przegranym 0-2 meczu z Urugwajem podczas Mistrzostw Ameryki Południowej. 

</doc>
<doc id="2648187" url="https://pl.wikipedia.org/wiki?curid=2648187" title="Zornica (obwód Burgas)">
Zornica (obwód Burgas)

Zornica (bułg. Зорница) – wieś w południowej Bułgarii, w obwodzie Burgas, w gminie Sredec.
Wieś znajduje się na głównej drodze Burgas - Sredec - Jamboł.

</doc>
<doc id="2648192" url="https://pl.wikipedia.org/wiki?curid=2648192" title="Weather Systems">
Weather Systems

Weather Systems - dziewiąty album studyjny brytyjskiej grupy muzycznej Anathema. Wydawnictwo ukazało się 16 kwietnia 2012 roku nakładem wytwórni muzycznej Kscope Music. Płyta odniosła największy sukces komercyjny w historii działalności formacji, była notowana na listach przebojów w dziesięciu krajach Europy oraz w Stanach Zjednoczonych.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2648194" url="https://pl.wikipedia.org/wiki?curid=2648194" title="Wyższa Szkoła Robienia Hałasu">
Wyższa Szkoła Robienia Hałasu



</doc>
<doc id="2648196" url="https://pl.wikipedia.org/wiki?curid=2648196" title="1. FC Heidenheim">
1. FC Heidenheim

1. FC Heidenheim – niemiecki klub piłkarski z siedzibą w Heidenheim an der Brenz, występujący w 2. Bundeslidze.
Aktualna kadra.
"Stan na 19 sierpnia 2021 r."

</doc>
<doc id="2648204" url="https://pl.wikipedia.org/wiki?curid=2648204" title="Jergak-Targak-Tajga">
Jergak-Targak-Tajga

Jergak-Targak-Tajga, także Tazarama (ros.: Ергак-Таргак-Тайга; Тазарама) – pasmo górskie w azjatyckiej części Rosji, w Sajanie Zachodnim, na granicy Kraju Krasnojarskiego i Tuwy. Rozciąga się na długości ok. 200 km, między rzekami Us i Kazyr. Wysokość szczytów nie przekracza 2500 m n.p.m. Pasmo zbudowane jest głównie z łupków metamorficznych i granitów. Dominuje rzeźba średniogórska. Zbocza pasma (do wysokości ok. 1800 m n.p.m.) pokryte są tajgą ciemną z sosną i jodłą; w wyższych partiach występują łąki subalpejskie, tundra wysokogórska oraz rumowiska skalne.

</doc>
<doc id="2648206" url="https://pl.wikipedia.org/wiki?curid=2648206" title="Rasmus Lyberth">
Rasmus Lyberth

Rasmus Ole Lyberth (ur. 21 sierpnia 1951) – grenlandzki piosenkarz, autor tekstów i aktor. Od lat 70. jest jednym z najpopularniejszych artystów na grenlandzkiej scenie muzycznej. Jego muzyka jest także znana poza jej granicami.
Życiorys.
Rasmus Lyberth urodził się w Maniitsoq, ale dorastał w Nuuk. W wieku ok. 12 lat zaczął grać na gitarze. Mieszka w Danii (lipiec 2008). Jest synem nauczyciela i pisarza Erika Lybertha oraz Emmy Lyberth. W 1969 roku zaczął grać i śpiewać w Kopenhadze. W roku 1974 wydał swój pierwszy album "Erningaa".
Po występie w filmie Qaamarngup uummataa w roku 1998 miał dłuższy okres muzycznej przerwy. Występował także na deskach grenlandzkiego teatru . Dał również wiele koncertów nie tylko w Danii i Grenlandii, ale także w kilku krajach Europy i Ameryki Północnej. Współpracował także z innymi muzykami, w tym z Christian Alvad i Lars Lilholt Band. W roku 2001 opublikował tomik poezji zatytułowany ""Inuuneq asaguk inuunerup asammatit", (duń. "Elsk livet, for livet elsker dig""), a także rzeźbił figurki steatytowe.
Rasmus Lyberth otrzymał wiele nagród za jego upowszechnianie kultury grenlandzkiej, m.in. Foreningen Norden, Statens Kunstfond, a także był pasowany na rycerza przez duńską królową Małgorzatę II. Otrzymał również order Danebroga (Dannebrogordenen). Był dwukrotnie żonaty. Ma również troje dzieci z pierwszego małżeństwa.

</doc>
<doc id="2648209" url="https://pl.wikipedia.org/wiki?curid=2648209" title="Benjamín Delgado">
Benjamín Delgado

Benjamín Delgado (ur. 1 czerwca 1897 w San Lorenzo – zm. 4 listopada 1953) – argentyński piłkarz, grający podczas kariery na pozycji napastnika.
Kariera klubowa.
Benjamín Delgado piłkarską karierę rozpoczął w San Fernando Buenos Aires w 1923. W 1926 był zawodnikiem Atlanty Buenos Aires, po czym przeszedł do Boca Juniors. Z Boca Juniors zdobył mistrzostwo Argentyny w 1926.
W 1928 występował w Argentinos Juniors Buenos Aires, a w latach 1930–1932 ponownie w Atlancie. Ostatnim jego klubem było CA Tigre, w którym zakończył karierę w 1933.
Kariera reprezentacyjna.
W reprezentacji Argentyny Delgado występował w latach 1923–1926. W reprezentacji zadebiutował 20 maja 1923 w przegranym 1:2 meczu z Paragwajem, którego stawką było Copa Rosa Chevallier Boutell.
W 1926 wystąpił w Mistrzostwach Ameryki Południowej. 
Na turnieju w Santiago wystąpił we wszystkich czterech meczach z Boliwią (bramka), Paragwajem (2 bramki), Urugwajem i Chile, który był jego ostatnim meczem w reprezentacji. Ogółem w barwach "albicelestes" wystąpił w 9 meczach, w których zdobył 3 bramki.

</doc>
<doc id="2648216" url="https://pl.wikipedia.org/wiki?curid=2648216" title="Germán Álvarez Algeciras">
Germán Álvarez Algeciras

Germán Álvarez Algeciras y Jimenez − hiszpański malarz, przedstawiciel andaluzyjskiego kostumbryzmu. Był krewnym i dziedzicem Juana Álvareza Mendizábala, ministra ekonomii za panowania królowej regentki Marii Krystyny Sycylijskiej.
Urodził się w Jerez de la Frontera w Andaluzji. Studiował na Akademii Sztuk Pięknych w Kadyksie i prawdopodobnie również w Sewilli. Otrzymał stypendium na studia w Rzymie, gdzie wstąpił do Akademii Chigi. W Rzymie nawiązał kontakt z hiszpańskimi artystami skupionymi wokół Mariano Fortuny. Najważniejszy okazał się dla niego wpływ Luisa Jiméneza y Aranda i José Garcii Ramosa. 
Ożenił się ze swoją kuzynką Encarnación Álvarez Delgado i zamieszkał w jej rodzinnym mieście Jimena de la Frontera, gdzie powstało większość jego dzieł.

</doc>
<doc id="2648234" url="https://pl.wikipedia.org/wiki?curid=2648234" title="Kevin Edward">
Kevin Edward

Kevin Edward (ur. 24 marca 1991) – piłkarz z Saint Lucia występujący na pozycji pomocnika, obecnie zawodnik Vieux Fort South.
Kariera klubowa.
Edward rozpoczynał piłkarską karierę w zespole Vieux Fort South.
Kariera reprezentacyjna.
W 2011 roku Edward wystąpił w trzech spotkaniach reprezentacji Saint Lucia U–23 w ramach wstępnych kwalifikacji do Igrzysk Olimpijskich w Londynie. Jego drużyna po komplecie porażek odpadła wówczas już w pierwszej rundzie, zajmując ostatnie miejsce w grupie.
W seniorskiej reprezentacji Saint Lucia Edward zadebiutował 8 lipca 2011 w przegranym 2:4 spotkaniu z Arubą w ramach eliminacji do Mistrzostw Świata 2014. W tym samym meczu strzelił także pierwszego gola w kadrze narodowej. Ostatecznie jego drużyna nie zdołała się zakwalifikować na mundial.

</doc>
<doc id="2648254" url="https://pl.wikipedia.org/wiki?curid=2648254" title="Wydział Matematyczno-Przyrodniczy Uniwersytetu Rzeszowskiego">
Wydział Matematyczno-Przyrodniczy Uniwersytetu Rzeszowskiego

Wydział Matematyczno-Przyrodniczy Uniwersytetu Rzeszowskiego (WM-P UR) – jeden z 11 wydziałów Uniwersytetu Rzeszowskiego powstały w 1965 roku wraz z powstaniem Wyższej Szkoły Pedagogicznej w Rzeszowie, która została przekształcona w 2001 roku po połączeniu z filiami innych uczelni w Uniwersytet Rzeszowski. Kształci studentów na siedmiu podstawowych kierunkach, należących do nauk matematycznych, przyrodniczych i technicznych, na studiach stacjonarnych oraz niestacjonarnych.
W ramach Wydziału Matematyczno-Przyrodniczego znajdują się 4 instytuty. Aktualnie zatrudnionych jest 171 pracowników naukowo-dydaktycznych (z czego 21 na stanowisku profesora zwyczajnego, 29 na stanowisku profesora nadzwyczajnego ze stopniem naukowym doktora habilitowanego, 91 adiunktów ze stopniem doktora oraz 30 asystentów z tytułem magistra). Wydział współpracuje również z emerytowanymi profesorami, których autorytet wspiera zarówno proces dydaktyczny, jak i przede wszystkim wymianę międzynarodową.
Według stanu na 2012 rok na wydziale studiuje łącznie 1486 studentów (w tym 1225 na studiach dziennych, 261 na studiach zaocznych) oraz kilkunastu doktorantów, odbywających studia doktoranckie w ramach Wydziałowego Studium Doktoranckiego.
Od 1 października 2019 roku uchwałą Senatu Uniwersytetu Rzeszowskiego z dnia 4 kwietnia 2019 roku Wydział Matematyczno-Przyrodniczego został połączony z Wydziałem Biologiczno-Rolniczego i Wydziałem Biotechnologii tworząc Kolegium Nauk Przyrodniczych.
Kierunki kształcenia.
Wydział kształci studentów na studiach I stopnia - licencjackich (3 letnie) i inżynierskich (3,5 letnie) na następujących kierunkach:
Absolwenci studiów I stopnia mogą kontynuować naukę na studiach magisterskich uzupełniających (2 letnie) na kierunkach i specjalnościach:
Ponadto wydział prowadzi również następujące studia podyplomowe:
Wydział oferuje studia doktoranckie (trzeciego stopnia) w następujących dziedzinach:
Wydział ma uprawnienia do nadawania następujących stopni naukowych: 
Struktura organizacyjna.
Instytut Fizyki.
Instytut Fizyki UR dzieli się na 1 katedra, 9 zakładów i 6 pracowni:
Instytut Informatyki.
Instytut Informatyki UR dzieli się na 4 zakłady:
Instytut Matematyki.
Instytut Matematyki UR dzieli się na 9 zakładów i 3 pracownie:
Instytut Techniki.
Instytut Techniki UR dzieli się na 6 zakładów:

</doc>
<doc id="2648266" url="https://pl.wikipedia.org/wiki?curid=2648266" title="Tłuszcze roślinne">
Tłuszcze roślinne



</doc>
<doc id="2648270" url="https://pl.wikipedia.org/wiki?curid=2648270" title="Feliciano Perducca">
Feliciano Perducca

Feliciano Ángel Perducca (ur. 9 czerwca 1901 w Buenos Aires, zm. 22 sierpnia 1976) – argentyński piłkarz, grający podczas kariery na pozycji pomocnika.
Kariera klubowa.
Feliciano Perducca piłkarską karierę rozpoczął w CA Temperley w 1923. W lidze argentyńskiej zadebiutował 22 kwietnia 1923 w meczu z CA Platense. W latach 1927–1928 był zawodnikiem Boca Alumni Buenos Aires, po czym przeszedł do Racing Club de Avellaneda. W 1932 występował w Talleres Remedios de Escalada i ponownie w Temperley.
Kariera reprezentacyjna.
W reprezentacji Argentyny Perducca występował w latach 1925–1928. W reprezentacji zadebiutował 9 lipca 1925 w zremisowanym 1-1 meczu z Paragwajem, którego stawką było Copa Rosa Chevallier Boutell
W 1926 wystąpił w Mistrzostwach Ameryki Południowej.
Na turnieju w Santiago wystąpił w meczu z Chile. W 1928 uczestniczył w Igrzyskach Olimpijskich. Na turnieju w Amsterdamie Argentyna zdobyła srebrny medal, a Perducca wystąpił w powtórzonym meczu finałowym z Urugwajem, który był jego ostatnim meczem w reprezentacji. Ogółem w barwach "albicelestes" wystąpił w 5 meczach.

</doc>
<doc id="2648273" url="https://pl.wikipedia.org/wiki?curid=2648273" title="Feliciano Ángel Perducca">
Feliciano Ángel Perducca



</doc>
<doc id="2648286" url="https://pl.wikipedia.org/wiki?curid=2648286" title="Cessna 425">
Cessna 425

Cessna 425 Corsair/Conquest – amerykański lekki dwusilnikowy samolot pasażerski, produkowany przez firmę Cessna. Samolot jest rozwinięciem konstrukcji Cessna 421 wyposażonym w silniki turbośmigłowe zamiast tłokowych. W latach 1980–1986 wyprodukowano 236 egzemplarzy tego samolotu.
Konstrukcja.
Cessna 425 to samolot o metalowej duralowej konstrukcji w układzie dolnopłata z chowanym podwoziem i ciśnieniową kabiną, wyposażony w dwa silniki Pratt &amp; Whitney Canada PT6A-112 umieszczone w gondolach na skrzydłach. Uzyskany 1 lipca 1980 certyfikat typu wydany przez FAA dopuszcza 8 miejsc pasażerskich (w tym 2 w kokpicie), jednak najczęściej spotyka się egzemplarze wyposażone w 6 miejsc (w konfiguracji 2+4).

</doc>
<doc id="2648297" url="https://pl.wikipedia.org/wiki?curid=2648297" title="Kurt Frederick">
Kurt Frederick

Kurt Frederick (ur. 27 kwietnia 1991 w Soufrière, Saint Lucia) – piłkarz z Saint Lucia występujący na pozycji obrońcy, obecnie zawodnik trynidadzkiego W Connection.
Kariera klubowa.
Frederick rozpoczynał swoją piłkarską karierę w trynidadzkim zespole W Connection z siedzibą w mieście San Fernando. W rozgrywkach 2011/2012 wywalczył z nim mistrzostwo Trynidadu i Tobago.
Kariera reprezentacyjna.
W 2011 roku Frederick wystąpił w trzech spotkaniach reprezentacji Saint Lucia U–23 w ramach wstępnych kwalifikacji do Igrzysk Olimpijskich w Londynie. Jego drużyna po komplecie porażek odpadła wówczas już w pierwszej rundzie, zajmując ostatnie miejsce w grupie.
W seniorskiej reprezentacji Saint Lucia Frederick zadebiutował 21 września 2010 w przegranym 0:3 meczu towarzyskim z Trynidadem i Tobago. W tym samym roku wziął udział w Pucharze Karaibów, natomiast później w eliminacjach do Mistrzostw Świata 2014. Wówczas strzelił pierwszego gola w kadrze narodowej – 12 lipca 2011 w wygranym 4:2 meczu z Arubą, jednak jego drużyna nie zdołała się zakwalifikować na mundial.

</doc>
<doc id="2648300" url="https://pl.wikipedia.org/wiki?curid=2648300" title="Olimpiada Języka Białoruskiego">
Olimpiada Języka Białoruskiego

Olimpiada Języka Białoruskiego w Polsce () – przedmiotowa olimpiada szkolna z zakresu języka białoruskiego, organizowana od roku szkolnego 1994/1995. Organizatorem olimpiady jest Katedra Białorutenistyki Uniwersytetu Warszawskiego. Funkcję przewodniczącego Komitetu Głównego Olimpiady od początku pełni prof. dr hab. Aleksander Barszczewski.
Uczestnicy oraz laureaci olimpiady są w większości uczniami dwóch szkół z województwa podlaskiego: Zespołu Szkół z Dodatkową Nauką Języka Białoruskiego w Hajnówce oraz II Liceum Ogólnokształcącego z Białoruskim Językiem Nauczania im B. Taraszkiewicza w Bielsku Podlaskim. 
Olimpiada realizowana jest w formie zawodów trójstopniowych:
Laureaci i finaliści Olimpiady otrzymują celującą roczną ocenę klasyfikacyjną z języka białoruskiego oraz są zwolnieni z egzaminu maturalnego z języka białoruskiego z maksymalnym wynikiem z poziomu rozszerzonego na świadectwie. Z przywileju tego korzystało w latach 2009–2011 od 25 do 26 osób.

</doc>
<doc id="2648315" url="https://pl.wikipedia.org/wiki?curid=2648315" title="Fehrenbach">
Fehrenbach

Fehrenbach:

</doc>
<doc id="2648319" url="https://pl.wikipedia.org/wiki?curid=2648319" title="Szabła">
Szabła

Szabła (bułg. Шабла) – miasto w północno-wschodniej Bułgarii, w obwodzie Dobricz. Jest ośrodkiem administracyjnym gminy Szabła.
Geografia.
Miejscowość Szabła położona jest 72 km na wschód od Dobriczy, 25 km na północny wschód od miejscowości Kawarna i 7 km na zachód od przylądku Szabła. Centrum miasteczka znajduje się 2 km od linii brzegowej morza Czarnego, gdzie znajduje się plaża. 4 grudnia 2012 roku w Szabli odnotowano jedno z najsilniejszych w tym rejonie trzęsień ziemi, 5 w skali Richtera.
Historia.
Teren miasta został pierwotnie zasiedlony przez Traków.
Struktury wyznaniowe.
Mieszkańcy są wyznania prawosławnego.
Sport.
Działa tutaj klub piłkarski FK Szabła.

</doc>
<doc id="2648320" url="https://pl.wikipedia.org/wiki?curid=2648320" title="Bernard Henner">
Bernard Henner



</doc>
<doc id="2648329" url="https://pl.wikipedia.org/wiki?curid=2648329" title="Bernard Henner (senior)">
Bernard Henner (senior)

Bernard (Baruch) Henner (ur. 15 sierpnia 1842 w Wielkich Oczach lub 1843 w Przemyślu, zm. 2 lutego 1926 w Przemyślu) – fotograf, właściciel zakładów fotograficznych w Przemyślu. 
Zawodu uczył się od Louisa Lumière’a podczas jednego z kilku swoich pobytów we Francji. 
Właściciel dwóch dobrze prosperujących zakładów fotograficznych. Pierwszy z nich, mieszczący się w pobliżu budynku sądu, przy obecnym Placu Dominikańskim, został założony w 1864 r. Była to wolnostojąca altana z częściowo oszklonym dachem, mieszcząca atelier, poprzedzającą ją część wejściową i pracownię. Przez pewien czas zakład ten funkcjonował równocześnie z drugim, znajdującym się we wzniesionej w 1899 r. kamienicy przy ul. Mickiewicza 6. Po śmierci zakład oficjalnie prowadziła jego córka, Augusta Mannheim, ale praktycznie zarządzał nim Adam Wysocki. On też kupił wyposażenie studia po jej śmierci w 1930 r., a od jego spadkobierców nabyło je Muzeum Narodowe Ziemi Przemyskiej w Przemyślu.
Bernard Henner otrzymał medale na wystawach: światowej w Wiedniu (1873), artystycznej w Londynie (1874), Krajowej Rolniczo-Przemysłowej we Lwowie (1877) i Rolniczo-Przemysłowej (1882).
Był radnym Przemyśla w latach 1885-1891.
Jego żoną była Mina (Mincia) Fuchsbalg (zm. 1913), mieli kilkoro dzieci, z których dwoje również zajmowało się fotografią: Jakób (Jeremiasz) i Bernard (Berl). Uczyli się oni fotografii w atelier ojca. Bernard senior wyznawcą judaizmu (Bernard junior i jego dzieci przeszli na katolicyzm). Pochowany na Cmentarzu Żydowskim w Przemyślu; jego grób nie zachował się do dzisiaj.

</doc>
<doc id="2648331" url="https://pl.wikipedia.org/wiki?curid=2648331" title="Grawitacja tensorowo-wektorowo-skalarna">
Grawitacja tensorowo-wektorowo-skalarna

Grawitacja tensorowo-wektorowo-skalarna (TeVeS, Tensor-vector-scalar gravity) – teoria opisująca ruch galaktyk bez udziału ciemnej materii. Została stworzona przez Ja’akowa Bekensteina. Jest relatywistycznym rozwinięciem zmodyfikowanej dynamiki newtonowskiej stworzonej przez Mordechaja Milgroma.
TeVeS opiera się na następujących składnikach:
Główne cechy TeVeS:

</doc>
<doc id="2648338" url="https://pl.wikipedia.org/wiki?curid=2648338" title="Bruno Trojani">
Bruno Trojani

Bruno Trojani (ur. 29 sierpnia 1907, zm. 14 stycznia 1966) – szwajcarski skoczek narciarski, reprezentant Ski-Club Gstaad, uczestnik Zimowych Igrzysk Olimpijskich 1928.
Uczestniczył w konkursie skoków na Zimowych Igrzyskach Olimpijskich 1928. W pierwszej serii oddał skok na odległość 48,5 metra, co dało mu 24. miejsce. W drugiej serii oddał jeden z najlepszych skoków konkursu – na odległość 63 metrów, lecz go nie ustał. W końcowej klasyfikacji Trojani zajął 32. miejsce.

</doc>
<doc id="2648349" url="https://pl.wikipedia.org/wiki?curid=2648349" title="Grawitacja tensorowo wektorowo skalarna">
Grawitacja tensorowo wektorowo skalarna



</doc>
<doc id="2648352" url="https://pl.wikipedia.org/wiki?curid=2648352" title="Liliana Wilczkowska">
Liliana Wilczkowska



</doc>
<doc id="2648353" url="https://pl.wikipedia.org/wiki?curid=2648353" title="Georg Weinhold">
Georg Weinhold

Georg Weinhold (ur. 28 listopada 1934 w Żytawie, zm. 10 października 2013 w Dreźnie) – niemiecki duchowny rzymskokatolicki, w latach 1973-2008 biskup pomocniczy diecezji drezdeńsko-miśnieńskiej (do 1979 działającej jako diecezja miśnieńska). 
Życiorys.
Święcenia kapłańskie przyjął 19 grudnia 1959 w ówczesnej diecezji miśnieńskiej, udzielił ich mu jej ordynariusz Otto Spülbeck CO. 4 lipca 1973 papież Paweł VI mianował go biskupem pomocniczym diecezji, ze stolicą tytularną Idicra. Sakry udzielił mu 8 września 1973 ówczesny biskup miśnieński Gerhard Schaffran. 22 sierpnia 2008 zrezygnował z urzędu i przeszedł na emeryturę w wieku 73 lat, na niespełna półtora roku przed osiągnięciem biskupiego wieku emerytalnego przewidzianego w prawie kanonicznym (75 lat). Od tego czasu pozostawał biskupem seniorem diecezji. 

</doc>
<doc id="2648361" url="https://pl.wikipedia.org/wiki?curid=2648361" title="Cliff Valcin">
Cliff Valcin

Cliff Magnam Valcin (ur. 20 marca 1986) – piłkarz z Saint Lucia występujący na pozycji napastnika, obecnie zawodnik Central Castries.
Kariera klubowa.
Valcin rozpoczynał swoją karierę w zespole Central Castries.
Kariera reprezentacyjna.
W seniorskiej Saint Lucia Valcin zadebiutował 10 września 2010 w przegranym 1:5 meczu towarzyskim z Saint Vincent i Grenadynami, w którym zdobył także premierową bramkę w kadrze narodowej. W tym samym roku wystąpił w trzech pojedynkach w ramach Pucharu Karaibów. Wziął także udział w eliminacjach do Mistrzostw Świata 2014, gdzie trzykrotnie wpisał się na listę strzelców – w przegranym 2:4 spotkaniu z Arubą, w konfrontacji z Saint Kitts i Nevis, także przegranej 2:4, jak również w rewanżu z tym samym rywalem, zremisowanym 1:1. Jego drużyna nie zakwalifikowała się ostatecznie na mundial.

</doc>
<doc id="2648363" url="https://pl.wikipedia.org/wiki?curid=2648363" title="Cliff Magnam Valcin">
Cliff Magnam Valcin



</doc>
<doc id="2648365" url="https://pl.wikipedia.org/wiki?curid=2648365" title="Raid (film)">
Raid (film)

Raid (, ) – indonezyjski film akcji z 2011 roku w reżyserii Garetha Evansa. Kontynuacja filmu pt. "" miała premierę 21 stycznia 2014 roku.
Opis fabuły.
W samym sercu slumsów Dżakarty znajduje się wieżowiec, stanowiący kryjówkę dla najniebezpieczniejszych przestępców. Elitarna jednostka S.W.A.T. zostaje wysłana do akcji, w której ma znaleźć i zabić bossa narkotykowego podziemia. Komandosi nie wiedzą, że wieżowiec, który jest celem ich ataku, zamieniono w twierdzę, pełną bezwzględnych, brutalnych i świetnie przygotowanych do ataku przestępców. Oddział wpada w pułapkę i zostaje uwięziony na szóstym piętrze.

</doc>
<doc id="2648369" url="https://pl.wikipedia.org/wiki?curid=2648369" title="Kolegium Nauk Medycznych Uniwersytetu Rzeszowskiego">
Kolegium Nauk Medycznych Uniwersytetu Rzeszowskiego

Kolegium Nauk Medycznych (Collegium Medicum) Uniwersytetu Rzeszowskiego – jedna z czterech jednostek dziedzinowych Uniwersytetu Rzeszowskiego. Kolegium Nauk Medycznych jest jednostką organizacyjną Uniwersytetu Rzeszowskiego funkcjonującą od 1 października 2019 roku. W skład Collegium Medicum weszły dawne Wydziały UR: Wydział Medyczny oraz Wydział Wychowania Fizycznego.
Kierunki kształcenia.
Dostępne kierunki:
Władze Kolegium.
W roku akademickim 2019/2020:
Władze Dziekańskie.
W roku akademickim 2019/2020:

</doc>
<doc id="2648384" url="https://pl.wikipedia.org/wiki?curid=2648384" title="Graffiti (singel Gackta)">
Graffiti (singel Gackta)

Graffiti – czterdziesty singel japońskiego artysty Gackta, wydany 30 listopada 2011 roku. Utwór tytułowy został wykorzystany jako opening anime "Sket Dance". Limitowana edycja CD+DVD zawierała dodatkowo teledysk do utworu tytułowego. Singel osiągnął 10 pozycję w rankingu Oricon i pozostał na listach przebojów przez 7 tygodni. Sprzedano egzemplarzy.

</doc>
<doc id="2648386" url="https://pl.wikipedia.org/wiki?curid=2648386" title="Marek Criado">
Marek Criado

Marcos Criado (ur. 25 kwietnia 1522 w Andújar; zm. 25 września 1569 w La Peza) – hiszpański trynitarz, męczennik, błogosławiony Kościoła katolickiego.
Życiorys.
Urodził się w bardzo religijnej rodzinie. Jako dziecko okazywał wielką pobożność. Wkrótce wstąpił do zakonu trynitarzy i został wyświęcony na kapłana. Potem został mianowany wikariuszem parafii La Peza. Głosił ewangelię muzułmanom. Został zamordowany w dniu 25 września 1569 roku. Był czczony jako męczennik.
Został beatyfikowany przez papieża Leona XIII 24 lipca 1899 roku.

</doc>
<doc id="2648403" url="https://pl.wikipedia.org/wiki?curid=2648403" title="Historia Żydów w Guben i Gubinie">
Historia Żydów w Guben i Gubinie

Historia Żydów w Guben i Gubinie 
Wprowadzenie.
Miasto Gubin/Guben powstało ze słowiańskiej osady, a w 1235 otrzymało prawa miejskie. Należało w przeszłości do Królestwa Czech, Saksonii i Prus. Sukiennictwo i kapelusznictwo były branżami przemysłu, które miały istotny wpływ na rozwój miejscowości. Wraz z przeprowadzeniem granicy państwowej na Nysie Łużyckiej nastąpił podział miasta na polskie Gubin i niemieckie Guben. Pełna nazwa Guben od 1961 do 1990 brzmiała "Miasto Wilhelma Piecka Guben (Wilhelm-Pieck-Stadt-Guben)". Chciano w ten sposób uhonorować pierwszego prezydenta NRD, Wilhelma Piecka, który urodził się w tym mieście w 1876. Od początku lat 90. XX wieku trwa ożywiona współpraca transgraniczna obu miast, których wspólna nazwa brzmi obecnie "Euromiasto Gubin/Guben".
O historii Żydów w Guben.
Obecność Żydów w Guben i Gubinie wykazano już na początku XIV wieku. W dokumentach zachowała się informacja z XV w. o Żydowskiej uliczce Judengasse, ale jej lokalizacji nie udało się jednoznacznie ustalić. Możliwe, że znajdowała się ona na wschód od Nysy (fragment dzisiejszej ulicy Kochanowskiego). Żydzi w dawnym Guben najczęściej trudnili się handlem: byli kupcami lub właścicielami sklepów. Przykładowo można tu wymienić: sklepy z materiałami Hermana Meiera, Louisa Kaysera i Louisa Peisera oraz sklep obuwniczy J. Podschubskiego i sklep kapeluszniczy Heinricha Kronheima. Na przełomie XIX i XX wieku dołączyli do nich adwokaci i lekarze. Przykładem mogą być adwokaci: Gustav Marcus, Fritz Salomon, Walher Hesse oraz lekarze dr Siegfried Goldschmidt i dr Ernst Kaplan. Żydzi byli również właścicielami znaczących firm takich jak Berlin-Gubener Hutfabrik AG (Berlińsko-Gubeńska Fabryka Kapeluszy S.A.) i garbarnia 
W 1818 w powiecie gubeńskim żyło zaledwie 19 Żydów, w 1840 99, a w 1859 172. W 1859 na 14.209 mieszkańców miasta żyło 113 Żydów, a w 1933 liczba gubeńskich Żydów wzrosła do 202. Przed II wojną światową, w maju 1939 przeprowadzono spis powszechny, według którego w Guben mieszkało 98 Żydów, spośród których nie wszyscy przynależeli do synagogi, a kilku z nich przeszło na chrześcijaństwo. Przed rozpoczęciem drugiej wojny światowej pewnej liczbie Żydów udało się uciec z Niemiec. Do Anglii wyjechał Heinz Kronheim i jego córka Irene, która mieszka w USA. Do Południowej Afryki uciekł Heinz Engel. Do Anglii przeniosła się również rodzina producenta skóry, Ludwiga Meyera, a do Australii dotarła Rita Greiner, z domu London. Do nazistowskich gett i obozów koncentracyjnych wywieziono ostatnich Żydów z Guben w połowie 1942. Prawie wszyscy zostali wymordowani. Po II wojnie światowej w Guben było jeszcze dwóch Żydów, ale po niedługim czasie opuścili miasto. Naziści zniszczyli całkowicie istniejącą dotąd w mieście gminę żydowską.
Cmentarz żydowski.
Istniejący od 1839 cmentarz żydowski znajduje się w dzielnicy Reichenbach na wzgórzu Reichenbacher Berg (na zachód od Nysy). Jest tam 140 grobów, a cmentarz jest jednym z najlepiej utrzymanych cmentarzy żydowskich Brandenburgii. Na terenie cmentarza znajduje się kostnica, która została wzniesiona w 1911, a za nią budynek mieszkalny dawnego stróża cmentarnego. Stoi tam również pomnik odsłonięty w 1921 ku czci żołnierzy pochodzących z gminy żydowskiej poległych podczas pierwszej wojny światowej. Osobliwością na cmentarzu są zamontowane w 1966 dwa dzwony. Są to przypuszczalnie jedyne dzwony na świecie na żydowskim cmentarzu. Cmentarz często odwiedzają rodziny Żydów pochodzących z Guben w poszukiwaniu własnych korzeni. 
Wystąpienia przeciwko Żydom.
Sporadyczne wystąpienia antysemickie miały miejsce przed przejęciem władzy przez nazistów. 24 stycznia 1899 w jednym z gubeńskich lokali odbyło się antysemickie zgromadzenie, w którym brał udział poseł Reichstagu. Na spotkaniu pojawiło się ponad 25 słuchaczy. Około 1900 powstała grupa narodowego antysemickiego związku zawodowego, do którego Żydzi nie mieli prawa wstępu. Po I wojnie światowej aktywny był także antysemicki Narodowy Związek Ochrony i Obrony. Po dojściu nazistów do władzy w 1933 rozpoczęły się systematyczne działania wymierzone przeciwko Żydom. W sklepach prowadzonych przez Żydów wybijano szyby, a żydowscy mieszkańcy miasta byli nękani przez SA i SS. Wielu z nich zostało aresztowanych i wywiezionych do obozu w Sachsenhausen. Tam znęcano się nad częścią z nich, a po kilku tygodniach lub miesiącach byli zwalniani. Miało to spowodować zastraszenie i skłonić Żydów do emigracji z Niemiec.
Gubeński obóz koncentracyjny.
W gubeńskich zakładach przemysłowych i rolnictwie od jesieni 1939 wykorzystywano polskich jeńców wojennych. Byli oni zgromadzeni w obozie założonym na północnym krańcu miasta w pobliżu dawnego parku Këniga. Dla żydowskich kobiet i dziewcząt, które trafiły do Guben bezpośrednio z Oświęcimia zorganizowano obóz w sąsiedztwie obozu jeńców wojennych. Przebywało w nim około 1000 robotnic przymusowych. Były one wykorzystywane do pracy w fabryce, która produkowała elementy elektryczne do budowy samolotów. Obóz został rozwiązany na początku lutego 1945, a więźniów skierowano na tzw. "marsz śmierci" do Bergen-Belsen. Tylko niewielu z nich przeżyło.
Pamięć o Żydach w Gubinie/Guben.
W Gubinie i Guben dopiero na początku lat 90. XX wieku pojawiły się różne formy pamięci o Żydach. Jednej z ulic w 1993 nadano nazwę ku czci nadburmistrza Guben dr Alfreda Glucksmanna „Dr-Glucksmann-Straβe”, a dawny dom rodziny właściciela garbarni Ludwiga A. Meyera został 24 lutego 1996 uroczyście otwarty jako Niemiecko-Słowiańskie Centrum Kultury. W dawnej głównej siedzibie fabryki Berlin-Gubener Hutfabrik AG (dzisiejsze Plastynarium) odsłonięto tablicę pamiątkową, która przypomina żydowskich założycieli fabryki kapeluszy i żydowskie kobiety i dziewczęta pracujące w niej od połowy 1944 do początku lutego 1945. 8 stycznia 1998 na cmentarzu żydowskim w Guben odsłonięto kamień pamiątkowy ufundowany przez parafię ewangelicką. Jest on poświęcony wszystkim tym Żydom z Guben, którzy ponieśli śmierć w nazistowskich gettach i obozach koncentracyjnych, a nie mogli zostać pochowani na tym cmentarzu. Widnieje na nim napis w języku hebrajskim i niemieckim: "„Wypędzeni, wywiezieni, zamordowani. Żydowskim obywatelom miasta Guben, którzy nie spoczywają w tym miejscu”".

</doc>
<doc id="2648405" url="https://pl.wikipedia.org/wiki?curid=2648405" title="Ajn Musa">
Ajn Musa



</doc>
<doc id="2648406" url="https://pl.wikipedia.org/wiki?curid=2648406" title="Hans-Reinhard Koch">
Hans-Reinhard Koch

Hans-Reinhard Koch (ur. 27 listopada 1929 w Leinefelde, zm. 25 kwietnia 2018 w Erfurcie) – niemiecki duchowny rzymskokatolicki, w latach 1985–2004 biskup pomocniczy Erfurtu (do 1994 administratury apostolskiej, następnie diecezji). 
Życiorys.
Święcenia kapłańskie przyjął 17 lipca 1955 w diecezji Fuldy. Udzielił ich mu Josef Freusberg, ówczesny biskup pomocniczy tej diecezji. 15 maja 1985 papież Jan Paweł II mianował go biskupem pomocniczym ówczesnej administratury apostolskiej Erfurtu, ze stolicą tytularną Mediana. Sakry udzielił mu 6 lipca 1985 administrator apostolski bp Joachim Wanke. 27 listopada 2004, dokładnie w dniu osiągnięcia biskupiego wieku emerytalnego (75 lat), opuścił urząd i został biskupem seniorem diecezji. 

</doc>
<doc id="2648407" url="https://pl.wikipedia.org/wiki?curid=2648407" title="Dołno Golemanci">
Dołno Golemanci

Dołno Golemanci (bułg. "Долно Големанци") – wieś w południowej Bułgarii, w obwodzie Chaskowo, w gminie Chaskowo. Według danych Narodowego Instytutu Statystycznego w Bułgarii, 31 grudnia 2011 roku wieś liczyła 491 mieszkańców.

</doc>
<doc id="2648412" url="https://pl.wikipedia.org/wiki?curid=2648412" title="Asystel MC Carnaghi">
Asystel MC Carnaghi

Asystel MC Carnaghi Villa Cortese, włoski, żeński klub siatkarski powstały w 2012 r. w wyniku fuzji GSO Villa Cortese i Asystelu Novara z bazą w mieście Villa Cortese. Od sezonu 2012/13 występował w Serie A. Po zakończeniu sezonu 2012/13 klub wycofał się z rozgrywek Serie A1. Od sezonu 2013/14 drużyna rozpoczęła rywalizację w Serie B1.

</doc>
<doc id="2648413" url="https://pl.wikipedia.org/wiki?curid=2648413" title="Jorgos Jermenis">
Jorgos Jermenis

Jeorjos (Jorgos) Jermenis, gr. Γεώργιος (Γιώργος) Γερμενής, znany również jako Kieadas, gr. Καιάδας (ur. 12 czerwca 1978 w Kefalinii) – grecki muzyk, kompozytor, wokalista, autor tekstów i multiinstrumentalista, a także polityk, członek organizacji nacjonalistycznej Złoty Świt.
Życiorys.
Jest synem Spyrosa Jermenisa, polityka Złotego Świtu, kandydata do greckiego parlamentu. Od drugiej połowy lat 90. prowadzi działalność artystyczną jako muzyk blackmetalowy. Grał w zespole Crucifiction, tworzył także projekt sygnowany własnym pseudonimem Kieadas. Od 1997 gra na gitarze basowej i śpiewa w formacji Naer Mataron. Z kolei od 2010 gra na perkusji w grupie Nekysia. Współpracował także z zespołem Gospel of Grief.
W wyborach parlamentarnych w maju 2012 uzyskał mandat posła do Parlamentu Hellenów z ramienia Złotego Świtu. Z powodzeniem ubiegał się o poselską reelekcję w kolejnych wyborach w czerwcu 2012, styczniu 2015 i wrześniu 2015.
Kontrowersje.
12 stycznia 2014 roku, wraz z kilkoma innymi politykami Złotego Świtu został skazany za kierowanie grupą przestępczą (dochodzenie sądu rozpoczęło się po zabójstwie lewicowego rapera Pawlosa Fyssasa dokonanego przez działaczy partii). 11 lipca 2015 roku, po upływie 18-miesięcznej kary, został zwolniony z aresztu.
W marcu 2018 roku Sąd Karny w Atenach uznał go winnym usiłowania uszkodzenia ciała Jorgosa Kaminisa, ówczesnego burmistrza Aten (ataku dokonał w 2013 roku, uderzył on wówczas 12-letnią dziewczynkę oraz próbował użyć broni by strzelić do Kaminisa). Został skazany na 4 miesiące pozbawienia wolności w zawieszeniu.

</doc>
<doc id="2648415" url="https://pl.wikipedia.org/wiki?curid=2648415" title="Golemanci">
Golemanci

Golemanci (bułg. Големанци) – wieś w południowej Bułgarii, w obwodzie Chaskowo, w gminie Chaskowo. Według danych Narodowego Instytutu Statystycznego w Bułgarii, 31 grudnia 2011 roku wieś liczyła 436 mieszkańców.
Golemanci położone jest 20 km od miasta Chaskowo. Wieś tę zamieszkują prawie wyłącznie Turcy.

</doc>
<doc id="2648418" url="https://pl.wikipedia.org/wiki?curid=2648418" title="Medal im. Profesora Zygmunta Czubińskiego">
Medal im. Profesora Zygmunta Czubińskiego

Medal im. Profesora Zygmunta Czubińskiego – wyróżnienie honorowe, przyznawanym za wybitne prace naukowe mające charakter regionalnych monografii geobotanicznych, których podstawą jest oryginalna koncepcja naukowa. Ustanowiono go w 2000 r. podczas Walnego Zebrania Członków Oddziału Poznańskiego Polskiego Towarzystwa Botanicznego. Jego pomysłodawcą był prof. Janusz Bogdan Faliński. Kapituła nadaje Medal raz na 3 lata. Po raz pierwszy wyróżnienia wręczono w 2001 roku na Ogólnopolskim Zjeździe PTB w Poznaniu. Wraz z medalem wręczany jest dyplom.
Członkostwo PTB nie jest warunkiem koniecznym do wyróżnienia Medalem.
Laureaci Medalu im. prof. Z. Czubińskiego.
2001
2004
2007
2010

</doc>
<doc id="2648420" url="https://pl.wikipedia.org/wiki?curid=2648420" title="Fuego (piosenkarz)">
Fuego (piosenkarz)

Miguel Duran, pseud. Fuego (ur. 24 września 1981 w Waszyngtonie) – dominikański piosenkarz, autor tekstów, i kompozytor.
Wczesne lata.
Urodził się w 1981 w Waszyngtonie, a wychowywał się w Langley Park

</doc>
<doc id="2648434" url="https://pl.wikipedia.org/wiki?curid=2648434" title="Duane Carter">
Duane Carter

Duane Carter (ur. 5 maja 1913 roku we Fresno w Kalifornii, zm. 7 marca 1993 roku w Indianapolis w Indiana) – amerykański kierowca wyścigowy.
Wyniki w Formule 1.
† – bolid współdzielony z Samem Hanksem* – bolid współdzielony z Troyem Ruttmanem

</doc>
<doc id="2648435" url="https://pl.wikipedia.org/wiki?curid=2648435" title="Flor Ruíz">
Flor Ruíz

Flor Denis Ruíz Hurtado (ur. 24 stycznia 1991) – kolumbijska lekkoatletka specjalizująca się w rzucie oszczepem.
Czwarta zawodniczka młodzieżowych mistrzostw Ameryki Południowej z 2010. W 2011 zajęła siódmą lokatę na mistrzostwach Ameryki Południowej oraz zdobyła srebrny medal mistrzostw Ameryki Środkowej i Karaibów. Mistrzyni Ameryki Południowej (2013). Dziewiąta zawodnicza igrzysk olimpijskich w Rio de Janeiro (2016). Rok później zdobyła swój drugi złoty medal czempionatu Ameryki Południowej. 
Wielokrotna rekordzistka kraju, złota medalistka mistrzostw Kolumbii. 
Rekord życiowy: 63,84 (25 czerwca 2016, Cali) – rekord Ameryki Południowej. 

</doc>
<doc id="2648465" url="https://pl.wikipedia.org/wiki?curid=2648465" title="Get Up! (singel Korn)">
Get Up! (singel Korn)

Get Up! – singel grupy Korn &amp; DJ'a Skrillexa mający za zadanie promować album The Path of Totality. Singel został wydany 6 maja 2011 roku i od tego czasu utwór w Stanach Zjednoczonych pobrało ponad 200 000 osób.
Teledysk.
Teledysk, wyreżyserowany przez Sébastiana Paqueta i Joshuę Allena, przedstawia w większości zespół podczas koncertu. Na zmianę pokazani są również bawiący się fani i Korn zza kulis. Oficjalna premiera odbyła się 27 września 2011 roku.

</doc>
<doc id="2648469" url="https://pl.wikipedia.org/wiki?curid=2648469" title="Telma Hopkins">
Telma Hopkins

Telma Louise Hopkins (ur. 28 października 1948 r.) – amerykańska aktorka, osobowość telewizyjna, komik. Ma jednego syna z małżeństwa z Donaldem B. Allenem.

</doc>
<doc id="2648473" url="https://pl.wikipedia.org/wiki?curid=2648473" title="Essence Atkins">
Essence Atkins

Essence Uhura Atkins (ur. 7 lutego 1972 w Nowym Jorku) – amerykańska aktorka, osobowość telewizyjna, komik.

</doc>
<doc id="2648475" url="https://pl.wikipedia.org/wiki?curid=2648475" title="Flor Dennis Ruiz">
Flor Dennis Ruiz



</doc>
<doc id="2648483" url="https://pl.wikipedia.org/wiki?curid=2648483" title="Gracià de Kotor">
Gracià de Kotor



</doc>
<doc id="2648496" url="https://pl.wikipedia.org/wiki?curid=2648496" title="Taiana Tere">
Taiana Tere



</doc>
<doc id="2648497" url="https://pl.wikipedia.org/wiki?curid=2648497" title="Mroczne cienie">
Mroczne cienie

Mroczne cienie (ang. "Dark Shadows") – amerykański horror fantastyczno-komediowy z 2012 roku, w reżyserii Tima Burtona. Film oparty jest na gotyckiej operze mydlanej z lat 1966–1971, o tym samym tytule, autorstwa Dana Curtisa.
Opis fabuły.
Jest rok 1760, młody Barnabas Collins wraz z rodzicami udaje się w podróż z Liverpoolu do Nowej Anglii, do stanu Maine. Tam dorabiając się na przemyśle rybołówczym, rodzina zakłada miasto: Collinsport oraz buduje luksusową posiadłość: Collinwood. Gdy Barnabas jest już dorosły, wchodzi w romans z jedną ze swoich służących Angelique, nie żywiąc do niej żadnych głębszych uczuć. Wkrótce zakochuje się w młodej i pięknej Josette, tym samym odrzucając zaloty poprzedniej dziewczyny. Ta w ramach zemsty morduje jego rodziców oraz rzuca na arystokratę klątwę, a następnie zmusza jego narzeczoną za pomocą magii do rzucenia się z Wdowiego Wzgórza na ostre skały. Barnabas próbuje ocalić ukochaną, lecz przybywa na miejsce za późno. Zrozpaczony próbuje skoczyć za nią, licząc na śmierć, lecz nie wie, że Angelique, która jest wiedźmą, przemieniła go w wampira. Ze zgrozą zauważa, że nie udało mu się umrzeć oraz że całe miasto ma go obecnie za potwora. Wściekły tłum pod wpływem odrzuconej kobiety, grzebie mężczyznę żywcem w trumnie, związanego łańcuchami. 
Barnabasa odnajdują przypadkowo robotnicy, natrafiając na trumnę zakopaną głęboko pod ziemią w 1972 roku. Arystokrata morduje każdą osobę znajdująca się w pobliżu, zaspokajając swoje pragnienie po raz pierwszy od 212 lat. 
Jest skonfundowany nowinkami technologicznymi, zadziwiają go nawet betonowe drogi. Postanawia wrócić do swojej posiadłości, gdzie odkrywa, ze majątek który gromadził przez lata przepadł, a dom popada w ruinę. Z radością dowiaduje się, ze ród Collinsów nadal zamieszkuje Collinwood, spotykając w salonie dwójkę dzieci oraz poznając służącego Williego, którego hipnotyzuje wampirzymi mocami, czyniąc go swym wiernym sługą. Postanawia pomóc swojemu rodowi odzyskać niegdysiejsze dobre imię. Zawiera umowę z obecną głową rodziny, Elizabeth i z której wynika, ze wampir pozostanie w posiadłości jako daleki krewny z Wielkiej Brytanii, nie mówiąc nikomu o swojej mrocznej naturze oraz pomoże rodzinie wskrzesić podupadającą już firmę rybołówczą. Pokazuje również kobiecie tajny korytarz ukryty w gabinecie, w którym schowane są dawne skarby rodzinne, mówiąc, że zna ten dom tak dobrze jak swoje własne ciało i udowadniając w ten sposób prawdziwość swojej historii. Posiadłość zamieszkuje również Victoria Winters, młoda guwernantka wynajęta do opieki nad Davidem, bratankiem Elizabeth. Matka chłopca umarła wiele lat temu, a jego ojciec Roger nie poświęca mu zbyt wiele czasu. David utrzymuje, że nadal widuje swoją matkę po śmierci, lecz nikt poza Victorią mu w to nie wierzy. 
Przy śniadaniu Barnabas poznaje resztę domowników, w tym nastoletnią córkę Elizabeth: Carolyn, brata Elizabeth: Rogera oraz doktor Jullię Hoffman, będącą pomocą psychiatryczną dla Davida. Gdy do jadalni wchodzi Victoria, okazuje się, ze młoda guwernantka wygląda identycznie jak jego zmarła ukochana. Arystokrata widzi w niej szansę na przywrócenie dawno utraconego szczęścia. Przy posiłku wychodzą na jaw również rozmaite dziwactwa mężczyzny, który zachowuje się jak przystało na czasy w których został wychowany, wypowiada w dziwny sposób i czuje się skonfundowany przez tak wielki postęp technologiczny. 
Wkrótce doktor Hoffman hipnotyzuje Barnabasa, myśląc że mężczyzna jest chory psychicznie, a ten pod wpływem hipnozy wyjawia jej swój mroczny sekret. Kobieta jest początkowo wściekła, ze taka osoba mieszka z nią i dziećmi pod jednym dachem, lecz wkrótce dostrzega w wampirze potencjał i postanawia regularnie go badać, jako wybryk natury. 
Arystokrata zaczyna również wcielać w życie plan odbudowy rodzinnego interesu, wykorzystując przy tym ukryte w podziemiach domu bogactwa oraz siłę perswazji (a przy tym wampirze moce kontroli umysłu). 
Okazuje się, że Angelique, pod różnymi postaciami, przez te wszystkie lata budowała swoją pozycję w Collinsport wykorzystując upadek firmy rodzinnej Barnabasa i jest obecnie grubą rybą w mieście. Jej Anielska Zatoka jest największym konkurentem na rynku dla Collinsów, niemal niemożliwym do pokonania. Do tego wiedźma wciąż kocha Barnabasa i liczy na jego względy. Mężczyzna poddaje się jej zalotom, aby chronić Victorię i uprawia z nią przygodny seks w jej gabinecie, lecz tuż po nim, po raz kolejny odrzuca Angie. 
W międzyczasie, wampir próbuje zdobyć uczucia Victorii i idzie po poradę miłosną do Carolyn. Ta jednak niewiele mu pomaga, następnie widzimy Barnabasa siedzącego wieczorem w kręgu lokalnych hippisów i proszącego ich o pomoc w rozwiązaniu swoich miłosnych rozterek. Gdy otrzymuje od nich odpowiedź na nurtujące go pytanie, przepraszając zabija wszystkich żywiąc się ich krwią. 
Collinsowie organizują przyjęcie, aby zaprezentować wszystkim swoją pozycję społeczną i zjednać sobie miasto. Gwiazdą wieczoru ma być Alice Cooper, Collinsowie zakupują z okazji happeningu kulę dyskotekową i mnóstwo światełek, zjeżdża się wiele osób. Barnabas spotyka Victorię stojącą samotnie na balkonie. Para wyznaje sobie uczucia, a dziewczyna opowiada wampirowi historię swojego życia. Okazuje się, ze kobieta naprawdę nazywa się Maggie Evans i uciekła z zakładu psychiatrycznego, w którym umieścili ją jej rodzice adopcyjni, ponieważ widuje ona stale ducha Josette. Wyjaśnia również, ze przybyła do Collinwood przez Josette, która wskazała jej ogłoszenie o tej pracy w gazecie. Całującą się parę dostrzega Angelique, która przychodzi nieproszona i wpada w furię. 
Po balu, Barnabas wchodząc do gabinetu doktor Hoffman, dowiaduje się, że ta zamiast jedynie badać jego krew i starać się zamienić go w człowieka, przetacza ją sobie licząc na wieczną młodość. Wampir czując się oszukany, zabija psychiatrę i z pomocą Williego wrzuca jej zwłoki do morza. Arystokrata natyka się na Rogera chcącego ukraść część majątku i uciec z kochanką. Daje mu ultimatum, zostać i być dobrym ojcem dla Davida, na jakiego chłopiec zasługuje lub zostawić syna i uciec z taką ilością pieniędzy, by móc zacząć nowe życie. Roger wybiera ucieczkę zostawiając syna we łzach, bez słowa. Chłopiec niemal ginie przez spadającą z sufitu kulę dyskotekową, lecz Barnabas ratuje go używając nadludzkiej szybkości i wpadając w strumień światła słonecznego. Wampir ku zdziwieniu domowników, staje w płomieniach, Willie gasi go przy pomocy wody z wiadra, którą mył podłogę. Wszyscy czują się oszukani, patrzą na mężczyznę jak na potwora, nawet Victoria traktuje go ozięble odchodząc bez słowa. 
Barnabas w desperacji udaje się do Angelique chcąc, by ta przemieniła go znów w człowieka. Kobieta tak manipuluje rozmową, by ten przyznał się do wszystkich popełnionych przez siebie zbrodni i żąda, by został jej kochankiem. Po odmowie umieszcza go po raz kolejny w trumnie i zamyka w opuszczonym grobowcu, podpalając jednocześnie fabrykę Collinsów. 
Następnie udaje się na policję z nagraniem przyznającego się do morderstw arystokraty, nastawia całe miasto przeciwko Collinsom i idzie wraz z wściekłym tłumem oraz oficerami do Collinwood.
W międzyczasie David uwalnia wampira z trumny, a ten rusza na pomoc swojej rodzinie. Dochodzi do bitwy pomiędzy nim i Angelique, która pokazuje wszystkim swoją morderczą naturę. Przerażeni ludzie uciekają, a na polu walki pozostają tylko Collinsowie i wiedźma. Elizabeth próbuje zastrzelić swoją przeciwniczkę, lecz z przerażeniem odkrywa, że poraniona kobieta nadal oddycha, wykręcając się w nienaturalny sposób. Angie ożywia płaskorzeźby w posiadłości, aby te pozbyły się rodziny Barnabasa. Okazuje się, ze Carolyn jest wilkołaczycą, nastolatka rzuca się na wiedźmę, lecz zostaje szybko pokonana i traci przytomność. Kobieta przyznaje się do zamordowania rodziców i narzeczonej wampira oraz nałożenia na Carolyn klątwy wilkołactwa. Gdy wydaje się już, że odniosła ostateczne zwycięstwo, w domu pojawia się David, grożąc Angelique i prosząc ją o wycofanie się. Gdy ta odmawia, matka Davida pod postacią ducha atakuje kobietę. Reszta rodziny ucieka z płonącego budynku, w posiadłości pozostaje jedynie Barnabas i wymienia ostatnie słowa z dawną kochanką, po raz kolejny odrzucając jej miłość. 
Wampir biegnie na Wdowie Wzgórze, bojąc się o życie Victorii. Dociera na miejsce w ostatnim momencie, wydaje się, że Victoria została uratowana. Kobieta prosi ukochanego o życie wieczne, mówiąc, że nie mogą być razem gdy on żyje w mroku, a ona w świetle. Po odmowie wampira, rzuca się w przepaść, a ten za nią, łapiąc ją przy tym i gryząc. Victoria budzi się w ramionach Barnabasa jako wampirzyca, przedstawiając mu się przy tym jako Josette, para w końcu może być szczęśliwa.
Przedstawienie wampiryzmu w filmie.
Wampir wydaje się być istotą doskonale znaną każdemu. Choć Barnabas ukrywa swoją mroczną naturę przed światem, inni członkowie rodziny na widok płonącego w świetle mężczyzny, od razu rozumieją kim jest. Jednocześnie w przypadku scenek komediowych, gdy przykładowo wampir śpi zwisając z sufitu jak nietoperz, inni nie widzą w tym nic nadzwyczajnego. Jednocześnie Barnabas po przemianie, od razu rozpoznaje kim jest i zdaje się doskonale rozumieć wampirzą naturę. 
Film ukazuje przerysowany obraz wampira i jest swego rodzaju parodią gatunku, jednocześnie wykorzystując wszystkie mity wampiryczne. Barnabas boi się srebra, płonie żywym ogniem w świetle słonecznym, sypia w trumnie. Jego makijaż jest przerysowany i sprawia, ze wygląda bardzo dziwnie na tle innych postaci. 
Mroczne Cienie ukazują wampiryzm zarówno jako klątwę (Barnabas chciałby być znów człowiekiem), jak i dar (dzięki niemu wampir na końcu filmu może żyć wiecznie ze swoją ukochaną, do tego doktor Hoffman jest śmiertelniczką pragnącą wiecznego życia i młodości).

</doc>
<doc id="2648499" url="https://pl.wikipedia.org/wiki?curid=2648499" title="Pratt &amp; Whitney Canada">
Pratt &amp; Whitney Canada

Pratt &amp; Whitney Canada (też PWC lub P&amp;WC) – kanadyjska firma produkująca silniki turbośmigłowe i turbowentylatorowe do samolotów cywilnych i wojskowych. Obecnie jest oddziałem Pratt &amp; Whitney, pomimo tego prowadzi działalność badawczą, marketingową i produkcyjną niezależnie od Pratt &amp; Whitney. Od czasu stworzenia w latach 60. XX wieku sławnego silnika turbośmigłowego PT6, Pratt &amp; Whitney Canada zdominował tą wąską niszę lotniczych silników turbinowych o mocy 600–1200 koni mechanicznych. W 2013 roku firma zatrudniała ponad 9200 pracowników na całym świecie, w tym 6200 w Kanadzie i 1400 w Polsce.. W 2017 roku zakłady firmy zatrudniają ponad 5000 pracowników w Polsce. 
Historia.
Firma "Canadia Pratt &amp; Whitney Aircraft Company, Ltd." została założona w listopadzie 1928 jako centrum serwisowe silników lotniczych Pratt &amp; Whitney. W czasie drugiej wojny światowej zajmowała się montażem silników z Pratt &amp; Whitney z rodziny Wasp produkowanych w USA. W roku 1952 całość produkcji silników tłokowych z rodziny Wasp przeniesiono do Pratt &amp; Whitney Canada. Pod koniec lat 50. zespół 12 inżynierów rozpoczął prace nad pierwszym kanadyjskim małym silnikiem turbinowym, modelem PT6. Pierwszy egzemplarz produkcyjny został dostarczony w roku 1963.
W Polsce firma jest właścicielem zakładów Pratt &amp; Whitney Rzeszów, Pratt &amp; Whitney Kalisz i Pratt &amp; Whitney Tubes w Niepołomicach. 
Zobacz też.
Pratt &amp; Whitney

</doc>
<doc id="2648501" url="https://pl.wikipedia.org/wiki?curid=2648501" title="Kamuflaż M/05">
Kamuflaż M/05

M/05 – rodzina kamuflaży pikselowych używanych przez Fińskie Siły Zbrojne. Wprowadzony do użytku w roku 2005. Kamuflaże z rodziny M/05 zastąpiły starszy M/91.
Powstanie.
Rodzinę kamuflaży M/05 dla Fińskich Sił Zbrojnych opracował The Insititute of Information Technology of the State Technical Research Centre. Przy projektowaniu kamuflaży oparto się na zdjęciach różnych fińskich lasów podczas każdej z pór roku. Zdjęcia pochodziły ze zbiorów Finnish Forest Research Institute. Na podstawie zdjęć przeprowadzono cyfrową analizę, którą wykorzystano przy tworzeniu kamuflażu.
Odmiany M/05.
Rodzina M/05 zawiera trzy odmiany kamuflażu: leśną ("woodland"), zimową ("snow"), jesienno-zimową ("cold weather").
Odmiana leśna.
Jest to główna odmiana. Przeznaczona jest na obszary leśne. Tło jest barwy brązowej. Plamy występują w trzech kolorach: jasny zielony, ciemny zielony i grafitowy (ciemnoszary).
Odmiana zimowa.
Wzór przeznaczony na obszary pokryte śniegiem. Tło jest barwy białej. Występują na nim plamy w jednym kolorze: ciemnoszarym. Kamuflaż został opracowany w ten sposób, aby maskować sylwetkę żołnierza w głębokim śniegu. W tym kamuflażu produkuje się pokrowce na hełmy oraz maschałaty zimowe.
Odmiana jesienno-zimowa.
Ta odmiana jest modyfikacją odmiany leśnej. Tło zostało zastąpione ciemniejszym, zamiast ciemnozielonego zastosowano kolor siwy. Kamuflaż ten jest przeznaczony na porę jesienno-zimową.
Kamuflaż M/04.
Do rodziny M/05 nawiązuje także kamuflaż pustynny fińskiej armii oznaczony jako M/04.

</doc>
<doc id="2648506" url="https://pl.wikipedia.org/wiki?curid=2648506" title="Zamek w Čakovcu">
Zamek w Čakovcu

Zamek w Čakovcu ( lub ) – ufortyfikowany średniowieczny zamek otoczony fosą w centrum Čakovca. W XVI i XVII wieku był głównym miejscem zamieszkania książąt Zrinskich. W murach zamku mieści się muzeum Međimurja. Obiekt znajduje się na terenie parku Zrinskich.

</doc>
<doc id="2648507" url="https://pl.wikipedia.org/wiki?curid=2648507" title="Janice Degia">
Janice Degia

Janice Degia (ur. 1974 na Nauru) – nauruańska sztangistka, uczestniczka Mistrzostw Świata w Podnoszeniu Ciężarów 1995, mistrzyni Oceanii.
W 1995 roku podczas Mistrzostw Świata w Guangzhou, startowała w kategorii wagowej do 46 kilogramów. Spośród sześciu prób zaliczyła zaledwie jedną. W rwaniu wszystkie trzy próby spaliła, a w podrzucie miała jedną udaną próbę. Podrzuciła 50 kilogramów, jednak nie została sklasyfikowana.

</doc>
<doc id="2648515" url="https://pl.wikipedia.org/wiki?curid=2648515" title="Terrassa FC">
Terrassa FC

Terrassa FC - hiszpański klub piłkarski z siedzibą w Terrassie. 
Historia.
Terrassa Futbol Club, S.A.D. został założony 1906 jako Young's Football Club. W 1911 klub zmienił nazwę na Tarrasa FC. W 1925 klub odniosła pierwszy sukces zdobywając Puchar Katalonii. W 1936 Tarrassa powtórzyło to osiągnięcie. W 1942 klub po raz pierwszy uczestniczył w rozgrywkach Segunda División. Mimo zajęcia piątego miejsca klub został zdegradowany do Tercera División. 
W trzeciej lidze klub występował przez kolejne 13 lat, kiedy to w 1954 klub wygrał rozgrywki i awansował do drugiej lidze. W 1957 klub po raz kolejny zmienił nazwę na CD Tarrassa. Na zapleczu ekstraklasy Tarrassa występował przez 7 lat. Do Segunda División Tarrassa powróciła w 1975. W 1979 klub spadł do trzeciej ligi, a trzy lata później do czwartej. W 1990 klub spadł najniżej w swojej historii do Ligi regionalnej (V klasa rozgrywkowa). W latach 90. nastąpiło odrodzenie klubu, który w 2002 po prawie ćwierć wieku przerwy powrócił na zaplecze ekstraklasy. W sezonie 2002/03 Terrassa dotarł do 1/8 Pucharu Króla, gdzie uległa Realowi Madryt. 
W 2005 nastąpił ponowny kryzys klubu, który spadł do Segunda División B, a w 2010 do Tercera División, w której występuje do chwili obecnej.

</doc>
<doc id="2648521" url="https://pl.wikipedia.org/wiki?curid=2648521" title="Oświetlenie awaryjne">
Oświetlenie awaryjne

Oświetlenie awaryjne (ang. "emergency lighting") - oświetlenie przeznaczone do stosowania podczas awarii zasilania urządzeń do oświetlenia podstawowego. 
Według normy PN-EN 1838 oświetlenie awaryjne jest ogólnym określeniem kilku specyficznych odmian oświetlenia:
Podczas awarii korzysta się ze źródeł zasilania niezależnych od zasilania oświetlenia podstawowego. Oświetlenie ewakuacyjne nie zastępuje oświetlenia rezerwowego. Jego podstawowym zadaniem
jest oświetlenie drogi dla szybkiego i bezpiecznego wyjścia z budynku w czasie awarii oświetlenia podstawowego.
Normalizacja i przepisy.
Istnieje wiele lokalnych przepisów elektrotechnicznych i budowlanych dotyczących projektowania, instalacji i kontroli urządzeń oświetlenia awaryjnego. Istnieją także europejskie i ogólnoświatowe, ujednolicone normy jasno określające wymagania w tym zakresie. Osoby odpowiedzialne za projektowanie, instalację i użytkowanie budynków powinny stosować się do wszystkich obowiązujących przepisów w danym kraju. Przepisy, rozporządzenia i normy zawierają szereg wytycznych określających rodzaj oraz zastosowanie właściwego oświetlenia awaryjnego w budynku w zależności od jego przeznaczenia, powierzchni, ilości kondygnacji itp.
Zgodnie z wymaganiami Prawa budowlanego oświetlenie awaryjne może zostać wykonane na podstawie projektu opracowanego przez uprawnionego projektanta instalacji elektrycznych. Opracowany projekt zgodnie z wymaganiami należy uzgodnić z rzeczoznawcą ds. zabezpieczeń przeciwpożarowych. 
Wykonana na podstawie uzgodnionego projektu instalacja oświetlenia awaryjnego i ewakuacyjnego może zostać dopuszczona do eksploatacji po wykonaniu prób odbiorczych, potwierdzających jej poprawne działanie. Instalacja przekazana do eksploatacji wymaga okresowych badań, które należy prowadzić zgodnie z wymaganiami producenta, nie rzadziej jak raz w roku.

</doc>
<doc id="2648527" url="https://pl.wikipedia.org/wiki?curid=2648527" title="Ryszard Wroczyński">
Ryszard Wroczyński

Ryszard Wroczyński (ur. 29 marca 1909 w Białymstoku, zm. 28 sierpnia 1987 w Warszawie) – pedagog, pedagog społeczny i historyk wychowania.
Życiorys.
Szkołę średnią ukończył w Białymstoku (1927). W latach 1928-1934 studiował filologię polską, filozofię i pedagogikę na Uniwersytecie Jagiellońskim. W 1934 uzyskał stopień magistra filozofii i rozpoczął pracę zawodową jako nauczyciel w Białymstoku. W 1938 doktoryzował się na UJ w dziedzinie nauk filozoficznych na podstawie rozprawy "Idee filozoficzne Aleksandra Świętochowskiego". W 1949 habilitował się na Uniwersytecie Łódzkim, przedkładając rozprawę "Programy oświatowe pozytywizmu w Polsce na tle społecznym i gospodarczym". W 1952 został mianowany docentem Uniwersytetu Wrocławskiego. Od 1955 do 1967 był profesorem nadzwyczajnym, a od 1968 profesorem zwyczajnym Wydziału Psychologii i Pedagogiki Uniwersytetu Wrocławskiego.
W okresie okupacji hitlerowskiej organizował tajne nauczanie na terenie Białegostoku i Warszawy. Po wojnie w 1945 rozpoczął działalność początkowo jako dyrektor Państwowego Liceum i Gimnazjum dla Dorosłych w Białymstoku, a następnie do 1947 pracował w Ludowym Instytucie Oświaty i Kultury i w Ministerstwie Oświaty. Od 1947 kontynuował pracę naukową na UŁ, UW i AWF w Warszawie. W latach 1956-1979 kierował Zakładem i Katedrą Pedagogiki Społecznej na Wydziale Psychologii i Pedagogiki UW. W okresie od 1955 do 1958 i od 1962 do 1966 był dziekanem tegoż Wydziału. W latach 1971-1979 pełnił funkcje dyrektora Instytutu Pedagogiki UW. Wykładał w WWP w Warszawie. Wypromował 300 magistrów, 50 doktorów, 8 habilitantów w zakresie pedagogiki społecznej i historii oświaty. Współpracował z Heleną Radlińską w tworzeniu polskiej pedagogiki społecznej. W latach 1968-1980 czynnie udzielał się w pracach UNESCO, powoływano go jako eksperta naukowego do prac w międzynarodowej komisji badającej czas wolny młodzieży i dorosłych oraz edukację permanentną.
Przez wiele lat był przewodniczącym Rady Naukowej Pracowni Dziejów Oświaty PAN, przewodniczącym Rady Naukowej Instytutu Naukowego Kultury Fizycznej i przewodniczącym Rady Naukowej Instytutu Badań Pedagogicznych w Warszawie. Uczestniczył w wielu międzynarodowych kongresach, a także konferencjach naukowych UNESCO i FISE, dotyczących edukacji ustawicznej oraz problemów pedagogiki społecznej w świecie i w Polsce.
Wziął aktywny udział- jako wykładowca i organizator – w 180 konferencjach oraz seminariach ogólnopolskich poświęconych analizie problemów pedagogiki społecznej. Wiele lat przewodniczył Radzie Programowo-Naukowej Towarzystwa Wolnej Wszechnicy Polskiej w Warszawie, Radzie Redakcyjnej wielu czasopism pedagogicznych m.in. „Kwartalnika Pedagogicznego”, „Studiów Pedagogicznych”, „Przeglądu Społeczno –Oświatowego”, „Nauczyciela i Wychowania”, „Kultury Fizycznej”.
Przez kilka lat był przewodniczącym i wiceprzewodniczącym Komitetu Nauk Pedagogicznych PAN. Od 1996 do 1980 pełnił funkcję redaktora naczelnego „Kwartalnika Pedagogicznego”, „Studiów Pedagogicznych”, „Przeglądu Historyczno-Oświatowego”, „Nauczyciela i wychowania”.
W dowód uznania za osiągnięcia naukowe i działalność społeczno-oświatową został odznaczony m.in. odznaką tytułu honorowego Zasłużony Nauczyciel PRL, Krzyżem Oficerskim Orderu Odrodzenia Polski (pośmiertnie w 2013), Krzyżem Kawalerskim Orderu Odrodzenia Polski, Medalem Komisji Edukacji Narodowej, Złotą Odznaką Związku Nauczycielstwa Polskiego, odznaką Zasłużony Działacz Kultury Fizycznej, odznaką „Przyjaciel Dziecka”.
Był kontynuatorem i współtwórcą idei pedagogiki społecznej Heleny Radlińskiej, twórcą polskiej teorii i praktyki czasu wolnego, edukacji ustawicznej, pracy oświatowej w środowisku i działalności pozaszkolnej z dziećmi i młodzieżą.
Prowadził także badania nad historią kultury fizycznej w Polsce, dziejami myśli pedagogicznej XIX i XX wieku, pedagogiką czytelniczą i oświatą dorosłych. Przyczynił się znacznie do rozwoju pedagogiki społecznej w kraju i za granicą, do pogłębienia historii myśli pedagogicznej, historii kultury fizycznej i do upowszechniania idei edukacji permanentnej w całym świecie, za co otrzymał dyplomy i odznaczenia UNESCO. Dzieła jego wciąż służą polskiej teorii i praktyce pedagogicznej, zwłaszcza oświacie pozaszkolnej i wychowaniu środowiskowemu.
Był autorem pierwszego akademickiego podręcznika "Pedagogika społeczna" (1974), współautorem i współredaktorem pierwszej w Polsce "Metodologii pedagogiki społecznej" (1974).
Pod jego kierunkiem stopień naukowy doktora uzyskała Wanda Wyrobkowa-Pawłowska.

</doc>
<doc id="2648532" url="https://pl.wikipedia.org/wiki?curid=2648532" title="Rugby union na Igrzyskach Azjatyckich 2002">
Rugby union na Igrzyskach Azjatyckich 2002

Turniej rugby union na Igrzyskach Azjatyckich 2002 odbył się w dniach 30 września–13 października 2002 roku w południowokoreańskim Ulsan leżącym siedemdziesiąt kilometrów od gospodarza zawodów – Pusan. Areną zmagań mężczyzn w dwóch odmianach rugby – piętnastoosobowej i siedmioosobowej – był Ulsan Public Stadium.
Rugby union w programie tych zawodów pojawiło się po raz drugi.
Do turnieju drużyn piętnastoosobowych przystąpiły cztery drużyny, które rywalizowały systemem kołowym. Zwycięska okazała się reprezentacja Korei Południowej pokonując wszystkich trzech przeciwników. Osiem drużyn siedmioosobowych rywalizowało natomiast w dwóch czterozespołowych grupach, po której odbyła się faza play-off. Również w tej odmianie złoty medal zdobyła reprezentacja gospodarzy zwyciężając we wszystkich pojedynkach.

</doc>
<doc id="2648534" url="https://pl.wikipedia.org/wiki?curid=2648534" title="Duncan Patterson">
Duncan Patterson

Duncan Patterson (ur. 5 czerwca 1975 w Liverpoolu) − brytyjski muzyk, kompozytor, wokalista, autor tekstów i multiinstrumentalista, irlandzkiego pochodzenia.
Znany jest przede wszystkim w zespole Anathema, którego był członkiem w latach 1991-1998. Następnie związał się z projektem Antimatter. W 2011 powołał zespół Alternative 4. W styczniu 2021 ogłoszono, że wraz z innym wcześniejszym członkiem Anathemy, Darrenem White’em, utworzył grupę o nazwie Antifear.

</doc>
<doc id="2648540" url="https://pl.wikipedia.org/wiki?curid=2648540" title="Wydział Pedagogiczny Uniwersytetu Rzeszowskiego">
Wydział Pedagogiczny Uniwersytetu Rzeszowskiego

Instytut Pedagogiki Uniwersytetu Rzeszowskiego (UR) – jeden z 11 wydziałów Uniwersytetu Rzeszowskiego sięgający historią do powstania w 1965 Wyższej Szkoły Pedagogicznej w Rzeszowie, która została przekształcona w 2001 po połączeniu z filiami innych uczelni w Uniwersytet Rzeszowski. Kształci studentów na dwóch podstawowych kierunkach, należących do nauk humanistycznych, na studiach stacjonarnych oraz niestacjonarnych.
Wydział zatrudnia 86 pracowników naukowo-dydaktycznych (z czego 1 na stanowisku profesora zwyczajnego, 16 na stanowisku profesora nadzwyczajnego ze stopniem naukowym doktora habilitowanego, 57 adiunktów ze stopniem doktora oraz 12 asystentów z tytułem magistra). Wydział współpracuje również z emerytowanymi profesorami, których autorytet wspiera zarówno proces dydaktyczny, jak i przede wszystkim wymianę międzynarodową.
Według stanu na 2012 na wydziale studiuje łącznie 2522 studentów (w tym 1490 na studiach dziennych, 1032 na studiach zaocznych).
Kierunki kształcenia.
Wydział kształci studentów na studiach licencjackich (3 letnie) na następujących kierunkach i specjalnościach:
Absolwenci studiów I stopnia mogą kontynuować naukę na studiach magisterskich uzupełniających (2 letnie) na kierunkach i specjalnościach:
Ponadto wydział prowadzi również następujące studia podyplomowe:

</doc>
<doc id="2648545" url="https://pl.wikipedia.org/wiki?curid=2648545" title="César Álvarez Dumont">
César Álvarez Dumont

César Álvarez Dumont − hiszpański malarz, brat Eugenia Álvareza Dumonta, również malarza.
Malował głównie obrazy o tematyce historycznej (najczęściej związane z wojną napoleońską w Hiszpanii) i religijnej, w jego późniejszych pracach pojawia się również kostumbryzm i orientalizm.
Studiował w Akademii Sztuk Pięknych w Maladze, później w Królewskiej Akademii Sztuk Pięknych św. Ferdynanda w Madrycie. W 1895 r. otrzymał stypendium na studia w Rzymie, zastąpił tam Alejo Vera jako dyrektor Hiszpańskiej Szkoły Sztuk Pięknych.
W 1897 r. wyjechał do Paryża, a w 1898 r. razem ze swoim bratem Eugeniem udał się w podróż do Afryki Północnej; zwiedził Maroko i Algierię. Po powrocie do Hiszpanii pracował jako rysownik i ilustrator, był także dyrektorem Szkoły Sztuk Pięknych w Sewilli, Kadyksie i Maladze. Zdobywał nagrody na wielu wystawach, m.in. na Krajowej Wystawie Sztuk Pięknych w Madrycie (1984, 1987, 1890, 1892) oraz na wystawie w Chicago (1893) i w Paryżu (1900)
Niewielki zbiór jego prac związanych z oblężeniem Saragossy został odrestaurowany i wystawiony w gmachu "Lonja de Zaragoza" z okazji dwustulecia oblężenia. Restauracja tych prac odsłoniła nieznane wcześniej szczegóły.

</doc>
<doc id="2648563" url="https://pl.wikipedia.org/wiki?curid=2648563" title="Ivor Bueb">
Ivor Bueb

Ivor Bueb (ur. 6 czerwca 1923 w Londynie, zm. 1 sierpnia 1959 w Clermont-Ferrand) – brytyjski kierowca wyścigowy.
Bueb był właścicielem warsztatu w Cheltenham. Poważne ściganie się rozpoczął Cooperem w Formule 3 w 1953 roku. W latach 1955 oraz 1957 wygrał wyścig 24h Le Mans. W 1957 roku zadebiutował w Formule 1. Zginął w wyniku wypadku samochodu Formuły 2 na torze Charade Circuit w 1959 roku.

</doc>
<doc id="2648564" url="https://pl.wikipedia.org/wiki?curid=2648564" title="Martial music">
Martial music



</doc>
<doc id="2648567" url="https://pl.wikipedia.org/wiki?curid=2648567" title="Paszporty w Polsce">
Paszporty w Polsce

Paszporty w Polsce – dokumenty wydawane obywatelom polskim w celu identyfikacji przy przekraczaniu granic i za granicą. 
Paszporty w Polsce przed 1989.
Do października 1956 w praktyce możliwe było wyłącznie uzyskanie paszportu na wyjazd służbowy. Do wniosku o paszport, wydawany wyłącznie przez Biuro Paszportów Zagranicznych Ministerstwa Bezpieczeństwa Publicznego, trzeba było dołączyć 12 trudnych do zdobycia załączników. Efektem prowadzonej rygorystycznej polityki paszportowej był praktyczny zanik wyjazdowego ruchu turystycznego z Polski: o ile w 1938 w celach turystycznych wyjechało z kraju na własną rękę ok. 90 tys. osób, o tyle w 1950 takich osób było 181, nie licząc delegacji partyjnych, związkowych i branżowych, głównie do krajów socjalistycznych.
Po 1956 wyjazdy zagraniczne stały się łatwiejsze – powstały biura podróży, organizujące wycieczki (w 80 proc. do krajów „demokracji ludowej”), a na pograniczu polsko-czechosłowackim zaczęła obowiązywać konwencja turystyczna, ułatwiająca poruszanie się po górach. Wyjazd indywidualny był jednak nadal możliwy jedynie na zaproszenie. W tym czasie istniały dwa rodzaje paszportów: indywidualny i zbiorowy. W przypadku osób wyjeżdżających grupowo dokumentami dysponował specjalny opiekun wycieczki. Przed każdym wyjazdem trzeba było wypełnić podanie i udać się do biura paszportowego w lokalnej komendzie Milicji Obywatelskiej. Po przyjeździe paszport trzeba było w tym samym miejscu zwrócić.
W późniejszym okresie (do 1972) popularne stały się tzw. wkładki paszportowe, umożliwiające wyjazd do europejskich krajów socjalistycznych, które ważne były łącznie z dowodem osobistym. Początkowo były one jednokrotnego użytku, z czasem zaczęto wydawać je na wyjazdy wielokrotne, od 1973 na ogół z ważnością na pięć lat. Od 1972, dzięki umowie z NRD, można było wyjechać do tego kraju jedynie na podstawie stempla wbijanego w dowód osobisty w komendach MO. Spowodowało to lawinowy przyrost wyjazdów do tego kraju z 200 tys. Polaków w 1971 do 9,5 mln rok później. W styczniu 1977 analogiczne przepisy obowiązywały przy wyjazdach do Bułgarii, Czechosłowacji, Rumunii, ZSRR i na Węgry. W stanie wojennym pieczątki straciły ważność, a zastąpiły je nowe paszporty z pięcioletnim terminem ważności.
Od 1984 nie trzeba było ich zdawać po każdym powrocie. Dopiero w grudniu 1988 wprowadzono paszporty wieloletnie, na wszystkie kraje świata.
Paszporty w Polsce po 1989.
Do 2001 wydawane były paszporty o granatowej okładce, ze srebrnym nadrukiem Rzeczpospolita Polska, w latach 2001-2006 wydawano paszporty o okładce w kolorze burgundzkiego wina, z podobnym, złotym nadrukiem. Paszporty te mogły być wydawane także od 1 stycznia do 27 sierpnia 2006, kiedy to zaczęto wprowadzać nowe wzory paszportów.
Od 1 stycznia 2006 wprowadzono nowy wzór paszportu, z zaznaczeniem członkostwa Polski w Unii Europejskiej. Od 28 sierpnia 2006 wydawane są paszporty zawierające dane biometryczne zapisane w warstwie elektronicznej. Przed 22 czerwca 2009 (w przypadku paszportów wydawanych poza granicami państwa – 29 czerwca 2009) oznaczało to jedynie wizerunek twarzy posiadacza, od tego dnia wprowadzono także zapis odcisków dwóch palców (najczęściej są to palce wskazujące lewej i prawej dłoni).
Numery paszportów składały się z dwóch liter i siedmiu cyfr. W paszportach wydawanych po 2001 rozpoczęto serię AA, w której pierwsza cyfra jest cyfrą kontrolną. Od 28 czerwca 2009 zaczęto wydawać biometryczne paszporty serii EA z odciskami palców zapisanymi w chipie RFID wtopionym w okładce paszportu.
Z okazji 100-lecia odzyskania niepodległości, w listopadzie 2018 roku wprowadzono paszporty ze stroną personalizacyjną o zmienionym wyglądzie i zrobioną ze sztywnego poliwęglanu o wymiarach 85x125 i grubości 0,8 mm. Na zdjęciu posiadacza dodano, w postaci fali numer PESEL. Oprócz tego umieszczono miniaturkę zdjęcia, chip RFID i symbol paszportu biometrycznego. Data urodzenia i numer PESEL na zdjęciu wykonane są wypukłym drukiem. Na okładce paszportu i na stronie personalizacyjnej nie umieszczono napisów w języku francuskim. 
Na dole strony paszportu z danymi osobistymi powtórzone są dane właściciela w postaci czytelnej dla komputera, co przyspiesza przetwarzanie danych na punktach granicznych. Zapis ten składa się z dwu linijek po 44 znaki wydrukowanych krojem pisma OCR-B. Dodatkowo dane te są uzupełnione o cyfrę kontrolną dla każdego pola cyfrowego oraz cyfrę kontrolną na końcu obejmującą większość danych z poprzednich pól. Nazwisko i imię w tym zapisie nie zawiera polskich znaków diakrytycznych i nie jest uwzględniane przy obliczaniu końcowej cyfry kontrolnej.
Aby sprawdzić poprawność serii i numeru paszportu, należy najpierw zamienić litery na liczby, przypisując literom odpowiednio:
 A B C D E F G H I J K L M N O P Q R S T U V W X Y Z
 10 11 12 13 14 15 16 17 18 19 20 21 22 23 24 25 26 27 28 29 30 31 32 33 34 35
Kolejnym krokiem jest wymnożenie tak uzyskanego ciągu liczb przez określone wagi. Wagi kolejnych liczb to: 7, 3, 9, 1, 7, 3, 1, 7, 3. Reszta z dzielenia sumy iloczynów przez 10 powinna być równa 0 (zero).
Przykład obliczeń (paszport służbowy Ministerstwa Spraw Zagranicznych, o numerze CC7999486):
 Nr paszportu: C C 7 9 9 9 4 8 6
 Wartość: 12 12 7 9 9 9 4 8 6
 Wagi: 7 3 9 1 7 3 1 7 3
 Iloczyny: 84 36 63 9 63 27 4 56 18
 Sumowanie: 84 + 36 + 63 + 9 + 63 + 27 + 4 + 56 + 18 = 360
Reszta z dzielenia 360 przez 10 wynosi 0 (360 mod 10 = 0), więc jest to numer poprawny.
Polskie paszporty zachowują ważność przez 10 lat od wydania. Paszporty o starych wzorach nie podlegają obowiązkowej wymianie i są równorzędne z paszportami o nowym wzorze do czasu upłynięcia ich ważności. Oznacza to, że zgodnie z polskim prawem ostatnie paszporty o niebieskiej okładce przestały być dokumentami uprawniającymi do przekroczenia granicy w 2011, a ostatnie niebiometryczne paszporty w kolorze burgundzkiego wina straciły ważność w 2016. Poszczególne państwa mogą jednak wprowadzać osobne przepisy imigracyjne dla posiadaczy różnych typów paszportów – do tej pory zrobiła to Kanada, gdzie od 1 stycznia 2009 z możliwości bezwizowego wjazdu korzystają tylko posiadacze paszportów biometrycznych.
Od momentu wstąpienia Polski do Wspólnot Europejskich do przekraczania granicy państwa z innymi krajami wspólnoty (a także niektórymi krajami spoza niej, np. Albanią) upoważnia również dowód osobisty. Od 21 grudnia 2007 Polska jest również częścią strefy Schengen, przez co w momencie przekraczania granicy w większości przypadków nie jest potrzebne okazanie żadnego dokumentu (jednak istnieje obowiązek posiadania przy sobie dowodu osobistego lub paszportu na wypadek kontroli na terytorium innego państwa strefy).
Dokument paszportowy.
Dokument tożsamości wydawany przez uprawniony organ państwa, uprawniający do przekroczenia granicy państwa, pobytu za granicą, oraz poświadczenia obywatelstwa danego kraju, a także tożsamości osoby w nim wskazanej w zakresie danych jakie ten dokument zawiera. Producentem polskich paszportów jest Polska Wytwórnia Papierów Wartościowych.
Zasady uzyskiwania paszportu.
Paszporty wydawane po 29 czerwca 2009 zawierają dane biometryczne w postaci wizerunku twarzy i odcisków palców. Osoba składająca w punkcie paszportowym wniosek o wydanie paszportu, jest zobowiązana do złożenia odcisków palców, polegającego na przyłożeniu palców do urządzenia elektronicznego (czytnika). Urządzenia służące do pobierania odcisków palców są nowoczesne, niebrudzące i łatwe w obsłudze.
Aby otrzymać paszport należy w organie paszportowym złożyć:
Składając wniosek o wydanie dokumentu paszportowego należy okazać do wglądu ważny dokument paszportowy, a w przypadku gdy osoba nie posiada ważnego dokumentu paszportowego ważny dowód osobisty, o ile ma obowiązek posiadania tego dokumentu.
Wniosek o wydanie dokumentu paszportowego składa się osobiście, z wyjątkiem następujących przypadków:
Dokument paszportowy odbiera się osobiście w organie paszportowym, w którym został złożony wniosek, a osoba dokonująca odbioru sprawdza za pomocą elektronicznego czytnika odcisków palców czy dane zawarte w mikroprocesorze są zgodne ze stanem faktycznym. Przy odbiorze dokumentu paszportowego przedstawia się także dotychczas posiadany dokument paszportowy, celem jego anulowania.
Paszport dla dziecka.
Dziecko musi posiadać indywidualny dokument. Wniosek o wydanie dokumentu paszportowego osobie małoletniej składają rodzice lub ustanowieni przez sąd opiekunowie albo jeden z rodziców lub opiekunów z pisemną zgodą drugiego z rodziców lub opiekunów, poświadczoną za zgodność przez organ paszportowy lub notariusza. Na wydanie dokumentu paszportowego osobie małoletniej wymagana jest zgoda obojga rodziców, złożona przed organem paszportowym lub notariuszem, chyba że na podstawie orzeczenia sądu jeden z rodziców został pozbawiony władzy rodzicielskiej lub władza ta została ograniczona. W przypadku braku zgodności stanowisk rodziców lub niemożności uzyskania zgody jednego z nich, zgodę na wydanie paszportu zastępuje orzeczenie sądu rodzinnego. Małoletniemu można wydać dokument paszportowy za granicą za zgodą jednego rodzica wyłącznie z ważnych powodów, o ile przemawia za tym dobro małoletniego, szczególnie jeżeli uzyskanie zgody drugiego rodzica jest niemożliwe, lub znacznie utrudnione.
Odmowa wydania i unieważnienie paszportu.
Odmawia się wydania paszportu w kraju na wniosek:
Ponadto organ wydający paszport może odmówić jego wydania:
Unieważnienie paszportu już istniejącego następuje z powodu:
Odmowa wydania decyzji jak i unieważnienia paszportu, następuje w formie decyzji.
Organy paszportowe.
Paszporty i paszporty tymczasowe w Rzeczypospolitej Polskiej wydaje, odmawia ich wydania i unieważnia wojewoda, do którego wpłynął wniosek o wydanie paszportu/paszportu tymczasowego. W uzasadnionych przypadkach, gdy przemawia za tym ważny interes państwa, paszport może wydać minister właściwy do spraw wewnętrznych. Poza granicami Polski wszystkie powyższe czynności w zakresie paszportów tymczasowych wykonuje konsul. 
Koszty związane z wydawaniem dokumentów paszportowych przez organy paszportowe są finansowane z budżetu państwa, z części, której dysponentem jest minister właściwy do spraw wewnętrznych oraz wojewodowie, każdy w zakresie swojego działania.
Koszty związane z wydawaniem dokumentów paszportowych przez konsulów oraz paszportów dyplomatycznych i paszportów służbowych Ministerstwa Spraw Zagranicznych są finansowane z budżetu państwa, z części, której dysponentem jest minister właściwy do spraw zagranicznych.
Historia aktów prawnych dotyczących paszportów.
Historyczna lista aktów prawnych tworzących prawo regulujące wydawanie paszportów (dekrety, ustawy, rozporządzenia prezydenta RP z mocą ustawy):
Zgodnie z ustawą Rząd wprowadza e-usługę, dzięki której, będzie można sprawdzić swoje dane w Rejestrze Dokumentów Paszportowych (RDP), czy paszport lub inny dokument paszportowy jest gotowy do odbioru, ważność paszportu lub innego dokumentu paszportowego a osoby, które złożyły wniosek o paszport za granicą, będą mogły potwierdzić odbiór paszportu lub innego dokumentu paszportowego, który dostarczył kurier. W związku z wdrożeniem nowego systemu, od 8 listopada (godz. 14) do 13 listopada (godz.00) organy paszportowe w kraju i za granicą nie będą przyjmować wniosków o paszporty, ani wydawać dokumentów paszportowych.

</doc>
<doc id="2648569" url="https://pl.wikipedia.org/wiki?curid=2648569" title="Eugenio Álvarez Dumont">
Eugenio Álvarez Dumont

Eugenio Álvarez Dumont − hiszpański malarz, brat Césara Álvareza Dumonta, również malarza. Malował głównie obrazy o tematyce wojennej (najczęściej związane z wojną napoleońską w Hiszpanii), w jego pracach pojawia się również kostumbryzm i orientalizm.
Studiował na Królewskiej Akademii Sztuk Pięknych św. Ferdynanda w Madrycie, a później w Hiszpańskiej Szkole Sztuk Pięknych i Akademii Chigi w Rzymie. Pozostając pod wpływem artystów takich jak Alma Tadema i Vicente Palmaroli malował obrazy o tematyce historycznej.
W 1898 r. razem ze swoim bratem Césarem udał się w podróż do Afryki Północnej. Zwiedził Maroko i Algierię, gdzie malował prace o tematyce orientalistycznej. Następnie przeniósł się kolejno do Paryża i Madrytu, gdzie tworzył prace według reguł hiszpańskiego kostumbryzmu.
W 1910 roku został zaproszony do udziału w wystawie sztuki hiszpańskiej z okazji setnej rocznicy założenia miasta Buenos Aires, nie odniósł jednak znaczącego sukcesu.

</doc>
<doc id="2648570" url="https://pl.wikipedia.org/wiki?curid=2648570" title="Krzywa Gospera">
Krzywa Gospera

Krzywa Gospera – fraktal, nazwany na cześć Billa Gospera, który w swojej konstrukcji jest podobny do krzywej Hilberta i smoka Heighwaya.

</doc>
<doc id="2648574" url="https://pl.wikipedia.org/wiki?curid=2648574" title="Doniecki Okręg Przemysłowy">
Doniecki Okręg Przemysłowy



</doc>
<doc id="2648584" url="https://pl.wikipedia.org/wiki?curid=2648584" title="Ariwara no Yukihira">
Ariwara no Yukihira

 – drugi syn księcia Abo, wnuk cesarza Heizei, starszy brat Ariwary no Narihiry. Japoński poeta, radca drugiego stopnia ("chūnagon") na dworze cesarskim , arystokrata okresu Heian. 
W 836 wraz ze swoimi braćmi został skreślony z rejestru rodziny cesarskiej, i otrzymał nowe nazwisko „Ariwara”. W 855 r. mianowany namiestnikiem prowincji Inaba. W 881 r. założył w Kioto Shōgakuin, szkołę mająca na celu zapewnienie wykształcenia dla dzieci arystokratycznych rodzin dworskich. Najbardziej znanym (choć niepotwierdzonym w źródłach historycznych) epizodem z życia Yukihiry było wygnanie do Sumy (obecnie jedna z dzielnic miasta Kobe). Na kanwie tego wydarzenia oparta została sztuka teatru nō "Matsukaze", jak również stało się ono pierwowzorem podobnego wydarzenia w "Genji monogatari".
Do czasów współczesnych dotrwało jedenaście poematów Ariwary no Yukihiry, jednakże tylko cztery opublikowane w "Kokin wakashū" (905) i kolejne cztery w "Gosen wakashū" (951) uważa się za autentyczne. Około roku 884-887 (dokładna data nieznana) w domu Yukihiry odbył się "Zai minbukyō no ie no uta-awase", pierwszy zanotowany w historycznych źródłach konkurs poezji waka.

</doc>
<doc id="2648590" url="https://pl.wikipedia.org/wiki?curid=2648590" title="W.A.B.">
W.A.B.



</doc>
<doc id="2648594" url="https://pl.wikipedia.org/wiki?curid=2648594" title="Bunkier „Krysia”">
Bunkier „Krysia”

Bunkier „Krysia” – podziemny schron przy ul. Grójeckiej w Warszawie, w którym w okresie okupacji niemieckiej ukrywało się kilkadziesiąt osób narodowości żydowskiej.
„Krysia” była największą i najdłużej istniejącą żydowską kryjówką „po aryjskiej stronie” okupowanej Warszawy. Ukrywał się tam m.in. historyk Emanuel Ringelblum wraz z żoną i synem. W marcu 1944 roku schron został wykryty przez Niemców i „granatową policję”, a ukrywający się w nim Żydzi zostali zamordowani. Ich los podzielili polscy opiekunowie kryjówki.
Geneza.
Bunkier „Krysia” powstał na peryferiach warszawskiej Ochoty, na terenie posesji przy ul. Grójeckiej 81, która należała do polskiego ogrodnika Mieczysława Wolskiego. Ogród Wolskich miał powierzchnię ponad jednego hektara i zajmował obszar zamknięty ulicami: Grójecka–Wolnej Wszechnicy–wschodnia część Opaczewskiej (ob. Banacha). Na terenie posesji znajdowała się szklarnia oraz dwupiętrowy dom, w którym Mieczysław Wolski mieszkał razem z matką Małgorzatą, siostrami Haliną i Wandą oraz siostrzeńcem Januszem Wysockim.
W 1942 roku Halina Wolska za zgodą matki sprowadziła na Grójecką żydowską dziewczynę o imieniu Wiśka (z zawodu szwaczkę). Ukrywała się ona w domu Wolskich, którzy traktowali ją jak członka rodziny. Zapewne owa bezinteresowna pomoc udzielona ubogiej żydowskiej dziewczynie, a także związki Mieczysława z Polską Partią Socjalistyczną były przyczyną, dla której działacze Żydowskiej Samopomocy Społecznej zaproponowali Wolskim urządzenie podziemnej kryjówki na terenie ich posesji.
Po blisko miesięcznym pobycie u Wolskich Wiśka przeniosła się do getta, skąd powróciła jednak po kilku dniach. Tydzień później ponownie udała się do getta – tym razem w towarzystwie Mieczysława Wolskiego. Po upływie dwóch dni oboje powrócili na Grójecką z gotowym planem budowy kryjówki i szmuglu uciekinierów. Jako że wykopanie i urządzenie schronu przekraczałoby możliwości samych Wolskich, przy budowie zatrudniono kilku młodych Żydów, których potajemnie przerzucono w tym celu na „aryjską stronę” Warszawy. W getcie przygotowano ponadto część wyposażenia kryjówki. Do czasu ukończenia schronu pierwsza grupa Żydów była ukrywana przez Wolskich w piwnicy domu. Żartobliwą nazwę „Krysia”, wywodzącą się od słowa „kryjówka”, nadali ziemiance jej opiekunowie i mieszkańcy.
Opiekunowie i lokatorzy „Krysi”.
W latach 1942–1944 w bunkrze „Krysia” ukrywało się dziesięć rodzin żydowskich (ok. 40 osób) – w większości dobrze sytuowanych lub wywodzących się ze środowisk inteligenckich. Wśród mieszkańców „Krysi” przeważały małżeństwa w młodym lub średnim wieku, choć przebywały tam również osoby starsze, nastolatkowie oraz małe dzieci. W schronie ukrywał się m.in. adwokat Tadeusz Klinger, a także piekarz Gitter, restaurator Rawicz oraz dr Cendrowicz. Najbardziej znanym lokatorem „Krysi” był jednak historyk Emanuel Ringelblum, ukrywający się wraz z żoną Judytą i 14-letnim synem Urim. Podczas pobytu w kryjówce Ringelblum napisał kilka prac na temat losu Żydów w okupowanej Polsce, w tym słynny esej o stosunkach polsko-żydowskich w czasie drugiej wojny światowej.
Akcja ukrywania Żydów w bunkrze „Krysia” była największą tego typu operacją ratunkową w okupowanej Warszawie. Jak wskazuje Jan Grabowski:
Kontakt z Ringelblumem i pozostałymi członkami grupy utrzymywał Adolf Berman, przedstawiciel Żydowskiego Komitetu Narodowego. Koszty utrzymania schronu i jego lokatorów były częściowo pokrywane przez konspiracyjną Radę Pomocy Żydom („Żegota”), a częściowo z funduszy, które ukrywający się Żydzi zdeponowali u rodziny Wolskich. Każdy uciekinier wprowadzający się do „Krysi” musiał wpłacić na wstępie 10 tys. złotych, a także być gotowym na uiszczanie regularnych opłat, przeznaczonych na pokrycie kosztów wyżywienia bądź innych wydatków. Niemniej świadkowie podkreślali uczciwość i słowność Wolskich. Chcąc uniknąć podejrzeń, które mogłoby wzbudzić kupowanie dużych ilości żywności, otworzyli oni nawet niewielki sklepik spożywczy.
Opiekę nad schronem i jego mieszkańcami sprawowała cała rodzina Wolskich. „Mózgiem” operacji ratunkowej był Mieczysław Wolski, którego wiek w zależności od źródeł jest określany 32 lata lub 37 lat. Wolski odpowiadał za zaopatrzenie i zabezpieczenie schronu oraz utrzymywał kontakt z polskim i żydowskim ruchem oporu. W swym eseju nt. stosunków polsko-żydowskich w czasie II wojny światowej dr Ringelblum poświęcił Wolskiemu wiele ciepłych słów (w jego zapiskach ogrodnik występuje pod pseudonimem „Władysław M.”). Opisał go jako „chłopa z fantazją, dobrego do wypitki i do wybitki”, lubiącego „ryzyko i hazard dla samego hazardu”. Ringelblum podkreślał przy tym, że Wolski był „duszą i ciałem oddany swej najdroższej kochance, pani »Krysi«”. Z kolei Orna Jagur wspominała, że Wolski często odwiedzał bunkier, przynosząc jego mieszkańcom wieści ze świata oraz starając się podtrzymać ich na duchu.
Siostrzeniec Wolskiego, kilkunastoletni Janusz Wysocki (w zapiskach Ringelbluma występujący pod pseudonimem „Pan Mariusz”), pełnił służbę wartowniczą w pobliżu kryjówki, ostrzegając ukrywających się Żydów, jeżeli w pobliżu pojawiały się niepowołane osoby. W przypadku niebezpieczeństwa gwizdał pierwsze takty popularnego szlagieru, w podobny sposób odwoływał później alarm. Na takie ostrzeżenie w bunkrze reagowano komendą „kryć się”, z czasem zastąpioną słowem „Krysia”. Wysocki wynosił również z kryjówki śmieci i nieczystości, zwykle korzystając przy tym z pomocy jednego z lokatorów „Krysi”, żydowskiego chłopca o imieniu Szymek.
Wanda Wolska sprawowała pieczę nad zapasami żywności i innych produktów oraz pomagała Januszowi przy wyrzucaniu śmieci i nieczystości. Halina Wolska zajmowała się korespondencją oraz zakupem towarów. 65-letnia Małgorzata Wolska (seniorka rodu) starała się podtrzymywać uciekinierów na duchu oraz służyć im dobrą radą. Podejmowała również wysiłki, aby nawiązać kontakt z ich zaginionymi lub przebywającymi w innych miejscach krewnymi. W pomoc ukrywającym się Żydom zaangażowały się także pozostałe siostry Wolskiego: Leokadia Borowiakowa, Eugenia Warnocka i Maria („Maryna”) Czekajewska. Leokadia prowadziła wspomniany wcześniej sklep spożywczy, a Eugenia pomagała Halinie w załatwianiu bieżących spraw. Z kolei Maria, wykwalifikowana pielęgniarka, w razie potrzeby udzielała ukrywającym się Żydom niezbędnej pomocy medycznej.
Lokatorzy „Krysi” ustanowili między sobą komitet, który dzielił dyżury przy pilnowaniu wejścia, czy sprzątaniu. Nieformalnym przywódcą małej społeczności był niejaki „Borowski” (prawdziwe nazwisko nieznane), który zajmował się przede wszystkim prowadzeniem rachunków i zbieraniem zamówień na prowiant.
Warunki panujące w schronie.
Podziemna kryjówka była zlokalizowana w ustronnym kącie ogrodu Wolskich, pod szklarnią oraz podręcznym magazynem ogrodniczym. Od strony ul. Grójeckiej osłaniał ją mur, który jednocześnie oddzielał posesję Wolskich od małej płytkiej posesji nr 79. Jedna ze ścian schronu była oparta o fundamenty oficyny przy ul. Grójeckiej 77, gdzie znajdowała się nieczynna fabryczka kosmetyków należąca do francuskiej firmy „Piver”.
„Krysia” miała kształt prostokąta o wymiarach ok. 7 metrów na 5 metrów i powierzchni ok. 28 m². Wzdłuż obu ścian postawiono rzędy prycz, które mogły pomieścić 34 osoby (pozostałych czterech uciekinierów spało na rozkładanych łóżkach polowych). Pomiędzy pryczami stał pas połączonych drewnianych stołów i długich ławek. Oświetlenie zapewniały karbidowe lampki. Za przegródką na lewym krańcu schronu znajdowała się niewielka kuchenka. Dym odprowadzono rurą przez wybity w suficie otwór. Orna Jagur wspominała, że wylot rury dla niepoznaki ukryto w gęstej kępie roślinności, podczas gdy inne źródła podają, że piecyk podłączono do nieczynnego przewodu kominowego sąsiedniej oficyny „Piver”. Za ubikację służył zasłonięty parawanem kubeł. Do schronu doprowadzono nawet kran z bieżącą wodą.
W porównaniu z innymi żydowskimi kryjówkami w Warszawie warunki panujące w „Krysi” mogły uchodzić wręcz za komfortowe. Niemniej życie w podziemnym schronie wiązało się z szeregiem uciążliwości. Panował w nim zaduch i niezmiennie wysoka temperatura, we znaki dawała się również plaga pluskiew. W ciągu dnia lokatorzy musieli zachowywać absolutną ciszę, aby nie zwrócić uwagi pracujących w ogrodzie robotników. Otwarcie klapy i wpuszczenie świeżego powietrza było możliwe wyłącznie w nocy. Tylko wtedy mieszkańcy schronu mogli także przygotować gorący posiłek, czy względnie swobodnie prowadzić rozmowy. Pewnymi wyłomami w tej monotonnej egzystencji były drobne uroczystości organizowane przez Żydów i ich opiekunów z okazji „urodzin »Krysi«”, czy świąt Bożego Narodzenia.
Pozostawanie w stałym zamknięciu – w ciągłym zagrożeniu i w towarzystwie w tej samej, małej grupy osób – nieuchronnie rodziło problemy psychologiczne i wzajemne niesnaski. Orna Jagur wspominała, że zła atmosfera była często powodowana konfliktowym charakterem i apodyktycznym postępowaniem „Borowskiego”. W trakcie pobytu w schronie samobójstwo popełniła 13-letnia dziewczynka o imieniu Basia. Jej zwłoki potajemnie pogrzebano w ogrodzie.
Kryjówka była kilkukrotnie zagrożona dekonspiracją. Pewnego razu do domu Wolskich przybył agent Gestapo, pytając, czy przechowują oni Żydów. Mieczysław zdołał wówczas uśpić jego podejrzenia. Innym razem jeden z pracujących w ogrodzie polskich robotników zaczął kopać glinę w miejscu, gdzie znajdował się grób Basi. Najbardziej niebezpieczna sytuacja miała jednak miejsce, gdy jeden z Żydów zapomniał zasunąć otwór w ścianie szklarni. Następnego dnia przez ten otwór do wnętrza szklarni dostała się kura, za którą podążyła polska robotnica. Kobieta usłyszała ludzkie głosy dochodzące z podziemi i w konsekwencji zaczęła rozpowiadać, że oranżeria Wolskich jest nawiedzona przez duchy. Wolski pod pretekstem przebierania grzybów zaprosił wówczas do szklarni funkcjonariusza polskiej „granatowej policji”, dzięki czemu plotki na pewien czas ucichły.
Dekonspiracja „Krysi”.
Przebieg wydarzeń.
7 marca 1944 na teren ogrodu Wolskich wtargnęli Niemcy, którym towarzyszyli „granatowi policjanci”, m.in. funkcjonariusze z 23. komisariatu. Z relacji Małgorzaty Wolskiej, którą przytacza w swych wspomnieniach Orna Jagur, wynika, że bez najmniejszych trudności – zapewne dzięki doniesieniu konfidenta – znaleźli ukryty pod szklarnią schron, w którym przebywało w tym czasie 38 Żydów. Strzelając w powietrze i grożąc wpuszczeniem do kryjówki trujących gazów, wezwali mieszkańców do natychmiastowego wyjścia na zewnątrz. Wezwania posłuchali wszyscy Żydzi z wyjątkiem adwokata Tadeusza Klingera, który popełnił samobójstwo przez zażycie cyjanku. Ciężko pobity Wolski zdołał przekonać Niemców, że jego matka i siostry nie wiedziały o znajdującej się w ogrodzie kryjówce. Nie był natomiast w stanie uratować siostrzeńca, którego wyciągnięto ze schronu wraz z Żydami. Opróżniony schron Niemcy obrzucili granatami.
Nieco inaczej wykrycie „Krysi” opisywali dwaj funkcjonariusze Polskiej Policji Kryminalnej, którzy uczestniczyli w akcji przy ul. Grójeckiej. W ich powojennych zeznaniach brak m.in. wzmianek o obecności kobiet z rodziny Wolskich w momencie najścia policji na posesję. Z zeznań jednego z policjantów wynika również, że Janusz Wysocki (opisywany jako „syn ogrodnika”) nie został wyciągnięty z kryjówki, lecz przeciwnie – miano go zmusić, aby wszedł do schronu i przekonał Żydów, że wszelki opór jest daremny.
Schwytani Żydzi, w tym dr Ringelblum z żoną i synem, zostali wraz z Mieczysławem Wolskim i Januszem Wysockim zabrani do więzienia na Pawiaku. W meldunku przekazanym później przez konspiracyjną komórkę z Pawiaka znalazła się informacja, iż w grupie przywiezionej ze schronu na Grójeckiej znajdowało się 16 mężczyzn i 24 kobiety. Z relacji Wandy Wolskiej wynika, że jeszcze tego samego wieczora Niemcy na krótko sprowadzili na Grójecką ciężko skatowanego Mieczysława. Był to ostatni raz kiedy widziała brata. Prawdopodobnie trzy dni później lokatorów i opiekunów „Krysi” rozstrzelano w ruinach getta warszawskiego.
W trakcie niemieckiej akcji aresztowana została także Halina Wolska-Michalecka, która po krótkim czasie została jednak wypuszczona na wolność. Ruchomy majątek należący do Wolskich i ich podopiecznych został skonfiskowany. Z raportów sporządzonych przez współpracujących z Podziemiem funkcjonariuszy „granatowej policji” wynika, iż 7 marca w „Krysi” odnaleziono m.in. futra, biżuterię oraz cztery kilogramy złota. Część ubrań, uznanych przez Niemców za bezwartościowe, mieli rozszabrować mieszkańcy okolicznych domów. 
Jeszcze przez trzy kolejne dni teren posesji był pilnowany przez „granatową policję”. Ocaleni członkowie rodziny Wolskich spotkali się z niechęcią i ostracyzmem ze strony sąsiadów. 
Z grona lokatorów „Krysi” ocaleli jedynie Orna Jagur (Irena Grodzińska) i jej mąż Józef, którzy wyprowadzili się z bunkra na kilka miesięcy przed jego wykryciem.
Sprawcy wykrycia kryjówki.
Z ustaleń Jana Grabowskiego wynika, że wykrycie „Krysi” było elementem szeroko zakrojonej operacji wymierzonej w żydowskie kryjówki po „aryjskiej stronie” Warszawy, którą w pierwszych miesiącach 1944 roku przeprowadziły niemieckie służby bezpieczeństwa. Kluczową rolę w tej operacji odgrywać miała wyspecjalizowana sekcja w ramach podporządkowanej okupantom Polskiej Policji Kryminalnej ("Polnische Kriminalpolizei"), której zadaniem było tropienie ukrywających się Żydów. W akcji przy ul. Grójeckiej uczestniczył osobiście kierownik tej sekcji, SS-Untersturmführer i komisarz kryminalny Werner Balhause, oraz wielu jego podwładnych. Wiele wskazuje, iż wykrycie kryjówki zostało uznane przez niemieckie władze policyjne za duży sukces. Jeszcze tego samego dnia wystąpiono bowiem z wnioskiem o przyznanie nagród pieniężnych piętnastu funkcjonariuszom Kripo.
Kwestia osoby bezpośrednio odpowiedzialnej za dekonspirację „Krysi” nie została jak dotąd jednoznacznie wyjaśniona. Sprawa ta najprawdopodobniej nie była przedmiotem śledztwa ze strony struktur Polskiego Państwa Podziemnego.
30 marca 1944 roku w „Biuletynie Informacyjnym” zamieszczono informację o wykonaniu trzech wyroków śmierci zasądzonych przez konspiracyjny Cywilny Sąd Specjalny. Jednym ze straconych był Jan Łakiński, skazany za „współdziałanie z okupantem w prześladowaniu i tropieniu obywateli polskich pochodzenia żydowskiego”. To właśnie ten mężczyzna jest w wielu publikacjach wskazywany jako autor donosu, który doprowadził do wykrycia „Krysi”. Łakiński (ur. 1926) był synem przedwojennego senatora, wysiedleńcem z Wielkopolski, a zarazem znanym na Ochocie konfidentem. Został zastrzelony przed bramą domu przy ul. Pługa 1/3 przez członków grupy likwidacyjnej KWP dowodzonej przez Stanisława Sękowskiego ps. „Michał”, „Rugia”. Część źródeł podaje, że Łakińskiego zlikwidowano niedługo po dekonspiracji „Krysi”. Zapisy z księgi zgonów parafii św. Jakuba wskazują jednak jednoznacznie, iż konfident został zabity 25 lutego, a więc na jedenaście dni przed wykryciem kryjówki. Zdaniem Dariusza Libionki fakt ten „automatycznie eliminuje go z kręgu podejrzanych”. Libionka podkreśla jednocześnie, że jak dotąd w konspiracyjnej prasie, dokumentach czy korespondencji nie odnaleziono żadnych wzmianek, które łączyłyby osobę Łakińskiego ze sprawą wykrycia „Krysi”. Zakwestionował także ustalenia Jana Grabowskiego jakoby Łakiński był jednym z tajnych współpracowników sekcji Balhausego, wskazując, że z powodu nieczytelności rękopisu polsko-kanadyjski historyk pomylił go z inną osobą – niejakim Kazimierzem Lubarskim.
Trzy niezależne źródła, do których dotarł amerykański historyk Samuel D. Kassow, twierdziły, że kryjówkę wydała Niemcom była dziewczyna Mieczysława Wolskiego, mszcząc się w ten sposób za zerwanie związku. Kassow zwracał jednocześnie uwagę, że relacje o zdradzie sympatii Wolskiego oraz donosie złożonym przez Łakińskiego nie muszą wzajemnie się wykluczać. Jego zdaniem dziewczyna mogła bowiem donieść o kryjówce znanemu konfidentowi, którym był Łakiński, a ten mógł następnie przekazać tę informację Niemcom lub „granatowym policjantom”.
Zdaniem Jana Grabowskiego nie jest wykluczone, że dekonspiracja „Krysi” miała związek z dokonanym pięć dni wcześniej aresztowaniem jednego ze współpracowników „Żegoty”, Jana Jaworskiego. Agenci Kripo znaleźli bowiem przy nim liczne dokumenty, w tym notatnik z listą nazwisk.
Dariusz Libionka wskazuje, że raporty Podziemia na temat przestępczości pospolitej i działalności „granatowej policji”, sporządzone na podstawie doniesień informatorów działających w szeregach policji, jednoznacznie sugerują, iż przyczyną wykrycia „Krysi” było doniesienie agenturalne. W raporcie jednego z informatorów znalazła się przy tym informacja, że autorem donosu był niewymieniony z nazwiska funkcjonariusz „granatowej policji”, którego uwagę zwróciły duże zakupy żywności dokonywane przez Wolskich.
Pamięć.
27 kwietnia 1990 na ścianie bloku mieszkalnego przy ul. Grójeckiej 77, który po wojnie wybudowano nieopodal miejsca, gdzie znajdował się ogród Wolskich uroczyście odsłonięto tablicę upamiętniającą lokatorów „Krysi” oraz ich polskich opiekunów. Tablica została wykonana z brązu, zaprojektował ją Marek Moderau. Wyryta na tablicy inskrypcja głosi:
4 czerwca 1989 pięcioro członków rodziny Wolskich – Mieczysław Wolski, Małgorzata Wolska, Halina Wolska-Michalecka, Wanda Wolska-Szandurska i Janusz Wysocki – zostało odznaczonych medalem „Sprawiedliwy wśród Narodów Świata”.
Losy lokatorów i opiekunów kryjówki przy ul. Grójeckiej przedstawiono w filmie dokumentalnym pt. "Krysia" (scenariusz i reżyseria Wiktor Skrzynecki, rok produkcji 1990).
Bunkier „Krysia”, w tym scena jego wykrycia w marcu 1944 roku, został ukazany w fabularyzowanym filmie dokumentalnym "Kto napisze naszą historię?" z 2018 r. (reż. Roberta Grossman), poświęconym historii grupy Oneg Szabat.
9 września 2021 z inicjatywy lokalnego Stowarzyszenia Ochocianie Rada m.st. Warszawy nadała nazwę skwer Rodziny Wolskich zieleńcowi osiedlowemu, istniejącemu obecnie w miejscu, gdzie w czasie wojny znajdował się ich dom i ogród.

</doc>
<doc id="2648599" url="https://pl.wikipedia.org/wiki?curid=2648599" title="Bruce Halford">
Bruce Halford

Bruce Halford (ur. 18 maja 1931 w Hampton-in-Arden, zm. 2 grudnia 2001 w Brixham) – brytyjski kierowca wyścigowy.
Jego rodzina była właścicielem hotelu w Torquay. Halford zadebiutował w Formule 1 w 1956 roku, kupując od Horace'a Goulda Maserati 250F. W Formule 1 ścigał się do 1960 roku. Następnie był kierowcą Formuły 2, a po zakończeniu kariery wyścigowej został właścicielem hotelu. W połowie lat 70. uczestniczył w wyścigach samochodów historycznych. Zmarł w 2001 roku.

</doc>
<doc id="2648601" url="https://pl.wikipedia.org/wiki?curid=2648601" title="Granica brandenbursko-polska">
Granica brandenbursko-polska

Granica brandenbursko-polska – granica dzieląca terytoria Królestwa Polskiego i Marchii (a następnie Elektoratu) Brandenburgii w latach 1249–1252 do 1701 roku.
Historia.
Granica powstała w okresie rozbicia dzielnicowego, kiedy to Brandenburgia zawładnęła ziemią lubuską w latach 1249–1252.
W 1320 roku granica biegła od styku granic Śląska (ks. głogowskie), Wielkopolski i Brandenburgii (na zachód od Kargowej) w kierunku północnym na zachód od Międzyrzecza i Skwierzyny. Po dojściu do Warty przybierała kierunek północno-wschodni, początkowo równolegle do Noteci na południe od Santoku i Drzenia, następnie od Wielenia po Ujście opierała się o Noteć. Potem biegła w kierunku północnym korytem Gwdy i na północ od Złotowa dochodziła do styku granic Polski, Brandenburgii i Pomorza (ks. wołogoskie).
Po włączeniu do Polski powiatu wałeckiego w 1368 roku i zhołdowaniu Santoka (1365–1370) granica przesunęła się na zachód i podzielona została na dwa odcinki rozdzielone terytorium pomorskim. Biegła od styku granic Śląska w kierunku północnym, na zachód od Międzyrzecza, Skwierzyny i Santoka do styku granic Polski, Brandenburgii i ks. szczecińskiego w okolicach Barlinka. Drugi odcinek granicy brandenburskiej (Nowej Marchii) biegł początkowo w kierunku wschodnim i po dojściu do Drawy biegł w kierunku północnym do styku granic Polski, Brandenburgii (Nowa Marchia) i Pomorza na północny zachód od Drahimia.
Po oddaniu w 1402 roku Nowej Marchii w zastaw zakonowi krzyżackiemu granica uległa skróceniu do odcinka od styku granic ze Śląskiem do styku granic Brandenburgii, Nowej Marchii i Polski na południe od Santoka.
W 1466 roku po powrocie Nowej Marchii do Brandenburgii przywrócona została granica sprzed 1402 roku (z pozostawieniem Santoka w granicach Brandenburgii).
W 1648 roku na mocy traktatu westfalskiego Brandenburgia zajęła Pomorze i tym samym wydłużyła się granica polsko-brandenburska – dołączył odcinek dawnej granicy Polski z księstwem słupskim, do Morza Bałtyckiego w okolicy Łeby.
W 1657 roku do Brandenburgii włączono Bytów i Lębork, a w 1668 roku Drahim.
Od 1618 margrabiowie brandenburscy przejęli lenno pruskie.
Na mocy traktatów welawsko-bydgoskich w 1657 roku lenne Księstwo Pruskie stało się suwerenne i wydłużyła się granica polsko-brandenburska o dawną granicę Polski z lennym Księstwem Pruskim.
Granica przestała istnieć w 1701 roku po koronacji elektora Fryderyka Wilhelma na króla w Prusach, a Brandenburgia stała się prowincją nowego królestwa.
Dawna granica w 1815 roku stał się granicą pomiędzy pruskimi prowincjami, Brandenburgią, Pomorzem a regionem Poznańskim i Prusami Zachodnimi.

</doc>
<doc id="2648602" url="https://pl.wikipedia.org/wiki?curid=2648602" title="Muzeum 2. Korpusu Zmechanizowanego w Krakowie">
Muzeum 2. Korpusu Zmechanizowanego w Krakowie



</doc>
<doc id="2648605" url="https://pl.wikipedia.org/wiki?curid=2648605" title="Mistrzostwa Polski Akademickiego Związku Sportowego w Lekkoatletyce 2012">
Mistrzostwa Polski Akademickiego Związku Sportowego w Lekkoatletyce 2012

Mistrzostwa Polski Akademickiego Związku Sportowego w Lekkoatletyce 2012 – zawody lekkoatletyczne, które odbyły się 12 i 13 maja na stadionie AZS Łódź. 
Podczas mistrzostw pięciu zawodników osiągnęło wyniki lepsze od minimów Polskiego Związku Lekkiej Atletyki na igrzyska olimpijskie w Londynie – byli to Żaneta Glanc i Przemysław Czajkowski w rzucie dyskiem, Paweł Fajdek w rzucie młotem oraz Paweł Rakoczy i Bartosz Osewski w rzucie oszczepem.

</doc>
<doc id="2648607" url="https://pl.wikipedia.org/wiki?curid=2648607" title="Aston Butterworth">
Aston Butterworth

Aston Butterworth – brytyjski zespół i konstruktor wyścigowy a także dostawca silników, uczestniczący w Formule 1 w 1952 roku.

</doc>
<doc id="2648611" url="https://pl.wikipedia.org/wiki?curid=2648611" title="Jon Aurtenetxe">
Jon Aurtenetxe

Jon Aurtenetxe Borde (ur. 3 stycznia 1992) - hiszpański piłkarz grający na pozycji lewego obrońcy. 

</doc>
<doc id="2648612" url="https://pl.wikipedia.org/wiki?curid=2648612" title="Teodoro Andreu">
Teodoro Andreu

Teodoro Andreu − hiszpański malarz i grafik. Był uczniem Joaquina Sorolli i kontynuatorem luminizmu. 

</doc>
<doc id="2648617" url="https://pl.wikipedia.org/wiki?curid=2648617" title="Bernice Morgan">
Bernice Morgan

Bernice Morgan (ur. 8 lutego 1935 w St. John’s) – kanadyjska pisarka.
W 1995 otrzymała nagrodę Thomas Head Raddall Award (za powieść "Waiting for Time"). Jej powieść "Random Passage" doczekała się adaptacji telewizyjnej.

</doc>
<doc id="2648620" url="https://pl.wikipedia.org/wiki?curid=2648620" title="Looking 4 Myself">
Looking 4 Myself

Lookong 4 Myself - siódmy album studyjny amerykańskiego wokalisty Ushera. Został wydany 8 czerwca 2012 roku. Album wyda wytwórnia RCA Records po tym, jak w październiku 2011 roku, Usher rozwiązał kontrakt z J Records. Album promuje singiel "Climax", który zajął 17. miejsce na Billboard Hot 100. Usher stwierdził, że album będzie koncentrował się na nowym rodzaju muzyki, który artysta przedstawia jako "rewolucyjny pop". Nowy gatunek ma wykorzystywać elementy electronic, R&amp;B i pop.

</doc>
<doc id="2648623" url="https://pl.wikipedia.org/wiki?curid=2648623" title="Otis Taylor">
Otis Taylor

Otis Mark Taylor (ur. 30 lipca 1948, Chicago) – amerykański piosenkarz bluesowy, multiinstrumentalista grający na gitarze, banjo, mandolinie i harmonijce.
Życiorys.
Urodził się w Chicago, po śmierci wuja jego rodzina przeprowadziła się do Denver. Początkowo grał na banjo, by w wieku 19 lat przerzucić się na gitarę i harmonijkę ustną. Do 1977 roku, wraz z kilkoma zespołami bluesowymi, koncertował w USA i Europie, po czym przestał zajmować się muzyką i zaczął pracę m.in. jako handlarz antykami. W 1985 poślubił Carol Ellen Bjork, (mają dwie córki). W 1995 roku powrócił do branży muzycznej, nagrywając do tej pory 11 albumów.

</doc>
<doc id="2648631" url="https://pl.wikipedia.org/wiki?curid=2648631" title="Ryszard Chachulski">
Ryszard Chachulski

Ryszard Chachulski (ur. 19 lutego 1931 w Łuzkach, zm. 9 kwietnia 2012 w Szczecinie) – polski rzeźbiarz współczesny związany ze Szczecinem.
Studiował w Państwowej Wyższej Szkole Sztuk Plastycznych w Sopocie (1953) oraz na Akademii Sztuk Pięknych w Krakowie (1957) m.in. u Xawerego Dunikowskiego.
Jego prace eksponowano m.in. na:
Odznaczony Złotym Krzyżem Zasługi (2005).

</doc>
<doc id="2648634" url="https://pl.wikipedia.org/wiki?curid=2648634" title="Aleksandr Sierow (kolarz)">
Aleksandr Sierow (kolarz)

Aleksandr Siergiejewicz Sierow (ros. Александр Сергеевич Серов, ur. 12 listopada 1982 w Wyborgu) – rosyjski kolarz torowy i szosowy, złoty i srebrny medalista mistrzostw świata i Europy w kolarstwie torowym, zawodnik grupy UCI Professional Continental Teams Gazprom-RusVelo.
Kariera.
Pierwszy sukces na arenie międzynarodowej Aleksandr Sierow osiągnął w 2000 roku, kiedy na torowych mistrzostwach świata juniorów zdobył brązowe medale w indywidualnym i drużynowym wyścigu na dochodzenie. W latach 2003 i 2004 zdobywał srebrne medale na mistrzostwach Europy U-23 w indywidualnym wyścigu na dochodzenie. W kategorii seniorów pierwszy medal zdobył podczas mistrzostw Europy w Pruszkowie w 2010 roku, gdzie był drugi w drużynowym wyścigu na dochodzenie. Rok później, na mistrzostwach świata w Apeldoorn wspólnie z Aleksiejem Markowem, Jewgienijem Kowalowem i Iwanem Kowalowem zdobył srebrny medal w tej samej konkurencji.

</doc>
<doc id="2648636" url="https://pl.wikipedia.org/wiki?curid=2648636" title="Karin Enström">
Karin Enström

Karin Märta Elisabeth Enström z domu Landerholm (ur. 23 marca 1966 w Uppsali) – szwedzka polityk, parlamentarzystka, minister obrony, oficer w szwedzkich siłach zbrojnych.
Życiorys.
Absolwentka szkoły wojskowej Kungliga Krigshögskolan, służyła w szwedzkiej marynarce wojennej w stopniu kapitana. Zaangażowała się w działalność Umiarkowanej Partii Koalicyjnej. Od 1994 wybierana na radną miejscowości Vaxholm, była przewodniczącą rady w latach 2002–2006. W 1998 po raz pierwszy uzyskała mandat posłanki do Riksdagu z listy konserwatystów. Od tego czasu skutecznie ubiegała się o reelekcję w każdych kolejnych wyborach w tym w 2010. 18 kwietnia 2012 objęła urząd ministra obrony w gabinecie Fredrika Reinfeldta. Zakończyła urzędowanie w 2014, w tym samym roku oraz w 2018 i 2022 ponownie wybierana do szwedzkiego parlamentu. W 2022 powołana na partyjnego sekretarza Umiarkowanej Partii Koalicyjnej.
Siostra polityka i dyplomaty Henrika Landerholma.

</doc>
<doc id="2648640" url="https://pl.wikipedia.org/wiki?curid=2648640" title="Skolioza niemowlęca">
Skolioza niemowlęca

Skolioza niemowlęca (nazywana też skoliozą wczesnodziecięcą) – bardzo rzadko występująca odmiana skoliozy występująca u dzieci w wieku od 0 do 3 lat. W większości sytuacji skolioza niemowlęca ustępuje samoistnie w pierwszym roku życia. Skolioza niemowlęca występuje ok. 1 na 10 000 niemowląt. Ze względu na to, że zdecydowana większość idiopatycznych skolioz niemowlęcych ustępuje samoistnie w pierwszym roku życia prawdopodobnie spora ich część nie jest w ogóle diagnozowana.
Klasyfikacja skolioz niemowlęcych.
Poniżej przedstawiona jest podstawowa klasyfikacja skolioz niemowlęcych
Należy pamiętać, że 90% skolioz idiopatycznych to skoliozy ustępujące.
Diagnostyka.
Standardowym narzędziem do diagnostyki skoliozy niemowlęcej jest zdjęcie rentgenowskie, które wykonuje się w pozycji stojącej (jak w zwykłych skoliozach) oraz w przypadku niemowląt, które nie potrafią jeszcze chodzić, w pozycji leżącej na plecach z rękami do boku.
Dwa podstawowe parametry do oceny idiopatycznej skoliozy niemowlęcej jest kąt Cobba oraz RVAD. Podstawowym celem diagnozy jest ocena progresywności, gdyż niemowlęce skoliozy progresywne należy leczyć niezwłocznie. Jeśli leczenie prowadzone jest przed drugim rokiem życia oraz kąt Cobba nie przekracza 55° to jest duża szansa całkowitego wyleczenia skoliozy postępującej. Największe kąty Cobba dla których zaobserwowano samoistne wyprostowanie skrzywienia wynoszą ok. 30-40° dlatego powyżej tych wartości należy uznać skoliozę za progresywną. Jeśli kąt Cobba jest nieduży (&lt;30°) to podstawowym kryterium różnicującym jest kąt RVAD – dla kąta RVAD większego niż 20° w 80% przypadków skolioza jest progresywna. Dla RVAD mniejszych od 20° należy obserwować RVAD, jeśli się nie zmniejsza to jest to wskazanie do podjęcia leczenia. Mehta wyróżniła także dwie fazy skoliozy niemowlęcej – skolioza w fazie drugiej jest zawsze progresywna. Zawsze progresywne są także skoliozy o kształcie S, przy czym skoliozy S zawsze zaczynają się od jednego łuku. Mierzenie RVAD pozwala także na przewidzenie powstania drugiego skrzywienia kompensacyjnego zanim jest ono widoczne – w takiej sytuacji RVAD jest nieduży, natomiast dla ostatniej pary żeber przyjmuje wartości ujemne.
Istotnym elementem w ocenie skoliozy niemowlęcej jest wykluczenie zmian wrodzonych. Do oceny zmian kostnych służy zdjęcie rtg natomiast do zmian neurologicznych rezonans magnetyczny całego kręgosłupa, a także mózgu.
Leczenie.
Leczenie polega na zastosowaniu stałych gorsetów gipsowych zakładanych w uśpieniu na specjalnym stole pozwalającym na korekcję kręgosłupa we wszystkich trzech płaszczyznach. Stół (a właściwie rama) stanowią dostosowanie stołu Cotrela-Morela do małych dzieci. W leczeniu wykorzystuje się szybki wzrost kręgosłupa zachodzący w wieku do 2 lat. Kręgosłup jest odpowiednio ustawiany na ramie, pozycja ta jest zachowana przez stały gorset, który jest utrzymywany przez 8-16 tygodni. Po tym okresie następuje kolejna korekcja i kolejny okres wzrostu, przy czym za każdym razem kręgosłup jest ustawiany w coraz prostszej pozycji. Po wyprostowaniu kręgosłupa gorset stały zastępuje się zwykłymi gorsetami, których zadaniem jest utrzymanie wyprostowanego kręgosłupa i zapobieganie nawrotowi skrzywienia. Metoda ta zastosowana odpowiednio wcześnie pozwala na wyprostowanie skrzywień do ok. 50°. Kluczowe w gorsetach stałych jest wycięty otwór z przodu w kształcie grzyba oraz otwór dekompresyjny po stronie przeciwnej do garbu żebrowego. Metoda znana jest pod różnymi nazwami: EDF casting, serial casting, Mehta casting.
Alternatywnym leczeniem jest noszenie zwykłych gorsetów w celu zapobieganiu progresji do czasu operacji kręgosłupa.
Nie zanotowano przypadku wyleczenia przy użyciu standardowych gorsetów. Zanotowane przypadki, zgodnie z kryteriami dla RVAD, klasyfikują te skoliozy jako ustępujące.

</doc>
<doc id="2648648" url="https://pl.wikipedia.org/wiki?curid=2648648" title="Wisaginia (rejon miejski)">
Wisaginia (rejon miejski)



</doc>
<doc id="2648650" url="https://pl.wikipedia.org/wiki?curid=2648650" title="Ian Burgess">
Ian Burgess

Ian John Burgess (ur. 6 lipca 1930 w Londynie, zm. 19 maja 2012 w Harrow w Londynie) – były brytyjski kierowca wyścigowy. 
Rozpoczął ściganie się w 1950 roku. Później rywalizował w Formule 2. Uczestniczył w wyścigach Formuły 1 w latach 1958–1963. Po zakończeniu kariery wyścigowej był inżynierem. Został skazany na 10 lat pozbawienia wolności za handel narkotykami. Mieszkał w Londynie.

</doc>
<doc id="2648651" url="https://pl.wikipedia.org/wiki?curid=2648651" title="Instytut Nauk Prawnych Uniwersytetu Rzeszowskiego">
Instytut Nauk Prawnych Uniwersytetu Rzeszowskiego

Instytut Nauk Prawnych Uniwersytetu Rzeszowskiego – jeden z pięciu instytutów Kolegium Nauk Społecznych Uniwersytetu Rzeszowskiego.
Historia.
Instytut powstał w 2001 roku, jako Wydział Prawa, wskutek połączenia rzeszowskiej filii Uniwersytetu Marii Curie-Skłodowskiej w Lublinie z Wydziałem Ekonomii w Rzeszowie Akademii Rolniczej im. Hugona Kołłątaja w Krakowie i Wyższej Szkoły Pedagogicznej w Rzeszowie. Od 1 października 2019 roku, wskutek zarządzenia Rektora UR, Wydział funkcjonuje jako Instytut Nauk Prawnych.
Władze Instytutu.
Władze Instytutu Nauk Prawnych od 1 września 2020:
Struktura organizacyjna.
Zakład Prawa Administracyjnego i Postępowania Administracyjnego.
Samodzielni pracownicy naukowi:
Zakład Nauki Administracji.
Samodzielni pracownicy naukowi:
Zakład Prawa Cywilnego i Handlowego.
Samodzielni pracownicy naukowi:
Zakład Postępowania Cywilnego.
Samodzielni pracownicy naukowi:
Zakład Prawa Gospodarczego.
Samodzielni pracownicy naukowi:
Zakład Prawa Rzymskiego.
Samodzielni pracownicy naukowi:
Zakład Prawa Karnego.
Samodzielni pracownicy naukowi:
Zakład Prawa Karnego Procesowego.
Samodzielni pracownicy naukowi:
Zakład Prawa Policyjnego.
Samodzielni pracownicy naukowi:
Zakład Prawa Finansowego.
Samodzielni pracownicy naukowi:
Zakład Prawa Pracy i Ubezpieczeń Społecznych.
Samodzielni pracownicy naukowi:
Zakład Prawa Konstytucyjnego i Praw Człowieka.
Samodzielni pracownicy naukowi:
Zakład Ustrojów Państw Europejskich.
Samodzielni pracownicy naukowi:
Zakład Prawa Międzynarodowego i Prawa Europejskiego.
Samodzielni pracownicy naukowi:
Zakład Nauk Historyczno i Teoretyczno-Prawnych.
Samodzielni pracownicy naukowi:
Zakład Historii Państwa i Prawa.
Samodzielni pracownicy naukowi:

</doc>
<doc id="2648653" url="https://pl.wikipedia.org/wiki?curid=2648653" title="Franz Grave">
Franz Grave

Franz Grave (ur. 25 listopada 1932 w Essen, zm. 19 lutego 2022 tamże) – niemiecki duchowny rzymskokatolicki, w latach 1988–2008 biskup pomocniczy Essen. 
Życiorys.
Święcenia kapłańskie przyjął 2 lutego 1959 roku w swojej rodzinnej diecezji Essen, udzielił ich mu ordynariusz tej diecezji Franz Hengsbach, późniejszy kardynał. 31 marca 1988 papież Jan Paweł II mianował go biskupem pomocniczym diecezji, ze stolicą tytularną Tingaria. Sakry udzielił mu pozostający wciąż biskupem Essen Franz Hengsbach, w dniu 3 maja 1988. W listopadzie 2007 bp Grave osiągnął biskupi wiek emerytalny (75 lat) i zgodnie z prawem kanonicznym złożył rezygnację, która została przyjęta z dniem 27 czerwca 2008. Od tego czasu pozostał jednym z biskupów seniorów diecezji. 

</doc>
<doc id="2648665" url="https://pl.wikipedia.org/wiki?curid=2648665" title="Ahnert">
Ahnert



</doc>
<doc id="2648671" url="https://pl.wikipedia.org/wiki?curid=2648671" title="Jewgienij Kowalow">
Jewgienij Kowalow

Jewgienij Aleksandrowicz Kowalow (ros. Евгений Александрович Ковалёв, ur. 6 marca 1989 w Moskwie) – rosyjski kolarz torowy i szosowy, srebrny medalista mistrzostw świata i dwukrotny medalista mistrzostw Europy w kolarstwie torowym, zawodnik grupy UCI Professional Continental Teams RusVelo.
Kariera.
Pierwszy sukces na arenie międzynarodowej Iwan Kowalow osiągnął w 2005 roku, kiedy na Europejskim Festiwalu Młodzieży zdobył złoty medal w wyścigu szosowym - indywidualnej jeździe na czas. W latach 2006-2007 zdobył pięć medali mistrzostw świata juniorów w kolarstwie torowym, w tym złoty w madisonie w 2007 roku. W 2008 roku wystąpił na igrzyskach olimpijskich w Pekinie, zajmując szóste miejsce w drużynowym wyścigu na dochodzenie. W kategorii seniorów pierwszy medal zdobył podczas mistrzostw Europy w Pruszkowie w 2010 roku, gdzie był drugi w drużynowym wyścigu na dochodzenie. Rok później, na mistrzostwach świata w Apeldoorn wspólnie z Aleksiejem Markowem, Aleksandrem Sierowem i Iwanem Kowalowem zdobył srebrny, a na mistrzostwach Europy w Apeldoorn brązowy medal w tej samej konkurencji.

</doc>
<doc id="2648675" url="https://pl.wikipedia.org/wiki?curid=2648675" title="Rohlfs">
Rohlfs

Rohlfs:

</doc>
<doc id="2648680" url="https://pl.wikipedia.org/wiki?curid=2648680" title="Miguel Lopes">
Miguel Lopes

Hugo Miguel Almeida Costa Lopes (wym. []; ur. 19 grudnia 1986 w Lizbonie) – portugalski piłkarz występujący na pozycji obrońcy w tureckim klubie Akhisar Belediyespor, do którego jest wypożyczony ze Sportingu CP. Były reprezentant Portugalii.
Kariera Klubowa.
Seniorską karierę zaczynał w zespole B Benfiki Lizbona, wcześniej grał m.in. w zespołąch juniorskich tego klubu. Następnie występował w drużynach z niższych lig portugalskich Operário i Rio Ave. Od 2009 roku jest zawodnikiem FC Porto, jednak w sezonie 2010/11 był wypożyczony do Realu Betis, a od zimy 2012 na tych samych zasadach był piłkarzem Bragi.
Kariera Reprezentacja.
W maju 2012 został powołany do 23 osobowej kadry na Mistrzostwa Europy w Piłce Nożnej 2012 przez selekcjonera Paulo Bento, mimo iż wcześniej nie zadebiutował w dorosłej reprezentacji Portugalii i występował jedynie w zespole młodzieżowym.

</doc>
<doc id="2648681" url="https://pl.wikipedia.org/wiki?curid=2648681" title="Brytyjska inwazja na La Platę">
Brytyjska inwazja na La Platę

Brytyjska inwazja na La Platę – starcia zbrojne, które miały miejsce w latach 1806–1807, ataki wojski brytyjskich na Wicekrólestwo La Platy.
Przyczyny.
18 stycznia 1806 r. brytyjska wyprawa wojskowa zdobywa holenderski Kraj Przylądkowy. Dowodzący morskim komponentem sił inwazyjnych komandor Home Riggs Popham przekonał głównodowodzącego brytyjską interwencją w Afryce gen. Bairda o zbędności floty do dalszej osłony wojsk inwazyjnych i możliwości dokonania tymi siłami interwencji w hiszpańskiej Ameryce Południowej. Po przeprowadzeniu rekonesansu flota Pophama w składzie 5 okrętów i 5 transportowców wyruszyła z Kapsztadu. 2 maja 1806 r. wzmocnieni posiłkami ze składu garnizonu Św. Heleny Brytyjczycy skierowali się w kierunku ujścia La Platy.
Pierwszy atak brytyjski.
16 czerwca 1806. brytyjska eskadra wtargnęła w głąb estuarium La Platy i wydzielonymi siłami rozpoczęła blokadę Montevideo. 25 czerwca 1806 r. brytyjski desant dowodzony przez gen. Williama C. Beresforda wyokrętował się 20 km od Buenos Aires. Zaskoczony hiszpański garnizon miasta został z łatwością pokonany, a hiszpański generał Jose de la Quintana podpisał kapitulację Buenos Aires 27 czerwca 1806 r.
Sytuacja uległa zasadniczej zmianie na skutek antybrytyjskiego powstania Hiszpanów i Kreolów, kierowanego przez gen. Santiago Liniersa. Zgromadzone przez kolonistów przeważające siły wkroczyły do Buenos Aires 10 sierpnia 1806 r., łamiąc opór dowodzonych przez gen. Beresforda Brytyjczyków. Niekorzystne warunki meteorologiczne uniemożliwiły dowodzonej przez Pophama flocie zarówno pomoc garnizonowi, jak i ewakuację sił inwazyjnych i wojska lądowe znalazły się w hiszpańskiej niewoli.
Pod wpływem walk o Buenos Aires "cabildo abierto" (rada miejska) odebrała 14 sierpnia władzę nad miastem wicekrólowi markizowi Sombremonte i powierzając ją gen. Santiago Liniersowi i audiencji królewskiej rozpoczęła proces dekolonizacji hiszpańskiej Ameryki Południowej.
Drugi atak brytyjski.
W lutym 1807 r. w rejon La Platy nadpłynęły posiłki angielskie pod wodzą generała Johna Whitelocka w sile 14 000 ludzi, które zajęły m.in. Montevideo. Następnie Brytyjczycy ruszyli na Buenos Aires, skąd uciekł hiszpański wicekról Rafael de Sobremonte oraz 8500 żołnierzy hiszpańskich. Po zajęciu części miasta, Anglicy stali się celem ataku uzbrojonych mieszkańców dowodzonych przez burmistrza Martína de Álzagę. Dnia 5 lipca 1807 doszło do decydującego ataku, w wyniku którego Brytyjczycy stracili 3000 zabitych i rannych. Dzień później Whitelocke zawarł z Alzagą rozejm i wycofał się z La Platy.

</doc>
<doc id="2648684" url="https://pl.wikipedia.org/wiki?curid=2648684" title="Hugo Miguel Almeida Costa Lopes">
Hugo Miguel Almeida Costa Lopes



</doc>
<doc id="2648687" url="https://pl.wikipedia.org/wiki?curid=2648687" title="Lorkaseryna">
Lorkaseryna

Lorkaseryna – organiczny związek chemiczny, potencjalny nowy lek zmniejszający łaknienie, który przeznaczony byłby do podawania doustnego w postaci tabletek (10 mg raz lub dwa razy na dobę), przy jednoczesnym wprowadzeniu zmian w nawykach żywieniowych i trybie życia. Działa centralnie. Jest wybiórczym agonistą receptora serotoninowego 5-HT2C w podwzgórzu. Wskazaniem do jego stosowania jest otyłość (wskaźnik BMI ≥ 30) lub nadwaga (wskaźnik BMI ≥ 27) przy jednoczesnym współistnieniu przynajmniej jednego czynnika zwiększającego śmiertelność i związanego z otyłością, np. cukrzyca typu 2. Obecnie lek znajduje się w fazie przedrejestracyjnej na terenie krajów UE i Wielkiej Brytanii. Został pozytywnie oceniony w USA przez komisję doradczą FDA – uznano na podstawie załączonych wyników badań doświadczalnych, że potencjalne korzyści przewyższają potencjalne działania niepożądane podczas długotrwałego stosowania w grupie osób z otyłością lub nadwagą. Ten związek chemiczny pretendujący do uznania za lek został opracowany przez firmę farmaceutyczną Arena Pharmaceuticals. Zastrzeżona nazwa handlowa (jeszcze niepotwierdzona) to Lorqess. Lorkaseryna byłaby medykamentem do leczenia otyłości przeznaczonym dla osób dorosłych.

</doc>
<doc id="2648688" url="https://pl.wikipedia.org/wiki?curid=2648688" title="Iwan Kowalow">
Iwan Kowalow

Iwan Aleksandrowicz Kowalow (ros. Иван Александрович Ковалёв, ur. 26 lipca 1986 w Swierdłowsku) – rosyjski kolarz torowy i szosowy, dwukrotny medalista mistrzostw świata i trzykrotny medalista mistrzostw Europy w kolarstwie torowym, zawodnik grupy UCI Professional Continental Teams RusVelo.
Kariera.
Pierwszy sukces na arenie międzynarodowej Iwan Kowalow osiągnął w 2004 roku, kiedy na torowych mistrzostwach świata juniorów zdobył brązowy medal w drużynowym wyścigu na dochodzenie. W tym samym roku i tej samej kategorii wiekowej zdobył srebrne medale w indywidualnym i drużynowym wyścigu na dochodzenie na mistrzostwach Europy. W kategorii seniorów pierwszy medal zdobył podczas mistrzostw Europy w Pruszkowie w 2010 roku, gdzie był drugi w drużynowym wyścigu na dochodzenie. Rok później, na mistrzostwach świata w Apeldoorn wspólnie z Aleksiejem Markowem, Aleksandrem Sierowem i Jewgienijem Kowalowem zdobył srebrny, a na mistrzostwach Europy w Apeldoorn brązowy medal w tej samej konkurencji. Podczas mistrzostw Europy w Apeldoorn w 2013 roku wspólnie z kolegami z reprezentacji zdobył kolejny srebrny medal w drużynowym wyścigu na dochodzenie, a na rozgrywanych rok później mistrzostwach świata w Cali zwyciężył w scratchu.

</doc>
<doc id="2648691" url="https://pl.wikipedia.org/wiki?curid=2648691" title="Małgorzata Walentynowicz">
Małgorzata Walentynowicz

Małgorzata Walentynowicz (ur. 13 września 1979 w Gdańsku) – polska pianistka i pedagog.
Życiorys.
Absolwentka Szkoły Muzycznej II st. im. Fryderyka Chopina w Gdańsku-Wrzeszczu (1999, dyplom z wyróżnieniem), Akademii Muzycznej im. Stanisława Moniuszki w Gdańsku w klasie fortepianu Bogdana Czapiewskiego, Hochschule für Musik und Theater w Hanowerze (w klasie Gerrita Zitterbarta) oraz Hochschule für Musik und Darstellende Kunst w Stuttgarcie (studia w zakresie interpretacji muzyki współczesnej pod kierunkiem Nicolasa Hodgesa), którą ukończyła z wyróżnieniem w 2009.
Była stypendystką Rządu Republiki Francuskiej, Ministra Kultury i Dziedzictwa Narodowego RP, Prezydenta Miasta Gdańska, Marszałka Województwa Pomorskiego, Towarzystwa im. Fryderyka Chopina oraz Fundacji Alfred Töpfer Stiftung z Hamburga.
Mieszka i pracuje w Polsce oraz Niemczech.
Kariera artystyczna.
Uczestniczyła w wielu prawykonaniach utworów muzyki współczesnej. Wykonuje utwory wykorzystujące elektronikę, samplery i multimedia, jak również kompozycje z elementami teatru muzycznego i sztuki performance. Koncertuje solo, z orkiestrami oraz z zespołami kameralnymi. Jest pianistką w zespole Ensemble Garage z Kolonii oraz New European Ensemble z Hagi.
Występowała w wielu krajach podczas najbardziej cenionych festiwali muzyki współczesnej m.in. na festiwalu Warszawska Jesień, Musica Electronica Nova i Musica Polonica Nova we Wrocławiu, Sacrum Profanum, Poznańska Wiosna Muzyczna, Dni Muzyki Nowej w Gdańsku, Neoarte, Ultraschall i MaerzMusik w Berlinie, Acht Brücken w Kolonii, Klangspuren w Innsbrucku, ECLAT Stuttgart, Rainy Days w Luxemburgu, Musica Strasbourg, Letnich Kursach Nowej Muzyki w Darmstadt, SPOR w Aahrus, KLANG, ISCM World New Music Days, Huddersfield Contemporary Music Festival, Tzlil Meudcan w Tel Aviwie.
Wystąpiła w USA na zaproszenie Harvard University USA (zaproszenie Harvard Group for New Music), a także na zaproszenie uniwersytetów w Miami, UNT North Texas, Illinois i Urbana Champagne.
Jako solistka współpracowała z orkiestrą Filharmonii Narodowej, Orkiestrą Polskiego Radia w Warszawie, Polską Orkiestrą Sinfonia Iuventus, Sinfonią Varsovią, Orkiestrą Muzyki Nowej, Illinois Modern Ensemble i Ensemble Neofonia.
Dokonała nagrań dla wytwórni WERGO, DUX, Genuin (płyta otrzymała w 2017 roku nagrodę niemieckich krytyków muzycznych), Bôłt Records oraz polskich i niemieckich rozgłośni radiowych.
Działalność naukowa i pedagogiczna.
Uczyła wykonawstwa muzyki współczesnej w Hochschule für Musik und Theater w Hanowerze. Od 2010 wykłada w Akademii Muzycznej w Gdańsku (współczesna partytura instrumentalna, praktyka współczesnej muzyki fortepianowej). W 2015 obroniła tamże doktorat w zakresie sztuk muzycznych (dysertacja: „Twórczość fortepianowa Pierra Jodlowskiego w kontekście muzyki elektronicznej”; promotor Zygmunt Krauze). W 2018 roku uzyskała tytuł doktora habilitowanego, od 2022 pracuje na stanowisku profesora Akademii Muzycznej w Gdańsku.

</doc>
<doc id="2648695" url="https://pl.wikipedia.org/wiki?curid=2648695" title="Krąg Instruktorów im. Mieczysława Bema">
Krąg Instruktorów im. Mieczysława Bema



</doc>
<doc id="2648706" url="https://pl.wikipedia.org/wiki?curid=2648706" title="Jaye Jaye Capelle">
Jaye Jaye Capelle



</doc>
<doc id="2648710" url="https://pl.wikipedia.org/wiki?curid=2648710" title="Romet Konsul">
Romet Konsul

Romet Konsul – rower miejski na 26-calowych kołach produkowany w Polsce w latach 80. XX w. przez firmę Romet.

</doc>
<doc id="2648713" url="https://pl.wikipedia.org/wiki?curid=2648713" title="Mikołaj Milczew">
Mikołaj Milczew



</doc>
<doc id="2648725" url="https://pl.wikipedia.org/wiki?curid=2648725" title="Pär Hansson">
Pär Hansson

Pär Hansson (ur. 22 czerwca 1986 w Vejbystrand) – szwedzki piłkarz występujący na pozycji bramkarza.
Od 2001 roku do 2015 był zawodnikiem Helsingborgs IF. W latach 2006–2008 był wypożyczony do Ängelholms FF, po powrocie do macierzystego zespołu zaczął występować w pierwszym składzie. W 2010 został mistrzem Szwecji, w 2010 i 2011 sięgał po puchar tego kraju. W 2016 przeszedł do Feyenoordu.
W maju 2012 został powołany do 23-osobowej kadry na Mistrzostwa Europy w Piłce Nożnej 2012 przez selekcjonera Erika Hamréna. Wcześniej w dorosłej reprezentacji Portugalii rozegrał dwa spotkania. Debiutował 19 stycznia 2011 w spotkaniu z Botswaną. Wcześniej był reprezentantem kraju w kategoriach juniorskich i młodzieżowych, brał udział m.in. w Mistrzostwach Europy U-21 w Piłce Nożnej 2009.

</doc>
<doc id="2648728" url="https://pl.wikipedia.org/wiki?curid=2648728" title="Zygmunt Głowacki">
Zygmunt Głowacki

Zygmunt Głowacki (ur. 21 marca 1877 w Trzemesznie, zm. w grudniu 1939 w Warszawie) – polski prawnik, działacz poznański, polityk, senator w II RP.
Życiorys.
Wykształcenie.
Uczył się w gimnazjach w Gnieźnie i Drawsku Pomorskim. Zdał maturę (egzamin abituriencki) 9 marca 1899 roku. Studiował ekonomię i prawo na uniwersytetach we Wrocławiu, Monachium i Greifswaldzie. 17 listopada 1904 roku w Greisfaldzie obronił doktorat z nauk prawniczych. Przedtem zdał egzamin referendarski we Wrocławiu (1902), później asesorski w Berlinie (1907).
Działalność niepodległościowa.
Będąc uczniem gimnazjum działał w tajnym Towarzystwie Tomasza Zana. Ze względów politycznych opuścił Gniezno w 1897 roku i przeniósł się do Drawska Pomorskiego.
W maju 1917 roku (według innych źródeł w 1914 roku) powołany do armii niemieckiej (do listopada 1918 roku służył jako podoficer w sądach wojennych w Poznaniu). W 1918 roku był członkiem Komendy Głównej Straży Obywatelskiej i organizatorem sądownictwa w czasie Powstania Wielkopolskiego, następnie organizatorem Straży Ludowej w Poznaniu (w której szeregach uczestniczył w oswobodzeniu Poznania). Od maja 1919 roku służył jako oficer sądowy w Inspekcji Obrony Krajowej. Na początku 1920 roku zgłosił się ochotniczo do wojska, jednak w kwietniu 1920 roku został zwolniony do rezerwy w stopniu porucznika.
Praca.
W latach 1908–1919 pracował (gdy nie był w wojsku) jako adwokat. Od lipca 1919 roku został szefem więziennictwa w Departamencie Sprawiedliwości Ministerstwa byłej Dzielnicy Pruskiej (naczelnikiem wydziału i członkiem komisji dla egzaminów aplikanckich i sądowych), od lutego do października 1921 roku pracował jako dyrektor Departamentu Więziennictwa w Ministerstwie Sprawiedliwości w Warszawie. W latach 1922–1928 był kolejno syndykiem i dyrektorem Giełdy Zbożowo-Towarowej w Poznaniu. W kadencji 1923–1934 był członkiem Magistratu i honorowym radcą m. Poznania, a od 1928 roku współtworzył i prezesował Radzie Nadzorczej Fabryki Opon Samochodowych „Stomil” SA. Od 1929 roku pracował jako radca krajowy Poznańskiego Wojewódzkiego Związku Komunalnego, a od 1932 roku ponadto jako wicestarosta krajowy w Poznaniu.
Działalność społeczna i polityczna.
Przez wiele lat był prezesem Związku Towarzystw Powstańców i Wojaków w Wielkopolsce. W latach 1923–1929 organizował Zjednoczenie Kurkowych Bractw Strzeleckich RP, którym później kierował. W latach 1934–1936 był wiceprezesem, a od 1937 roku prezesem, Związku Weteranów Powstań Narodowych RP 1914–1919 i wiceprezesem Związku Powstańców Wielkopolskich po zmianie jego nazwy.
Był członkiem Bezpartyjnego Bloku Współpracy z Rządem (BBWR) oraz Rady Naczelnej Obozu Zjednoczenia Narodowego (OZN). 
W 1935 roku został wybrany senatorem IV kadencji (1935–1938) z województwa poznańskiego z listy BBWR. W 1938 roku został ponownie wybrany z województwa poznańskiego senatorem V kadencji (1938–1939), tym razem z listy OZN. W senacie IV kadencji pracował w komisjach: administracji, prawniczej. W V kadencji w komisjach: administracyjno-samorządowej, budżetowej, gospodarczej (1937–1938), komunikacji (1937–1938), prawniczej (w której był zastępcą przewodniczącego), od czerwca 1939 roku również w komisji specjalnej ds. mniejszości niemieckiej w Polsce. 
Śmierć.
Po wybuchu II wojny światowej wyjechał do Warszawy, gdzie przeżył jej oblężenie. Zmarł w niewyjaśnionych okolicznościach w grudniu 1939 roku, złamany fizycznie i duchowo.
Życie prywatne.
Był synem Wojciecha i Pelagii z Biesiadowskich. W latach 1908–1939 mieszkał w Poznaniu. Nie założył rodziny.

</doc>
<doc id="2648739" url="https://pl.wikipedia.org/wiki?curid=2648739" title="Wydział Socjologiczno-Historyczny Uniwersytetu Rzeszowskiego">
Wydział Socjologiczno-Historyczny Uniwersytetu Rzeszowskiego

Wydział Socjologiczno-Historyczny Uniwersytetu Rzeszowskiego (WS-H UR) – istniejący w latach 1994-2019 jeden z 12 wydziałów Uniwersytetu Rzeszowskiego powstały w 1994 roku w wyniku reorganizacji Wydziału Społeczno-Pedagogicznego i podzielenia go na wyżej wymieniony oraz Wydział Pedagogiczny. Kształcił studentów na dziesięciu podstawowych kierunkach zaliczanych do nauk humanistycznych i społecznych, na studiach stacjonarnych oraz niestacjonarnych.
Wydział był jednostką interdyscyplinarną. W jego ramach znajdowało się w ostatnich latach działalności się 5 Instytutów. Według stanu z 2019 roku zatrudnionych było 123 pracowników naukowo-dydaktycznych (z czego 17 na stanowisku profesora zwyczajnego, 26 na stanowisku profesora nadzwyczajnego ze stopniem naukowym doktora habilitowanego, 75 adiunktów ze stopniem doktora oraz 5 asystentów z tytułem magistra). Wydział współpracował również z emerytowanymi profesorami, których autorytet wspierał zarówno proces dydaktyczny, jak i przede wszystkim wymianę międzynarodową.
Historia.
Wydział powstał 1 września 1994 roku w wyniku reorganizacji Wydziału Społeczno-Pedagogicznego. W jego skład początkowo wchodziły dwa instytuty: Historii oraz Filozofii i Socjologii. Ten drugi został w 1996 roku podzielony na Instytut Filozofii i Instytut Socjologii. Kształcenie studentów odbywało się w tym czasie na kierunkach: historia, socjologia i filozofia. W 1999 roku do wydziału został afiliowany nowo powstały Instytut Archeologii. Kolejną jednostką, która powstała na wydziale była w 2001 roku Katedra Politologii. 4 lipca 2005 roku Instytut Filozofii wyłączono ze struktur wydziału i przekształcono w Międzywydziałowy Instytut Filozofii. Aktualnie (stan na 29.10.2017) w skład Wydziału Socjologiczno-Historycznego UR wchodzi 5 Instytutów: Instytut Archeologii (prowadzący kierunki: archeologia oraz muzeologia), Instytut Filozofii (kierunek filozofia), Instytut Historii (kierunki: historia, turystyka historyczna i kulturowa, kulturoznawstwo), Instytut Nauk o Polityce (kierunek bezpieczeństwo wewnętrzne oraz politologia) oraz Instytut Socjologii (kierunki: socjologia oraz praca socjalna). Uchwałą Senatu Uniwersytetu Rzeszowskiego z dnia 4.04.2019 Instytuty wchodzące w skład Wydziału zostały podzielone między nowe jednostki Kolegium Nauk Humanistycznych (Instytuty: Archeologii, Historii oraz Filolofii) oraz Kolegium Nauk Społecznych (Instytuty: Socjologii oraz Nauk o Polityce.
Władze Wydziału.
W kadencji 2016-2019:
Kierunki kształcenia.
Wydział kształcił studentów na studiach licencjackich (3 letnie) i magisterskich uzupełniających na następujących kierunkach:
Ponadto wydział prowadził również następujące studia podyplomowe i kursy kwalifikacyjne:
Wydział oferował studia doktoranckie (trzeciego stopnia) w następujących dziedzinach:
Wydział posiadał uprawnienia do nadawania następujących stopni naukowych: 

</doc>
<doc id="2648748" url="https://pl.wikipedia.org/wiki?curid=2648748" title="Pratt &amp; Whitney Canada PT6">
Pratt &amp; Whitney Canada PT6

Pratt &amp; Whitney PT6 – seria silników lotniczych turbośmigłowych produkowanych przez kanadyjską firmę Pratt &amp; Whitney Canada. Najbardziej popularną odmianą są silniki z serii PT6A stosowane w samolotach i osiągające moce od 580 do 1940 koni mechanicznych. Silniki serii PT6B i PT6C stosowane są w śmigłowcach, ponadto można spotkać też oznaczenia wojskowe takie jak T74 lub T101.
Warianty.
PT6B.
Silnik o mocy 981 KM przeznaczony dla śmigłowców. Zastosowany m.in. w śmigłowcach Agusta Westland A119 i Sikorsky S-76B.
PT6C.
Seria silników o mocach od 1100 KM do 2000 KM, stosowana w śmigłowcach, m.in. Agusta Westland AW139 i Eurocopter EC175.
PT6T.
Silniki PT6T powstały z połączenia dwóch silników PT6 wspólną przekładnią redukcyjną, jest to rozwiązanie stworzone głównie z myślą o śmigłowcach.
Soloy DualPack/PT6D.
Rozwiązanie podobne do PT6T, oparte na dwóch silnikach PT6D-114A (opartych z kolei na PT6A-114A), zastosowane w prototypowym samolocie Soloy Pathfinder 21 (opartym na samolocie Cessna 208).
T74.
Wojskowe oznaczenie silnika PT6A-20/27 montowanego w samolocie Beechcraft U-21.
T101.
Wojskowe oznaczenie silnika PT6A-45R montowanego w samolocie Shorts 330.

</doc>
<doc id="2648752" url="https://pl.wikipedia.org/wiki?curid=2648752" title="Kompleks startowy Yoshinobu (kosmodrom Tanegashima)">
Kompleks startowy Yoshinobu (kosmodrom Tanegashima)

Kompleks startowy Yoshinobu (jap. 慶喜は、複雑な出発) – kompleks wyrzutni rakietowych w japońskim Centrum Lotów Kosmicznych Tanegashima (prefektura Kagoshima), zarządzany przez JAXA, wykorzystywany przez rakiety nośne H-II, H-IIA i H-IIB.
Kompleks postawiony został w 1993, niedaleko nieczynnego dziś kompleksu Osaki. Od razu budowane były 2 platformy, lecz głównie wykorzystywano platformę nr 1, zbudowaną na potrzeby rakiety H-II. Platforma nr 2 została ukończona w 2000 roku, jednak pierwszy start odbył się na niej 10 września 2009 przy użyciu rakiety H-IIB wynoszącej pojazd HTV-1 na orbitę.
Na kompleksie startowym umieszczono również konstrukcję testową dla silników LE-7 pracujących na rakietach H-II i jej następczyniach. Montaż rakiet na kompleksie odbywa się wewnątrz hali montażowej, po czym na 12 godzin przed startem rakiety są wytaczane na odpowiednią platformę.

</doc>
<doc id="2648754" url="https://pl.wikipedia.org/wiki?curid=2648754" title="Radziecka Strefa Okupacyjna w Niemczech">
Radziecka Strefa Okupacyjna w Niemczech



</doc>
<doc id="2648794" url="https://pl.wikipedia.org/wiki?curid=2648794" title="Termoelektrolizer">
Termoelektrolizer

Termoelektrolizer – urządzenie elektrotermiczne elektrodowe służące do produkcji aluminium oraz metali alkalicznych takich jak: sód, potas, wapń. W urządzeniach tych wydzielanie ciepła następuje w elektrolicie pod wpływem przepływającego w nim prądu. Termoelektrolizery zasilane są prądem stałym o napięciu kilku wolt, dlatego wanny te łączy się szeregowo po kilkadziesiąt, a nawet sto lub więcej.

</doc>
<doc id="2648796" url="https://pl.wikipedia.org/wiki?curid=2648796" title="Geoff Lees">
Geoff Lees

Geoffrey T. Lees (ur. 1 maja 1951 w Hurley Common) – były brytyjski kierowca wyścigowy. Mistrz Formuły 2 z 1981 roku oraz Japońskiej Formuły 2 z 1983 roku.
Życiorys.
Lees wychował się w miejscowości położonej 10 kilometrów od toru Mallory Park. W wieku 15 lat opuścił szkołę i został uczniem mechanika w lokalnym warsztacie. Pierwszym samochodem, jaki sobie zakupił, był Lotus 23B. W tym czasie spotkał się także z Grahamem Hillem, testującym Jaguara E-type na torze Mallory Park.
W 1971 roku Lees zadebiutował w Brytyjskiej Formule Ford 1600 i zdobył czwarte miejsce w klasyfikacji generalnej, wygrywając między innymi zawody na Mallory Park. W 1972 roku, z powodu braku pieniędzy, ścigał się tylko na Silverstone, a rok później w ogóle nie startował. Do ścigania powrócił w 1974 roku, kiedy to zakupił Royale RP16. Był wówczas drugi w klasyfikacji. Rok później, dysponując wsparciem Royale oraz modelem RP21, zdobył tytuły w trzech różnych kategoriach, którymi były Festiwal Formuły Ford, Formuła Ford 1600 BDRC oraz Formuła Ford 1600 BRSCC. Z 40 startów Lees wygrał w tym roku 32 wyścigi.
W latach 1976–1977 ścigał się Chevronem, zdobywając trzecie miejsce w klasyfikacji mistrzostw Shell Sport oraz Formula 3 Britain BP w 1976 roku.
W roku 1978 Lees był kierowcą w Brytyjskiej Formule 1 i z jednym zwycięstwem zajął w tej serii piąte miejsce. W tym samym roku zadebiutował w Formule 2 i Formule 1, gdzie jednak Ensigniem N175 nie zdołał zakwalifikować się do Grand Prix Wielkiej Brytanii.
W 1979 roku ścigał się Lolą T333CS w serii Can-Am. Wziął także udział w Grand Prix Niemiec Formuły 1, gdzie, zastępując chorego Jeana-Pierre'a Jariera w Tyrrellu, był siódmy. W listopadzie wygrał Grand Prix Makau.
W 1980 roku Lees zastąpił Stefana Johanssona w zespole Formuły 1, Shadow. Jednakże modele DN11 i DN12 były nieudane i na pięć prób Lees zdołał zakwalifikować się tylko raz. Przed Grand Prix Holandii otrzymał ofertę od zespołu Ensign, którą zaakceptował, jednak samochód także był nieudany. W Holandii zakwalifikował się przed Janem Lammersem, ale nie ukończył wyścigu. Do Grand Prix Włoch Lees się nie zakwalifikował. W tym sezonie ścigał się jeszcze Williamsem FW07B dla RAM Racing w Grand Prix Stanów Zjednoczonych, ale był wówczas chory na grypę i ponownie się nie zakwalifikował.
Pod koniec roku po raz drugi z rzędu wygrał Grand Prix Makau, startując z pole position.
W 1981 roku Lees otrzymał ofertę fabrycznego zespołu Ralt, który wystawiał zaprojektowany przez Rona Tauranaka model RH6. Ralt oferował Leesowi pełny sezon w Formule 2. We wczesnej części sezonu silnik Honda był dosyć zawodny, ponadto zużywał dużo paliwa. Zmiana wtrysku paliwa i przeprojektowanie samochodu poprawiły wyniki i Lees wygrał mistrzostwa z czternastopunktową przewagą nad Thierrym Boutsenem.
Tytuł zdobyty przez Brytyjczyka spowodował, że nie mógł on rywalizować już w Formule 2. Lees miał nadzieję, że Honda wystawi swój zespół w Formule 1, ale japoński producent oświadczył, że na pewno przed 1983 rokiem Honda nie będzie ścigać się w Formule 1. Lees w 1982 roku wziął udział w dwóch Grand Prix, w Theodore i Lotusie.
Po 1982 roku Lees postanowił ścigać się w Japonii. Brytyjczyk zdobył tytuł mistrza Japońskiej Formuły 2 w 1983 roku, a rok później został wicemistrzem serii. W Japonii ścigał się również prototypami sportowymi – do 1992 roku. Kilkakrotnie brał udział także w wyścigu 24h Le Mans. Karierę wyścigową zakończył w 2002 roku. Po jej zakończeniu rozpoczął prowadzenie własnej działalności.

</doc>
<doc id="2648797" url="https://pl.wikipedia.org/wiki?curid=2648797" title="Termoelektrolizery">
Termoelektrolizery



</doc>
<doc id="2648800" url="https://pl.wikipedia.org/wiki?curid=2648800" title="Zamek w Čakovec">
Zamek w Čakovec



</doc>
<doc id="2648896" url="https://pl.wikipedia.org/wiki?curid=2648896" title="Pasmo Dalina">
Pasmo Dalina



</doc>
<doc id="2649039" url="https://pl.wikipedia.org/wiki?curid=2649039" title="Marek Rudnicki (grafik)">
Marek Rudnicki (grafik)

Marek Rudnicki (ur. 25 stycznia 1927, zm. 14 września 2004 w Paryżu) – polski grafik, ilustrator książek, karykaturzysta.
Życiorys.
Jego ojciec był lekarzem, matka pochodziła z Francji. W dzieciństwie mieszkał w Łodzi. Tam chodził do świeckiego Liceum Hebrajskiego doktora Braudego. W listopadzie 1940 roku trafił do getta warszawskiego, gdzie w 1942 roku stracił rodziców i brata. Wydostał się z getta dzięki pomocy Armii Krajowej. Po uwolnieniu uczestniczył w ruchu oporu, po wybuchu powstania warszawskiego walczył także w Zgrupowaniu Pułku Baszta. Działał także w Radzie Pomocy Żydom. 
W czasie okupacji studiował architekturę na tajnych kompletach Politechniki Warszawskiej. Po wojnie kontynuował studia w Krakowie i Warszawie. Od 1948 współpracował jako rysownik z Odrodzeniem oraz jako ilustrator książek ze Spółdzielnią Wydawniczą „Czytelnik”. Od 1949 do 1957 roku był dyrektorem artystycznym Państwowego Instytutu Wydawniczego. W 1957 roku wyjechał z kraju i dzięki pomocy Jeana Picarta Le Doux pracował jako grafik dla Heleny Rubinstein w latach 1958−1959. W 1959 roku na prośbę Huberta Beuve-Méry'ego został portrecistą członków Akademii Francuskiej, które to portrety publikował w Le Monde. Ilustrował dzieła Puszkina, Turgieniewa, Tołstoja, Camusa, Maurois, Gilberta Cesbrona i innych, a dla Cabinet Cosmopolite wydawnictwa Stock książki braci Singer: Israela Joszuy Singera oraz Isaaca Bashevisa Singera. W 1980 roku razem z Eugènem Ionesco został fundatorem - organizacji antykomunistycznej rozwiązanej w 1986 roku.
O Marku Rudnickim powstał w 1993 roku film dokumentalny w reżyserii Ewy Lachnit pt. "Ja to widziałem...".

</doc>
<doc id="2649121" url="https://pl.wikipedia.org/wiki?curid=2649121" title="Rodopi (obwód Chaskowo)">
Rodopi (obwód Chaskowo)

Rodopi (bułg. "Родопи") – wieś w południowej Bułgarii, w obwodzie Chaskowo i gminie Chaskowo. Według danych Narodowego Instytutu Statystycznego, 31 grudnia 2011 roku wieś liczyła 112 mieszkańców.

</doc>
<doc id="2649170" url="https://pl.wikipedia.org/wiki?curid=2649170" title="Wilhelm Ohnesorge">
Wilhelm Ohnesorge

Wilhelm Ohnesorge (ur. 8 czerwca 1872 w Gräfenhainichen, zm. 1 lutego 1962 w Monachium) – niemiecki polityk III Rzeszy będący w gabinecie Adolfa Hitlera. W latach 1937–1945 był Ministrem Poczty III Rzeszy.
Ohnesorge znacznie zagłębił się w badaniach dotyczących rozprzestrzeniania i promowania partii nazistowskiej przez radio, oraz rozwój proponowanej niemieckiej bomby atomowej.
Życiorys.
W wieku 18 lat (rok 1890) rozpoczął pracę na poczcie. Później studiował fizykę w Kilonii i Berlinie, zanim został szefem służby pocztowej w Cesarskiej Kwatery Głównej podczas I wojny światowej. Ohnesorge po raz pierwszy spotkał Hitlera około roku 1920, i zostali dobrymi przyjaciółmi. W niedługim czasie wstąpił do NSDAP, zakładając swój pierwszy oddział poza Bawarią, w Dortmundzie. Od roku 1929 był prezesem Reichspostzentralamt. Dzięki przejęciu władzy przez nazistów w 1933, Ohnesorge został mianowany sekretarzem stanu, a on de facto kierował Reichspost, szczególnie angażując się do propagowania partii nazistowskiej oraz ich cele poprzez pocztę. Od 1937 roku objął obowiązki ministra poczty, zastępując Paula von Eltz-Rübenacha. Ohnesorge nie został ukarany za działania z nazistami. Jego życie powojenne pozostaje nieudokumentowane. Ohnesorge zmarł w wieku 89 lat w dniu 1 lutego 1962 w Monachium.

</doc>
<doc id="2649172" url="https://pl.wikipedia.org/wiki?curid=2649172" title="Winiany">
Winiany



</doc>
<doc id="2649176" url="https://pl.wikipedia.org/wiki?curid=2649176" title="Pustecki">
Pustecki

Pustecki, cz. Pustecký - důlní duch – duch z wierzeń ludowych Śląska Cieszyńskiego, zamieszkujący kopalnie węgla kamiennego w okolicach Karwiny. W swym charakterze podobny skarbnikowi.
Wygląd zewnętrzny.
Pustecki miał przybierać postać górnika, często sztygara z długą siwa broda. Często ubrany był w odświętny mundur górniczy wraz z czapka z pióropuszem. Do jego atrybutów należały: złota lampa, wydzielająca czerwone światło oraz srebrny kilof. Mógł również przybierać postacie zwierząt, np. żaby.
Charakter.
Pustecki był duchem dobrym i opiekuńczym. W podaniach często wynagradzał biednych górników za ich dobre serce oraz ciężką pracę złotem lub pieniędzmi, pomagał także tym, którzy się zagubili pod ziemią. Opiekował się również duszami tych, którzy zginęli podczas pracy w kopalniach. Nie tolerował jednak pewnych zachowań, m.in. gwizdania w kopalniach, za co karał. &lt;br&gt;
Pustecki pojawiał się również na powierzchni, niejednokrotnie ostrzegając zdążających do pracy górników przed mającymi nastąpić katastrofami.
Literatura.
W Czechach zbiera i publikuje legendy m.in. o Pusteckim, Jaromír Polášek, po polsku pisał Józef Ondrusz. Pustecki występuje w twórczości Gustawa Morcinka, można go zobaczyć w przedstawieniu .

</doc>
<doc id="2649178" url="https://pl.wikipedia.org/wiki?curid=2649178" title="Highland (Indiana)">
Highland (Indiana)

Highland – miasto w Stanach Zjednoczonych, w stanie Indiana, w hrabstwie Lake.

</doc>
<doc id="2649200" url="https://pl.wikipedia.org/wiki?curid=2649200" title="Albert von Schrenck-Notzing">
Albert von Schrenck-Notzing

Albert Philibert Franz Freiherr von Schrenck-Notzing (ur. 18 maja 1862 w Oldenburgu, zm. 12 lutego 1929 w Monachium) – niemiecki lekarz psychiatra, zajmujący się również parapsychologią, zjawiskami paranormalnymi, mediumizmem, hipnotyzmem i telepatią.
Życiorys.
Pochodził z patrycjuszowskiej rodziny Schrenck-Notzing; jego rodzicami byli Franz von Schrenck-Notzing i Meta z domu Abbes. Ukończył gimnazjum w Oldenburgu, następnie studiował medycynę na Uniwersytecie Ludwika i Maksymiliana w Monachium. Tytuł doktora medycyny otrzymał w 1888 roku. Przez następne lata praktykował w Monachium, zajmował się psychologią medyczną i psychoterapią. W 1892 ożenił się z Gabrielle Siegle, córką przemysłowca Gustava Sieglego. Dzięki małżeństwu stał się finansowo niezależny i mógł się całkiem poświęcić badaniom parapsychologicznym.
Był założycielem Gesellschaft für Metapsychische Forschung. Pracował przez niemal czterdzieści lat i przeprowadził doświadczenia z prawie każdym europejskim medium; do najbardziej znanych należeli Eusapia Palladino, Willi Schneider, Rudi Schneider, Eva Carrière, Valentine Dencausse, Franek Kluski, Stanisława Popielska, Stanisława Tomczyk, Maria Silbert, Einar Nielsen, Linda Gazzera, Lucia Sordi.
Miał dwóch synów: Leopolda (ur. 1894) i Gustava (ur. 1896).
Został pochowany na cmentarzu Leśnym w Monachium.

</doc>
<doc id="2649212" url="https://pl.wikipedia.org/wiki?curid=2649212" title="BISON-BIAL">
BISON-BIAL



</doc>
<doc id="2649247" url="https://pl.wikipedia.org/wiki?curid=2649247" title="Albert Schrenck-Notzing">
Albert Schrenck-Notzing



</doc>
<doc id="2649267" url="https://pl.wikipedia.org/wiki?curid=2649267" title="Adelstein">
Adelstein



</doc>
<doc id="2649277" url="https://pl.wikipedia.org/wiki?curid=2649277" title="Jackson (Alabama)">
Jackson (Alabama)

Jackson – miasto w Stanach Zjednoczonych, w stanie Alabama, w hrabstwie Clarke.

</doc>
<doc id="2649291" url="https://pl.wikipedia.org/wiki?curid=2649291" title="Jan Kwak">
Jan Kwak

Jan Kwak (ur. 22 czerwca 1936 w Odrowążu) – polski historyk, specjalizujący się w historii Polski i Śląska XVI-XVIII w.; nauczyciel akademicki związany z uniwersytetami w Opolu, Katowicach i Rzeszowie.
Życiorys.
Po pomyślnie zdanym egzaminie maturalnym w 1957 roku podjął studia historyczne na Wydziale Filologiczno-Historycznym Wyższej Szkoły Pedagogicznej w Opolu, które ukończył w 1963 roku magisterium, napisanym pod kierunkiem prof. dra hab. Władysława Dziewulskiego. Bezpośrednio po ukończeniu studiów rozpoczął pracę naukowo-dydaktyczną na swojej macierzystej uczelni jako asystent, a następnie od 1969 roku adiunkt w Instytucie Historii WSP. W tym samym roku opolska uczelnia pedagogiczna nadała mu stopień naukowy doktora nauk humanistycznych, a w 1977 roku doktora habilitowanego nauk humanistycznych w zakresie historii. Zbiegło się to z otrzymaniem przez niego stanowiska docenta. W latach 1980-1984 sprawował funkcję dyrektora Instytutu Historii WSP.
W 1986 roku przeniósł się na Uniwersytet Śląski w Katowicach. Dwa lata później otrzymał tytuł profesora nauk humanistycznych od prezydenta PRL Wojciecha Jaruzelskiego. Równocześnie został mianowany profesorem nadzwyczajnym, a w 1995 roku profesorem zwyczajnym. Na Uniwersytecie Śląskim kierował Zakładem Historii Nowożytnej oraz był wicedyrektorem Instytutu Historii UŚ.
W 1997 roku przeprowadził się na stałe do Rzeszowa, gdzie objął profesurę oraz kierownictwo w Zakładzie Historii Ustroju Polski w tamtejszym Instytucie Historii Wyższej Szkole Pedagogicznej w Rzeszowie (od 2001 roku Uniwersytetu Rzeszowskiego). 
Był i jest członkiem licznych towarzystw naukowych w kraju, w tym m.in. Opolskiego Towarzystwo Przyjaciół Nauk (1969-1990), Polskiego Towarzystwa Historycznego (od 1969 roku), Karkonoskiego Towarzystwa Naukowe (1981-1987), Komisji Historycznej Oddziału Polskiej Akademii Nauk w Katowicach (1987-1997) i Towarzystwa Przyjaciół Nauk w Przemyślu od 1997 roku.
Dorobek naukowy i odznaczenia.
Jego zainteresowania naukowe koncentrują się wokół zagadnień rozwoju społeczno-gospodarczego miast od XVI do połowy XIX wieku oraz dziejami parlamentaryzmu polskiego w XVII wieku. Jest autorem około 150 publikacji naukowych, w tym 8 książek i współautorem 4 monografii miast śląskich. Do jego najważniejszych publikacji należą:
Wypromował łącznie 12 doktorów. Za swoją działalność naukowo-dydaktyczną i organizacyjną został odznaczony i wyróżniony licznymi nagrodami uczelnianymi i państwowymi, w tym m.in.: Złotym Krzyżem Zasługi (1988), Medal Zasłużonemu Opolszczyźnie (1978), Nagrodami Ministerstwa Nauki i Szkolnictwa Wyższego (1978, 1984), Nagrodami Rektorów - 3 razy Wyższej Szkoły Pedagogicznej w Opolu, Uniwersytetu Śląskiego oraz Medalem Komisji Edukacji Narodowej.

</doc>
<doc id="2649297" url="https://pl.wikipedia.org/wiki?curid=2649297" title="Park Narodowy Kibale">
Park Narodowy Kibale

Park Narodowy Kibale – park narodowy położony w południowej Ugandzie, obejmując swym zasięgiem wiecznie zielone lasy tropikalne. Jego powierzchnia wynosi 776km² i wznosi się na wysokość od 1100 do 1600 m. Tworzy jeden zwarty kompleks wraz z sąsiadującym Parkiem Narodowym Królowej Elżbiety. Znajduje się tu także stacja biologiczna Uniwersytetu Makerere. Jest popularnym celem wycieczek safari oraz ekoturystyki, zwłaszcza ze względu na zamieszkującą na terenie parku populacją szympansa oraz 12 innych gatunków naczelnych.

</doc>
<doc id="2649301" url="https://pl.wikipedia.org/wiki?curid=2649301" title="Alena Hendzel">
Alena Hendzel



</doc>
<doc id="2649303" url="https://pl.wikipedia.org/wiki?curid=2649303" title="Edmund Rogalski">
Edmund Rogalski

Edmund Rogalski (ur. 22 października 1891 w Kłecku, zm. 3 lipca 1961 w Jarocinie) – żołnierz armii niemieckiej i kapitan piechoty Wojska Polskiego II RP, dowódca kompanii kłeckiej podczas powstania wielkopolskiego, kawaler Orderu Virtuti Militari, autor monografii nt. udziału kłecczan w walkach wyzwoleńczych 1918–1919.
Życiorys.
Urodził się w rodzinie kupca Wincentego i Walentyny z d. Imbierowicz. Będąc uczniem gimnazjum w Gnieźnie został wydalony wraz z dwoma kolegami za przynależność do tajnej organizacji, Towarzystwa Tomasza Zana. Wydalonych objęto zakazem uczęszczania do gimnazjów na terenie Wielkopolski. Dalszą naukę kontynuował w Nadrenii, w Oberlahnstein pod Koblencją, następnie rozpoczął studia na Uniwersytecie w Berlinie na wydziale filozoficznym.
Od 2 sierpnia 1914 został powołany do wojska pruskiego. Najpierw jako szeregowiec, a od 22 marca 1915, po kursie oficerskim jako podporucznik i dowódca kompanii. Ranny w nogę na froncie francuskim (20% inwalidztwa) walczył dalej we Francji, Belgii, Rumunii. W 1918 po powrocie z frontu organizował w Kłecku oddziały powstańcze, od 28 grudnia 1918 był komendantem powstańców. Walczył na froncie północnym w bitwach pod Łopiszewem, Łopiennem, Nakłem, Szubinem, Rynarzewem. Był jednym z pięciu oficerów w sztabie gnieźnieńskim.
„Za samodzielny wkład w zwycięstwo powstania wielkopolskiego otrzymał Order Virtuti Militari”.
Od 4 czerwca 1919 w składzie 5 pułku strzelców Wkpl.. Do 1923 był dowódcą garnizonu w Jarocinie. 3 maja 1922 został zweryfikowany w stopniu kapitana ze starszeństwem z 1 czerwca 1919 i 236. lokatą w korpusie oficerów piechoty, a jego oddziałem macierzystym był wówczas 67 pułk piechoty. Z dniem 31 grudnia 1922, na własną prośbę, został przeniesiony do rezerwy. Od 1923 był dyrektorem Kasy Chorych w Gnieźnie. W 1925 został wybrany na burmistrza miasta Jarocina (od 1 V 1925) – był nim przez 12 lat, i ponownie sprawował tę funkcję od 1937.
W 1939 wyjechał z dokumentami miejskimi. Po aresztowaniu w listopadzie 1939 został wywieziony wraz z całą rodziną do obozu w Cerekwicy, w grudniu 1939 do Opoczna, (zamieszkali przy ul. Sienkiewicza 2) gdzie przebywał do końca wojny. W Opocznie poza pracą zawodową (jako tłumacz) pracował społecznie, pełniąc funkcję przewodniczącego Rady Głównej Opiekuńczej delegatury Opoczno. Organizował kuchnie i pomoc dla ubogich i wysiedlonych, również powstańców warszawskich. W styczniu 1945 podczas bombardowania Opoczna został ranny. Nie odzyskał już nigdy pełnej sprawności. Jako inwalida (75%) po długim leczeniu pracował w Spółdzielni Inwalidów. Zmarł w wyniku wypadku w 1961 w Jarocinie, tam też został pochowany.
Edmund Rogalski od 1919 był żonaty z Kazimierą z Wrzyszczyńskich, z którą miał troje dzieci: Otylię (ur. 1920), Bogumiła (ur. 1926) i Teresę (ur. 1927).
Twórczość.
W 1936 Edmund Rogalski opublikował w Jarocinie „Kompanja kłeckowska”, która w 2012 r. ponownie została wydana staraniem Dawida Junga i Bartosza Borowiaka. O wartości publikacji wspomina prof. zw. dr hab. Jerzy Siepak z Uniwersytetu im. A. Mickiewicza: "Ta książka ma olbrzymią wartość, bo na te lata kapitan Rogalski był naprawdę dobrze przygotowany do historycznego opisu wydarzeń powstańczych. Dobrze, że to się ukazało w postaci książki, w postaci takiego egzemplarza, który wzbogaca w ogóle literaturę powstańczą. Bardzo się cieszę, że została ta książka wykorzystana do scenariusza filmu o powstaniu wielkopolskim (...) Kompania kłeckowska na ziemiach dawnego zaboru pruskiego zdobyła wiele miejscowości, idąc pod Chodzież, tam zdobyli olbrzymie tereny dla Polski, które później w traktacie wersalskim my musieliśmy oddać Niemcom. Ale naprawdę to jest wspaniałe. Poza tym takim akcentem kłeckowskim jest jeszcze jedno miejsce – duży pomnik poległych dziewięciu powstańców wielkopolskich na cmentarzu miejskim; po drodze, idąc na ten cmentarz, jest dziewięć rosnących lip, poświęconych tym powstańcom, do dnia dzisiejszego one rosną (...)".
Upamiętnienie.
Dramaturg Gerard Górnicki poświęcił Edmundowi Rogalskiemu sztukę „Poszli ci, którzy powinni” wystawioną w Teatrze Polskim w Poznaniu 28 grudnia 1978. Muzykę do spektaklu napisał Jan Kaczmarek. Natomiast 27 grudnia 1984 kłecczanie odsłonili marmurową tablicę na rynku upamiętniającą Kompanię Kłeckowską oraz Edmunda Rogalskiego.
Andrzej Gogulski w 2015 napisał biografię Edmunda Rogalskiego pt. „"W przyjaźni z życiem: biografia Edmunda Rogalskiego, burmistrza Jarocina w latach 1925-1939"” wydaną przez Południową Oficynę Wydawniczą Sp. z o.o.
W Jarocinie jedna z ulic nosi miano Edmunda Rogalskiego.

</doc>
<doc id="2649317" url="https://pl.wikipedia.org/wiki?curid=2649317" title="Retinoskop">
Retinoskop



</doc>
<doc id="2649323" url="https://pl.wikipedia.org/wiki?curid=2649323" title="Czarownik i biały wąż">
Czarownik i biały wąż

Czarownik i biały wąż (chin. trad. 白蛇傳說之法海, chin. upr. 白蛇传说之法海, pinyin "Bái Shé Chuán Shuō Zhī Fǎ Hǎi") – film w reżyserii Ching Siu-tung, z udziałem Jeta Li z 2011 roku. Jest on oparty na chińskiej "legendzie o Białym Wężu". Produkcja rozpoczęła się 10 września 2010 roku, a zakończyła 16 stycznia 2011 roku. Jest to film 3D, został pokazany poza konkursem głównym na 68. Międzynarodowym Festiwalu Filmowym w Wenecji w dniu 3 września 2011. Został wydany w Hongkongu 29 września 2011.
Opis fabuły.
Przed wiekami świat zamieszkiwały potwory i gobliny, a wśród nich żyły także dwa węże: biały i zielony. Pewnego dnia Xu Xian udaje się w góry i wpada do jeziora. Zostaje uratowany przez białego węża pod postacią kobiety. Oboje zakochują się w sobie. Czarownik Abott Fahai odkrywa prawdziwą tożsamość kobiety i stacza bitwę z wężem, by chronić naiwnego młodego lekarza.

</doc>
<doc id="2649326" url="https://pl.wikipedia.org/wiki?curid=2649326" title="Żółte Źródła">
Żółte Źródła



</doc>
<doc id="2649356" url="https://pl.wikipedia.org/wiki?curid=2649356" title="Wojciech Janusz">
Wojciech Janusz

Wojciech Janusz (ur. 2 lutego 1931 w Warszawie, zm. 27 kwietnia 2012 tamże) – polski geodeta i kartograf, profesor Politechniki Warszawskiej.
W 1951 ukończył Państwowe Liceum Miernicze i rozpoczął pięcioletnie studia na Wydziale Geodezji i Kartografii Politechniki Warszawskiej. Po ich ukończeniu w 1956 rozpoczął pracę naukową w Instytucie Geodezji i Kartografii, był starszym asystentem, a następnie adiunktem i docentem. W 1964 obronił pracę doktorską, której promotorem był Tadeusz Lazzarini. Od 1969 przez dwa lata piastował funkcję kierownika Zakładu Geodezji Gospodarczej, od 1974 Zakładem Geodezji, a od 1977 Zakładem Geodezji Inżynieryjnej. W 1978 Wojciech Janusz został profesorem nadzwyczajnym, a w 1987 profesorem zwyczajnym. Od 1978 należał do Komitetu Geodezji Polskiej Akademii Nauk. Równocześnie pełnił funkcję zastępcy redaktora naczelnego kwartalnika "„Geodezja i Kartografia”", a rok później został redaktorem naczelnym "„Przeglądu Geodezyjnego”".
Dorobkiem naukowym pozostało 175 publikacji, w tym m.in. 32 rozprawy, studia i monografie. Wojciech Janusz napisał trzy podręczniki akademickie, z których "„Geodezyjna obsługa budowli i konstrukcji”" nosi miano fundamentalnego w tej dziedzinie nauki. Ponadto opatentował część swoich wybitnych wynalazków związanych z przemieszczeniami i odkształceniami budowli inżynieryjnych. Za zaangażowanie i udział w rozwoju polskiej nauki był wielokrotnie odznaczany m.in. Krzyżem Oficerskim Orderu Odrodzenia Polski. Pochowany na Cmentarzu Wojskowym na Powązkach w Warszawie (kwatera K-1-69/70).

</doc>
<doc id="2649357" url="https://pl.wikipedia.org/wiki?curid=2649357" title="Przełęcz Kakonińska">
Przełęcz Kakonińska

Przełęcz Kakonińska – zalesiona przełęcz, położona na terenie Łysogór w Górach Świętokrzystkich na wysokości ok. 520 m n.p.m. Znajduje się ona na terenie Świętokrzyskiego Parku Narodowego, pomiędzy szczytami Agaty (608 m n.p.m.) a nie posiadającym nazwy wierzchołkiem o wysokości 547 m n.p.m.

</doc>
<doc id="2649368" url="https://pl.wikipedia.org/wiki?curid=2649368" title="Człowiek, który wiedział za dużo">
Człowiek, który wiedział za dużo



</doc>
<doc id="2649374" url="https://pl.wikipedia.org/wiki?curid=2649374" title="Zaniedbywalne starzenie się">
Zaniedbywalne starzenie się

Zaniedbywalne starzenie się – określenie stanu organizmu, w którym nie następuje proces starzenia się albo jest on zbyt wolny, aby dało się go stwierdzić. Organizmy, których starzenie się jest zaniedbywalne, nie mają maksymalnej długości życia, a ich zdolności reprodukcyjne nie maleją z czasem. Umierają one jedynie z przyczyn niezwiązanych ze starością (np. atak drapieżnika, choroba lub wypadek). Prawdopodobieństwo śmierci u takich organizmów nie rośnie z czasem, w przeciwieństwie do organizmów starzejących się, u których gwałtownie rośnie w miarę zbliżania się do maksymalnej długości życia.
Badania nad zaniedbywalnym starzeniem się dostarczają istotnych informacji dla zrozumienia procesów starzenia się i pozwalają testować dotyczące ich teorie. Zjawisko to jest również przytaczane jako dowód możliwości opracowania technologii przedłużania życia u ludzi.
Stwierdzanie zaniedbywalnego starzenia się.
Termin „zaniedbywalne starzenie się” wprowadził w 1991 roku C. E. Finch. W kolejnych latach znaczenie tego terminu zostało uściślone. Aby je stwierdzić u jakiegoś gatunku, musi on spełniać dwa kryteria:
Zaniedbywalne starzenie się stwierdza się u organizmów wielokomórkowych i żyjących samodzielnie. Nie odnosi się ono do organizmów jednokomórkowych, jak również do organizmów wielokomórkowych tworzących kolonie, kormusy i polikormony. Organizmy takie są uznawane za praktycznie nieśmiertelne, a znane rekordy długości życia sięgają kilkunastu tysięcy lat w przypadku zwierząt (gąbki) i być może nawet miliona lat w przypadku roślin (topola osikowa).
Organizmy starzejące się w sposób zaniedbywalny.
Specyficzną gromadą organizmów wielokomórkowych, w której niektóre gatunki nie ulegają procesowi starzenia, są stułbiopławy. Stwierdzono, że stułbia spełnia kryteria zaniedbywalnego starzenia się. "Turritopsis nutricula" posiada z kolei możliwość powracania do stadium polipa, powtarzając swój cykl życiowy potencjalnie w nieskończoność.
Drugą grupę stanowią organizmy, które rosną przez całe swoje życie. Wiąże się to często również ze stopniowym wzrostem zdolności reprodukcyjnych. Wiek takich organizmów określa się na podstawie ich masy, liczby słojów drzewa bądź struktury otolitów. Przykładami takich organizmów, wraz ze znanymi rekordami długości ich życia, są:
Zaniedbywalne starzenie się u ludzi.
Obecny rekord długości życia człowieka to 122 lata. Istnieją badania naukowe sugerujące, że proces starzenia się u ludzi zatrzymuje się w wieku 90–100 lat, a śmiertelność stabilizuje na poziomie około 50% rocznie. Wyniki tych badań są jednak kwestionowane w ostatnich latach.
Istnieje szereg organizacji zajmujących się promowaniem badań nad przedłużaniem życia u ludzi, m.in. American Aging Association, Life Extension Foundation, Methuselah Foundation i SENS Foundation. Jednym z kierunków proponowanych przez nie badań jest uzyskanie zaniedbywalnego starzenia się u ludzi, na wzór organizmów, u których ono występuje.

</doc>
<doc id="2649378" url="https://pl.wikipedia.org/wiki?curid=2649378" title="Przełęcz Karczmarka">
Przełęcz Karczmarka

Przełęcz Karczmarka (Witosławska) – przełęcz położona na terenie Pasma Jeleniowskiego w Górach Świętokrzyskich na wysokości 406 m n.p.m. pomiędzy szczytami Szczytniaka (554 m n.p.m.) oraz Wesołówki (469 m n.p.m.). Przez przełęcz biegnie lokalna droga, łączące wsie Nieskurzów Stary oraz Wronów.

</doc>
<doc id="2649383" url="https://pl.wikipedia.org/wiki?curid=2649383" title="Liga Światowa w Piłce Siatkowej 2012 (składy)">
Liga Światowa w Piłce Siatkowej 2012 (składy)

Artykuł grupuje składy wszystkich reprezentacji narodowych w piłce siatkowej, które wystąpiły w Lidze Światowej 2012.
Argentyna.
Trener: Javier WeberAsystent: Juan Manuel Barrial
Brazylia.
Trener: Bernardo RezendeAsystent: Roberley Leonaldo
Bułgaria.
Trener: Radostin StojczewAsystent: Camillo Placi
Finlandia.
Trener: Daniel CastellaniAsystent: Mario Martinez
Francja.
Trener: Philippe BlainAsystent: Jocelyn Trillon
Japonia.
Trener: Tatsuya UetaAsystent: Yuichi Nakagaichi
Kanada.
Trener: Glenn HoagAsystent: Vincent Pichette
Korea Południowa.
Trener: Park Ki-wonAsystent: Kim Chan-ho
Kuba.
Trener: Orlando Samuels BlackwoodAsystent: Idalberto Valdés Pedro
Niemcy.
Trener: Vital HeynenAsystent: Stefan Hübner
Polska.
Trener: Andrea AnastasiAsystent: Andrea Gardini
Portugalia.
Trener: Flavio GulinelliAsystent: Hugo Silva
Rosja.
Trener: Uładzimir AleknoAsystent: Sergio Busato
Serbia.
Trener: Igor KolakovićAsystent: Željko Bulatović
Stany Zjednoczone.
Trener: Alan KnipeAsystent: John Speraw
Włochy.
Trener: Mauro BerrutoAsystent: Andrea Brogioni

</doc>
<doc id="2649390" url="https://pl.wikipedia.org/wiki?curid=2649390" title="Dziad i baba (bajka)">
Dziad i baba (bajka)

Dziad i baba – wiersz Józefa Ignacego Kraszewskiego, opublikowany po raz pierwszy w jego tomie "Poezji" w 1838 roku. 
Wiersz jest jedynym utworem poetyckiem tego autora, który cieszył się popularnością i nie został zapomniany.
Do tego wiersza skomponował melodię Stanisław Moniuszko.
Inne wiersze tego autora, w przeciwieństwie do prozy, nie miały powodzenia wśród czytelników.
Treść.
Wiersz opowiada historię dwojga małżonków o podeszłym wieku, którzy codziennie zapewniają się o swojej miłości. Jednak kiedy do ich domu puka Śmierć, by zabrać jednego z nich, każde myśli tylko o tym by ratować siebie, nawet jeśli oznacza to zgon współmałżonka. Utwór jest satyrą na ludzki egoizm i zakłamanie.
Tłumaczenia na języki obce.
Wiersz został przełożony na język angielski pod tytułem "A Gaffer and His Wife" (tłum. Tomasz Wyżyński). 

</doc>
<doc id="2649392" url="https://pl.wikipedia.org/wiki?curid=2649392" title="Przełęcz Kwarty">
Przełęcz Kwarty

Przełęcz Kwarty – przełęcz położona na terenie Pasma Cisowskiego w Górach Świętokrzyskich na wysokości 330 m n.p.m. pomiędzy szczytami Góry Stołowej (423 m n.p.m.) oraz Wrześni (370 m n.p.m.). Bezpośrednio przez przełęcz nie przebiega żaden znakowany szlak turystyczny, natomiast na południe od niej prowadzi niebieski szlak turystyczny Chęciny - Łagów. Poniżej przełęczy. przy szlaku znajduje się pomnik, upamiętniający miejsce kwater oddziału AK Mariana Sołtysiaka „Barabasza”.

</doc>
<doc id="2649394" url="https://pl.wikipedia.org/wiki?curid=2649394" title="Wojciech Byrski">
Wojciech Byrski

Wojciech Byrski (ur. 1973) – polski autor tekstów piosenek, kompozytor, scenarzysta teledysków, producent muzyki, z wykształcenia prawnik. Pisze teksty dla czołowych polskich wykonawców muzyki rozrywkowej. Członek Zarządu Stowarzyszenia Autorów ZAiKS (od grudnia 2017).
Życie prywatne.
Wojciech Byrski mieszka w Katowicach. Ma żonę Edytę i dwie córki: Julię i Weronikę.

</doc>
<doc id="2649398" url="https://pl.wikipedia.org/wiki?curid=2649398" title="Gergana Marinowa">
Gergana Marinowa

Gergana Marinowa (ur. 11 grudnia 1987) – bułgarska siatkarka, grająca na pozycji rozgrywającej. Reprezentantka Bułgarii. 
Sukcesy klubowe.
Mistrzostwo Bułgarii:
Puchar Bułgarii:

</doc>
<doc id="2649408" url="https://pl.wikipedia.org/wiki?curid=2649408" title="Kostumbryzm">
Kostumbryzm

 
Kostumbryzm (hiszp. costumbrismo, od "costumbre" - obyczaj) – kierunek w literaturze i sztuce hiszpańskiej i hispanoamerykańskiej. Zapoczątkowany w Hiszpanii w XVII w., rozwinął się w okresie romantyzmu. Kostumbryzm dąży do wiernego zobrazowania życia i obyczajów epoki, przedstawia lokalne regiony, ich codzienność i folklor.
Przedstawicielami kostumbryzmu w literaturze są m.in.: 
Przedstawicielami kostumbryzmu w sztuce są m.in.: 

</doc>
<doc id="2649433" url="https://pl.wikipedia.org/wiki?curid=2649433" title="Bracia Zmartwychwstańcy">
Bracia Zmartwychwstańcy

Bracia Zmartwychwstańcy: powieść z czasów Chrobrego – powieść historyczna Józefa Ignacego Kraszewskiego wydana po raz pierwszy w 1876 roku, należąca do cyklu "Dzieje Polski".
Treść.
Akcja powieści toczy się na początku XI wieku. Po wielu zwycięskich wojnach Polska pod panowaniem Bolesława Chrobrego wydaje się potężna i bezpieczna. Jednak Bolesław wie, że to tylko pozory. Cesarstwo niemieckie i Ruś Kijowska, niegdyś pokonane przez księcia, teraz czekają na odpowiedni moment, by wziąć odwet. Księcia niepokoi też rywalizacja pomiędzy jego synami - młodszym Mieszkiem i starszym Bezprymem. Chcąc wzmocnić pozycję państwa na arenie międzynarodowej, podejmuje starania o królewską koronę, jednak napotyka przeszkody ze strony cesarza niemieckiego.
Na tle politycznej walki pomiędzy polskim władcą a wrogim mu cesarzem niemieckim toczą się losy braci Jurgi i Andruszki z rodu Jaksów. Byli to niegdyś dzielni woje księcia Bolesława, którzy za bandycki napad zostają przez władcę skazani na śmierć. W tajemnicy przed Bolesławem od śmierci ratuje ich małżonka księcia Emnilda. Przez długi czas muszą się ukrywać, w końcu jednak Emnilda wyjawia Chrobremu prawdę, który, żałując pochopnie wydanego wyroku, z wdzięcznością przyjmuje Jaksów z powrotem na dwór. Oni z kolei postanawiają się zrehabilitować za dawną zbrodnię, podejmując się niebezpiecznej misji udania się z poselstwem do papieża w celu wyjednania korony królewskiej dla księcia Bolesława. Misja kończy się sukcesem, Chrobry zostaje koronowany i wkrótce umiera, a Jaksowie są świadkami następującej potem reakcji pogańskiej.

</doc>
<doc id="2649451" url="https://pl.wikipedia.org/wiki?curid=2649451" title="3x+1@home">
3x+1@home



</doc>
<doc id="2649456" url="https://pl.wikipedia.org/wiki?curid=2649456" title="Stephen Ward (piłkarz)">
Stephen Ward (piłkarz)

Stephen Robert Ward (ur. 20 sierpnia 1985) – irlandzki piłkarz. Może występować po lewej stronie obrony oraz pomocy, zdarzało mu się także grać w ataku.
Kariera klubowa.
Seniorską karierę zaczynał w Bohemians Dublin, w styczniu 2007 został piłkarzem – występującego wówczas w Football League Championship – Wolverhampton Wanderers. W 2009 wspólnie z kolegami awansował do Premier League. Jesienią 2011 po raz pierwszy pełnił funkcję kapitana zespołu. 16 sierpnia 2013 roku został wypożyczony do Brighton &amp; Hove Albion na sezon 2013/14. 15 sierpnia 2014 roku Ward podpisał trzyletni kontrakt z Burnley.
Kariera reprezentacyjna.
W maju 2012 został powołany do 23 osobowej kadry na Mistrzostwa Europy w Piłce Nożnej 2012 przez selekcjonera Giovanniego Trapattoniego. W dorosłej reprezentacji zadebiutował 24 maja 2011 w wygranym 5:0 spotkaniu z Irlandii Północnej (strzelił jedną z bramek).

</doc>
<doc id="2649461" url="https://pl.wikipedia.org/wiki?curid=2649461" title="Lathone Minns">
Lathone Minns



</doc>
<doc id="2649474" url="https://pl.wikipedia.org/wiki?curid=2649474" title="Path of Totality">
Path of Totality



</doc>
<doc id="2649477" url="https://pl.wikipedia.org/wiki?curid=2649477" title="U-9 (1910)">
U-9 (1910)



</doc>
<doc id="2649484" url="https://pl.wikipedia.org/wiki?curid=2649484" title="Józef Gęga">
Józef Gęga

Józef Gęga (ur. 20 czerwca 1931 w Rychwałdzie, zm. 9 maja 2012 w Krakowie) – polski metalurg, prof. dr. hab. inż. Akademii Górniczo-Hutniczej im. Stanisława Staszica.
Absolwent Liceum Warsztatowego przy Państwowym Technikum Mechaniczno-Elektrycznym w Bielsku Białej. Studiował równolegle na Wydziale Metalurgii i Wydziale Maszyn Górniczych i Hutniczych na krakowskiej Akademii Górniczo-Hutniczej. Po ich ukończeniu rozpoczął pracę naukową na uczelni. Doktorat obronił w 1973 awansując na stanowisko adiunkta. Stopień naukowy doktora habilitowanego w zakresie nauk technicznych otrzymał w 1979. Od 1992 roku pracował na stanowisku profesora AGH. W latach 1990-1996 był prodziekanem Wydziału Inżynierii Mechanicznej i Robotyki. Należał do współtwórców działającej przy AGH Szkoły Ochrony i Inżynierii Środowiska im. Walerego Goetla, której był kierownikiem. Był projektantem i specjalistą w zakresie eksploatacji urządzeń ochrony i inżynierii środowiska, w ramach tych prac był autorem nowych technologii i wynalazków. Za pracę dydaktyczną i wkład w rozwój polskiej myśli technicznej wielokrotnie otrzymywał odznaczenia i nagrody, do których należy zaliczyć m.in. Krzyż Kawalerski Orderu Odrodzenia Polski, Złoty Krzyż Zasługi, Złotą Odznakę za Zasługi dla Ziemi Krakowskiej, Złotą Odznakę Za Pracę Społeczną dla Miasta Krakowa, Złotą Odznakę Za Zasługi dla Ochrony Środowiska i Gospodarki Wodnej, Medal Komisji Edukacji Narodowej, Odznakę Honorową Za Zasługi dla Wydziału Maszyn Górniczych i Hutniczych.

</doc>
<doc id="2649504" url="https://pl.wikipedia.org/wiki?curid=2649504" title="Instytut Biologii i Biotechnologii Uniwersytetu Rzeszowskiego">
Instytut Biologii i Biotechnologii Uniwersytetu Rzeszowskiego

Instytut Biologii i Biotechnologii Uniwersytetu Rzeszowskiego – jeden z sześciu instytutów Kolegium Nauk Przyrodniczych Uniwersytetu Rzeszowskiego.
Historia.
Początki instytutu związane są z utworzeniem w 2002 roku na Uniwersytecie Rzeszowskim Instytutu Biotechnologii, który został ulokowany w Weryni w gminie Kolbuszowa w budynkach przekazanych uczelni nieodpłatnie przez Starostwo Powiatowe w Kolbuszowej i Urząd Miasta i Gminy Kolbuszowej. W 2005 roku decyzją Senatu UR instytut ten został podniesiony do rangi samodzielnego zamiejscowego wydziału, a następnie przekształcony w Pozawydziałowy Zamiejscowy Instytut Biotechnologii Stosowanej i Nauk Podstawowych (2012). Jednostka ta od tego czasu dysponuje bardzo dobrym zapleczem do badań z użyciem zwierząt (doświadczalna chlewnia, owczarnia, królikarnia i sala operacyjna dla dużych zwierząt) wraz z areałem gruntów uprawnych o powierzchni ponad 55,4 ha. W 2016 roku jednostka została przekształcona w Pozawydziałowy Instytut Biotechnologii, a w 2018 roku w Wydział Biotechnologii. Od 1 października 2019 roku, zarządzeniem Rektora UR, Wydział funkcjonuje jako Instytut Biologii i Biotechnologii Uniwersytetu Rzeszowskiego w ramach Kolegium Nauk Przyrodniczych.
Władze Instytutu.
W roku akademickim 2019/2020:

</doc>
<doc id="2649519" url="https://pl.wikipedia.org/wiki?curid=2649519" title="Bob Bondurant">
Bob Bondurant

Robert Bondurant (ur. 27 kwietnia 1933 w Evanston, zm. 12 listopada 2021 w Phoenix) – amerykański kierowca wyścigowy.
Życiorys.
Bondurant wychował się w Los Angeles. Ściganie się samochodami rozpoczął w 1956 roku. W 1959 roku zdobył Chevroletem Corvette tytuł w Mistrzostwach „B” Samochodów Produkcyjnych Zachodniego Wybrzeża.
W 1963 roku został członkiem zespołu Carrolla Shelby'ego Ford Cobra i rozpoczął ściganie się w Europie. W tym samym roku wygrał klasę GT w wyścigu 24h Le Mans. W 1965 roku zespół Shelby Cobra wygrał Mistrzostwa Świata Producentów. Pod koniec roku ścigał się fabrycznym Ferrari w Grand Prix Stanów Zjednoczonych. W 1966 roku ścigał się prywatnym BRM, brał udział w Mistrzostwach Świata Samochodów Sportowych oraz był konsultantem technicznym przy produkcji filmu Johna Frankenheimera "Grand Prix". Pod koniec roku ścigał się Eaglem w Formule 1.
W 1967 roku przeniósł się do serii Can-Am, gdzie ścigał się McLarenem. Odniósł jednak poważną kontuzję podczas wypadku. Następnie założył szkołę wyścigową w Ontario, którą później przeniósł do Sears Point, a następnie do Phoenix. Pełnił także rolę komentatora telewizyjnego.

</doc>
<doc id="2649537" url="https://pl.wikipedia.org/wiki?curid=2649537" title="Legenda o trzech braciach">
Legenda o trzech braciach

Legenda o trzech braciach – podanie związane z założeniem Cieszyna.
Treść legendy.
Według legendy polski król Leszek III, stojąc nocą na zamkowej wieży, spostrzegł na zachodzie trzy gwiazdy. Skojarzył je ze swymi synami: Bolkiem, Leszkiem i Cieszkiem. Uznając to za znak bogów, wezwał synów i rozkazał im jechać w tamte strony. Mieli wyruszyć ze swymi drużynami, każdy inną drogą i powrócić jesienią. Synowie wyruszyli następnego dnia.
Po jakimś czasie podróżujący przez puszczę z drużyną Leszek zaczął poszukiwać wody, by zaspokoić pragnienie. Odkrył źródło u stóp wzgórza. Zaspokoiwszy pragnienie, zadął w róg z nadzieją, że usłyszy go któryś z braci. Wkrótce do źródła przybył Bolko z drużyną. Bracia wysłali ludzi celem rozejrzenia się po okolicy, sami zaś wypoczywali przy źródle. Wysłani wrócili po zmroku, razem z Cieszkiem i jego ludźmi. Po nocy spędzonej na opowiadaniach bracia ogłosili, że dalej nie jadą i wracają do ojcowskiego grodu. Wiosną mają tu powrócić, by założyć gród, który będzie się zwał Cieszynem od radości ze spotkania. Źródło ma zostać nazwane Studnią Trzech Braci.
Według napisu na studni wydarzenia te miały mieć miejsce w 810 roku. Data ta wprowadza niespójność historyczną, gdyż – zgodnie z relacjami Wincentego Kadłubka – Leszko (Leszek) III miał być władcą współczesnym m.in. Juliuszowi Cezarowi, czyli żyć w I wieku p.n.e.
Historia legendy.
Sama legenda uznawana jest jako wariacja na popularny wśród Słowian temat trzech braci-założycieli. Pojawia się ona u Jana Długosza, gdzie jednak bracia noszą imiona: Przemysław, Oddon i Cieszymir. Miała ona zostać opowiedziana cesarzowi Franciszkowi I przez burmistrza Cieszyna Alojzego Kaufmanna podczas cesarskiej wizytacji miasta w 1817 roku. Do jej pierwszej publikacji doszło w 1840 roku, kiedy to poemat "Podanie o założeniu Cieszyna (Die Gründung von Teschen)" pojawił się w zbiorze "Erzälungen, Sagen und Gedichte" autorstwa Paula Lamatscha von Warnemünde, pracownika cieszyńskiego magistratu.

</doc>
<doc id="2649544" url="https://pl.wikipedia.org/wiki?curid=2649544" title="Czysta Woda (Śluza)">
Czysta Woda (Śluza)

Czysta Woda (kaszb. "Czëstô Wòda") – nieoficjalny przysiółek wsi Śluza w Polsce, położony w województwie pomorskim, w powiecie kościerskim, w gminie Lipusz.
Miejscowość wchodzi w skład sołectwa Tuszkowy, jest to pojedyncza zagroda.
W latach 1975–1998 przysiółek administracyjnie należał do województwa gdańskiego.

</doc>
<doc id="2649548" url="https://pl.wikipedia.org/wiki?curid=2649548" title="Wybory parlamentarne w Grecji w 2012 roku">
Wybory parlamentarne w Grecji w 2012 roku



</doc>
<doc id="2649550" url="https://pl.wikipedia.org/wiki?curid=2649550" title="Agua Prieta">
Agua Prieta

Agua Prieta – miasto w północnej części meksykańskiego stanu Sonora, siedziba władz gminy Agua Prieta. Miasto położone tuż przy granicy z arizońską miejscowością Douglas, gdzie znajduje się przejście graniczne ze Stanami Zjednoczonymi. W 2005 roku ludność miasta liczyła 68402 mieszkańców. 

</doc>
<doc id="2649561" url="https://pl.wikipedia.org/wiki?curid=2649561" title="Mechowo (powiat kościerski)">
Mechowo (powiat kościerski)

Mechowo (dodatkowa nazwa w j. kaszub. Mechòwò) –osada w Polsce położona w województwie pomorskim, w powiecie kościerskim, w gminie Lipusz.
Do końca 2015 roku stanowiła część wsi Lipusz.
Miejscowość leży w pobliżu drogi wojewódzkiej nr 235.

</doc>
<doc id="2649562" url="https://pl.wikipedia.org/wiki?curid=2649562" title="Kniżownik">
Kniżownik

Kniżownik (bułg. "Книжовник") – wieś w południowej Bułgarii, w obwodzie Chaskowo, w gminie Chaskowo. Według danych Narodowego Instytutu Statystycznego w Bułgarii, 31 grudnia 2011 roku wieś liczyła 576 mieszkańców.
Wieś położona 15 km na południowy wschód od Chaskowa. Przez wieś przebiega linia kolejowa do Ruse.
Dawna, pochodząca z języka tureckiego nazwa miejscowości to Idebik.
We wsi znajduje się stadion imienia piłkarza bułgarskiego Petyra Żekowa.

</doc>
<doc id="2649563" url="https://pl.wikipedia.org/wiki?curid=2649563" title="Giełda Papierów Wartościowych w Atenach">
Giełda Papierów Wartościowych w Atenach

Giełda Papierów Wartościowych w Atenach – giełda papierów wartościowych w Grecji zlokalizowana w Atenach.
Giełda powstała w 1876 r.
Głównym indeksem ateńskiej giełdy jest indeks Athex Composite.
Niektóre spółki akcyjne notowane na giełdzie (tiker):

</doc>
<doc id="2649566" url="https://pl.wikipedia.org/wiki?curid=2649566" title="Anastasia Savchenko">
Anastasia Savchenko



</doc>
<doc id="2649567" url="https://pl.wikipedia.org/wiki?curid=2649567" title="Legenda o narodzinach rzeki Wisły">
Legenda o narodzinach rzeki Wisły

Legenda o narodzinach rzeki Wisły – podanie ludowe, mówiące o powstaniu rzeki Wisły oraz o etymologii jej nazwy.
Według legendy, w odległych czasach na Baraniej Górze mieszkał władca tych terenów, Beskid, syn Karpata z żoną Boraną. Mieli oni syna Lana oraz dwie córki: Białą (Białkę) i Czarnuszkę (Czarnochę). Dziewczęta różniły się urodą i temperamentem. Żyjąc pod opieką rodziców, opiekowały się zwierzętami i pilnowały dwóch źródeł, w których leśne stworzenia gasiły pragnienie. Pewnego dnia postanowiły obie ruszyć w świat. Na nic były prośby rodziców. Dziewczęta początkowo wędrowały osobno, wkrótce jednak spotkały się i ruszyły razem; w ślad za nimi podążały wody obu źródeł. Trzymając się za ręce przemierzały ziemie: śląską, krakowską, sandomierską, mazowiecką i mazurską, by dotrzeć do Bałtyku.&lt;br&gt;
Dziewczęta nigdy nie powróciły do rodziców. Ci - stęsknieni - słali im pozdrowienia w postaci wianków z kwiecia, płynących od gór aż do morza.
Według inne wersji legendy, dziewczęta miał zatrzymać rycerz Czantor, zachęcając je do pozostania. Ziemia jednak nakazała mu puścić córki Beskida dalej. Rycerz poradził im, by wypuściły falę na zwiady, która miała powrócić i przynieść wieści, co widziała. Fala wyszła więc z gór i popłynęła ku Bałtykowi, by zaginąć w jego toni. Siostry, nie mogąc się doczekać jej powrotu, słały za nią kolejne fale, które jednak również ginęły w morzu.
Tak miała powstać Wisła - rzeka, która "wyszła" z gór. Trasami, którymi z Baraniej Góry schodziły obie dziewczyny, dziś mają płynąć potoki: trasą Czarnuszki - Czarna Wisełka, zaś trasą Białej - Biała Wisełka.

</doc>
<doc id="2649568" url="https://pl.wikipedia.org/wiki?curid=2649568" title="Herb księstwa mazowieckiego">
Herb księstwa mazowieckiego

Herb księstwa mazowieckiego
Opis herbu.
W czteropolowej tarczy, w srebrnym pierwszym polu – (górnym prawym) smok czerwony wspięty w prawo obrócony.
W czerwonym drugim polu – (górne lewe) orzeł piastowski srebrny, obrócony w prawo.
W trzecim polu – (dolne prawe) powtórzony taki orzeł jak w polu drugim.
W czwartym polu – (dolne lewe) powtórzony smok z pierwszego pola.
Symbolika herbu.
Herb księstwa mazowieckiego jest powtórzeniem herbu księcia Janusza I Starszego.
Wywodzi się on od dwóch herbów: orła piastowskiego oraz smoka zwanego żmijem – godła herbowego księstwa czerskiego.
Dodatkowe informacje.
Herbu złożonego zaczęto używać po dokonaniu podziału Mazowsza pomiędzy synów księcia Siemowita III, Janusza I i Siemowita IV. Wyodrębniły się wówczas: księstwo płockie i księstwo czersko-warszawskie.
Podczas bitwy pod Grunwaldem rycerstwo mazowieckie, dowodzone przez księcia warszawsko-czerskiego Janusza I, walczyło pod chorągwią z wizerunkiem powyżej opisanego herbu, o czym wspomina Jan Długosz. Herb ten używany był do czasu inkorporacji Mazowsza do Korony w 1526 roku.
Herb księstwa mazowieckiego stał się inspiracją dla herbu powołanego w 1999 roku powiatu warszawskiego zachodniego.

</doc>
<doc id="2649573" url="https://pl.wikipedia.org/wiki?curid=2649573" title="Chris Irwin">
Chris Irwin

Christopher Frank Stuart Irwin (ur. 27 czerwca 1942 w Londynie) – były brytyjski kierowca wyścigowy.
Życiorys.
Irwin rozpoczął ściganie się we wczesnych latach 60. W 1966 roku z sukcesami ścigał się w Formule 3 w zespole Chequered Flag.
W tym samym roku zadebiutował w Formule 1 w zespole Brabham, kończąc Grand Prix Wielkiej Brytanii na siódmym miejscu. W 1967 roku ścigał się samochodami BRM i Lotus w zespole Reg Parnell Racing. Ukończył Grand Prix Francji 1967 na piątym miejscu, uzyskując dwa punkty. BRM planowało zatrudnić go jako fabrycznego kierowcę na sezon 1968.
W maju 1968 Irwin miał bardzo poważny wypadek podczas treningów do wyścigu 1000km Nürburgring. Odniósł poważne obrażenia głowy, zaczął mieć także ataki epilepsji. Na skutek tego wycofał się ze sportów motorowych.
Mieszka w Rutland.

</doc>
<doc id="2649584" url="https://pl.wikipedia.org/wiki?curid=2649584" title="José Aparicio">
José Aparicio

José Aparicio Inglada (ur. 16 grudnia 1773 w Madrycie, zm. 10 maja 1838 tamże) – hiszpański malarz, przedstawiciel nurtu neoklasycystycznego. Tworzył głównie dzieła o tematyce historyczno-patriotycznej. Późniejsze dzieła takie jak "Głód w Madrycie" (1818) i "Desembarco de Fernando VII en la isla de León" (1827) stanowiły część propagandy polityki króla Ferdynanda VII. Zajmował się również tematyką religijną oraz namalował liczne portrety rodziny królewskiej i ówczesnej arystokracji (m.in. portret generała Francisca Castañosa).
Był siódmym z ośmiorga dzieci Vicente Aparicio i Manueli Inglada. Szkolił się na Królewskiej Akademii Sztuk Pięknych San Carlos w Walencji, zdobywając pierwszą nagrodę za malarstwo w 1793 roku.
Studiował również na Królewskiej Akademii Sztuk Pięknych św. Ferdynanda w Madrycie. W 1799 roku uzyskał od króla Karola IV Burbona stypendium na studia w Paryżu, a później w Rzymie. W Paryżu poznał artystów takich jak Juan Antonio Ribera i José Madrazo, następnie został pierwszym hiszpańskim uczniem Jacques-Louis Davida. W 1805 roku otrzymał złoty medal za obraz "La epidemia de España". Przed podróżą do Rzymu w 1807 roku, wystawiał swoje dzieła w salonach Paryża.
Kontynuował naukę w Rzymie. Okazał wierność koronie Hiszpanii odmawiając przysięgi na wierność Józefowi Bonaparte. Z tego powodu, podobnie jak reszta hiszpańskich artystów przebywających na w stypendium w Rzymie, został wzięty do niewoli i osadzony w więzieniu w Castel Sant’Angelo.
Po zwolnieniu, został wezwany do kraju przez rząd hiszpański, przypłynął do Barcelony 21 maja 1815 r. Po powrocie do Hiszpanii udał się do Madrytu, gdzie jego kariera nabrała tempa, w sierpniu tego samego roku został mianowany nadwornym malarzem Ferdynanda VII, uzyskując wcześniej przebaczenie króla. Rok później poślubił córkę króla i rozpoczął ponad dwuletnią pracę nad patriotycznym cyklem "Las glorias de España", serią obrazów o wielkich rozmiarach.
Po śmierci króla Ferdynanda VII, jego kariera podupadła, gdyż nie został zaakceptowany przez nowy, liberalny rząd. Zmarł w biedzie i zapomnieniu w 1838 roku.

</doc>
<doc id="2649587" url="https://pl.wikipedia.org/wiki?curid=2649587" title="Wybory parlamentarne w Grecji w maju 2012 roku">
Wybory parlamentarne w Grecji w maju 2012 roku

Wybory parlamentarne w Grecji w maju 2012 – przedterminowe wybory do greckiego parlamentu, Izby Deputowanych odbyły się 6 maja 2012 roku.
Podłoże.
W myśl Konstytucji kadencja rządu powołanego w 2009 upływała pod koniec 2013 roku. W listopadzie 2011 zostało zawarte porozumienie o powołaniu rządu koalicyjnego, którego głównym zadaniem była ratyfikacja i wdrożenie w życie decyzji podjętych wspólnie z innymi krajami strefy euro oraz Międzynarodowym Funduszem Walutowym (MFW) miesiąc wcześniej. W tym też czasie zapadła decyzja o przyśpieszeniu wyborów parlamentarnych.
Ustalenie terminu wyborów.
W przemówieniu do parlamentu 4 listopada Minister Finansów Evangelos Venizelos oznajmił, że rząd tymczasowy będzie funkcjonował do lutego 2012. Pod koniec grudnia 2011 roku, zdecydowano jednak, że wybory zostaną przesunięte na koniec kwietnia w celu umożliwienia rządowi Premiera Lucasa Papadimosa przeprowadzenie reform podatkowych, emerytalnych i systemów zabezpieczenia społecznego zgodnie z listopadowym porozumieniem w zamian za otrzymanie wsparcia finansowego z europejskiego funduszu ratunkowego.
Przetasowania w parlamencie.
Po wyborach w 2009 roku do Izby Deputowanych swoich przedstawicieli wprowadziło pięć partii. W czerwcu 2010 szeregi SYRIZY opuścili członkowie Synaspismós tworząc własny klub Demokratycznej Lewicy (DIMAR). Do dużo poważniejszych roszad doszło w lutym 2012 kiedy to w wyniku rozłamu w Nowej Demokracji i Panhelleńskim Ruchu Socjalistycznym parlamentarzyści przeciwni polityce zaciskania pasa opuścili swoje macierzyste partie. W ten sposób powstały nowe kluby Niezależnych Greków (ANEL), Umowy Społecznej (KOISY) oraz Sojuszu Demokratycznego (DISY). Najwięcej – 18 deputowanych – pozostało niezależnych.
Wyniki wyborów.
Wybory parlamentarne wygrała nieznacznie Nowa Demokracja na którą oddano 18,85% ważnie oddanych głosów. Jako partia, zdobywająca największą liczbę głosów, dysponować będzie dodatkowymi 50 miejscami w 300-osobowym Parlamencie Hellenów. Tuż za nią uplasował się w liczbie uzyskanych głosów ruch SYRIZA jeden z sojuszy wyborczych radykalnej lewicy 16,78%, następnie Panhelleński Ruch Socjalistyczny 13,18%. Frekwencja wyborcza wyniosła 65,10%. Po raz pierwszy do parlamentu dostali się posłowie ze skrajnego, budzącego liczne kontrowersje ugrupowania Złoty Świt.
Sojusz Demokratyczny i Niezależni Grecy, to partie posłów, opuszczających w poprzedniej kadencji partię Nowa Demokracja.
• 18 do 23 lat: 673 144
• 24 do 29 lat: 766 212
• 30 do 35 lat: 938 798
• 36 do 41 lat: 973 429
• 42 do 47 lat: 1 006 530
• 48 do 53 lat: 932 140
• 54 do 59 lat: 891 978
• 60 do 65 lat: 834 854
• 66 do 70 lat: 625 411
• 71 i starsi: 2 208 306
Powyborcza analiza.
Na dotychczasowe, od 35 lat, partie władzy, czyli PASOK i ND głosowały głównie najstarsze grupy wiekowe. Wyborcami neofaszystowskiego "Złotego Świtu" okazali się głównie młodzi wyborcy, niemal wyłącznie mężczyźni, z wysokim poparciem w tych okręgach wyborczych, w których głosowały jednostki policyjne i specjalne.
Formowanie rządu.
Dla wyłonienia większościowej koalicji rządzącej, lider zwycięskiej partii ma trzy dni. W wypadku jego niepowodzenia, misję tę otrzymuje od Prezydenta lider drugiej partii, potem przywódca trzeciej. Następnie inicjatywa budowy koalicji powraca w ręce Prezydenta Republiki, a jeśli nie przyniesie to efektu, konieczne są przedterminowe wybory. Może też zostać powołany (po raz pierwszy w historii Grecji) rząd mniejszościowy, pod warunkiem poparcia go przez 120 posłów i akceptacji lub zadeklarowanej neutralności ze strony części spośród pozostałych posłów. Prezydentowi Republiki (co bywało już praktykowane) przysługuje prawo do powołania rządu tymczasowego (Υπηρεσιακή κυβέρνηση – "służbowy rząd"), działającego przez kilka miesięcy, z powierzonym mu ograniczonym, uprzednio uzgodnionym przez strony zakresem obowiązków ustawodawczych.
Dzień po wyborach, prezydent Karolos Papoulias powierzył liderowi Nowej Demokracji Antonisowi Samarasowi pierwszą próbę utworzenia rządu. W dniu 8 maja zadanie utworzenia rządu otrzymał Aleksis Tsipras.

</doc>
<doc id="2649589" url="https://pl.wikipedia.org/wiki?curid=2649589" title="James McClean">
James McClean

James McClean (ur. 22 kwietnia 1989 w Londonderry) – irlandzki piłkarz grający na pozycji pomocnika w Stoke City.
Urodził się na terenie Irlandii Północnej. Seniorską karierę zaczynał w Institute F.C., następnie był zawodnikiem Derry City F.C. Latem 2011 został zawodnikiem angielskiego Sunderlandu (zapłacono za niego 350 000 funtów), w pierwszym składzie debiutował w grudniu tego roku. W maju 2012 został powołany do 23 osobowej kadry na Mistrzostwa Europy w Piłce Nożnej 2012 przez selekcjonera Giovanniego Trapattoniego, co wywołało protesty w kraju jego urodzenia, a samemu piłkarzowi grożono – McClean wcześniej występował w młodzieżowej reprezentacji Irlandii Północnej. W reprezentacji Irlandii zadebiutował 29 lutego 2012 w spotkaniu z Czechami.

</doc>
<doc id="2649593" url="https://pl.wikipedia.org/wiki?curid=2649593" title="Lanz Bulldog">
Lanz Bulldog

Lanz Bulldog – ciągnik rolniczy produkowany przez Heinrich Lanz AG w Mannheim, w Niemczech. Produkcja rozpoczęła się w 1921 roku i w różnych wersjach Bulldog produkowany był aż do 1960 roku. W 1956 roku firma John Deere zakupiła zakłady Lanz i zaczął używać nazwy „John Deere-Lanz” dla ciągników produkowanych na linii w fabryce Lanz. Lanz Bulldog był jednym z najbardziej popularnych ciągników niemieckich, został wyprodukowany w ponad 220 000 egzemplarzy. Nazwa „Bulldog” jest powszechnie stosowana w Niemczech jako synonim ciągników również dzisiaj, szczególnie w Bawarii.
Silnik.
Bulldog był pojazdem tanim, prostym i łatwym w utrzymaniu, głównie z powodu prostej budowy źródła napędu: dwusuwowy silnik z pojedynczym cylindrem, umieszczony poziomo, uruchamiany przez podgrzewanie znajdującej się z przodu gruszki żarowej. Początkowo pojemność silnika wynosiła 6,3 litra, a moc 12 KM, w dalszych latach produkcji pojemność została zwiększona do 10,3 litra a moc do 55 KM.
Lanz Iberica.
Bulldogi były również produkowane w Hiszpanii przez Lanz Iberica SA w Getafe pod Madrytem. Łącznie w latach 1956–1963 zostało zbudowanych 17 100 ciągników.
Ciągniki produkowane na licencji lub wzorowane na Lanz Bulldog.
Francja.
W firmie Société Nationale de Constructions Aéronautiques du Centre (SNCAC) w Colombes we Francji od około 1939 produkowane były na licencji „Le Percheron” wersje z silnikiem o mocy 25 KM. Zostało zbudowanych około 3700 sztuk do zaprzestania produkcji w 1956 roku.
Australia.
W firmie Kelly &amp; Lewis Springvale, Wiktoria, Australia od 1948 produkowane były KL Bulldog w oparciu o model N Bulldog z silnikiem o mocy 35 KM. Zostało zbudowanych około 860 sztuk do zaprzestania produkcji w grudniu 1952 roku.
Polska.
W Zakładach Mechanicznych Ursus w Warszawie od 1947 roku, produkowano ciągniki Ursus C-45 o konstrukcji skopiowanej z Lanz Bulldog z silnikiem o mocy 45 KM. W 1957 roku model Ursus C-45 został zastąpiony przez C-451. Zostało zbudowanych około 55 000 sztuk do zaprzestania produkcji w 1965 roku.
Argentyna.
W firmie Industrias Aeronáuticas y Mecánicas del Estado w Argentynie od 1951 roku produkowano kopie Lanz Bulldog z silnikiem o mocy 55 KM. Ciągnik został nazwany „El Pampa” i posiadał znaczek IAME. Od 1955 roku ciągnik był produkowany przez Dirección Nacional de Fabricaciones e Investigaciones Aeronáuticas i znaczek został zmieniony na DINFIA. Zostało zbudowanych około 3760 „El Pampa” do zaprzestania produkcji w 1960 roku.

</doc>
<doc id="2649594" url="https://pl.wikipedia.org/wiki?curid=2649594" title="Katie Douglas">
Katie Douglas

Kathryn Elizabeth „Katie” Douglas (ur. 7 maja 1979) – amerykańska koszykarka, grająca na pozycji skrzydłowej.
14 maja 2012 roku podpisała kontrakt z Wisłą Can-Pack Kraków. Amerykanka uznawana jest za jedną z najlepszych zawodniczek na świecie. Sezon 2011/2012 spędziła w Nadehzdzie Orenburg, w którym razem z Rebekkah Brunson była liderką drużyny. Kilkakrotnie uczestniczyła w Meczu Gwiazd WNBA, a w 2006 została wybrana MVP spotkania.

</doc>
<doc id="2649596" url="https://pl.wikipedia.org/wiki?curid=2649596" title="Konitop">
Konitop

Konitop (dodatkowa nazwa w j. kaszub. Kònitop) – osada w Polsce położona w województwie pomorskim, w powiecie kościerskim, w gminie Lipusz.
Do końca 2015 roku stanowiła część wsi Lipusz.

</doc>
<doc id="2649597" url="https://pl.wikipedia.org/wiki?curid=2649597" title="Gwiazdowski">
Gwiazdowski



</doc>
<doc id="2649603" url="https://pl.wikipedia.org/wiki?curid=2649603" title="José Armet Portanell">
José Armet Portanell

José Armet Portanell – hiszpański malarz pochodzący z Katalonii. Zajmował się pejzażem, portretem i litografią.
Studiował na Królewskiej Katalońskiej Akademii Sztuk Pięknych św. Jerzego w Barcelonie, mając wśród swoich nauczycieli artystę Ramona Martí Alsina. Później przeniósł się na studia do Rzymu gdzie spotkał artystów z kręgu Marià Fortuny.
Wziął udział w Krajowej Wystawie Sztuk Pięknych w Madrycie, na której zdobył wyróżnienie cum laude w 1864 r. oraz III medal w 1866 r. Wystawił także "Un paisaje de Cataluña" na Powszechnej Wystawie w Paryżu w 1878 roku.

</doc>
<doc id="2649604" url="https://pl.wikipedia.org/wiki?curid=2649604" title="Instytut Nauk o Kulturze Fizycznej Uniwersytetu Rzeszowskiego">
Instytut Nauk o Kulturze Fizycznej Uniwersytetu Rzeszowskiego

Instytut Nauk o Kulturze Fizycznej Uniwersytetu Rzeszowskiego – jeden z trzech instytutów Kolegium Nauk Medycznych Uniwersytetu Rzeszowskiego.
Historia.
Początki instytutu sięgają 1988 roku, kiedy to utworzono Studium Wychowania Fizycznego. W 1991 roku utworzony został Instytut Wychowania Fizycznego i Zdrowotnego, który w 2005 roku został przekształcony w Wydział Wychowania Fizycznego. Od 1 października 2019 roku, zarządzeniem Rektora UR, Wydział funkcjonuje jako Instytut Nauk o Kulturze Fizycznej Uniwersytetu Rzeszowskiego.
Poczet dyrektorów.
Samodzielny Zakład Wychowania Fizycznego/Studium Wychowania Fizycznego
Instytut Wychowani Fizycznego i Zdrowotnego
Wydział Wychowania Fizycznego
Instytut Nauk o Kulturze Fizycznej
Władze Instytutu.
W roku akademickim 2019/2020:
Struktura organizacyjna.
Instytut składa się z następujących jednostek, których kierownikami są:

</doc>
<doc id="2649606" url="https://pl.wikipedia.org/wiki?curid=2649606" title="Athex Composite">
Athex Composite

Athex Composite Share Price Index – indeks akcji spółek giełdowych notowanych na Giełdzie Papierów Wartościowych w Atenach. Indeks obejmuje największe spółek spełniających wymogi jak płynność finansowa, kapitalizacja itp.
Indeks wystartował 31 grudnia 1980 roku wartością 100 punktów. Najwyższy kurs w historii indeks Athex Composite osiągnął 17 września 1999 roku i było to 6.355,04 punktów. Obecnie (maj 2012) wartość kursowa oscyluje w granicach 555 punktów i jest na najniższym poziomie od początku lat 90. XX wieku.
Skład indeksu.
Stan na 23 maja 2012:

</doc>
<doc id="2649608" url="https://pl.wikipedia.org/wiki?curid=2649608" title="Kodeks 0122">
Kodeks 0122

Kodeks 0122 (Gregory-Aland no. 0122) α 1030 (Soden) – grecki kodeks uncjalny Nowego Testamentu na pergaminie, paleograficznie datowany na IX wiek. Rękopis przechowywany jest w Rosyjskiej Bibliotece Narodowej (Gr. 32) w Petersburgu.
Opis.
Do dnia dzisiejszego zachowały się 2 karty kodeksu (25 na 20 cm) z niepełnym tekstem Listu do Galatów (5,12-6,4) oraz Listu do Hebrajczyków (5,8-6,10).
Tekst pisany jest dwoma kolumnami na stronę, w 28 linijkach w kolumnie. Stosuje przydechy i akcenty. Na marginesie znajdują się noty liturgiczne w kolorze czerwonym.
Tekst.
Tekst kodeksu reprezentuje mieszaną tradycję tekstualną. Hermann von Soden uznał go za reprezentanta standardowego tekstu bizantyńskiego. Rękopis ma jednak wiele znaczących odejść od tekstu bizantyjskiego (Galatów 5,12.14.17.22.23.24; 6,1.3), odchylenia te są słabo poświadczone przez inne rękopisy. Karta z tekstem Listu do Hebrajczyków jest bliższa dla tekstu bizantyńskiego. Kurt Aland zaklasyfikował go do kategorii III.
Tekst rękopisu posiada wiele korekt.
Historia.
Aland datował kodeks na IX wiek. W ten sam sposób datuje go obecnie INTF.
Do katalogu Rosyjskiej Biblioteki Narodowej wciągnął go Piotr Dubrowski. Kodeks badali: Konstantin von Tischendorf, Eduard de Muralt oraz Kurt Treu.
Gregory w 1908 roku dał mu siglum 0122.

</doc>
<doc id="2649612" url="https://pl.wikipedia.org/wiki?curid=2649612" title="Puchar Czarnogóry w piłce siatkowej mężczyzn (2012)">
Puchar Czarnogóry w piłce siatkowej mężczyzn (2012)

Puchar Czarnogóry w piłce siatkowej mężczyzn 2012 - 6. sezon rozgrywek o siatkarski Puchar Czarnogóry odbywających się od 2006 roku. Rozegrane zostały w dniach 3-4 marca 2012 roku w Mediteranski Sportski Centar w Budvie.
Do Pucharu Czarnogóry zgłosiły się cztery zespoły grające w I lidze.
Rozgrywki składały się z półfinałów i finału.
Puchar Czarnogóry zdobył klub , który w finale pokonał .

</doc>
<doc id="2649615" url="https://pl.wikipedia.org/wiki?curid=2649615" title="Ivan Miličević">
Ivan Miličević

Ivan Miličević (ur. 11 lutego 1988 w Osijeku) – chorwacki piłkarz grający na pozycji napastnika.
W sezonie 2007/2008 był zawodnikiem trzecioligowego klubu Olimpija Osijek, w którego barwach rozegrał 28 meczów i strzelił 22 gole. Następnie grał w NK Osijek. W Prva HNL zadebiutował 27 lipca 2008 roku w zremisowanym 1:1 spotkaniu z Croatią Sesvete, natomiast pierwszego gola strzelił 3 sierpnia w pojedynku z HNK Cibalia, przyczyniając się do zwycięstwa 2:0. W latach 2008–2012 regularnie występował w barwach swojego klubu. W rozgrywkach ligowych zdobył łącznie 20 bramek, w tym osiem w sezonie 2009/2010 (m.in. dwie w wygranym 2:1 meczu z Croatią Sesvete). Ponadto w 2012 roku wraz ze swoją drużyną dotarł do finału pucharu Chorwacji, w którym jego zespół przegrał z Dinamem Zagrzeb, a on wystąpił jedynie w końcówce drugiego pojedynku.
1 października 2008 roku zadebiutował w reprezentacji Chorwacji U-20 w zremisowanym 2:2 meczu ze Słowenią. 4 marca 2009 strzelił dwa gole w spotkaniu z Włochami, zapewniając swojej kadrze zwycięstwo 2:1. Rozegrał również jeden mecz w reprezentacji do lat 21–11 lutego 2009 wystąpił w wygranym 2:1 pojedynku z Macedonią.

</doc>
<doc id="2649616" url="https://pl.wikipedia.org/wiki?curid=2649616" title="Sekcja Kobiet NSZZ „Solidarność”">
Sekcja Kobiet NSZZ „Solidarność”

Sekcja Kobiet NSZZ „Solidarność” – część ogólnopolskiego związku zawodowego Niezależnego Samorządnego Związku Zawodowego "Solidarność" założona w listopadzie 1989 roku dla obrony praw pracowniczych kobiet. 
Komisja Kobiet.
Pierwotnie Sekcja funkcjonowała pod nazwą Komisja Kobiet. Pierwszą koordynatorką Komisji została Małgorzata Tarasiewicz, działaczka ruchu Wolność i Pokój. W styczniu 1990 roku struktura obejmowała 22 z 37 regionów NSZZ „Solidarność”. Organem decyzyjnym Komisji było Tymczasowe Prezydium złożone z komisji regionalnych. 
W styczniu 1990 roku członkinie Komisji przyjęły rezolucję, w której domagały się zrównania płac kobiet i mężczyzn za taką samą pracę, wprowadzenia elastycznych form zatrudnienia, zwiększenia liczby żłobków i przedszkoli, równego podziału nieodpłatnej pracy na rzecz gospodarstwa domowego pomiędzy kobiety i mężczyzn, przyznania mężczyznom prawa do wzięcia wolnego dnia na opiekę nad chorym dzieckiem.
Podczas II Krajowego Zjazdu „Solidarności” w maju 1990 roku, na którym kobiety stanowiły 10% delegatów, przyjęto rezolucję w sprawie ograniczenia prawa kobiet do przerywania ciąży. Rezolucja nie została skonsultowana z kobietami, które stanowiły połowę członków „Solidarności”. Komisja Kobiet wystosowała protest wobec tej rezolucji i później wielokrotnie sprzeciwiała się wprowadzeniu ustawy antyaborcyjnej. Ankieta przeprowadzona we wrocławskich zakładach pracy przez Krystynę Politachę wykazała, że wprowadzeniu ustawy antyaborcyjnej sprzeciwia się blisko 90% pracownic i pracowników. 
Członkinie Komisji zaangażowane w sprzeciw wobec zaostrzania prawa dotyczącego aborcji, spotkały się z szykanami ze strony przedstawicieli centralnych władz "S", którzy wyrażali niezadowolenie z powodu działalności Komisji oraz zabronili jej członkiniom reprezentowania „Solidarności” za granicą. 15 marca 1991 roku Małgorzata Tarasiewicz podała się do dymisji, a jej następczynię zwolniono dwa tygodnie później. Małgorzacie Tarasiewicz zabroniono kontaktów z członkiniami Komisji Kobiet pod groźbą "publicznej kompromitacji". 
Wiosną 1991 roku Komisja Kobiet została rozwiązana przez centralne władze „Solidarności”. 
Kadencja 2010-2014.
Koordynatorką ds. Kobiet jest Danuta Wojdat. Na kadencję 2010-2014 do Rady Krajowej Sekcji Kobiet wybrano m.in. Aleksandrę Delecką (przewodnicząca) i Barbarę Dudek, Annę Kerner, Joannę Kruk oraz Danutę Kubacką (wiceprzewodniczące).

</doc>
<doc id="2649619" url="https://pl.wikipedia.org/wiki?curid=2649619" title="Panajotis Pikramenos">
Panajotis Pikramenos

Panajotis Pikramenos (; ur. 26 lipca 1945 w Atenach) – grecki prawnik, sędzia i adwokat, w latach 2009–2012 prezes Rady Stanu, premier Grecji od 17 maja do 20 czerwca 2012.
Życiorys.
Panajotis Pikramenos urodził się w 1945 w Atenach, gdzie w 1963 ukończył Deutsche Schule Athen, a w 1968 studia prawnicze na Uniwersytecie Narodowym im. Kapodistriasa. W 1974 uzyskał magisterium z zakresu prawa publicznego na Université Panthéon-Assas. W 1989 ukończył na tej samej uczelni studia podyplomowe z zakresu prawa europejskiego.
W latach 1969–1974 był członkiem ateńskiej adwokatury, specjalizując się w prawie morskim. W 1972 podjął również pracę w kancelarii prawnej w Londynie. W 1976 zdał egzamin państwowy i rozpoczął pracę jako sędzia w Radzie Stanu, najwyższym greckim sądzie administracyjnym. W latach 1991–1993 pełnił funkcję doradcy ds. prawnych premiera Konstandinosa Mitsotakisa. W 1997 objął stanowisko wiceprzewodniczącego Rady Stanu, a w lipcu 2009 jej przewodniczącego. Był również m.in. dyrektorem generalnym greckiej szkoły kształcącej kadry sędziowskie.
16 maja 2012, w sytuacji niemożności stworzenia nowego rządu po wyborach parlamentarnych, prezydent Karolos Papulias rozpisał na 17 czerwca 2012 kolejne wybory, a Panajotisa Pikramenosa mianował premierem rządu tymczasowego, mającego na celu administrowanie krajem w tym czasie. Oficjalnie zaprzysiężony na premiera został 17 maja 2012. 20 czerwca 2012 zastąpił go Andonis Samaras.
W 2019 przyjął propozycję startu z ramienia Nowej Demokracji w wyborach parlamentarnych, otworzył jej listę krajową do Parlamentu Hellenów, uzyskując w wyniku głosowania mandat deputowanego. W lipcu tegoż roku powołany na wicepremiera w gabinecie Kiriakosa Mitsotakisa.

</doc>
<doc id="2649621" url="https://pl.wikipedia.org/wiki?curid=2649621" title="Gmina Boljarowo">
Gmina Boljarowo



</doc>
<doc id="2649624" url="https://pl.wikipedia.org/wiki?curid=2649624" title="Farma wiatrowa Wartkowo">
Farma wiatrowa Wartkowo



</doc>
<doc id="2649630" url="https://pl.wikipedia.org/wiki?curid=2649630" title="Kaolinowo">
Kaolinowo

Kaolinowo (bułg. Каолиново) – miasto w północno-wschodniej Bułgarii, znajdujące się w obwodzie Szumen. Jest ośrodkiem administracyjnym gminy Kaolinowo.
Historyczna nazwa miejscowości do 1934 roku to Szumnobochczalar, wywodząca się z języka tureckiego.
Mieszkańcy są wyznania islamskiego i prawosławnego.

</doc>
<doc id="2649633" url="https://pl.wikipedia.org/wiki?curid=2649633" title="Saúl Calandra">
Saúl Calandra

Saúl Horacio Calandra (ur. 22 października 1904 w La Placie – zm. 14 maja 1973 w General Pinto) - argentyński piłkarz, grający podczas kariery na pozycji pomocnika.
Kariera klubowa.
Saúl Calandra podczas piłkarskiej kariery występował w Estudiantes La Plata.
Kariera reprezentacyjna.
W reprezentacji Argentyny Calandra występował w latach 1927-1928. W reprezentacji zadebiutował 30 sierpnia 1927 w przegranym 0-1 meczu z Urugwajem, którego stawką było Copa Lipton.
W 1928 uczestniczył w Igrzyskach Olimpijskich. Na turnieju w Amsterdamie Argentyna zdobyła srebrny medal, a Calandra wystąpił w meczu pierwszej rundy z USA, który był jego ostatnim meczem w reprezentacji. Ogółem w barwach "albicelestes" wystąpił w 3 meczach.

</doc>
<doc id="2649634" url="https://pl.wikipedia.org/wiki?curid=2649634" title="Saúl Horacio Calandra">
Saúl Horacio Calandra



</doc>
<doc id="2649637" url="https://pl.wikipedia.org/wiki?curid=2649637" title="Oligoclada">
Oligoclada

Oligoclada – rodzaj ważek z rodziny ważkowatych (Libellulidae).
Podział systematyczny.
Do rodzaju należą następujące gatunki:

</doc>
<doc id="2649639" url="https://pl.wikipedia.org/wiki?curid=2649639" title="Neurothemis">
Neurothemis

Neurothemis – rodzaj ważek z rodziny ważkowatych (Libellulidae).
Systematyka.
Do rodzaju należą następujące gatunki:

</doc>
<doc id="2649640" url="https://pl.wikipedia.org/wiki?curid=2649640" title="Lubiszewo (Papiernia)">
Lubiszewo (Papiernia)

Lubiszewo (kaszb. "Lubiszwò") – część wsi Papiernia w Polsce położona w województwie pomorskim, w powiecie kościerskim, w gminie Lipusz, nad jeziorem Lubiszewskim. Wchodzi w skład sołectwa Lipusz.
W latach 1975–1998 Lubiszewo administracyjnie należało do województwa gdańskiego.

</doc>
<doc id="2649641" url="https://pl.wikipedia.org/wiki?curid=2649641" title="Jonny Ragga">
Jonny Ragga

Jonny Ragga (amh. ጆኒ ራጋ, właściwie Yohaness Bekele, ur. 1977) – etiopski muzyk, wokalista, kompozytor i autor tekstów wykonujący muzykę reggae.
Życiorys.
Jonny Ragga urodził się w 1977 roku w Addis Abebie w Etiopii. Od dziecka interesował się sztuką, szczególnie lubił poezję. Zainteresowanie muzyką wyniósł ze szkoły średniej, do której uczęszczał w stołecznej dzielnicy Bole. W tym czasie, dzięki swojemu talentowi, miał możliwość spróbować swych sił jako DJ w popularnym klubie reggae Ram Jam. W wieku 17 lat Jonny Ragga dołączył do zespołu Medina Band, z którym koncertował w Północnej Ameryce, Europie, Afryce i na Bliskim Wschodzie.
W 2005 roku wydał swój jedyny jak do tej pory solowy album pod tytułem „Give me the key”.
Współpraca.
Jonny Ragga współpracował z takimi artystami jak:
Osiągnięcia.
Nagrody:
Nominacje:

</doc>
<doc id="2649643" url="https://pl.wikipedia.org/wiki?curid=2649643" title="Char Aznable">
Char Aznable

 – fikcyjna postać z serii anime "Gundam". Jest jednym z ważniejszych ludzi występujących w uniwersum UC (Wieku Kosmicznego), a także jedną z najważniejszych postaci w historii japońskiej animacji. Char to główny antagonista w serialu "Kidō Senshi Gundam". Pojawia się także w sequelu – "Zeta Gundam", a także w filmie "". Doczekał się kilku „sobowtórów” w całej sadze. Najbardziej zasłynął jako śmiertelny rywal Amuro Raya i pilot mobili Syjonu.
We wszystkich produkcjach głosu użycza mu Shūichi Ikeda.
Charakterystyka.
Char jest blondynem, ma niebieskie oczy, które często zasłania (szczególnie w Pierwszym Gundamie). Należy do tzw. Newtypów – ludzi o ogromnych zdolnościach psychicznych. W pierwszej serii ma 20 lat, 175 cm wzrostu i nosi na sobie maskę. Zawsze ubiera się na czerwono (jest to jego ulubiony kolor, ponadto większość maszyn, które pilotuje są zwykle pomalowane na czerwono). Maskę nosi żeby ukryć swoją prawdziwą tożsamość przed rodziną Zabi, która w przeszłości zabiła mu ojca.
W Zecie Char ma 27 lat i 180 wzrostu, zapuścił włosy, a hełm zastąpił ciemnymi okularami. Tutaj nosi je także dla ukrycia tożsamości przed członkami AEUG i Karaby, którzy składają się w większości z dawnych członków Federacji.
W "Odwecie" ma 33 lata. Skrócił włosy i poza tym nie nosi już zasłony na oczy, ponieważ stał się przywódcą Syjonu.
Jest to pilot najwyższej klasy a zarazem trudny przeciwnik.
Życiorys.
Urodził się w 0059UC jako jako syn Syjona Deikuna oraz brat Artesii Som Deikun (znanej jako Sayla Mass). Kiedy w 0068UC Syjon Deikun umiera, przekazał władzę swojemu współpracownikowi Degwinowi Zabi. Casval podejrzewa od tamtej chwili, że Zabi maczał palce w śmierć jego ojca. Krótko po śmierci Syjona, Casval i Artesia zostali wysłani na Ziemię aby uciec przed potencjalną śmiercią. Zaopiekował się nimi arystokrata Teabolo Mass, który również zmienił im nazwiska. Casval zmienił nazwisko na , Artesia stała się Saylą. Pozostając pod opieką Massa, Casval spotkał Chara Aznable'a, chłopaka, który wyglądał tak samo jak on, różnił się tylko kolorem oczu. Chara dotknęła syjońska propaganda więc dołączył do ich wojsk, zaś Casval postanowił go śledzić. Kiedy Char ginie, Casval przejął jego nazwisko, jednak musiał zasłaniać oczy.
Pierwszy Gundam.
Podczas Wojny Jednorocznej Char wykazuje się nie tylko zdolnościami bojowym, ale także dowódczymi. Jest pierwszym dowódcą syjońskim przeciw któremu walczą członkowie "Białej Bazy".
Zeta Gundam.
Tym razem Char stoi po stronie dobrych. Dołączył do organizacji zwanej AEUG (czyt. "eug", skrót od angielskiej nazwy Anti-Earth Union Group – Grupy Antyziemskiej), która miała na celu pokonanie Tytanów – elity Federacji, która doprowadziła ją o upadku, korupcji oraz licznych niegodnych czynów. Wiedząc, że wśród AEUG są dawni oficerowie Federacji, przyjął pseudonim Quattro Bajeena (クワトロ・バジーナ "Kuwatoro Bajīna"). Wraz z dwoma kolegami z AEUG, Char postanowił dokonać infiltracji przyjaznej Ziemi kolonii Green Noa i ukraść nową broń Tytanów – Gundama typ 2. Char kradnie jednego z tych robotów, zaś drugiego porywa niejaki Kamille Bidan – 15-latek z Green Noa, który wdał się w konflikt z Tytanami. W efekcie chłopak i Char dostają ultimatum – albo oddadzą Gundamy, albo rodzice Kamilla zginą. Char oddaje swoją Dwójkę, jednak jeden z pilotów Tytanów przypadkowo zabija matkę Kamilla. Rozpoczyna się wojna między Tytanami a przeciwnymi im partyzantkami – AEUG (w kosmosie) i Karabą (na Ziemi). Wojna ta zostaje nazwana "Konfliktem Gryps", ponieważ Tytani zmienili nazwę Green Noa na Gryps.
Char jest jednym z mentorów Kamilla. W tej serii jego główną maszyną jest MSN-00100 Hyaku Shiki. Podczas spotkania z Karabą przedstawia się jako Quattro Bajeena, jednak zostaje zdemaskowany przez Kaia Shidena, który później poinformował o tym Hayato. Stał się podkomendnym swoich dawnych wrogów z Wojny Jednorocznej. Podczas jednej z misji, Kamille został uratowany przez Amuro Raya. Kiedy Quattro wychodzi z kokpitu, Amuro jest zaskoczony jego obecnością. Obydwaj, jako śmiertelni wrogowie stanęli po tej samej stronie.
Kiedy dowódca AEUG – Blex Forer bierze udział w konferencji w Dakarze, Char jest jego ochroniarzem. W nocy po obradach Char znajduje w pokoju postrzelonego Blexa, który mianuje go głównodowodzącym AEUG i umiera. Char zostaje przywódcą partyzantki i w końcu pojął to, że ludzie z Ziemi jak i z kolonii mogą pójść na kompromis i żyć razem. Bright Noa powiedział mu żeby przestał używać pseudonimu i został przywódcą wszystkich mieszkańców kosmosu. Char bierze udział w konferencji w Dakarze, gdzie wygłasza przemówienie w którym przedstawił historię kolonii, poglądy swojego ojca, a także pokazał to co robią Tytani. Dzięki niemu Ziemianie przekonali się o złu jakie wyrządzali członkowie skorumpowanych elit Federacji.
W międzyczasie AEUG postanawia znaleźć sojusznika w syjońskim ruchu zwanym Osią, którym dowodzi Haman Karn. Ich celem jest przywrócenie rodu Zabi na tron poprzez koronację ostatniego członka dynastii – Minevy Zabi, która wówczas miała 7 lat. Char, Kamille, Bright i kilku innych członków AEUG postanowiło porozmawiać z Minevą i Haman o połączeniu sił, jednak Char ze względu na swoje złe stosunki z Haman wywołał kolejne zamieszanie, które doprowadziło AEUG do nowej wojny – tym razem z połączonymi siłami Osi i Tytanów. Char w ostatnim odcinku wdaje się w walkę z Haman na mobile. Niestety przegrywa i wszyscy myślą, że zginął, jednak przeżył. Świadczy o tym scenka pod koniec ostatniego odcinka Zety – wrak Hyaku Shiki ma otwarty kokpit co oznacza, że uciekł.
Char nie pojawia się w Gundam ZZ, choć Tomino planował, że będzie głównym bohaterem.
Maszyny pilotowane przez Chara.
Char jako znakomity pilot zasiadał za sterami wielu maszyn, zarówno syjońskich jak i ziemskich. Warto nadmienić, że prawie wszystkie maszyny, które pilotował są specjalnie dla niego pomalowane na czerwono. Wyjątkiem jest Hyaku Shiki, który był koloru złotego.

</doc>
<doc id="2649644" url="https://pl.wikipedia.org/wiki?curid=2649644" title="Obrót składowy">
Obrót składowy

Obrót składowy – magazynowanie towarów od dostawcy na szczeblu hurtu przez ustalony okres oraz poddawanie ich różnym zabiegom polegającym na przerobie handlowym: sortowaniu, kompletowaniu, metkowaniu, pakowaniu, a następnie dostarczaniu odbiorcom.
Jest to najbardziej rozpowszechniona forma handlu hurtowego, wykorzystywana w wielu branżach. Jest tradycyjną formą obrotu, w której następuje fizyczne przemieszczenie towarów od dostawcy do magazynów hurtu. Po pewnym okresie składowania następuje przemieszczenie tych towarów do odbiorców. Taki obrót jest kosztowny ze względu na przeładunek, składowanie i załadunek towarów. W praktyce obrót składowy może być wymuszony sezonowością zakupów i koniecznością utrzymywania zapasów.

</doc>
<doc id="2649645" url="https://pl.wikipedia.org/wiki?curid=2649645" title="Neodythemis">
Neodythemis

Neodythemis – rodzaj ważek z rodziny ważkowatych (Libellulidae).
Systematyka.
Do rodzaju należą następujące gatunki:

</doc>
<doc id="2649646" url="https://pl.wikipedia.org/wiki?curid=2649646" title="Maserati (Formuła 1)">
Maserati (Formuła 1)

Maserati (pełna nazwa Officine Alfieri Maserati) – były zespół, konstruktor i dostawca silników Formuły 1. W barwach Maserati dwukrotnie tytuł mistrza świata kierowców zdobył Juan Manuel Fangio.
Historia.
W 1946 bracia Maserati założyli firmę O.S.C.A. Dwa lata później zbudowali pierwszy samochód według regulacji Formuły 1, Maserati 4CLT.
Maserati zadebiutowało w Formule 1 w jej pierwszym sezonie, 1950. Firma bez powodzenia walczyła z Alfa Romeo do momentu, gdy zdołano zatrudnić Gioacchino Colombo. Colombo zaprojektował model 250F, którym Juan Manuel Fangio dwukrotnie – w latach 1954 oraz 1957 – zdobył tytuł mistrza świata. Po 1957 roku Maserati wycofało się z Formuły 1, ale do 1969 roku dostarczało silniki.

</doc>
<doc id="2649650" url="https://pl.wikipedia.org/wiki?curid=2649650" title="Nannophlebia">
Nannophlebia

Nannophlebia – rodzaj ważek z rodziny ważkowatych (Libellulidae).
Systematyka.
Do rodzaju należą następujące gatunki:

</doc>
<doc id="2649655" url="https://pl.wikipedia.org/wiki?curid=2649655" title="Lyriothemis">
Lyriothemis

Lyriothemis – rodzaj ważek z rodziny ważkowatych (Libellulidae).
Systematyka.
Do rodzaju należą następujące gatunki:

</doc>
<doc id="2649657" url="https://pl.wikipedia.org/wiki?curid=2649657" title="Artiom Rudniew">
Artiom Rudniew



</doc>
<doc id="2649659" url="https://pl.wikipedia.org/wiki?curid=2649659" title="Enrique Gainzarain">
Enrique Gainzarain

Enrique Ambrosio Gainzarain (ur. 7 grudnia 1904 – zm. 18 lipca 1972) – argentyński piłkarz, grający podczas kariery na pozycji napastnika.
Kariera klubowa.
Enrique Gainzarain piłkarską karierę rozpoczął w River Plate w 1920. W latach 1926–1932 był zawodnikiem Ferro Carril Oeste. Karierę zakończył w Gimnasii La Plata w 1933.
Kariera reprezentacyjna.
Jedyny raz w reprezentacji Argentyny Gainzarain wystąpił 10 czerwca 1928 w zremisowanym 1-1 meczu finałowym Igrzyskach Olimpijskich z Urugwajem. Na turnieju w Amsterdamie Argentyna zdobyła srebrny medal.

</doc>
<doc id="2649661" url="https://pl.wikipedia.org/wiki?curid=2649661" title="Enrique Ambrosio Gainzarain">
Enrique Ambrosio Gainzarain



</doc>
<doc id="2649665" url="https://pl.wikipedia.org/wiki?curid=2649665" title="Libellula">
Libellula

Libellula – rodzaj ważek z rodziny ważkowatych (Libellulidae).
Systematyka.
Do rodzaju należą następujące gatunki:

</doc>
<doc id="2649675" url="https://pl.wikipedia.org/wiki?curid=2649675" title="Leucorrhinia">
Leucorrhinia

Leucorrhinia – rodzaj ważek z rodziny ważkowatych (Libellulidae).
Systematyka.
Do rodzaju należą następujące gatunki:

</doc>
<doc id="2649676" url="https://pl.wikipedia.org/wiki?curid=2649676" title="Alberto Helman">
Alberto Helman

Alberto Helman (ur. ? w Santiago del Estero – zm. ?) - argentyński piłkarz, grający podczas kariery na pozycji obrońcy.
Kariera klubowa.
Alberto Helman podczas piłkarskiej kariery występował w Mitre Santiago del Estero.
Kariera reprezentacyjna.
W 1928 Helman uczestniczył w Igrzyskach Olimpijskich, na których Argentyna zdobyła srebrny medal. Na turnieju w Amsterdamie Helman był rezerwowym i nie wystąpił w żadnym meczu. Nigdy nie zdołał zadebiutować w reprezentacji Argentyny.

</doc>
<doc id="2649679" url="https://pl.wikipedia.org/wiki?curid=2649679" title="Jennie Reed">
Jennie Reed

Jennie Reed (ur. 20 kwietnia 1978 w Kirkland) – amerykańska kolarka torowa, wicemistrzyni olimpijska oraz czterokrotna medalistka mistrzostw świata.
Kariera.
Pierwszy sukces na arenie międzynarodowej Jennie Reed osiągnęła w 1999 roku, kiedy na igrzyskach panamerykańskich w Winnipeg zdobyła srebrny medal w sprincie indywidualnym. Kolejny medal zdobyła w 2004 roku podczas mistrzostw świata w Melbourne, gdzie była trzecia w keirinie, ulegając tylko Francuzce Clarze Sanchez i Włoszce Elisie Frisoni. W tym samym roku brała udział w igrzyskach olimpijskich w Atenach, zajmując dziesiąte miejsce w sprincie indywidualnym. Na igrzyskach panamerykańskich w Rio de Janeiro w 2007 roku była najlepsza w keirinie, a w sprincie indywidualnym zdobyła srebrny medal.
Mistrzostwa świata w Manchesterze w 2008 roku przyniosły jej dwa medale: złoty w keirinie oraz brązowy w sprincie indywidualnym, w którym wyprzedziły ją Victoria Pendleton z Wielkiej Brytanii i Simona Krupeckaitė z Litwy. Startowała także na igrzyskach olimpijskich w Pekinie, zajmując piąte miejsce w sprincie. Trzy lata później, podczas mistrzostw świata w Apeldoorn w 2011 roku zdobyła wspólnie z Sarą Hammer i Dotsie Bausch srebrny medal w drużynowym wyścigu na dochodzenie.

</doc>
<doc id="2649682" url="https://pl.wikipedia.org/wiki?curid=2649682" title="Luis Weissmuller">
Luis Weissmuller

Luis Francisco Weissmuller (ur. ? – zm. ?) - argentyński piłkarz, grający podczas kariery na pozycji obrońcy.
Kariera klubowa.
Luis Weissmuller podczas piłkarskiej kariery występował w CS Palermo.
Kariera reprezentacyjna.
W 1928 Weissmuller uczestniczył w Igrzyskach Olimpijskich, na których Argentyna zdobyła srebrny medal. Na turnieju w Amsterdamie Helman był rezerwowym i nie wystąpił w żadnym meczu. Nigdy nie zdołał zadebiutować w reprezentacji Argentyny.

</doc>
<doc id="2649683" url="https://pl.wikipedia.org/wiki?curid=2649683" title="Europejska Stolica Młodzieży">
Europejska Stolica Młodzieży

Europejska Stolica Młodzieży, "(w skrócie ESM)", "(ang. European Youth Capital)" – tytuł przyznawany przez Europejskie Forum Młodzieży jednemu z kandydujących do niego miast. Pierwszą Europejską Stolicą Młodzieży został w 2009 roku holenderski Rotterdam. W 2023 roku ESM jest Lublin. 
W 2015 roku do tytułu kandydowały Katowice. W 2022 roku Gdynia i Poznań, który znalazł się w gronie finalistów. Lublin jest pierwszym polskim miastem, który uzyskał tytuł Europejskiej Stolicy Młodzieży (za rok 2023). 
Cele konkursu.
Europejska Stolica Młodzieży ma na celu promowanie wewnątrz-europejskiej współpracy pomiędzy młodymi ludźmi. Głównym celem jest poprawa warunków życia młodych ludzi w wybranym mieście będącym Stolicą Młodzieży - nie tylko w trakcie noszenia tytułu, ale również w dłuższej perspektywie. Dodatkowym celem jest aktywizacja młodzieży do współdziałania w tworzeniu i realizacji projektów włączonych w obchody tytułu w swoim mieście, a także zwiększenie atrakcyjności i promocja turystyczna miasta w Europie. Tytuł przyznawany jest zwycięskiemu miastu na 1 rok.

</doc>
<doc id="2649684" url="https://pl.wikipedia.org/wiki?curid=2649684" title="Luis Francisco Weissmuller">
Luis Francisco Weissmuller



</doc>
<doc id="2649688" url="https://pl.wikipedia.org/wiki?curid=2649688" title="Dotsie Bausch">
Dotsie Bausch

Dotsie Bausch (ur. 6 marca 1973 w Louisville) – amerykańska kolarka torowa i szosowa, srebrna medalistka olimpijska oraz srebrna medalistka mistrzostw świata.
Kariera.
Dotsie Bausch wywalczyła dwa medale na arenie międzynarodowej. Pierwszy sukces osiągnęła w 2007 roku na igrzyskach panamerykańskich w Rio de Janeiro, gdzie zdobyła brązowy medal w indywidualnej jeździe na czas. Cztery lata później, podczas mistrzostw świata w Apeldoorn w 2011 roku zdobyła wspólnie z Sarą Hammer i Jennie Reed srebrny medal w drużynowym wyścigu na dochodzenie. Bausch wygrywała ponadto krajowe wyścigi szosowe i dwukrotnie zdobywała mistrzostwo Stanów Zjednoczonych w kolarstwie torowym.

</doc>
<doc id="2649690" url="https://pl.wikipedia.org/wiki?curid=2649690" title="Parafia Matki Bożej Królowej Polski w Włókach">
Parafia Matki Bożej Królowej Polski w Włókach



</doc>
<doc id="2649703" url="https://pl.wikipedia.org/wiki?curid=2649703" title="GAZ-SYSTEM Pogoń Szczecin">
GAZ-SYSTEM Pogoń Szczecin



</doc>
<doc id="2649708" url="https://pl.wikipedia.org/wiki?curid=2649708" title="Kaytee Boyd">
Kaytee Boyd

Kaytee Boyd (ur. 8 lutego 1978 w Hamilton) – nowozelandzka kolarka torowa i szosowa, brązowa medalistka mistrzostw świata w kolarstwie torowym.
Kariera.
Kaytee Boyd wywalczyła dwa medale na arenie międzynarodowej. Pierwszy sukces osiągnęła w 2007 roku na igrzyskach Oceanii w Thredbo, gdzie zdobyła brązowy medal w kolarstwie górskim. Cztery lata później, podczas mistrzostw świata w Apeldoorn w 2011 roku zdobyła wspólnie z Jaime Nielsen i Alison Shanks brązowy medal w drużynowym wyścigu na dochodzenie. Boyd jest także mistrzynią Nowej Zelandii w szosowym wyścigu ze startu wspólnego.

</doc>
<doc id="2649709" url="https://pl.wikipedia.org/wiki?curid=2649709" title="Juan Carlos Onganía">
Juan Carlos Onganía

Juan Carlos Ongania (ur. 17 marca 1914 w Marcos Paz, zm. 8 czerwca 1995 w Buenos Aires) – argentyński polityk i wojskowy, prezydent Argentyny.
Życiorys.
Urodził się 17 marca 1914 roku w rodzinie należącej do klasy średniej. Dorastał na niewielkim ranchu w pobliżu Marcos Paz. Studiował w Colegio Militar de la Nación, po ukończeniu szkoły rozpoczął karierę oficerską. W 1959 roku awansował do stopnia generała brygady. W 1962 roku był zwolennikiem "The Azules" ("Niebieskich"), jednaj z frakcji w argentyńskiej armii, która popierała powołanie konstytucyjnego koalicyjnego rządu, z ograniczonym udziałem peronistów. Ongania został wodzem naczelnym armii, i, w 1963 roku, wsparł zorganizowanie wyborów, w wyniku których, prezydentem został Arturo Umberto Illia .
Rozczarowany rządami Arturo Ilii, przeprowadził kolejny zamach stanu i 29 czerwca 1966 roku został prezydentem Argentyny. Prowadził agresywną i represyjną politykę, w czasie jego prezydentury, milicja weszła na teren Uniwersytetu w Buenos Aires, aby poskromić i usunąć zbuntowanych studentów i pracowników uczelni. Kongres został rozwiązany, a liczne ugrupowania polityczne uznano za nielegalne. Przeprowadzono wymianę sędziów w sądzie najwyższym, ograniczono rolę związków zawodowych, wprowadzono cenzurę prasy i literatury. Komunistom zabroniono pracy w państwowych szkołach, a za dystrybucję prokomunistycznych wydawnictw, zasądzano wyroki do siedmiu lat więzienia .
Na skutek protestów, został obalony w dniu 8 czerwca 1970 roku przez kolejny wojskowy zamach stanu . Zmarł 8 czerwca 1995 roku mając 81 lat.

</doc>
<doc id="2649710" url="https://pl.wikipedia.org/wiki?curid=2649710" title="Instytut Sztuk Pięknych Uniwersytetu Rzeszowskiego">
Instytut Sztuk Pięknych Uniwersytetu Rzeszowskiego

Instytut Sztuk Pięknych Uniwersytetu Rzeszowskiego – jeden z siedmiu instytutów Kolegium Nauk Humanistycznych Uniwersytetu Rzeszowskiego.
Historia.
Instytut powstał w 1995 roku, w ramach Wyższej Szkoły Pedagogicznej w Rzeszowie, jako Zakład Wychowania Plastycznego. W 1997 roku został przekształcony w Instytut Wychowania Plastycznego (w roku akademickim 1998/1999 nazwę zmieniono na Instytut Sztuk Pięknych) jako jednostka Wydziału Pedagogicznego Uniwersytetu Rzeszowskiego. W 2008 roku, uchwałą Senatu UR, przekształcony w Wydział Sztuki. Od 1 października 2019 roku, wskutek zarządzenia Rektora UR, Wydział funkcjonuje jako Instytut Sztuk Pięknych.
Władze Instytutu.
W roku akademickim 2019/2020:
Struktura organizacyjna.
W ramach Instytutu funkcjonują następujące zakłady: 
Zakład Malarstwa.
Samodzielni pracownicy naukowi:
Zakład Grafiki Warsztatowej i Teorii Sztuki.
Samodzielni pracownicy naukowi:
Zakład Grafiki Projektowej i Multimediów.
Samodzielni pracownicy naukowi:
Zakład Rysunku i Kształtowania Przestrzeni.
Samodzielni pracownicy naukowi:

</doc>
<doc id="2649711" url="https://pl.wikipedia.org/wiki?curid=2649711" title="Huonia">
Huonia

Huonia – rodzaj ważek z rodziny ważkowatych (Libellulidae).
Do rodzaju należą następujące gatunki:

</doc>
<doc id="2649712" url="https://pl.wikipedia.org/wiki?curid=2649712" title="Młoda kobieta w łóżku">
Młoda kobieta w łóżku

Młoda kobieta w łóżku – obraz autorstwa holenderskiego malarza Rembrandta. Płótno jest sygnowane: „REMBRA(…) F. 164(.)”
Rembrandt wielokrotnie malował portrety dla własnych studiów. Jego modelami były osoby spotykane na ulicach Amsterdamu. Nie inaczej jest w "Młodej kobiecie w łóżku". Scena przedstawia dziewczynę w łóżku odchylającą kotarę, być może oczekując kochanka. Takie ujęcie tematu mogło nawiązywać do obrazu Pietera Lastmana, nauczyciela Rembrandta pt. "Sara oczekująca oblubieńca" i biblijnej postaci Sary. Niektórzy historycy sztuki przedstawioną scenę wiążą z postacią biblijną lub mitologiczną oraz z wcześniejszą pracą malarza: "Danae". Dziewczyna w Danae jest wyidealizowana, świadoma swego uroku. W obrazie z National Gallery, dziewczyna zdradza swoje mieszczańskie pochodzenie. Ma duże spracowane ręce, widoczne na pierwszym planie. Jej wyraz twarzy sugeruje raczej jej lęk niż zachętę dla kochanka. Według niektórych hipotez jest to portret Hendrickje Stoffels, służącej i towarzyszki życia Rembrandta.

</doc>
<doc id="2649720" url="https://pl.wikipedia.org/wiki?curid=2649720" title="Diplacina">
Diplacina

Diplacina – rodzaj ważek z rodziny ważkowatych (Libellulidae).
Podział systematyczny.
Do rodzaju zaliczane są następujące gatunki:

</doc>
<doc id="2649722" url="https://pl.wikipedia.org/wiki?curid=2649722" title="Jaime Nielsen">
Jaime Nielsen

Jaime Nielsen (ur. 9 marca 1985 w Hamilton) – nowozelandzka kolarka torowa i szosowa, dwukrotna medalistka mistrzostw świata w kolarstwie torowym.
Kariera.
Pierwszy sukces na arenie międzynarodowej Jaime Nielsen osiągnęła w 2009 roku, kiedy na mistrzostwach świata w Pruszkowie razem z Alison Shanks i Lauren Ellis zdobyła srebrny medal w drużynowym wyścigu na dochodzenie. Rok później, podczas mistrzostw świata w Kopenhadze była siódma w indywidualnym wyścigu na dochodzenie. Na mistrzostwach świata w Apeldoorn w 2011 roku wspólnie z Alison Shanks i Kaytee Boyd wywalczyła brązowy medal w drużynowym wyścigu na dochodzenie. Nielsen jest także dwukrotną wicemistrzynią kraju w indywidualnej jeździe na czas.

</doc>
<doc id="2649729" url="https://pl.wikipedia.org/wiki?curid=2649729" title="Bill and Peter’s Bogus Journey">
Bill and Peter’s Bogus Journey

„Bill &amp; Peter’s Bogus Journey” – trzynasty odcinek piątego sezonu serialu animowanego "Family Guy". Premiera odbyła się 11 marca 2007. Fabuła koncentruje się na Peterze, który decyduje się poprawić swoją kondycję fizyczną. Jednakże kończy on w szpitalu, po tym jak próbuje zaimponować byłemu prezydentowi USA, Billowi Clintonowi. Peter zdołowany perspektywą starzenia się, dostrzega nowy sposób patrzenia na świat, dzięki pomocy byłego prezydenta. Żona Petera, Lois, nie jest jednak zadowolona z zachowania Petera, uważa bowiem, że były prezydent ma na jej męża zły wpływ. W międzyczasie Stewie i Brian próbują nauczyć się korzystać z toalety, ale Brian mimo to zostawia odchody w ogrodzie, co zmusza Lois do założenia mu pieluchy.
Odcinek został napisany przez Steve’a Callaghana i wyreżyserowany przez Dominica Polcino. Odcinek otrzymał mieszany recenzje od krytyków za fabułę i odniesienia kulturalne. Spowodował także kontrowersje, gdyż wiele osób ewakuowanych podczas Huraganu Katrina skarżyło się, że ich miasto zostało przedstawione jako zaginione miasto „Atlantyda”. Według wskaźniku Nielsena tego dnia odcinek obejrzany został w 8.05 mln domach. W epizodzie gościnnie wzięli udział Barclay DeVeau, Roy Scheider and Wally Wingert.
Fabuła.
Po zaatakowaniu przez ośmiornicę w akwarium, Peter postanawia popracować nad kondycją fizyczną. Po spędzeniu jedynie 15 minut na siłowni, Peter uważa, że jest już dostatecznie wysportowany, więc kiedy samochód byłego prezydenta USA Billa Clintona psuje się przed domem Griffinów, Peter próbuje podnieść samochód bez lewarka, przez co dostaje przepukliny i trafia do szpitala. Przygnębiony faktem starzenia się, Peter zwierza się byłemu prezydentowi. Ten mówi mu, że starość to stan umysłu. Kiedy Peter dochodzi do siebie, Bill pomaga mu zrozumieć, że nadal można się dobrze bawić. Zostają najlepszymi przyjaciółmi i spędzają ze sobą dużo czasu, ale sytuacja wymyka się spod kontroli, kiedy zaczynają palić marihuanę i powodować szkody.
Lois jest przekonana, że Bill ma zły wpływ na Petera. Zamierza porozmawiać o tym problemie z byłym prezydentem, jednak kończy się na tym, że uprawiają seks. Zdruzgotany sytuacją Peter przenosi się do Quagmire'a. Lois czuje się winna, dlatego odwiedza Petera i mówi mu, że jedyną solucją będzie, jak Peter prześpi się z inną osobą. Peter niepewien propozycji Lois zgadza się w końcu i wybiera Barbarę Pewterschmidt, matkę Lois. Okazuje się, że Barbara jest skłonna to zrobić, ale w ostatnim momencie Peter mówi, że nie chce spać z nikim innym tylko z Lois i wybacza jej. Peter udaje się do Billa powiedzieć mu, że nie mogą się więcej spotykać, ale Peter także jest nakłaniany do seksu przez byłego prezydenta.
W międzyczasie Lois ma dosyć wchodzenia w odchody Briana i zmusza go do nauczenia się korzystania z toalety. Brian i Stewie razem chcą opanować sztukę używania sedesu. Kupują kasetę instruktażową z Royem Scheiderem, co także im nie pomaga. Lois w efekcie każe Brainowi założyć pieluchę Stewiego.
Produkcja.
Seth MacFarlane i inny producenci show mieli dużo problemów z pomysłem na zabawną scenę w akwarium. Pięć czy sześć scen zostało zrobionych, ale nigdy nie zostały wyemitowane, gdyż były za mało zabawne. Bill Clinton został poproszony o udzielenie głosu swojemu odpowiednikowi, ale odmówił, więc Seth MacFarlane zagrał tę rolę. Pierwotnie zakładano, że postać byłego prezydenta będzie grubsza, ale stwierdzono, że „prezydent zrzucił trochę kilo”. Conway Twitty wykonał dwa krótkie utwory; MacFarlane skomentował, że uwielbia te sceny. Scena, kiedy Lois i Peter drwią z rysunku Stewiego, miała pierwotnie znaleźć się w odcinku „Prick Up Your Ears,” ale została usunięta, gdyż odcinek była za długi. Scena z dwoma mężczyznami piszącymi na laptopach w kawiarni była pierwotnie przeznaczona, jako otwierająca scena dla odcinka „Chick Cancer”, podobnie jak scena, gdzie Peter ustawia rozjeżdżające się oczy Umy Thurman. Scenarzyści długo dyskutowali nad sceną Lois i Billa leżących w łóżku, jako że mogła wpłynąć na program. Kiedy Peter odwiedza Billa w hotelu, wchodzi do pokoju i mówi „Hey, Bill, I took this money from Lois's purse, but I don't think she'll notice because she is here... humping you?”; dwa ostatnie słowa zostały powiedziane przez Danny’ego Smitha, producenta i aktora głosowego serialu. Pierwotnie była zamierzona scena gdzie Peter przyprowadza azjatycką reporterkę Tricie Takanawa, aby uprawiać z nią seks i zmusić Lois do patrzenia, ale ostatecznie dociera do niego, że nie jest zdolny tego dokonać. Scena ta została zastąpiona sceną z matką Lois. Końcowa scena pokazująca Adama Westa, który jest zachwycony tym, że urosła u niego kiełbaska, miała kilka wersji. Alternatywna scena ukazywała Briana zostawiającego swoje odchody w domu Clevelanda Browna i Morta Goldmana, ale produkcja zdecydowała, że wykorzysta scenę z burmistrzem.
Odniesienia do kultury.
Tytuł odcinka jest nawiązaniem do filmu Bill &amp; Ted's Bogus Journey.
Podczas sceny w szpitalu Bill Clinton i jego ochroniarze grają temat z Night Court z Clintonem na saksofonie. Ben Grimm / Rzecz z komiksu Fantastyczna Czwórka otrzymuje pomarańczowy kamień od cywila w odniesieniu do incydentu z Johnem i Loreno Bobbitt. To także odniesienie filmu Szczury z supermarketu, w którym bohater Brodie Bruce pyta się Stana Lee(twórcy „Fantastycznej Czwórki”), czy „penis Rzeczy także jest zrobiony z pomarańczowego kamienia jak cała reszta?”, co nie zostało rozstrzygnięte. Kiedy Bill i Peter są w Chcuk E. Cheese's grają w Dance Dance Revolution do piosenki Aqua (zespół muzyczny), Barbie Girl, którą MacFarlane określił jako „okropnie walniętą piosenkę”. Muzyka lecąca w tle do piosenki o „jajku i steku” podczas sceny z dwoma strongmenami to „Alley Cat”. Kiedy Bill i Peter wykonują pierwszy głupi telefon, Bill dzwoni do Lindy Trop i krzyczy na nią za ujawnienie jego afery z Moniką Lewinsky. Romans Billa z Lois odnosi się do afery rozporkowej. Kiedy Peter jest z rodziną w akwarium, pokazuje im „zaginione miasto Nowy Orlean”, co z kolei odnosi się do przejścia nad miastem Huraganu Katrina. Scena ta także przywołuje mit o zaginionym mieście Atlantyda.
Odbiór.
Odcinek otrzymał negatywne oceny od częstego krytyka serialu Parents Television Council, którzy nazwali episod „najgorszym programem TV w tygodniu”. PTC stwierdziło, że odcinek „traktuje publiczność w najbardziej zdeprawowany i lekceważący sposób przez swoje półgodzinne trwanie”. Recenzent IGN Ahsan Haque napisał, że „odcinek miał kilka przezabawnych momentów, ale odpuszczono główny wątek na rzecz nadmiernej liczby nieśmiesznych przerywników”, przyznając epizodowi ocenę 7.1/10.

</doc>
<doc id="2649734" url="https://pl.wikipedia.org/wiki?curid=2649734" title="Michaił Poliszczuk">
Michaił Poliszczuk

Michaił Michajłowicz Poliszczuk (ros. Михаил Михайлович Полищук; ur. 10 stycznia 1989 w Moskwie) – rosyjski pływak.
W 2008 roku zdobył srebrny medal na igrzyskach olimpijskich w sztafecie 4 x 200 m stylem dowolnym, a w 2009 również srebro na Mistrzostwach Świata w Rzymie w tej samej konkurencji. Rok później, w Dubaju, wraz ze sztafetą 4 x 200 dowolnym, zdobył złoty medal Mistrzostw Świata na krótkim basenie. W tym samym roku wywalczył złoty medal w Mistrzostwach Europy w Budapeszcie razem z kolegami ze sztafety 4 x 200 m stylem dowolnym.
Młodzieżowy mistrz świata w sztafecie 4 x 200 m st. dowolnym z 2006 roku z Rio de Janeiro. 
Dwukrotny mistrz Europy juniorów z 2007 roku (200 m st. dowolnym i sztafeta 4 x 200 m st. dowolnym). Rekordzista Rosji w sztafecie 4 x 200 m stylem dowolnym na krótkim basenie.
Odznaczony tytułem Zasłużonego Mistrza Sportu oraz Orderem Zasług dla Ojczyzny II stopnia - "Za olbrzymi wkład w rozwój kultury fizycznej i sportu, wysokie osiągnięcia na XXIX Igrzyskach Olimpijskich w Pekinie".

</doc>
<doc id="2649735" url="https://pl.wikipedia.org/wiki?curid=2649735" title="Andrzej Abellon">
Andrzej Abellon

Andrzej Abellon (ur. w 1375 w Saint-Maximin-la-Sainte-Baume; zm. 15 maja 1450 w Aix) – francuski dominikanin, Błogosławiony Kościoła katolickiego.
Życiorys.
Urodził się bardzo religijnej rodzinie. Był przeorem klasztoru Santa Maria Magdalena de San Maissemin. Był również malarzem, lecz niewiele zachowało się jego obrazów. Zmarł 15 maja 1450 roku w opinii świętości. Został beatyfikowany przez papieża Leona XIII w dniu 19 sierpnia 1902 roku.

</doc>
<doc id="2649737" url="https://pl.wikipedia.org/wiki?curid=2649737" title="Lud (ujednoznacznienie)">
Lud (ujednoznacznienie)



</doc>
<doc id="2649744" url="https://pl.wikipedia.org/wiki?curid=2649744" title="Jamil Joseph">
Jamil Joseph

Jamil Joseph (ur. 17 stycznia 1991 w Vieux Fort) – piłkarz z Saint Lucia występujący na pozycji napastnika, obecnie zawodnik angielskiego Thackley.
Kariera klubowa.
Joseph rozpoczynał swoją karierę w zespole Vieux Fort South. Po roku spędzonym w pierwszej drużynie przeszedł do angielskiego klubu Thackley, występującego w dziewiątej klasie rozgrywkowej – Northern Counties East Football League.
Kariera reprezentacyjna.
W 2011 roku Joseph wystąpił w trzech spotkaniach reprezentacji Saint Lucia U–23 w ramach wstępnych kwalifikacji do Igrzysk Olimpijskich w Londynie. Jego drużyna po komplecie porażek odpadła wówczas już w pierwszej rundzie, zajmując ostatnie miejsce w grupie.
W seniorskiej reprezentacji Saint Lucia Joseph zadebiutował 8 lipca 2011 w przegranym 2:4 meczu z Arubą w ramach eliminacji do Mistrzostw Świata 2014. Cztery dni później, w wygranym 4:2 spotkaniu rewanżowym z tym samym rywalem strzelił trzy bramki, które były zarazem jego pierwszymi trafieniami w kadrze narodowej. Ostatecznie jego drużyna nie zdołała zakwalifikować się na mundial.

</doc>
<doc id="2649745" url="https://pl.wikipedia.org/wiki?curid=2649745" title="Jamal Joseph">
Jamal Joseph



</doc>
<doc id="2649746" url="https://pl.wikipedia.org/wiki?curid=2649746" title="Derby Pomorza i Kujaw (żużel)">
Derby Pomorza i Kujaw (żużel)



</doc>
<doc id="2649748" url="https://pl.wikipedia.org/wiki?curid=2649748" title="Tiker">
Tiker



</doc>
<doc id="2649754" url="https://pl.wikipedia.org/wiki?curid=2649754" title="Międzywydziałowy Instytut Filozofii Uniwersytetu Rzeszowskiego">
Międzywydziałowy Instytut Filozofii Uniwersytetu Rzeszowskiego

Międzywydziałowy Instytut Filozofii Uniwersytetu Rzeszowskiego (MIF UR) – jednostka dydaktyczno-naukowa należąca do struktur Uniwersytetu Rzeszowskiego, która została usamodzielniona w 2005 roku. Poprzednio wchodziła w skład Wydziału Socjologiczno-Historycznego. Kształci studentów na kierunku filozofia na studiach stacjonarnych oraz niestacjonarnych.
W ramach Międzywydziałowego Instytutu Filozofii znajduje się 6 zakładów. Aktualnie zatrudnionych jest 19 pracowników naukowo-dydaktycznych (z czego 1 na stanowisku profesora zwyczajnego, 8 na stanowisku profesora nadzwyczajnego ze stopniem naukowym doktora habilitowanego, 8 adiunktów ze stopniem doktora oraz 2 asystentów z tytułem magistra). 
Według stanu na 2012 rok na instytucie studiuje łącznie 163 studentów, wyłącznie na studiach dziennych.
Kierunki kształcenia.
Instytut kształci studentów na studiach licencjackich (3 letnie) na następujących kierunkach i specjalnościach:
Absolwenci studiów I stopnia mogą kontynuować naukę na studiach magisterskich uzupełniających (2 letnie) na kierunkach i specjalnościach:
Ponadto instytut prowadzi również następujące studia podyplomowe, które prowadzone są w Rzeszowie i Tarnobrzegu:

</doc>
<doc id="2649757" url="https://pl.wikipedia.org/wiki?curid=2649757" title="Andreu Abellon">
Andreu Abellon



</doc>
<doc id="2649758" url="https://pl.wikipedia.org/wiki?curid=2649758" title="Hrabstwo Putnam (Missouri)">
Hrabstwo Putnam (Missouri)

Hrabstwo Putnam (ang. "Putnam County") – hrabstwo w stanie Missouri w Stanach Zjednoczonych.
Obszar całkowity hrabstwa obejmuje powierzchnię 519.66 mil2 (1 346 km2). Według danych z 2010 r. hrabstwo miało 4 979 mieszkańców. Hrabstwo powstało 28 lutego 1845.

</doc>
<doc id="2649767" url="https://pl.wikipedia.org/wiki?curid=2649767" title="Miquel Costa Llobera">
Miquel Costa Llobera

Miquel Costa Llobera (ur. 10 marca 1854 w Pollensie; zm. 16 października 1922 w Palmie) – hiszpański Czcigodny Sługa Boży Kościoła katolickiego, poeta i tłumacz, piszący w języku katalońskim i hiszpańskim.
Życiorys.
Urodził się w rodzinie posiadaczy ziemskich. Studiował prawo w Barcelonie i Madrycie, przerwał jednak studia przed uzyskaniem dyplomu. W 1883 r. zdecydował się zostać księdzem i rozpoczął studia na Uniwersytecie Gregoriańskim w Rzymie. W 1888 r. przyjął święcenia, a rok później otrzymał doktorat z teologii. Był kanonikiem katedry w Palma de Mallorca. Zmarł nagle, wygłaszając kazanie na cześć świętej Teresy z Ávili. W dniu 15 października 1982 roku rozpoczął się jego proces beatyfikacyjny. 19 stycznia 2023 papież Franciszek podpisał dekret o heroiczności jego cnót i od tej pory przysługuje mu tytuł Czcigodnego Sługi Bożego.
Tłumaczył dzieła Prudencjusza, Wergiliusza i Dantego. Jako poeta należał do tzw. szkoły majorkańskiej, grupy poetów zaangażowanych w odrodzenie języka katalońskiego, choć tworzył także w języku hiszpańskim. Brał udział w katalońskich turniejach językowych ("Jocs Florals") i w 1902 r. otrzymał tytuł "Mestre en Gai Saber", najwyższe wyróżnienie dla katalońskojęzycznego poety. Jego utwory cechują się harmonią i klarownością, z licznymi odwołaniami do tradycji klasycznej, m.in. do Horacego. W wielu poezjach skupia się na pejzażu i przyrodzie wybrzeży Morza Śródziemnego, przede wszystkim na takich ich elementach jak drzewo oliwne, sosna czy dąb korkowy.

</doc>
<doc id="2649770" url="https://pl.wikipedia.org/wiki?curid=2649770" title="Wybory parlamentarne w Grecji w czerwcu 2012 roku">
Wybory parlamentarne w Grecji w czerwcu 2012 roku

Wybory parlamentarne w Grecji w czerwcu 2012 – przedterminowe wybory do greckiego parlamentu, Izby Deputowanych odbyły się 17 czerwca 2012 roku.
Wyniki wyborów.
Wybory parlamentarne podobnie jak w maju wygrała z niewielką przewagą Nowa Demokracja na którą oddano 29,66% ważnych głosów co przełożyło się na 129 mandatów w 300-osobowym Parlamencie Hellenów. Na drugim miejscu uplasowała się SYRIZA z 26,89% i 71 mandatami, a za nią Panhelleński Ruch Socjalistyczny 12,28%. Frekwencja wyborcza wyniosła 62,47%.
W wyniku tych wyborów, powołano rząd koalicyjny partii Nowa Demokracja, PASOK i Demokratyczna Lewica. Jest to pierwszy w nowożytnej historii Grecji rząd koalicyjny, niepowołany już z założenia tymczasowo, a z projektem koalicyjnego pokierowania państwem przez pełną kadencję.

</doc>
<doc id="2649774" url="https://pl.wikipedia.org/wiki?curid=2649774" title="Kirsten Wild">
Kirsten Wild

Kirsten Wild (ur. 15 października 1982 w Almelo) – holenderska kolarka torowa i szosowa, wielokrotna medalistka mistrzostw świata i brązowa medalistka mistrzostw Europy w kolarstwie torowym oraz dwukrotna medalistka szosowych mistrzostw świata.
Kariera.
Pierwszy sukces na arenie międzynarodowej Kirsten Wild osiągnęła w 2007 roku, kiedy zwyciężyła w klasyfikacji generalnej Tour de Pologne Kobiet. Rok później zdobyła trzy medale mistrzostw Holandii w kolarstwie torowym, w tym złoty w scratchu. W 2011 roku zdobyła brązowy medal w omnium na mistrzostwach świata w Apeldoorn, gdzie wyprzedziły ją tylko Tara Whitten z Kanady i Sarah Hammer z USA. W tym samym roku i tej samej konkurencji zdobyła także brązowy medal na mistrzostwach Europy w Apeldoorn, ulegając tylko Brytyjce Laurze Trott i Białorusince Taccianie Szarakowej. W sezonach 2009 i 2010 zajmowała trzecie miejsce w klasyfikacji generalnej Pucharu Świata w kolarstwie szosowym. W obu przypadkach lepsze okazały się tylko: jej rodaczka - Marianne Vos oraz Szwedka Emma Johansson. Ponadto w 2011 roku Wild zdobyła złote medale w scratchu i wyścigu punktowym na mistrzostwach Holandii. W 2012 roku wspólnie z koleżankami z zespołu AA Drink-leontien.nl wywalczyła brązowy medal w drużynowej jeździe na czas na szosowych mistrzostwach świata w Valkenburgu.

</doc>
<doc id="2649783" url="https://pl.wikipedia.org/wiki?curid=2649783" title="Wanda Kraków (sekcja żużlowa)">
Wanda Kraków (sekcja żużlowa)



</doc>
<doc id="2649785" url="https://pl.wikipedia.org/wiki?curid=2649785" title="Hydrauliczny dźwig samochodowy">
Hydrauliczny dźwig samochodowy

Hydrauliczny dźwig samochodowy, HDS – samochód ciężarowy lub dostawczy z zamontowanym na nim żurawiem (zwanym żurawiem przeładunkowym lub przenośnym), umożliwiającym samodzielny załadunek i rozładunek tego pojazdu (niekiedy również zwanego żurawiem przeładunkowym). Zwykle ma nośność od kilkuset kilogramów do kilku ton.
Aby uzyskać uprawnienia na tego typu żuraw, należy być pełnoletnim oraz mieć prawo jazdy kategorii B i zaświadczenie lekarskie o braku przeciwwskazań zdrowotnych do wykonywania pracy operatora. Osoba, która ukończyła kurs z wynikiem pozytywnym i zdała egzamin państwowy, otrzymuje zaświadczenie kwalifikacyjne Urzędu Dozoru Technicznego uprawniające do obsługi maszyn w kategorii IIZ (tzw. "żurawie przenośne").

</doc>
<doc id="2649789" url="https://pl.wikipedia.org/wiki?curid=2649789" title="Groupon">
Groupon

Groupon – portal internetowy (serwis internetowy), w ramach którego zarejestrowani użytkownicy mogą dokonywać zakupów usług lokalnych, podróżniczych oraz produktów. Firma powstała w listopadzie 2008 w Chicago, założona przez Andrew Masona. Założyciele firmy zauważyli, że najskuteczniejszymi kampaniami ich wcześniejszych działań były te, które oferowały użytkownikom zniżki poprzez grupowanie ich zakupów. Obecnie firma odeszła od formatu zakupów grupowych na rzecz budowy platformy sprzedażowo-marketingowej. Spółka Groupon prowadzi aktualnie działalność w 16 krajach na całym świecie.
Działalność firmy opiera się na dostarczaniu użytkownikom ofert promocyjnych na usługi i produkty zlokalizowane w ich niedalekim otoczeniu. Korzystanie z oferty możliwe jest również za pomocą aplikacji mobilnej działającej na systemach iOS, Android oraz Windows.
Od 4 listopada 2011 spółka Groupon notowana jest na nowojorskiej giełdzie NASDAQ.
Na koniec III kwartału 2017 roku portal posiadał 49,1 mln aktywnych użytkowników, a aplikacja mobilna Groupon jest #1 spośród aplikacji sprzedażowych dostępnych na iOS i Android.

</doc>
<doc id="2649791" url="https://pl.wikipedia.org/wiki?curid=2649791" title="RKM Rybnik">
RKM Rybnik

RKM Rybnik – polski klub żużlowy z Rybnika.
W rozgrywkach ligowych brał udział w latach 1994–2011. W sezonie 2012 do rozgrywek przystąpił ROW Rybnik Sp. z o.o.
Historia.
W 1993 roku działalność zakończył KS ROW Rybnik. W latach 1994–2011 w rozgrywkach ligowych brał udział Rybnicki Klub Motorowy. W 2012 roku w lidze wystartował nowy podmiot - ROW Sp. z o.o., natomiast w 2013 roku do rozgrywek ligowych zgłosił się ŻKS ROW Rybnik.
Osiągnięcia.
Krajowe.
Mistrzostwa Polski.
Młodzieżowe drużynowe mistrzostwa Polski
Mistrzostwa Polski par klubowych
Młodzieżowe mistrzostwa Polski par klubowych
Młodzieżowe indywidualne mistrzostwa Polski
Pozostałe.
Srebrny Kask
Brązowy Kask
Międzynarodowe.
Mistrzostwa świata.
Drużynowe mistrzostwa świata juniorów
Indywidualne mistrzostwa świata juniorów
Mistrzostwa Europy.
Mistrzostwa Europy par
Indywidualne mistrzostwa Europy
Indywidualne mistrzostwa Europy juniorów

</doc>
<doc id="2649795" url="https://pl.wikipedia.org/wiki?curid=2649795" title="Sekcje Ammoniusza">
Sekcje Ammoniusza

Sekcje Ammoniusza – podział tekstu czterech Ewangelii na około 1165 perykop umieszczanych na marginesie wielu rękopisów greckich i łacińskich. Dla Ewangelii Mateusza jest to zazwyczaj 355 perykop, 233 lub 236 dla Ewangelii Marka, 342 dla Ewangelii Łukasza i 232 dla Ewangelii Jana. Liczby te jednak nieznacznie się różnią w poszczególnych rękopisach. W greckich rękopisach numery Sekcji Ammoniusza oddawane były przy pomocy liter alfabetu greckiego, a pod nimi podawano zwykle numery odpowiadających im Kanonów Euzebiusza. We współczesnych krytycznych wydaniach greckiego Nowego Testamentu numery sekcji podawane są cyframi arabskimi, odniesienia do kanonów Euzebiusza – cyframi rzymskimi.
Autor podzielił cztery Ewangelie na krótkie ponumerowane części, w których ze względu na treść występuje narracja równoległa zaczynając od Ewangelii Mateusza. Następnie sekcje te uzupełnił w trzech pozostałych Ewangeliach lub po prostu dodał numery sekcji z imieniem danego ewangelisty w równoległych kolumnach odpowiadających im fragmentów Ewangelii Mateusza. Podział ten wykonany według perykop miał na celu wykazanie podobieństw i różnic między Ewangeliami. Natomiast tablice porządkujące perykopy określa się mianem kanonów Euzebiusza.
Niejasną jest liczba sekcji dla Ewangelii Marka. Stefanus w swoim wydaniu podzielił drugą Ewangelię na 236 sekcji i taką ich liczbę podaje Textus receptus, jednak wiele rękopisów dzieli ją na 233 sekcje (Mk 16,9-20 nie jest uwzględniane), inne na 341 sekcji (do Mk 16,20). Dzisiaj zwykle przyjmuje się liczbę 233 (bez zakończenia Marka). We współczesnych krytycznych wydaniach greckiego Nowego Testamentu Ew. Marka dzielona jest na 241 sekcji (Mk 1,1-16,8 na 233 sekcji), z tym że zakończenie Marka (16,9-20) nie posiada odniesień do Kanonów Euzebiusza.
Aż do XIX wieku za twórcę tego podziału uważany był Ammoniusz z Aleksandrii (ok. 220 n.e.) w związku z pracą "Harmonia Ewangelii", która jednak została utracona. Dzisiaj autorstwo Ammoniusza jest uważane za wątpliwe, a dokonanie podziału tekstu przypisuje się zwykle Euzebiuszowi z Cezarei (265–340 n.e.). Sam Euzebiusz przyznał, że sugerował się Harmonią Ewangelii – jednak ten podział w dalszym ciągu jest określany mianem „sekcji Ammoniusza”.
Odniesienia do Sekcji Ammoniusza zawierają także niektóre lekcjonarze.

</doc>
<doc id="2649805" url="https://pl.wikipedia.org/wiki?curid=2649805" title="Warszawskie Towarzystwo Speedwaya">
Warszawskie Towarzystwo Speedwaya



</doc>
<doc id="2649809" url="https://pl.wikipedia.org/wiki?curid=2649809" title="Hrabstwo Ralls">
Hrabstwo Ralls

Hrabstwo Ralls (ang. "Ralls County") – hrabstwo w stanie Missouri w Stanach Zjednoczonych.
Obszar całkowity hrabstwa obejmuje powierzchnię 519.66 mil2 (1 346 km2). Według danych z 2010 r. hrabstwo miało 10 167 mieszkańców. Hrabstwo powstało w 1820.

</doc>
<doc id="2649810" url="https://pl.wikipedia.org/wiki?curid=2649810" title="Roberto Ferrari (kolarz)">
Roberto Ferrari (kolarz)

Roberto Ferrari (ur. 9 marca 1983 w Gavardo) - włoski kolarz szosowy, zawodnik profesjonalnej grupy UAE Abu Dhabi.
Ferrari jest sprinterem. Zasłynął z niebezpiecznej jazdy podczas grupowego finiszu podczas 3. etapu Giro d'Italia 2012, kiedy to jadąc w poprzek drogi doprowadził do kraksy, w której ucierpieli zawodnicy, tacy jak Mark Cavendish czy ówczesny lider wyścigu Taylor Phinney. Za to zachowanie został przesunięty na koniec stawki oraz otrzymał karę 200 franków szwajcarskich.
Podczas 11. odcinka wyścigu, po kraksie na ostatnich metrach (tym razem nie z jego winy), najlepiej poradził sobie na finałowych metrach i wygrał etap.

</doc>
<doc id="2649816" url="https://pl.wikipedia.org/wiki?curid=2649816" title="Scuderia Jolly Club">
Scuderia Jolly Club

Scuderia Jolly Club – nieistniejący już włoski zespół wyścigowy i rajdowy, założony w Mediolanie przez Mario Angioliniego w 1957 roku. Zespół rywalizował w Formule 1, Formule 2 i Włoskiej Formule 3. Dla zespołu ścigali się między innymi Andrea de Adamich, Ignazio Giunti i Arturo Merzario. Od 1963 brał udział w rajdach.

</doc>
<doc id="2649818" url="https://pl.wikipedia.org/wiki?curid=2649818" title="Tensor krzywizny Riemanna">
Tensor krzywizny Riemanna

Tensor krzywizny Riemanna lub tensor Riemanna-Christoffela – najpowszechniejsza forma wyrażania krzywizny rozmaitości riemannowskich. Łączy tensor z każdym punktem na rozmaitości Riemanna (pole tensorowe), mierzy stopień w jakim tensor metryczny nie jest lokalnie izometryczny do przestrzeni euklidesowej. Tensor krzywizny może być także zdefiniowany dla rozmaitości pseudoriemannowskiej lub każdej rozmaitości wyposażonej w połączenie afiniczne.
Stanowi główne narzędzie matematyczne w ogólnej teorii względności, nowoczesnych teoriach grawitacji, krzywizny czasoprzestrzeni. Tensor krzywizny reprezentuje siły pływowe, których doświadcza sztywne ciało poruszające się wzdłuż linii geodezyjnej czasoprzestrzeni w sensie sprecyzowanym przez równanie Jacobiego.
Tensor krzywizny otrzymujemy w terminologii połączenia Leviego-Civity formula_1 przez formułę:
gdzie formula_3 to nawias Liego pól wektorowych. Dla każdej pary wektorów stycznych formula_4 formula_5 istnieje liniowa transformacja formula_6 przestrzeni stycznej rozmaitości. Jest liniowa w formula_7 i formula_5 oraz definiuje tensor. Czasami tensor krzywizny jest zdefiniowany z przeciwnym znakiem.
Formułę powyższą można też wyrazić używając pojęcia drugiej pochodnej kowariantnej:
która jest także liniowa w formula_7 i formula_11 Wówczas:
Tensor krzywizny połączenia Levi-Civity mierzy więc nieprzemienność drugiej pochodnej kowariantnej. Jego nieznikanie stanowi przeszkodę dla istnienia izometrii z przestrzenią euklidesową (nazywaną w tym przypadku płaską).
Liniowa transformacja formula_13 jest również nazywana transformacją (lub endomorfizmem) krzywizny.

</doc>
<doc id="2649820" url="https://pl.wikipedia.org/wiki?curid=2649820" title="Tremain Paul">
Tremain Paul

Tremain Shayne Paul (ur. 12 sierpnia 1991 w Micoud) – piłkarz z Saint Lucia występujący na pozycji napastnika, obecnie zawodnik Pakis.
Kariera klubowa.
Paul pochodzi z miasta Micoud i jest wychowankiem tamtejszego zespołu Pakis FC.
Kariera reprezentacyjna.
W 2011 roku Paul wystąpił w trzech spotkaniach reprezentacji Saint Lucia U–23 w ramach wstępnych kwalifikacji do Igrzysk Olimpijskich w Londynie i w przegranym 1:2 meczu z Antiguą i Barbudą wpisał się na listę strzelców. Jego drużyna po komplecie porażek odpadła wówczas już w pierwszej rundzie, zajmując ostatnie miejsce w grupie.
W seniorskiej reprezentacji Saint Lucia Paul zadebiutował 8 lipca 2011 w przegranym 2:4 spotkaniu z Arubą w ramach eliminacjach do Mistrzostw Świata 2014. Premierowego gola w kadrze narodowej strzelił w tych samych rozgrywkach – 2 września 2011 w przegranej 1:4 konfrontacji z Kanadą. Jego drużyna nie zdołała się ostatecznie zakwalifikować na mundial.

</doc>
<doc id="2649826" url="https://pl.wikipedia.org/wiki?curid=2649826" title="Mirosław Maj">
Mirosław Maj

Mirosław Piotr Maj (ur. 31 maja 1969 w Warszawie) – polski ekspert bezpieczeństwa teleinformatycznego, ekspert Europejskiej Agencji ds. Bezpieczeństwa Sieci i Informacji (ENISA), współpracownik Rządowego Centrum Bezpieczeństwa, wieloletni kierownik CERT Polska, fundator i prezes Fundacji Bezpieczna Cyberprzestrzeń oraz współzałożyciel i wiceprezes zarządu ComCERT SA, wykładowca Uniwersytetu Jagiellońskiego, Polsko-Japońskiej Wyższej Szkoły Technik Komputerowych w Warszawie i Szkoły Głównej Handlowej w Warszawie.
Życiorys.
Ukończył studia na Uniwersytecie Warszawskim w 1995 roku.
W latach 1995–2010 był związany z Naukową i Akademicką Siecią Komputerową, gdzie od 1996 roku był członkiem Zespołu Bezpieczeństwa oraz zespołu CERT NASK (później nazwanego CERT Polska), a następnie, w latach 2001–2010 kierował zespołem CERT Polska, inicjując zmianę jego nazwy i szerszą formułę działania. W tym okresie blisko współpracował z Krzysztofem Silickim.
Był wielokrotnym członkiem komitetu programowego konferencji FIRST (Forum of Incident Response and Security Teams) i reprezentantem CERT Polska w inicjatywie „TERENA TF-CSIRT” i Trusted Introducer, w ramach której jest jednym z trzech ekspertów w Europie uprawnionych do akredytacji i certyfikacji zespołów reagujących. Od 2004 roku Mirosław Maj pełnił funkcję polskiego „oficera łącznikowego” ("liaison officer") Europejskiej Agencji ds. Bezpieczeństwa Sieci i Informacji (ENISA) oraz jest członkiem grupy ekspertów ENISA zajmujących się współpracą pomiędzy zespołami reagującymi typu CERT oraz zasadami powiadamiania w reakcji na przypadki naruszenia bezpieczeństwa w sieci Internet. Jest współautorem wielu opracowań ENISA z powyższych dziedzin.
W 2011 roku zainicjował powstanie zespołu CERT PLIX przy największym polskim punkcie wymiany ruchu sieciowego – PLIX oraz został jego dyrektorem.
W okresie od 16 stycznia 2017 roku do 9 stycznia 2018 roku był doradcą w Gabinecie Politycznym Ministra Obrony Narodowej. Doradzał w zakresie cyberbezpieczeństwa. Wraz z zespołem współpracowników opracował „Koncepcję Rozwoju Zdolności Resortu Obrony Narodowej do Działań w Cyberprzestrzeni”.
Obecnie Mirosław Maj jest prezesem Fundacji Bezpieczna Cyberprzestrzeń i wiceprezesem zarządu ComCERT SA, którą prowadzi wspólnie z Tomaszem Chlebowskim.
Ponadto Mirosław Maj jest wykładowcą w Polsko-Japońskiej Wyższej Szkole Technik Komputerowych w Warszawie (gdzie prowadzi wykłady: "Bezpieczeństwo Sieci Bezprzewodowych" na Wydziale Informatyki w Warszawie), na Międzywydziałowych Studiach Podyplomowych Uniwersytetu Jagiellońskiego (gdzie prowadzi wykłady na temat: "Bezpieczeństwo informacji – ochrona przed cyberterroryzmem" w ramach studiów „Społeczeństwo Informacyjne. Inteligentne Miasto”) oraz w Szkole Głównej Handlowej w Warszawie, gdzie prowadzi wykład pt. "Zarządzanie incydentami naruszającymi bezpieczeństwo teleinformatyczne". Jest trenerem i współtwórcą programu szkoleniowego TRANSITS, przeznaczonego dla członków zespołów reagujących typu CERT.
Od czerwca 2012 roku jest członkiem zespołu redakcyjnego czasopisma/informatora "CIIP focus" wydawanego wspólnie przez Fundację Bezpieczna Cyberprzestrzeń i Wydział Ochrony Infrastruktury Krytycznej Rządowego Centrum Bezpieczeństwa.
Dorobek.
Uczestniczył w budowaniu nowych CERT-ów w Polsce i za granicą, również szkoląc pracowników tych zespołów (w tym polski CERT rządowy i wojskowy). Koordynował NATO-owski projekt CLOSER, dzięki któremu powstały nowe CERT-y w krajach postsowieckich (między innymi w Gruzji, Armenii, Azerbejdżanie i Mołdawii).
Był inicjatorem współpracy pomiędzy zespołami bezpieczeństwa w Polsce – ABUSE Forum oraz współorganizatorem najstarszej polskiej konferencji poświęconej bezpieczeństwu IT – SECURE. Ściśle współpracuje z administracją państwową, między innymi jako członek zespołu pracującego nad Rządowym Programem Ochrony Cyberprzestrzeni. Od lat aktywnie współpracuje z europejską agencją ENISA, pracując w jej grupach roboczych oraz przygotowując materiały szkoleniowe i analityczne.
Jest autorem opracowań i publikacji z dziedziny bezpieczeństwa IT i prelegentem na wielu konferencjach w kraju i za granicą. Interesuje się szczególnie tematyką związaną z klasyfikacją i statystykami naruszeń bezpieczeństwa w sieci, współpracą ośrodków bezpieczeństwa, procedurami działania zespołów reagujących, działalnością uświadamiającą, ochroną infrastruktury krytycznej i zwalczaniem nielegalnych treści w sieci.
Mirosław Maj był w 2014 roku inicjatorem powołania " Polskiej Obywatelskiej Cyberobrony" – stowarzyszenia, którego celem jest wykorzystanie wiedzy i doświadczenia specjalistów z zakresu cyberbezpieczeństwa w polskim narodowym systemie obronnym.
W kwietniu 2021 roku Prezes Rady Ministrów, Minister Cyfryzacji Mateusz Morawiecki, powołał Mirosława Maja na członka Rady do spraw Cyfryzacji kadencji 2021–2023.

</doc>
<doc id="2649828" url="https://pl.wikipedia.org/wiki?curid=2649828" title="David Forde">
David Forde

David Forde (ur. 20 grudnia 1979), irlandzki piłkarz grający na pozycji bramkarza.
Seniorską karierę zaczynał w Galway United, następnie był zawodnikiem walijskiego Barry Town F.C. W 2002 został zawodnikiem angielskiego West Ham United, jednak w nie grał w podstawowym składzie i był wypożyczany do słabszych zespołów. W 2004 wrócił do Galway, później grał w północnoirlandzkim Derry City. W latach 2006–2008 grał w Cardiff City, jednak ponownie najczęściej był wypożyczany do innych zespołów. Od 2008 jest graczem Millwall. W maju 2012 został powołany do 23 osobowej kadry na Mistrzostwa Europy w Piłce Nożnej 2012 przez selekcjonera Giovanniego Trapattoniego. W reprezentacji Irlandii zadebiutował 24 maja 2011 w spotkaniu z Irlandią Północną. Został on także powołany na mecze kwalifikacyjne do Mistrzostw Świata 2014. W meczu z Niemcami ustanowił niechlubny rekord wpuszczając 6 bramek; mecz zakończył się wynikiem 6:1.

</doc>
<doc id="2649829" url="https://pl.wikipedia.org/wiki?curid=2649829" title="Ukraina na Letnich Igrzyskach Olimpijskich 1996">
Ukraina na Letnich Igrzyskach Olimpijskich 1996

Ukrainę na Letnich Igrzyskach Olimpijskich 1996 reprezentowało 231 zawodników: 146 mężczyzn i 85 kobiet. Był to debiut reprezentacji Ukrainy na letnich igrzyskach olimpijskich.
Skład kadry.
Badminton.
Gra pojedyncza mężczyzn:
Gra pojedyncza kobiet:
Gra podwójna kobiet:
Miksty:
Boks.
Waga papierowa
Waga musza
Waga piórkowa
Waga półśrednia
Waga lekkośrednia
Waga półciężka
Waga superciężka
Gimnastyka.
Mężczyźni.
Wielobój indywidualnie
Wielobój drużynowo
Ćwiczenia na podłodze
Skok
Poręcz
Drążek
Kółka
Koń z łęgami 
Kobiety.
Wielobój indywidualnie
Wielobój drużynowo
Ćwiczenia na podłodze
Skok
Poręcz
Równoważnia
Gimnastyka artystyczna indywidualnie
Judo.
Mężczyźni
Kobiety
Kajakarstwo.
Mężczyźni.
K-1 500 m
K-1 1000 m
K-4 1000 m
C-1 500 m
C-1 1000 m
C-2 500 m
C-2 1000 m
Kobiety.
K-2 500 m
K-4 500 m
Kolarstwo.
Mężczyźni.
Wyścig ze startu wspólnego
1 km
Wyścig indywidualny na dochodzenie
Wyścig drużynowy na dochodzenie
Wyścig punktowy
Kobiety.
Wyścig indywidualny ze startu wspólnego 
Koszykówka.
Turniej kobiet:
Lekkoatletyka.
Mężczyźni.
100 m
200 m
1500 m
Maraton
Sztafeta 4 × 100 m
Chód na 50 km
Skok wzwyż
Skok o tyczce
Skok w dal
Trójskok
Pchnięcie kulą
Rzut dyskiem
Rzut młotem
Dziesięciobój
Kobiety.
100 m
200 m
400 m
Maraton
100 m przez płotki
400 m przez płotki
4 × 400 m
Chód na 10 km
Skok wzwyż
Skok w dal
Trójskok
Pchnięcie kulą
Rzut dyskiem
Łucznictwo.
Zawody indywidualne kobiet:
Zawody drużynowe kobiet:
Zawody indywidualne mężczyzn:
Zawody drużynowe mężczyzn:
Pięciobój nowoczesny.
Mężczyźni
Piłka siatkowa.
Turniej kobiet
Piłka wodna.
Turniej mężczyzn
Pływanie.
Mężczyźni.
50 m stylem dowolnym
100 m stylem dowolnym
200 m stylem dowolnym
1500 m stylem dowolnym
100 m stylem grzbietowym
200 m stylem grzbietowym
100 m stylem klasycznym
200 m stylem klasycznym
100 m stylem motylkowym
200 m stylem motylkowym
200 m stylem zmiennym
4 × 100 m stylem dowolnym
Kobiety.
200 m stylem dowolnym
100 m stylem grzbietowym
200 m stylem grzbietowym
100 m stylem motylkowym
1200 m stylem motylkowym
200 m stylem zmiennym
Skoki do wody.
Mężczyźni.
Trampolina 3 m
Wieża 10 m
Kobiety.
Trampolina 3 m
Wieża 10 m
Strzelectwo.
Mężczyźni.
Pistolet pneumatyczny 10 m 
Pistolet szybkostrzelny 25 m
Pistolet 50 m
Karabin pneumatyczny 10 m
Karabin małokalibrowy 3 postawy 50 m 
Karabin małokalibrowy leżąc 50 m
Ruchomy cel 10 m
Trap
Kobiety.
Karabin pneumatyczny 10 m
Karabin małokalibrowy 3 postawy 50 m
Szermierka.
Mężczyźni.
Floret
Szabla
Kobiety.
Szpada
Tenis ziemny.
Debel kobiet
Wioślarstwo.
Mężczyźni.
Jedynka
Czwórka podwójna
Ósemka
Kobiety.
Dwójka
Czwórka podwójna
Żeglarstwo.
Mężczyźni.
Mistral
Finn
Klasa 470
Kobiety.
Klasa 470
Open.
Laser
Tornado
Soling

</doc>
<doc id="2649839" url="https://pl.wikipedia.org/wiki?curid=2649839" title="Maksymilian Kowalewski (1879–1940)">
Maksymilian Kowalewski (1879–1940)

Maksymilian Hieronim Kowalewski (ur. 1 maja 1879 w Surwiłach, zm. wiosną 1940 w Charkowie) – pułkownik lekarz weterynarii Wojska Polskiego.
Życiorys.
Maksymilian Hieronim Kowalewski urodził się 1 maja 1879 w Surwiłłach, w powiecie rosieńskim ówczesnej guberni kowieńskiej, w rodzinie Tomasza i Marii ze Stępniów. W 1905 ukończył studia w Instytucie Weterynarii w Warszawie. W 1907 otrzymał dyplom lekarza weterynarii. W czasie I wojny światowej walczył w Armii Imperium Rosyjskiego.
29 grudnia 1918 został przyjęty do Wojska Polskiego, w charakterze wojskowego lekarza weterynaryjnego, mianowany „lekarzem weterynaryjnym kapitanem” i przydzielony do Dowództwa Okręgu Generalnego „Łódź” w Łodzi na stanowisko pełniącego obowiązki inspektora weterynarii. 22 maja 1919 roku otrzymał „rangę lekarza weterynaryjnego majora”. 19 lipca 1919 roku otrzymał przeniesienie do Głównego Kwatermistrzostwa WP na stanowisko inspektora weterynarii. Zastąpił na tym stanowisku majora lekarza weterynarii Aleksandra Michałowskiego. W czasie wojny z bolszewikami był szefem Sekcji 8 Weterynarii Oddziału IV - Głównego Kwatermistrzostwa, a od lutego 1920 szefem weterynarii w Naczelnym Dowództwie Wojska Polskiego. Na tym stanowisku 24 czerwca 1920 został zatwierdzony w stopniu podpułkownika z dniem 1 kwietnia 1920 w Korpusie Weterynaryjnym, w „grupie byłych Korpusów Wschodnich i byłej armii rosyjskiej”. 20 maja 1921 został wyznaczony na stanowisko kierownika Referatu Weterynarii w Wydziale IV Technicznym Dowództwa Okręgu Generalnego „Łódź”. Od listopada 1921 był szefem weterynarii w Dowództwie Okręgu Korpusu Nr IV w Łodzi, a od 1 listopada 1925 naczelnym lekarzem weterynarii Okręgu Korpusu Nr IV. 3 maja 1922 został zweryfikowany w stopniu podpułkownika ze starszeństwem z dniem 1 czerwca 1919 i 5. lokatą w korpusie oficerów weterynarii. Wykonując obowiązki szefa weterynarii pozostawał na ewidencji Kadry Okręgowego Szpitala Koni Nr IV w Łodzi. 31 marca 1924 awansował na pułkownika ze starszeństwem z dniem 1 lipca 1923 i 3. lokatą w korpusie oficerów weterynarii. Od lipca 1928 do kwietnia 1929 był naczelnym lekarzem weterynarii Okręgu Korpusu Nr VII, a następnie szefem weterynarii w Dowództwie Okręgu Korpusu Nr VII w Poznaniu. Z dniem 31 października 1935 został przeniesiony w stan spoczynku.
W czasie kampanii wrześniowej 1939 po agresji ZSRR na Polskę dostał się do niewoli sowieckiej. Przebywał w obozie w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
Postanowieniem nr 112-48-07 Prezydenta RP Lecha Kaczyńskiego z 5 października 2007 został awansowany pośmiertnie do stopnia generała brygady. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2649841" url="https://pl.wikipedia.org/wiki?curid=2649841" title="Duck Duck Go">
Duck Duck Go



</doc>
<doc id="2649842" url="https://pl.wikipedia.org/wiki?curid=2649842" title="Uroguanilina">
Uroguanilina

Uroguanilina – organiczny związek chemiczny z grupy peptydów natriuretycznych. Wytwarzana jest przez komórki ściany jelit pod wpływem zwiększonego stężenia jonów sodu w treści pokarmowej. Z krwią dociera ona do nerek, gdzie zwiększa filtrację kłębuszkową i wydalanie sodu.

</doc>
<doc id="2649843" url="https://pl.wikipedia.org/wiki?curid=2649843" title="Kellie Wells">
Kellie Wells

Kellie Wells (ur. 16 lipca 1982) – amerykańska lekkoatletka specjalizująca się w biegach płotkarskich.
Odpadła w półfinale rozegranych w 2011 w Daegu mistrzostw świata. Brązowa medalistka olimpijska z Londynu (2012).
Medalistka mistrzostw Stanów Zjednoczonych.
Rekordy życiowe: bieg na 60 metrów przez płotki (hala) – 7,79 (27 lutego 2011, Albuquerque); bieg na 100 metrów przez płotki (stadion) – 12,48 (7 sierpnia 2012, Londyn).

</doc>
<doc id="2649845" url="https://pl.wikipedia.org/wiki?curid=2649845" title="Róg Amaltei">
Róg Amaltei



</doc>
<doc id="2649850" url="https://pl.wikipedia.org/wiki?curid=2649850" title="Podprzestrzeń komplementarna">
Podprzestrzeń komplementarna

Podprzestrzeń komplementarna – domknięta podprzestrzeń liniowa formula_1 danej przestrzeni liniowo-topologicznej formula_2 o tej własności, że istnieje taka domknięta podprzestrzeń liniowa formula_3 iż
tj. formula_5 oraz formula_6 Rozkład przestrzeni formula_2 na sumę prostą domkniętych podprzestrzeni nazywany jest czasami "topologiczną sumą prostą". Ponadto podprzestrzeń formula_1 przestrzeni liniowo-topologicznej formula_2 jest komplementarna wtedy i tylko wtedy, gdy jest obrazem pewnego ciągłego operatora liniowego formula_10 spełniającego warunek formula_11 (operatory idempotentne nazywane są "rzutami"). Czasami w geometrycznych rozważaniach dotyczących podprzestrzeni komplementarnych przestrzeni Banacha ważna jest norma rzutu na daną podprzestrzeń. Niech formula_12 oraz formula_2 będzie przestrzenią Banacha. Mówi się, że podprzestrzeń liniowa formula_1 przestrzeni formula_2 jest formula_16-komplementarna, gdy istnieje rzut formula_10 o normie formula_18

</doc>
<doc id="2649851" url="https://pl.wikipedia.org/wiki?curid=2649851" title="Paweł Ilyinsky">
Paweł Ilyinsky



</doc>
<doc id="2649858" url="https://pl.wikipedia.org/wiki?curid=2649858" title="Rosja na Letnich Igrzyskach Olimpijskich 1996">
Rosja na Letnich Igrzyskach Olimpijskich 1996

Rosję na Letnich Igrzyskach Olimpijskich 1996 reprezentowało 391 zawodników: 232 mężczyzn i 159 kobiet.

</doc>
<doc id="2649865" url="https://pl.wikipedia.org/wiki?curid=2649865" title="Janay DeLoach Soukup">
Janay DeLoach Soukup

Cynthia "Janay" DeLoach Soukup (ur. 12 października 1985) – amerykańska lekkoatletka specjalizująca się w skoku w dal. 
Dziesiąta zawodniczka igrzysk panamerykańskich z Rio de Janeiro (2007). W 2011 była szósta podczas mistrzostw świata, a na początku 2012 została halową wicemistrzynią świata. Brązowa medalistka igrzysk olimpijskich w Londynie (2012). 
Stawała na podium mistrzostw USA (także w pięcioboju oraz na 60 metrów przez płotki). W 2014 zajęła 5. miejsce w biegu na 60 metrów przez płotki podczas halowych mistrzostw świata w Sopocie.
We wrześniu 2012 roku wyszła za Patricka Soukupa.
Rekordy życiowe: skok w dal (stadion) – 7,03 (1 lipca 2012, Eugene); skok w dal (hala) – 6,99 (27 lutego 2011, Albuquerque); bieg na 60 metrów przez płotki – 7,82 (23 lutego 2014, Albuquerque).

</doc>
<doc id="2649867" url="https://pl.wikipedia.org/wiki?curid=2649867" title="Luba (lud)">
Luba (lud)

Luba (zwani także Baluba) – ludność w Afryce Środkowej, należąca do grupy ludów Bantu, zamieszkująca głównie Demokratyczną Republikę Konga, na obszarze od dorzecza Kasai, po środkową Lualabę. Populacja ludu Luba liczy ok. 10,2 mln osób (2011). Dzieli się na trzy odłamy: Luba-Kasai, Luba-Katanga i Luba-Hemba.
Sąsiaduje z ludami: Chokwe, Ndembu, Kaonde, Bemba, Tabwa, Hemba, Songye, Lunda.
Historia.
Afrykańskie Królestwo Baluba zostało prawdopodobnie utworzone na początku XVI w. przez lud Luba. Podbite przez plemiona Basonge, odrodziło się ok. 1585 roku. W końcu XIX w. zdobyte przez Belgów, odtąd w Kongu Belgijskim.
Gospodarka.
Podczas szczytu swego panowania, imperium Luba funkcjonowało w oparciu o złożony system daniny, który działał na rozprowadzenie bogactwa po całym regionie. Klasa rządząca miała monopol na wykorzystanie surowców, takich jak sól, miedź i rudy żelaza, jako jednostki handlowe, co pozwoliło im utrzymać dominację w regionie. Luba to mieszkańcy sawanny i lasów, którzy zajmują się polowaniem, rolnictwem, hodowlą zwierząt, a także rybołówstwem w rzece i dorzeczu Kongo. Ważnym elementem życia plemienia jest rzeźba w drewnie.

</doc>
<doc id="2649868" url="https://pl.wikipedia.org/wiki?curid=2649868" title="Bella Heathcote">
Bella Heathcote

Isabella "Bella" Heathcote (ur. 27 maja 1987 w Melbourne) – australijska aktorka.
Najbardziej znana z roli Amandy Fowler z australijskiej opery mydlanej "Sąsiedzi".
Heathcote urodziła się w Melbourne w Australii. Karierę aktorską rozpoczęła w 2008 roku.
W grudniu 2010 roku Heathcote dołączyła do obsady w filmie Davida Chase'a "Twylight Zones". W lutym 2011 roku Tim Burton wybrał Heathcote do roli Victorii Winters i Josette du Pres w adaptacji filmowej "Mroczne cienie", który został zrealizowany w 2012 roku.

</doc>
<doc id="2649869" url="https://pl.wikipedia.org/wiki?curid=2649869" title="Orkiestry w Bydgoszczy">
Orkiestry w Bydgoszczy

Orkiestry stanowią część życia muzycznego w Bydgoszczy. Typy orkiestr obecne w Bydgoszczy to zarówno małe zespoły kameralne, instrumentalne zespoły muzyki dawnej (orkiestry barokowe), orkiestry dęte, big bandy oraz zespoły symfoniczne, z których największa Orkiestra Symfoniczna Filharmonii Pomorskiej liczy ok. 100 osób. Większość bydgoskich orkiestr jest zrzeszona w Polskim Związku Chórów i Orkiestr.
Tradycje.
Próby organizacji zawodowej orkiestry miejskiej w Bydgoszczy podejmowano już w końcu XIX wieku. W 1898 r. powstało niemieckie "Towarzystwo Orkiestrowe". Począwszy od lat 80. XIX w. do miasta przybywali znani w świecie soliści i zespoły, m.in.: 80-osobowa orkiestra z mediolańskiej „La Scali” pod dyrekcją Pietro Mascagniego (1899), orkiestra Johanna Straussa, kierowana przez syna słynnego muzyka – Eduarda Straussa (1900), orkiestra z Meiningen, pod dyrekcją Hansa von Bülowa (1885) i Maxa von Regera (1912). W 1905 r. powołano pierwszy zawodowy zespół orkiestralny w Bydgoszczy, złożony z pedagogów Bydgoskiego Konserwatorium Muzycznego. Na jego czele stanęli: Arnold Schattschneider, Wilhelm von Winterfeld i Emil Bergman.
Po włączeniu Bydgoszczy do odrodzonego państwa polskiego w 1920 r. wydarzeniami artystycznymi były koncerty symfoniczne zespołów gościnnych. Działające w Bydgoszczy towarzystwa niemieckie zapraszały orkiestry zespoły operowe, kameralne i solistów, głównie z Berlina, Drezna, Gdańska i Królewca. Polskie środowisko muzyczne dążyło do powołania własnej, miejskiej orkiestry symfonicznej. Gdy w 1922 r. zawiązało się Bydgoskie Towarzystwo Muzyczne, jedną z jego sekcji była sekcja orkiestralna pod kierownictwem Zygmunta Urbanyi. Jednakże mimo usilnych starań, nie doszło w latach 20. do powstania zespołu symfonicznego, zdolnego do produkcji na wysokim poziomie artystycznym. W międzyczasie zadowalała gusty melomanów agenda koncertowa Towarzystwa Muzycznego, która do 1930 r. organizowała systematycznie występy z oddziałem wybitnych polskich i zagranicznych artystów, koncerty orkiestr miejscowych, wojskowych, orkiestry Bydgoskiego Konserwatorium Muzycznego pod dyrekcją Wilhelma von Winterfelda, a także orkiestr z innych miast, jak np. orkiestry Teatru Wielkiego w Poznaniu.
W styczniu 1936 r., dzięki społecznej inicjatywie muzyków, zawiązała się, na zasadzie dobrowolności – Miejska Orkiestra Symfoniczna. Pierwotnie zespołem dyrygował kapelmistrz Teatru Miejskiego Karol Kulecki, a następnie dyrektor Bydgoskiego Konserwatorium Muzycznego Wilhelm von Winterfeld, który przewodniczył inauguracyjnemu koncertowi 8 maja 1936 r. w sali „Strzelnicy” przy ul. Toruńskiej. Podstawy organizacyjne i fachowe dla utrzymania i rozwoju bydgoskiej orkiestry symfonicznej dał w następnych latach jej kolejny dyrygent Alfons Rezler. Zasilił on zespół profesorami Miejskiego Konserwatorium Muzycznego, zdolniejszymi uczniami i instrumentalistami orkiestr wojskowych. W 1938 r. mecenat nad orkiestrą objęło Towarzystwo Muzyczne w Bydgoszczy, a władze samorządowe miasta udzielały zespołowi wydatnej pomocy. Oprócz miejskiej orkiestry własne zespoły symfoniczne posiadały: Miejskie Konserwatorium Muzyczne i Bydgoskie Konserwatorium Muzyczne. Koncerty dawały także orkiestry i zespoły organizowane przez Agencję Koncertową Towarzystwa Muzycznego w Bydgoszczy oraz orkiestry sprowadzane przez mniejszość niemiecką. Oprócz zespołów symfonicznych, istniało kilkadziesiąt orkiestr dętych amatorskich i zawodowych. Wyróżniały się zwłaszcza orkiestry wojskowe – pułkowe stacjonujących w Bydgoszczy jednostek, orkiestra kolejowa, a także orkiestry szkolne i zakładowe. Od 1926 do 1939 r. na Placu Wolności, naprzeciw fontanny „Potop” odbywały się co tydzień godzinne koncerty orkiestry 61 lub 62 Pułku Piechoty Wielkopolskiej, zaś co niedzielę – koncerty leśne w Lesie Gdańskim.
W okresie międzywojennym istniała w Bydgoszczy niemiecko-polska orkiestra teatralna, zapewniająca oprawę muzyczną spektakli teatralnych, operetek i wodewili wystawianych przez Deutsche Bühne (Scenę Niemiecką). Jednocześnie przy Teatrze Miejskim podobną rolę spełniały polskie orkiestry wojskowe. Orkiestra 62 Pułku Piechoty Wielkopolskiej występowała w operetkach w sezonie 1921-1922, zaś w latach 1923–1926 orkiestra 61 Pułku Piechoty Wielkopolskiej. W latach 1927–1930 w Teatrze grała orkiestra 15 Wielkopolskiego Pułku Artylerii Polowej, a w latach 30. ponownie Orkiestra 61 PP Wlkp. pod dyrekcją kapelmistrza por. Pawła Kuczery, Leona Turkiewicza, a od 1933 r. Karola Kuleckiego.
II wojna światowa i lata okupacji zniszczyły dorobek bydgoskich zespołów, w tym Miejskiej Orkiestry Symfonicznej. Alfons Rezler poległ w kampanii wrześniowej, wielu muzyków zginęło, inni rozproszyli się po świecie. W 1940 r. przy Teatrze Miejskim Niemcy założyli własną Miejską Orkiestrę Symfoniczną, która poza oprawą spektakli muzycznych, oferowała co roku kilkanaście koncertów symfonicznych.
Po zakończeniu wojny wykonawcą „artystycznego testamentu” Alfonsa Rezlera stał się jego młodszy brat – Arnold, przybyły do Bydgoszczy z Wilna. W maju 1945 r. zorganizował on zespół muzyczny, zalążek przyszłej orkiestry radiowej w Bydgoszczy, a rok później orkiestrę symfoniczną. Wraz z nim przyjechał Jerzy Jasieński, recenzent muzyczny bydgoskiego miesięcznika kulturalnego „Arkona”, przyszły dyrektor administracyjny Pomorskiej Orkiestry Symfonicznej. Kilkunastoosobowa grupa muzyków Arnolda Rezlera rozrosła się w ciągu kilku miesięcy i z orkiestry salonowej grającej popularny repertuar narodziła się Orkiestra Symfoniczna Polskiego Radia. W latach 1945–1955 była wizytówką artystycznej Bydgoszczy na arenie ogólnopolskiej, zyskując za pośrednictwem fal rozgłośni dużą renomę w kraju, a nawet za granicą. Oficjalny jej debiut w eterze nastąpił 1 lipca 1945 roku. Gdy w 1950 r. pojawiły się magnetofony w rozgłośni PR – rozpoczął się drugi etap działalności orkiestry. Zaczęli do Bydgoszczy przyjeżdżać znani soliści i śpiewacy, by nagrywać najlepsze pozycje swego repertuaru z towarzyszeniem doświadczonej w studyjnej pracy orkiestry, m.in.: Wanda Wermińska, Antonina Kawecka, Bogdan Paprocki, Andrzej Hiolski, Jerzy Sergiusz Adamczewski, Maria Fołtyn, Władysław Kędra, Stanisław Szpinalski, Barbara Hesse-Bukowska, Bogusław Gimpel i inni. Dyrygentami Orkiestry Radiowej poza Arnoldem Rezlerem byli także: Henryk Czyż, Walerian Pawłowski i Zdzisław Wendyński.
Muzycy Rezlera, począwszy od 1946 r. współtworzyli nowo powstałą Miejską Orkiestrę Symfoniczną. Szczególną okolicznością, która zadecydowała o podjęciu przez władze miasta Bydgoszczy decyzji o utworzeniu tej orkiestry były obchody 600-lecia nadania praw miejskich miastu przez króla Kazimierza Wielkiego. Wiosną 1945 r. przy Rozgłośni Pomorskiej Polskiego Radia w Bydgoszczy powstała tzw. Mała Orkiestra Symfoniczna pod kierownictwem Arnolda Rezlera. Pierwszy jej występ odbył się w marcu 1946 r. w auli Gimnazjum Kupieckiego w Bydgoszczy. Jednym z ważniejszych wydarzeń obchodów 600-lecia lokacji miasta był występ orkiestry 7 maja 1946 r. w sali nowo otwartego Pomorskiego Domu Sztuki przy ul. Gdańskiej 20. Wiosną i latem 1946 r. orkiestra grała kilka koncertów z udziałem znanych polskich pianistów: Stanisława Szpinalskiego, Zdzisława Drzewieckiego, czy też skrzypaczki Ireny Dubiskiej, w ramach Festiwalu Muzyki Polskiej. Jesienią 1946 r. wprowadzono nową nazwę zespołu: Pomorska Orkiestra Symfoniczna i rozszerzono jego działalność (koncerty symfoniczne, poranki, koncerty popularne, terenowe). Zespół ten pod kierunkiem Arnolda Rezlera, potem Mieczysława Tomaszewskiego, przy współpracy dyrygentów Olgierda Straszyńskiego, Edwarda Burego, Tadeusza Wilczaka, Jerzego Procnera i Romana Mackiewicza docierał z muzyką klasyczną, romantyczną i współczesną do mieszkańców województwa pomorskiego. Realizował symfoniczny, długofalowy program koncertowy w Bydgoszczy, Toruniu, Inowrocławiu i Włocławku, uczestniczył w wykonawstwie operomontaży i dzieł kantatowo-oratoryjnych.
Z dniem 1 stycznia 1953 roku Pomorska Orkiestra Symfoniczna została upaństwowiona i przyjęła nazwę Państwowej Filharmonii Pomorskiej w Bydgoszczy. Jednocześnie Ministerstwo Kultury w Warszawie uznało w tej sytuacji za zbędne istnienie w Bydgoszczy drugiej orkiestry symfonicznej przy Rozgłośni Polskiego Radia. W konsekwencji Arnolda Rezlera wraz z częścią Radiowej Orkiestry Symfonicznej przeniesiono do Filharmonii Narodowej w Warszawie. Ostoją muzyki na najwyższym poziomie w Bydgoszczy pozostała Filharmonia Pomorska, dla której w latach 1954–1958 zbudowano nowy okazały budynek. Orkiestry i zespoły powstałe przy tej placówce stały się na długie lata muzyczną wizytówką Bydgoszczy i regionu, koncertując w Polsce i na świecie, nagrywając płyty, wykonując prawykonania polskich współczesnych kompozytorów.
Oprócz zawodowych Orkiestr Filharmonii, Capelli Bydgostiensis i Opery bydgoskiej, istniały także orkiestry półzawodowe i amatorskie: Orkiestra ZNTK, będąca kontynuatorką tradycji kolejarzy z okresu międzywojennego, Orkiestra Reprezentacyjna Pomorskiego Okręgu Wojskowego, kilka orkiestr szkolnych z najpopularniejszą Orkiestrą Zespołu Szkół Elektronicznych kierowaną przez Leona Eliasza, orkiestry akademickie szkół muzycznych w Bydgoszczy. Po 1990 r. powstało kilka nowych zespołów kameralnych i symfonicznych, z których wyróżnia się m.in. Orkiestra Symfoników Bydgoskich, Kwartet Pomorski i inne.

</doc>
<doc id="2649882" url="https://pl.wikipedia.org/wiki?curid=2649882" title="Alfredo Balloni">
Alfredo Balloni

Alfredo Balloni (ur. 20 września 1989 w Rzymie) – włoski kolarz szosowy, zawodnik grupy UCI Professional Continental Farnese Vini-Selle Italia.
W wieku 22 lat zadebiutował w Giro d’Italia, przez 4 etapy nosząc koszulkę najlepszego górala wyścigu.

</doc>
<doc id="2649883" url="https://pl.wikipedia.org/wiki?curid=2649883" title="Wygłarowo">
Wygłarowo

Wygłarowo (bułg. "Въгларово") – wieś w południowej Bułgarii, w obwodzie Chaskowo, w gminie Chaskowo. Według danych Narodowego Instytutu Statystycznego w Bułgarii z 31 grudnia 2011 wieś liczyła 669 mieszkańców.
Do 1906 roku miejscowość nosiła nazwę Kjumjurdżii.
W tej wsi urodziła się Todorka Paunowa, która walczyła z władzami komunistycznymi.

</doc>
<doc id="2649884" url="https://pl.wikipedia.org/wiki?curid=2649884" title="Hemicyoninae">
Hemicyoninae



</doc>
<doc id="2649889" url="https://pl.wikipedia.org/wiki?curid=2649889" title="Colorful Daegu Championships Meeting">
Colorful Daegu Championships Meeting



</doc>
<doc id="2649894" url="https://pl.wikipedia.org/wiki?curid=2649894" title="Festiwale reggae">
Festiwale reggae

Poniższa tabela przedstawia listę aktywnych festiwali muzyki reggae na całym świecie. Uwzględnione zostały jedynie cykliczne wydarzenia, trwające co najmniej 2 dni (w nielicznych wyjątkach także duże i popularne festiwale jednodniowe).

</doc>
<doc id="2649896" url="https://pl.wikipedia.org/wiki?curid=2649896" title="Windows Phone 7">
Windows Phone 7



</doc>
<doc id="2649903" url="https://pl.wikipedia.org/wiki?curid=2649903" title="Wojciech Kujawski">
Wojciech Kujawski

Wojciech Maciej Kujawski (ur. 27 lutego 1955 roku w Ostródzie) – polski chemik, zajmujący się chemią fizyczną, procesami membranowymi oraz technologią nieorganiczną.
Życiorys.
W 1974 roku ukończył Liceum Ogólnokształcące im Mikołaja Kopernika w Olsztynie. Następnie podjął studia na Uniwersytecie Mikołaja Kopernika w Toruniu, które ukończył w roku 1979. Sześć lat później obronił pracę doktorską zatytułowaną "Izotermiczny transport jonów i wody przez membranę Nafion 120 w roztworach NaOH na podstawie liniowej termodynamiki nierównowagowej". Rozprawę habilitacyjną pt. "Perwaporacja i możliwości wykorzystania jej w przemyśle" obronił na Politechnice Szczecińskiej w 2008 roku. W roku 2011 uzyskał także stopień HDR (Habilitation à Diriger les Recherches) - francuski odpowiednik polskiej habilitacji, w Uniwersytecie Montpellier (Francja). Jest profesorem tytularnym, w latach 2012-2016 był Prodziekanem ds. Rozwoju i Współpracy z Zagranicą na Wydziale Chemii UMK w Toruniu. Od roku 2018 jest Kierownikiem Katedry Chemii Fizycznej i Fizykochemii Polimerów na Wydziale Chemii UMK w Toruniu.

</doc>
<doc id="2649907" url="https://pl.wikipedia.org/wiki?curid=2649907" title="Kościół Nazarejczyka">
Kościół Nazarejczyka

Kościół Nazarejczyka (ang. "Church of Nazarene" – CoN) – wolny kościół chrześcijański o charakterze ewangelikalnym, metodystycznym i uświęceniowym wywodzący się z powstałego w XIX wieku ruchu uświęceniowego. Obecnie jest największą wesleyańsko-uświęceniową denominacją na świecie.
Praktyka sakramentalna.
Zgodnie z założeniami protestantyzmu Kościół uznaje dwa sakramenty: chrzest i Wieczerzę Pańską (komunię św.). Chrztu udziela się różnym kandydatom, w tym także niemowlętom. Czyni się to poprzez pokropienie, polanie i zanurzenie. Komunię św. rozdziela się wszystkim przystępującym w formie chleba i wina. Przyjęta jest interpretacja symboliczna (zwingliańska). Do sakramentu Wieczerzy dopuszcza się wiernych wszystkich wyznań, pod warunkiem, iż uznają się oni za duchowo odrodzonych.
Statystyka.
Pod koniec września 2011 roku Kościół Nazarejczyka miał 2 136 122 członków w 27 524 kongregacjach w 157 krajach świata. Większość członków Kościoła Nazarejczyka mieszka w Stanach Zjednoczonych i Kanadzie (663 901), Haiti (116 000), w Bangladeszu (65 000), i Indiach (59 039). Najwyższy odsetek członków Kościoła Nazarejczyka jest w Republice Zielonego Przylądka, na Samoa, Barbados, Haiti i w Suazi.

</doc>
<doc id="2649915" url="https://pl.wikipedia.org/wiki?curid=2649915" title="Płociczno (powiat kościerski)">
Płociczno (powiat kościerski)

Płociczno (dodatkowa nazwa w j. kaszub. Płocëczno) – osada kaszubska w Polsce położona w województwie pomorskim, w powiecie kościerskim, w gminie Lipusz. 
Miejscowość położona około 2 km na południowy zachód od Lipusza, w pobliżu drogi powiatowej prowadzącej do Tuszków. 
Miejscowość należy do sołectwa Lipusz a także do aglomeracji wodnej Lipusz.
W latach 1975–1998 miejscowość administracyjnie należała do województwa gdańskiego.

</doc>
<doc id="2649917" url="https://pl.wikipedia.org/wiki?curid=2649917" title="Ted Lanfear">
Ted Lanfear

Ted Lanfear – były południowoafrykański zespół wyścigowy.
Zespół został założony przez Teda Lanfeara, przewodniczącego Western Province Motor Club, i zadebiutował w 1961 roku w Południowoafrykańskiej Formule 1, kiedy to Lotusa prowadził Bob van Niekerk. Brausch Niemann w barwach zespołu zdobył piąte miejsce w nieoficjalnym Grand Prix RPA w 1964 roku. Zespół brał udział także w dwóch Grand Prix RPA wliczanych do klasyfikacji Mistrzostw Świata Formuły 1: w 1963 i 1965 roku. W 1963 roku Niemann zajął w wyścigu czternaste miejsce.

</doc>
<doc id="2649920" url="https://pl.wikipedia.org/wiki?curid=2649920" title="Arnaud Montebourg">
Arnaud Montebourg

Arnaud Montebourg (ur. 30 października 1962 w Clamecy) – francuski polityk i prawnik, działacz Partii Socjalistycznej, poseł do Zgromadzenia Narodowego, minister odnowy produkcji w latach 2012–2014, minister gospodarki i odnowy produkcji w 2014.
Życiorys.
Urodził się jako syn Michela Montebourga i Leïly Ould Cadi, mającej algierskie pochodzenie. Studiował prawo na Université de Bourgogne oraz na Université Panthéon-Sorbonne. Został również absolwentem Instytutu Nauk Politycznych w Paryżu. W 1990 podjął praktykę w zawodzie adwokata w Paryżu.
W 1985 wstąpił do Partii Socjalistycznej. W 1997 po raz pierwszy uzyskał mandat posła do Zgromadzenia Narodowego w jednym z okręgów departamentu Saona i Loara. Z powodzeniem ubiegał się o reelekcję w wyborach w 2002 i 2007, zasiadając w niższej izbie francuskiego parlamentu do 2012. Był m.in. pierwszym wiceprzewodniczącym frakcji socjalistycznej. W 2008 został wybrany na radnego Saony i Loary, w latach 2008–2012 pełnił funkcję przewodniczącego rady generalnej. Obejmował różne funkcje w ramach Partii Socjalistycznej. W 2002 stanął na czele jej struktur w departamencie, od 2008 do 2012 był jej sekretarzem krajowym do spraw renowacji. W 2007 pełnił funkcję rzecznika Ségolène Royal w czasie jej nieudanej kampanii prezydenckiej. W 2001 zainicjował powołanie platformy politycznej C6R, głoszącej hasła utworzenia VI Republiki. Był również jednym z inicjatorów kolejnych wewnątrzpartyjnych ruchów politycznych – "Nouveau Parti Socialiste" (2003) i "Rénover Maintenant" (2005). W 2011 bez powodzenia ubiegał się o nominację na kandydata w wyborach prezydenckich w 2012, zajmując w prawyborach trzecie miejsce z wynikiem ponad 17% głosów.
16 maja 2012, po zwycięstwie François Hollande'a i powołaniu rządu Jeana-Marka Ayrault, objął stanowisko ministra odnowy produkcji. Pozostał na tym urzędzie również w utworzonym 21 czerwca 2012 (po wyborach parlamentarnych) drugim gabinecie tegoż premiera. 2 kwietnia 2014 został ministrem gospodarki i odnowy produkcji w nowym rządzie, na czele którego stanął Manuel Valls. Zakończył urzędowanie 25 sierpnia 2014. Powodem jego dymisji była publiczna krytyka polityki gospodarczej rządu.
W styczniu 2017 wziął udział w kolejnych zorganizowanych przez socjalistów prawyborach przed wyborami prezydenckimi. W pierwszej turze głosowania zajął trzecie miejsce z wynikiem również ponad 17% głosów.
Życie prywatne.
Do 2012 jego partnerką życiową była dziennikarka Audrey Pulvar. Później związany z polityk Aurélie Filippetti.

</doc>
<doc id="2649922" url="https://pl.wikipedia.org/wiki?curid=2649922" title="Małżeństwo osób tej samej płci w Nepalu">
Małżeństwo osób tej samej płci w Nepalu

Małżeństwa osób tej samej płci nie zostały w Nepalu zalegalizowane.
Historia.
17 listopada 2008 Sąd Najwyższy Nepalu wydał orzeczenie gwarantujące osobom LGBT i wszystkim mniejszościom genderowym, że w świetle prawa będą definiowane jako "osoby naturalne", co zawiera prawo do zawarcia małżeństwa. "To ogromnie ważna decyzja dla mniejszości seksualnych i przyjmujemy ją z zadowoleniem" - powiedział Sunil Babu Pant, pierwszy otwarcie przyznający się do homoseksualizmu członek nepalskiego parlamentu i czołowy gejowski aktywista południowej Azji. Sąd zgłosił się z prośbą do rządu o utworzenie komitetu w celu zbadania praw dotyczących partnerstwa jednopłciowego w innych krajach i dodał, by nowe prawo nie dyskryminowało mniejszości seksualnych, w tym transwestytów i osób transseksualnych.
22 marca 2009 Pant powiedział w wywiadzie dla indyjskiej agencji, że "Chociaż sąd zaaprobował małżeństwa jednopłciowe, rząd musi jeszcze uchwalić to prawo", zaznaczając, że pomimo aprobaty Sądu Najwyższego, ustawa musi jeszcze zostać napisana i przegłosowana, by weszła w życie. W czerwcu 2009 Pant oświadczył, że proces ten właśnie się rozpoczął. "Nepal przechodzi właśnie transformację i wszystko wydaje się postępować powoli. Utworzono siedmioosobowy komitet, który właśnie zaczął badania nad ustawami o małżeństwach osób tej samej płci w innych państwach. Miejmy nadzieję, że sporządzi projekt ustawy już wkrótce i przekaże go rządowi, by ten go zatwierdził".
Kilka źródeł podaje, że małżeństwa osób tej samej płci oraz ochrona mniejszości seksualnych będą zawarte w nepalskiej konstytucji, nad którą właśnie trwają prace.
W Nepalu obowiązuje obecnie prowizoryczna konstytucja. Owa konstytucja uwzględnia zgromadzenie ustawodawcze zobowiązane do napisania stałej konstytucji. Zgromadzenie jest obecnie w trakcie przygotowywania jej pierwszego projektu. Zgodnie z treścią prowizorycznej konstytucji, nowa konstytucja miała zostać ogłoszona 30 listopada 2011, ale zaraz przed tym terminem odroczono publikację o sześć miesięcy, wyznaczając datę 27 maja 2012.

</doc>
<doc id="2649925" url="https://pl.wikipedia.org/wiki?curid=2649925" title="Katastrofa lotu Agni Air CHT">
Katastrofa lotu Agni Air CHT

Katastrofa lotu Agni Air CHT do której doszło 14 maja 2012 roku w nepalskiej miejscowości Jomsom. W katastrofie śmierć poniosło 15 osób, 6 ocalało.
Samolot.
Katastrofie uległ lekki samolot pasażerski Dornier Do 228-200 produkcji niemieckiej, noszący fabryczny numer seryjny 9N-AIG. Samolot mógł zabierać na pokład do 19 pasażerów.
Załoga i pasażerowie.
Na pokładzie samolotu znajdowało się 21 osób – 18 pasażerów i 3 członków załogi. Wszyscy pasażerowie byli cudzoziemcami. Feralnego dnia lot nr CHT obsługiwała trzyosobowa załoga. Kapitanem samolotu był Prabhu Sharan Pathak, a drugim pilotem był S.D. Maharjan. Jedyną stewardesą na pokładzie była Roshani Haiju, która przeżyła katastrofę.
Katastrofa.
Samolot wystartował z portu lotniczego Pokhara w kierunku Jomsom. O godzinie 9:30 lokalnego czasu, pierwsza próba lądowania na lotnisku Jomsom została przerwana. Samolot podczas drugiego podejścia do lądowania zawadził o szczyt góry i uległ katastrofie.

</doc>
<doc id="2649926" url="https://pl.wikipedia.org/wiki?curid=2649926" title="Grzegorz Szuladziński">
Grzegorz Szuladziński

Grzegorz Szuladziński (ur. 1940) – polski ekspert i autor książek oraz artykułów naukowych z zakresu inżynierii, pracujący w Australii. Zajmuje się dynamiką konstrukcji, procesami rozpadu, odkształceń i wibracji w inżynierii lądowej, transporcie i technice wojskowej. Jest specjalistą w dziedzinie skutków wybuchów i działania materiałów wybuchowych.
Życiorys.
W 1965 roku ukończył studia na Wydziale Mechanicznym Energetyki i Lotnictwa Politechniki Warszawskiej, specjalizując się w inżynierii mechanicznej. Po studiach wyjechał do Stanów Zjednoczonych, gdzie w 1973 roku uzyskał stopień naukowy doktora w zakresie mechaniki struktur na University of Southern California. W okresie pracy w Stanach Zjednoczonych zajmował się m.in. problemami bezpieczeństwa elektrowni jądrowych i był współautorem raportu na temat konstrukcji kadłubów sterowców przygotowanego dla Naval Air Development Center w Warminster w ramach projektów badawczych Marynarki Wojennej Stanów Zjednoczonych.
Od 1981 roku mieszka i kontynuuje pracę inżynierską w Australii, kierując firmą konsultingową Analytical Service Pty Ltd w Northbridge koło Sydney, składającą się z zespołu specjalistów w zakresie inżynierii mechanicznej i dynamiki strukturalnej. Analytical Service Pty Ltd zajmuje się m.in. mechaniką rozpadu konstrukcji, często z udziałem materiałów wybuchowych, prowadzi analizy zjawisk szybkozmiennych metodą elementów skończonych (eksplozje, zderzenia, katastrofy budowlane, działanie fal uderzeniowych itp.).
Grzegorz Szuladziński wchodzi w skład grupy ekspertów zaangażowanych w prace badawcze związane z bezpieczeństwem narodowym Australii (Research Network for a Secure Australia, RNSA). Jest członkiem doradczego komitetu naukowego międzynarodowej konferencji poświęconej projektowaniu i analizie struktur ochronnych organizowanej przez Uniwersytet Technologiczny Nanyang i Defence Science and Technology Agency w Singapurze ("International Conference on Design and Analysis of Protective Structures, DAPS") oraz członkiem komitetu doradczego międzynarodowej konferencji poświęconej wpływowi obciążeń wywołanych udarami i zderzeniami na struktury organizowanej przez uczelnie wyższe krajów Azji i Pacyfiku, m.in. University of Adelaide w Australii i Uniwersytet Kiusiu w Japonii ("International Conference on Shock and Impact Loads on Structures").
Obok Wiesława Biniendy i Kazimierza Nowaczyka podjął współpracę jako niezależny ekspert z Zespołem parlamentarnym ds. zbadania przyczyn katastrofy Tu-154M z 10 kwietnia 2010 roku działającym przy Sejmie Rzeczypospolitej Polskiej. 28 marca 2012 roku w Parlamencie Europejskim w Brukseli brał udział w publicznym wysłuchaniu w sprawie śledztwa smoleńskiego, prezentując wyniki swoich badań przyczyn katastrofy.
16 maja 2012 roku portal Niezalezna.pl opublikował pełny tekst jego raportu, zatytułowanego "Niektóre aspekty techniczno-konstrukcyjne smoleńskiej katastrofy", w którym przedstawiono hipotezę, że bezpośrednią przyczyną katastrofy były dwa wybuchy, do których doszło w ostatniej fazie lotu maszyny, pierwszy w rejonie lewego skrzydła samolotu, a drugi wewnątrz kadłuba, o czym ma świadczyć m.in. duża liczba odłamków znajdujących się na miejscu katastrofy.
W lutym 2013 tygodnik „Gazeta Polska” przyznał mu tytuł „Człowieka Roku 2013” (wspólnie z nim wyróżnienie otrzymali inni naukowcy badający przyczyny katastrofy smoleńskiej: Wacław Berczyński, Wiesław Binienda i Kazimierz Nowaczyk). Wraz z trzema innymi naukowcami badającymi przyczyny katastrofy smoleńskiej Grzegorz Szuladziński jest bohaterem filmu dokumentalnego pt. "Polacy" autorstwa Marii Dłużewskiej z 2013.
W 2016 został członkiem Podkomisji ds. Ponownego Zbadania Wypadku Lotniczego pod Smoleńskiem, powołanej przy Komisji Badania Wypadków Lotniczych Lotnictwa Państwowego przez ministra obrony narodowej Antoniego Macierewicza.
Członkostwo w organizacjach.
Grzegorz Szuladziński jest członkiem następujących organizacji i stowarzyszeń:

</doc>
<doc id="2649930" url="https://pl.wikipedia.org/wiki?curid=2649930" title="Rugby union na Igrzyskach Azjatyckich 2006">
Rugby union na Igrzyskach Azjatyckich 2006

Turniej rugby union na Igrzyskach Azjatyckich 2006 odbył się w dniach 10–11 grudnia 2006 roku w stolicy Kataru – Dosze. Areną zawodów był Grand Hamad Stadium.
Początkowo ogłoszono, że turniej kwalifikacyjny do tych zawodów odbędzie się na Sri Lance w dniach 9–11 września 2005 roku, pod koniec sierpnia odwołano zaś tę decyzję argumentując to faktem, że jest to satelicki turniej IRB nie podlegający azjatyckim władzom. Pogłoski mówiące o tym, iż na igrzyskach azjatyckich prócz gospodarzy wystąpią jedynie zaproszone zespoły okazały się prawdą, gdy ARFU opublikował taką listę jedno miejsce pozostawiając dla zwycięzcy dodatkowego turnieju eliminacyjnego. Odbył się on na Hong Kong Football Club Stadium z udziałem czterech zespołów rywalizujących w pierwszej fazie systemem kołowym o dwa czołowe miejsca premiowane awansem do finału, w którym zwyciężyli gospodarze.
Rugby union w programie tych zawodów pojawiło się po raz trzeci. Rywalizacja odbyła się jednak jedynie w odmianie siedmioosobowej, turniej drużyn piętnastoosobowych został bowiem od tej edycji wykreślony z programu igrzysk azjatyckich. Dziewięć reprezentacji rywalizujących na zmodernizowanym do 13 000 miejsc stadionie zostało podzielonych na trzy grupy po trzy zespoły – do półfinału awansowali zwycięzcy grup oraz jeden z zespołów z drugich miejsc z najlepszym bilansem. Pozostałe dwie z nich rozegrały mecz o piąte miejsce, natomiast drużyny, które zajęły trzecie miejsca w grupach walczyły o siódme miejsce.
Złoty medal zdobyła Japonia w finale pokonując 27:26 dwukrotnych triumfatorów tych zawodów, Koreę Południową, zaś w meczu o brąz Chińczycy pokonali Chińskie Tajpej 19:12.

</doc>
<doc id="2649943" url="https://pl.wikipedia.org/wiki?curid=2649943" title="Kościół Nazareński">
Kościół Nazareński



</doc>
<doc id="2649976" url="https://pl.wikipedia.org/wiki?curid=2649976" title="Bitwa koło Przylądka Świętego Wincentego (1833)">
Bitwa koło Przylądka Świętego Wincentego (1833)

Bitwa przy Przylądku Św. Wincentego – starcie zbrojne, które miało miejsce w roku 1833 podczas portugalskiej wojny domowej liberałów z miguelistami (1828–1834). 
W 1828 konserwatywny książę Miguel Bragança dokonał zamachu stanu, co spowodowało wybuch wojny domowej ze stronnictwem liberalnym, popierającym jego bratanicę i legalną dziedziczkę tronu Marię. W 1831 Pedro I włączył się w konflikt po stronie córki. Dążąc przede wszystkim do wzmocnienia floty, gdyż panowanie na morzu było decydujące dla zwycięstwa, zaangażował (przy milczącej zgodzie popierającej go Wielkiej Brytanii) wielu oficerów z Royal Navy. Z pomocą komandora George'a Sartoriusa, a następnie Charlesa Napiera, zorganizował niewielką eskadrę, której trzon stanowiły fregaty "Dom Pedro" (50 dział), "Rainha de Portugal" (46), "Dona Maria" (42) oraz korwety "Vila Flor" (18) i "Portaense" (20).
Do decydującego starcia doszło w 1833 roku. Po wysadzeniu desantu na południu kraju, eskadra podążała w ślad za armią na północ. Po opłynięciu Przylądka Świętego Wincentego, napotkała eskadrę miguelistów liczącą dwa okręty liniowe, niosące po 86 dział, kolejny okręt uzbrojony w 50 armat, fregatę (52), trzy korwety, dwa brygi i szebekę. Mimo znaczącej przewagi, nieprzyjaciel popełnił błąd nie atakując zdecydowanie i przez następny dzień obie eskadry manewrowały dla osiągnięcia lepszej pozycji wyjściowej. Nie będąc w stanie podjąć dłuższego pojedynku artyleryjskiego, Napier postanowił skoncentrować swój atak na największych jednostkach przeciwnika i zdobyć je abordażem. Cisza morska, jaka zapanowała 4 lipca, umożliwiła mu podjęcie ataku, ponieważ eskadrze towarzyszyło kilka parowców, które mogły podholować jego okręty do unieruchomionego przeciwnika; ich dowódcy nie chcieli jednak narażać swych jednostek i odpłynęli, co udaremniło plan. 
5 lipca powiała silna bryza i doszło do bitwy. Okręty Napiera zdecydowanie zaatakowały uformowanego w szyku liniowym nieprzyjaciela i mimo silnego ognia zdołały doprowadzić do abordażu i walki na pokładach. Obydwa liniowce, okręt pięćdziesięciodziałowy, fregata i 18-działowa korweta zostały zdobyte, a druga korweta i dwa brygi ratowały się ucieczką (choć jeden z nich powrócił i poddał się dnia następnego). Straty w ludziach wyniosły ok. 90 rannych i zabitych, siły miguelistów utraciły ok. 200–300 rannych i zabitych. 
Klęska na morzu przyspieszyła na lądzie zwycięstwo liberałów i ucieczkę księcia-uzurpatora, który zmarł na wygnaniu. Admirał Napier otrzymał tytuł hrabiego St. Vincent. Ze względu na stosunki panujące w portugalskiej flocie i rządzie zrezygnował jednak ze służby na rzecz Portugalii i powrócił do Royal Navy.

</doc>
<doc id="2650013" url="https://pl.wikipedia.org/wiki?curid=2650013" title="Aleksander Spirkin">
Aleksander Spirkin



</doc>
<doc id="2650028" url="https://pl.wikipedia.org/wiki?curid=2650028" title="Amanat">
Amanat

Amanat () – założona w 1999 roku, obecnie rządząca partia polityczna w Kazachstanie i jednocześnie największe ugrupowanie tego państwa. Od 2023 roku posiada 62 deputowanych w Mażylisie Parlamentu Republiki Kazachstanu.
Historia.
Partia została zarejestrowana 12 lutego 1999 pod nazwą „Otan” (po polsku „Ojczyzna”) w wyniku połączenia Związku Jedności Ludowej Kazachstanu, Liberalnego Ruchu Kazachstanu, Demokratycznej Partii Kazachstanu i Ruchu „Za Kazachstan – 2030”. Zjazd założycielski odbył się 1 marca 1999. 
22 grudnia 2006 zmieniono nazwę ugrupowania z „Otan” na „Nur Otan” (po polsku „Światło Ojczyzny”), co było następstwem wchłonięcia przez Otan trzech kolejnych partii – Asar, Partii Agrarnej Kazachstanu i Partii Obywatelskiej. 18 października 2013 partia zmieniła swoją pełną nazwę z Narodowo-Demokratyczna Partia Nur Otan (kaz. Нұр Отан Халықтық Демократиялық Партиясы, ros. Народно-демократическая партия «Нур Отан») na Nur Otan.
W pierwszych wyborach parlamentarnych po wniesieniu poprawek do konstytucji, które odbyły się 18 sierpnia 2007, Nur Otan zdobył 88,40% głosów i wszystkie miejsca w parlamencie wyłaniane w drodze głosowania. W kolejnych wyborach parlamentarnych, które odbyły się 15 stycznia 2012, Nur Otan zdobył 80,99% głosów, co dało mu 83 fotele w Mażylisie. Do parlamentu weszły również Demokratyczna Partia Kazachstanu Ak Żoł (8 foteli) oraz Komunistyczna Ludowa Partia Kazachstanu (7 foteli).
Od 2007 roku przewodniczącym Nur Otan był Nursułtan Nazarbajew – prezydent Kazachstanu w latach 1991–2019. 23 listopada 2021 ogłosił on zamiar ustąpienia ze stanowiska lidera partii na rzecz Kasyma-Żomart Tokajewa. Tokajew został wybrany nowym przewodniczącym i zaprzysiężony 28 stycznia 2022 podczas nadzwyczajnego zjazdu partii.
W 2020 roku Nur Otan liczył ok. 835 tys. członków.
1 marca 2022 władze partii podjęły decyzję o zmianie nazwy ugrupowania z „Nur Otan” na „Amanat”. 26 kwietnia 2022 Jerłan Koszanow został wybrany nowym przewodniczącym partii, zastępując na tym stanowisku Tokajewa.
Współpraca międzynarodowa.
Amanat na arenie międzynarodowej współpracuje ze Jedną Rosją, Komunistyczną Partią Chin, Liberalno-Demokratyczną Partią Uzbekistanu oraz Ludowo-Demokratyczną Partią Tadżykistanu. Przed 2014 rokiem współpracował także z rządzącą na Ukrainie Partią Regionów.

</doc>
<doc id="2650039" url="https://pl.wikipedia.org/wiki?curid=2650039" title="Hubert Luthe">
Hubert Luthe

Hubert Luthe (ur. 22 maja 1927 w Lindlar, zm. 4 lutego 2014 w Essen) – niemiecki duchowny rzymskokatolicki, biskup diecezjalny Essen w latach 1991-2002, wcześniej w latach 1969-1991 biskup pomocniczy Kolonii.
Życiorys.
Święcenia kapłańskie przyjął 2 lipca 1953 w archidiecezji Kolonii, udzielił mu ich jej ordynariusz kardynał Joseph Frings. 28 października 1969 papież Paweł VI mianował go biskupem pomocniczym archidiecezji, ze stolicą tytularną Egabro. Sakry udzielił mu 14 grudnia 1969 arcybiskup metropolita Kolonii, kardynał Joseph Höffner. 18 grudnia 1991 papież Jan Paweł II przeniósł go na stanowisko ordynariusza diecezji Essen, jego ingres do tamtejszej katedry odbył się 2 lutego 1992. 22 maja 2002 osiągnął biskupi wiek emerytalny (75 lat) i tego samego dnia opuścił urząd, zostając jednym z biskupów seniorów diecezji. 

</doc>
<doc id="2650043" url="https://pl.wikipedia.org/wiki?curid=2650043" title="UE Figueres">
UE Figueres

Unió Esportiva Figueres - hiszpański klub piłkarski z siedzibą w Figueres. 
Historia.
Unió Esportiva Figueres został założony 1919. W 1943 klub zadebiutował w rozgrywkach trzeciej ligi. Pobyt w Tercera División trwał tylko jeden sezon. W latach 1944-1986 klub występował w niższych klasach rozgrywkowych.w 1986 po raz pierwszy w swojej historii Figures awansowało do Segunda División. W drugiej lidze klub występował przez kolejne 7 sezonów do 1993. W 1992 klub zajął najwyższe w swojej historii trzecie miejsce w Segunda División, dzięki czemu awansował do baraży o Primera División. 
W barażach Figueres uległo Cádiz CF (0-2 na wyjeździe i 1-1 u siebie). W 2002 klub osiągnął największy sukces w swojej historii awansując do półfinału Pucharu Króla, gdzie uległ Deportivo La Coruna. 27 czerwca 2007 klub przeniesiono do Castelldefels i występuje po nowym szyldem UE Castelldefels. 
W sierpniu 2007 utworzono nowy klub - UE Figueres, który rozpoczął sezon w lidze "Tercera Territorial", która jest dziewiątą, najniższą klasą rozgrywkową w Katalonii. W kolejnych latach Figueres sukcesywnie awansowało i obecnie występuje w lidze "Primera Catalana", która jest piątą klasą rozgrywkową w Hiszpanii.

</doc>
<doc id="2650099" url="https://pl.wikipedia.org/wiki?curid=2650099" title="Małgorzata Tarasiewicz">
Małgorzata Tarasiewicz

Małgorzata Maria Tarasiewicz (ur. 11 sierpnia 1960 w Sopocie) – polska działaczka społeczna, polityk, aktywistka feministyczna. Od 2000 jest dyrektorką polskiego oddziału Stowarzyszenia NEWW (Network of East-West Women).
Inne.
Jest jedną z bohaterek spektaklu "Sprawa operacyjnego rozpoznania", którego premiera odbyła się 27 sierpnia 2011 w Teatrze Wybrzeże. W 2013 odznaczona Krzyżem Wolności i Solidarności, a w 2020 Krzyżem Komandorskim Orderu Odrodzenia Polski (który odebrała w 2022).
W wyborach samorządowych w 2014 była bezpartyjną kandydatką na prezydenta Sopotu z ramienia komitetu Mieszkańcy dla Sopotu, zajmując, 4. (ostatnie) miejsce. W wyborach w 2018 z tym samym rezultatem ponownie startowała z ramienia MdS..

</doc>
<doc id="2650102" url="https://pl.wikipedia.org/wiki?curid=2650102" title="Jan Humpola">
Jan Humpola

Jan Humpola (ur. 19 grudnia 1889 w Suchej, zm. 19 października 1958 w Liszkach k. Krakowa) – polski ksiądz katolicki, kapelan przyboczny Prezydenta RP, dziekan Wojska Polskiego, działacz społeczny, taternik i alpinista.
Życiorys.
Jan Humpola urodził się 19 grudnia 1889 w Suchej k. Żywca. W latach 1912–1914 studiował na Uniwersytecie w Innsbrucku, wtedy też po raz pierwszy chodził po górach (Alpach). Należał wówczas do zarządu akademickiego klubu alpinistycznego. W 1914 roku otrzymał święcenia kapłańskie. Od 1916 roku był notariuszem Konsystorza Krakowskiego, pełnił też funkcję prefekta seminarium duchownego w Krakowie. Od 1917 roku służył jako kapelan w szpitalu Czerwonego Krzyża i sanatorium wojskowym w Zakopanem oraz katecheta na Podhalu, Spiszu i Orawie, m.in. w Nowym Targu.
3 maja 1922 został zweryfikowany w stopniu kapelana ze starszeństwem z 1 czerwca 1919 i 29. lokatą w duchowieństwie wojskowym wyznania rzymskokatolickiego. W 1923 pełnił obowiązki kierownika Rejonu Duszpasterstwa Katolickiego w Lublinie i funkcję kapelana w miejscowym kościele garnizonowym. Zasłużył się wtedy dla budowy lubelskiego Domu Żołnierza Polskiego. Z dniem 1 listopada 1924, na własną prośbę, został przeniesiony do rezerwy.
W latach 1927–1932 był dyrektorem gimnazjum w Zakopanem (1927–1932), wykładał tam historię sztuki. Propagował turystykę wśród młodzieży, organizował szkolne wycieczki w Tatry. W latach 1932–1934 był proboszczem w Kościelisku, miał wtedy duże zasługi dla zorganizowania sanatorium przeciwgruźliczego dla młodzieży.
14 marca 1934 został powołany z rezerwy do służby czynnej, mianowany zawodowym duchownym wojskowym w stopniu dziekana ze starszeństwem z 1 kwietnia 1934 i 1. lokatą oraz przydzielony do Gabinetu Wojskowego Prezydenta RP na stanowisko kapelana przybocznego. Na stanowisku kapelana przybocznego zastąpił ks. dziekana Mikołaja Bojanka.
Prezydent RP Ignacy Mościcki wcześniej często odwiedzał ks. Humpolę w Kościelisku. Podczas II wojny światowej Humpola był internowany w Rumunii, gdzie jako delegat Kurii Rzymskiej opiekował się polskimi uchodźcami, zaś po powrocie do kraju był proboszczem w Szaflarach (1946–1949) i w Liszkach (po 1949). Przez wiele lat poważnie chorował.
W latach 1921–1924 był aktywnym wspinaczem, dokonał wówczas wielu pierwszych wejść. Najczęstszymi partnerami górskimi Humpoli byli Mieczysław Świerz, Adam Sokołowski i Marian Sokołowski.
Podczas pobytu na Podhalu i w jego sąsiedztwie był aktywnym działaczem społecznym w dziedzinach takich jak ochrona zdrowia, harcerstwo, sport, sztuka podhalańska i ochrona przyrody. Pełnił różne funkcje związane z tą działalnością: był członkiem zarządu Sekcji Turystycznej Towarzystwa Tatrzańskiego (1922–1930), jej wiceprezesem (1924–1928), członkiem Zarządu Głównego Polskiego Towarzystwa Tatrzańskiego (1926–1930), członkiem zarządu Sekcji Ochrony Tatr PTT (1923) i zastępcą naczelnika Ochotniczej Straży Górskiej w Zakopanem (1924).
W „Ilustrowanym Kurierze Codziennym” napisał artykuł "Płonie kamienna Tatr korona" na temat ochrony przyrody (nr 218/1925). Jego autorstwa są też wspomnienia taternickie: "Na ścianach Mięguszowieckiego" („Taternik” 1922) i "Z włóczęgi po Tatrach" („Wierchy” 1925).

</doc>
<doc id="2650109" url="https://pl.wikipedia.org/wiki?curid=2650109" title="Maisie Williams">
Maisie Williams

Maisie Williams, właśc. Margaret Constance Williams (ur. 15 kwietnia 1997 w Bristolu) – brytyjska aktorka, występowała jako Arya Stark w serialu telewizyjnym "Gra o tron".
Kariera.
Jej pierwszą pasją był taniec, jako aktorka zadebiutowała rolą Aryi Stark w serialu telewizyjnym "Gra o tron" produkowanym przez HBO, za którą zebrała pozytywne opinie. "Zap2it" nazwał Williams „wspaniale przebojową”, zaś "The Daily Telegraph" „fantastyczną”.
Williams pojawiła się w 2012 jako Loren Caleigh w produkowanym przez BBC dramacie telewizyjnym "The Secret of Crickley Hall"
W 2015 zagrała główną rolę w filmie telewizyjnym "Cyberszantaż".
Występowała też gościnnie jako Ashildr w 9 sezonie w serialu "Doctor Who", u boku Petera Capaldiego.

</doc>
<doc id="2650118" url="https://pl.wikipedia.org/wiki?curid=2650118" title="Wacław Juszkiewicz">
Wacław Juszkiewicz

Wacław Juszkiewicz (ur. 31 marca 1870, zm. wiosną 1940 w Charkowie) – tytularny pułkownik administracji Wojska Polskiego.
Życiorys.
Wacław Juszkiewicz urodził się 31 marca 1870 w powiecie lidzkim, w ówczesnej guberni wileńskiej, w rodzinie Józefa i Katarzyny z Bojarowiczów. Ukończył Wileńską Szkołę Junkrów Piechoty. Podczas I wojny światowej walczył w Armii Imperium Rosyjskiego.
W 1920 został przyjęty do Wojska Polskiego i przydzielony do Intendentury Dowództwa Okręgu Generalnego „Grodno”. Następnie pełnił służbę w Ministerstwie Spraw Wojskowych, a później w Intendenturze Dowództwa Okręgu Generalnego „Białystok” na stanowisku szefa Wydziału Zaopatrzenia. W 1922 został przeniesiony w stan spoczynku. 26 października 1923 Prezydent RP Stanisław Wojciechowski zatwierdził go w stopniu tytularnego pułkownika ze starszeństwem z dniem 1 czerwca 1919. W 1934 pozostawał na ewidencji Powiatowej Komendy Uzupełnień Wilno Miasto.
W czasie kampanii wrześniowej 1939 po agresji ZSRR na Polskę dostał się do niewoli sowieckiej. Przebywał w obozie w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
Postanowieniem nr 112-48-07 Prezydenta RP Lecha Kaczyńskiego z 5 października 2007 został awansowany pośmiertnie do stopnia generała brygady. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2650129" url="https://pl.wikipedia.org/wiki?curid=2650129" title="Wideokracja">
Wideokracja

Wideokracja (ang. "Videocracy", wł. "Videocracy – Basta apparire") – pełnometrażowy film dokumentalny z 2009 roku autorstwa Erika Gandiniego (scenariusz i reżyseria), zrealizowany w koprodukcji między Szwecją, Danią, Wielką Brytanią i Włochami. 
Treść.
Głównym tematem filmu jest wyjątkowe przenikanie się światów polityki i rozrywki, a zwłaszcza telewizji, jakie można zaobserwować we współczesnych Włoszech. Obraz traktuje również o niezwykłym stosunku Włochów do telewizji jako medium, o wiązanych z występami w niej nadziejach na lepsze życie oraz o wyjątkowej popularności programów, które w wielu innych krajach mogłyby zostać uznane za raczej niewybredne. 
Film porusza w szczególności trzy kwestie. Pierwszą jest fenomen zwany po włosku "veline". Są to młode, bardzo ponętne kobiety, które występują w wielu programach rozrywkowych różnego typu, a ich jedynym zadaniem jest stanowienie seksownego przerywnika między poszczególnymi segmentami show. "Veline" wykonują mocno erotyzujący taniec, a nierzadko po prostu rozbierają się na antenie. Choć taka rola może się wydawać uwłaczająca, zawód ten cieszy się niesłabnącym zainteresowaniem wielkich rzesz młodych dziewcząt, które widzą w nim szansę na awans społeczny i finansowy.
Drugi wątek koncentruje się na ówczesnym premierze Włoch Silvio Berlusconim, który jako właściciel największego komercyjnego nadawcy telewizyjnego, a także dzięki kontroli sprawowanej nad mediami publicznymi, połączył w jednym ręku władzę polityczną i medialną, "de facto" podporządkowując niemal całą włoską telewizję własnym potrzebom politycznym. Trzecia poruszona kwestia dotyczy bezwzględności i cynizmu wielu celebrytów oraz osób funkcjonujących w ich otoczeniu, a także łatwości kreowania we Włoszech medialnych idoli. Jako przykład ukazany jest Fabrizio Corona, protegowany jednego z przyjaciół Berlusconiego, który najpierw zarabiał pieniądze robiąc celebrytom kompromitujące zdjęcia i zmuszając do ich wykupienia. Ostatecznie trafił za to do więzienia, ale dzięki umiejętnej autokreacji i wpływowym przyjaciołom po wyjściu na wolność sam został gwiazdą. Film ukazuje, że przy całym swoim egotyzmie, Corona zachował świadomość tego, iż cała jego kariera jest sztuczną kreacją – przynoszącą mu jednak wielkie zyski.
Dystrybucja.
Początkowo obraz wyświetlany był głównie na festiwalach dokumentalnych i na kilku z nich (m.in. w Toronto i Sheffield) otrzymał nagrody. Został również wyświetlony na festiwalu w Wenecji, po czym trafił do dystrybucji kinowej w wielu krajach. W Polsce jego oficjalna premiera miała miejsce 7 maja 2010 na festiwalu Planete Doc Review, zaś 21 maja 2010 rozpoczęło się wyświetlanie w kinach. 

</doc>
<doc id="2650147" url="https://pl.wikipedia.org/wiki?curid=2650147" title="Sophie Turner">
Sophie Turner

Sophie Turner (właśc. Sophie Belinda Jonas; ur. 21 lutego 1996 w Northampton) – brytyjska aktorka. Grała m.in. Sansę Stark w serialu telewizyjnym "Gra o tron" produkowanym przez HBO.
Życiorys.
Turner urodziła się w Northampton. Dwa lata później jej rodzina przeniosła się do Warwick. Tam uczęszczała do szkoły podstawowej, a po ukończeniu 11 lat rozpoczęła naukę w King’s High School.
Aktorka zadebiutowała w serialu "Gra o tron", gdzie wcieliła się w postać Sansy Stark, najstarszej córki z rodu Starków. Do udziału w przesłuchaniu namówił ją jej nauczyciel dramatu. Do roli swoje naturalnie blond włosy farbowała na rudo, co poza planem pomagało jej unikać zainteresowania fanów i dziennikarzy. Prywatnie Sophie przyjaźni się z Maisie Williams, grającą w serialu jej siostrę Aryę. Poznały się podczas przesłuchań. Po zakończeniu pierwszego sezonu "Gry o tron" rodzina Turner adoptowała psa Zunni, który grał wilkora Sansy w serialu.
W niezależnym thrillerze opartym na opowiadaniu "Another Me" Catherine MacPhail, Turner zagrała główną rolę, występując u boku takich aktorów jak Jonathan Rhys Meyers, Claire Forlani, Rhys Ifans i Geraldine Chaplin. Zdjęcia do filmu rozpoczęły się w listopadzie 2012 roku, realizowane były w Wielkiej Brytanii oraz Barcelonie.
Życie prywatne.
W listopadzie 2016 zaczęła spotykać się z Joe Jonasem. W październiku 2017 para zaręczyła się. 1 maja 2019 pobrali się w Las Vegas. W lipcu 2020 na świat przyszła ich pierwsza córka, a dwa lata później druga.

</doc>
<doc id="2650153" url="https://pl.wikipedia.org/wiki?curid=2650153" title="Bank Rozwoju Rady Europy">
Bank Rozwoju Rady Europy

Bank Rozwoju Rady Europy, BRRE (ang. "Council of Europe Development Bank", CEB) – międzynarodowa instytucja finansowa z siedzibą w Paryżu, działająca pod auspicjami Rady Europy, utworzona 16 kwietnia 1956, jako "Fundusz Przesiedleńczy Rady Europy dla Uchodźców oraz Przeludniania w Europie". Z czasem jego działalność rozwinęła się na finansowanie różnych projektów z zakresu szeroko rozumianej polityki społecznej.
Od 2020 r. wspiera działania 42 państw członkowskich, w tym Polski, która przystąpiła do niego w 1998 r. (od tego czasu BRRE zatwierdził na rzecz polskich podmiotów kredyty na łączną kwotę 5,9 mld euro). Największymi udziałowcami BRRE są Francja, Niemcy i Włochy. Polska posiada 2,344% udziałów (11. udziałowiec pod względem wielkości).
Bank Rozwoju Rady Europy został powołany do realizacji celów społecznych poprzez udzielanie kredytów na preferencyjnych warunkach, w następujących obszarach:
Z kredytów BRRE korzystają w Polsce:
BRRE udzielił także kredytów na rzecz Skarbu Państwa w następujących obszarach: wspieranie społecznego budownictwa czynszowego, łagodzenie skutków restrukturyzacji zatrudnienia w górnictwie węgla kamiennego w regionie śląskim oraz ochrona przeciwpowodziowa.

</doc>
<doc id="2650160" url="https://pl.wikipedia.org/wiki?curid=2650160" title="Mohammed Anwar">
Mohammed Anwar

Mohammed Anwar (ur. ?) – afgański lekkoatleta, skoczek w dal i trójskoczek.

</doc>
<doc id="2650163" url="https://pl.wikipedia.org/wiki?curid=2650163" title="Mohammed Ahwar">
Mohammed Ahwar



</doc>
<doc id="2650166" url="https://pl.wikipedia.org/wiki?curid=2650166" title="Tadeusz Lazzarini">
Tadeusz Lazzarini

Tadeusz Lazzarini (ur. 29 marca 1913 w Warszawie, zm. 30 września 1986 tamże) – polski geodeta.
Praca naukowa.
W 1938 ukończył studia na Wydziale Geodezji Politechniki Warszawskiej, staż inżyniera mierniczego odbył pracując przy budowie zbiornika wodnego (Jezioro Czchowskie) na Dunajcu w Czchowie.
Od 1945 otrzymał angaż na wydziale, którego był absolwentem (noszącego wówczas nazwę Wydziału Geodezji i Kartografii). Wykładał geodezję I, a po uzyskaniu w 1951 stopnia doktora nauczał geodezji II i geodezyjnych pomiarów przemieszczeń. Równocześnie został kierownikiem Katedry Geodezyjnych Pomiarów Szczegółowych, a przedmiotem jego pracy naukowej zostało badanie przemieszczeń budowli. W 1953 po raz pierwszy został dziekanem Wydziału Geodezji i Kartografii: Politechniki Warszawskiej, funkcję tę piastował do 1955 (ponownie był dziekanem tego wydziału w latach 1962-1964 i 1969-1971). W 1955 uzyskał tytuł profesora nadzwyczajnego, a dziewięć lat później profesora zwyczajnego. W 1970 został kierownikiem zespołu dydaktycznego Wydziału Geodezji i Kartografii.
Równolegle do pracy naukowej na Politechnice Warszawskiej był również wykładowcą na innych uczelniach. Od 1952 do 1953 była to Akademia Górniczo-Hutnicza im. Stanisława Staszica w Krakowie, od 1958 do 1962 Wojskowa Akademia Techniczna (ponownie w latach 1976-1978). Poza Polską Tadeusz Lazzarini wykładał przez rok na Uniwersytecie w Bagdadzie (1966-1967) i w Nowym Brunszwiku (1974).
Działalność społeczna.
W marcu 1945 miało miejsce zebranie organizacyjne Związku Mierniczych Rzeczypospolitej Polskiej, Tadeusz Lazzarini był jednym z jego uczestników. Na walnym zgromadzeniu tego związku pełnił funkcję sekretarza. Od 1966 przez sześć lat był członkiem Zarządu Głównego Stowarzyszenia Geodetów Polskich, gdzie pełnił funkcję przewodniczącego Sekcji Naukowej Geodezji Inżynieryjnej. Uczestnicząc przez dwadzieścia lat w pracach Komitetu Geodezji Polskiej Akademii Nauk, był tam delegatem Ministerstwa Szkolnictwa Wyższego i Techniki.
Dorobek naukowy.
Tadeusz Lazzarini był autorem jednolitej metody pomiarów przemieszczeń, która bazuje na wykorzystaniu metody najmniejszych kwadratów. Był twórcą kilkudziesięciu opracowań naukowych, ośmiu podręczników akademickich i skryptów, jako promotor przeprowadził dziewięć przewodów doktorskich. Prace przetłumaczono na wiele języków obcych i stanowiły one wsparcie naukowe dla wielu prac naukowych m.in. tłumaczone były na wiele języków i znalazły odbicie w pracach naukowych wielu zagranicznych badaczy, m.in. w Niemczech, ZSRR, Czechosłowacji, Wielkiej Brytanii, Austrii, Bułgarii.
Odznaczenia.
Będąc zasłużonym członkiem Międzynarodowej Federacji Geodetów (FIG) został wybrany wiceprzewodniczącym 6 Komisji FIG „Geodezja Inżynieryjna” od 1969 do 1972. Zaangażowanie zostało nagrodzone przyznaniem międzynarodowego dyplomu uznania. W 1977 otrzymał tytuł Członka Honorowego Stowarzyszenia Geodetów Polskich.
Za działalność naukową i wkład w rozwój nauk geodezyjnych Tadeusz Lazzarini był wielokrotnie nagradzany i wyróżniany, otrzymał m.in. Krzyż Oficerski Polonia Restituta, Złoty Krzyż Zasługi, odznakę „Zasłużony Nauczyciel PRL”, brązowy Medal „Za zasługi dla obronności kraju”, Złotą Odznakę „Za zasługi w dziedzinie geodezji i kartografii”, Złote Odznaki Honorowe NOT i SGP i inne.
Pochowany na Powązkach w Warszawie (kwatera 29-5-1/2/3).

</doc>
<doc id="2650176" url="https://pl.wikipedia.org/wiki?curid=2650176" title="Players Tour Championship 2010/2011 - Turniej 4">
Players Tour Championship 2010/2011 - Turniej 4



</doc>
<doc id="2650184" url="https://pl.wikipedia.org/wiki?curid=2650184" title="Yelena Nikolayeva">
Yelena Nikolayeva



</doc>
<doc id="2650190" url="https://pl.wikipedia.org/wiki?curid=2650190" title="Agné Eggerth">
Agné Eggerth



</doc>
<doc id="2650275" url="https://pl.wikipedia.org/wiki?curid=2650275" title="BMśw">
BMśw



</doc>
<doc id="2650289" url="https://pl.wikipedia.org/wiki?curid=2650289" title="Schron bojowy nr 75 w Kochłowicach">
Schron bojowy nr 75 w Kochłowicach

Ciężki schron bojowy nr 75 w Kochłowicach – betonowy schron bojowy wzniesiony w 1937 roku. Należał do „Grupy Bojowej Kłodnica” należącej do Obszaru Warownego „Śląsk”, będącego linią polskich umocnień bojowych wzdłuż granicy z Niemcami przed wybuchem II wojny światowej.
Lokalizacja.
Schron znajduje się na terenie Rodzinnego Ogrodu Działkowego „Nadzieja” w Rudzie Śląskiej-Kochłowicach przy ulicy Pomorskiej. Przed schronem znajduje się parking dla samochodów osobowych.
Wyposażenie.
Schron jest wyposażony w pancerną kopułę obserwacyjno-bojową. Jego uzbrojenie stanowiły 3 ckm-y i 2-3 rkm-y. W schronie zachowały się dwudzielne drzwi pancerne.
Rekonstrukcja.
W 2008 roku schron został odgruzowany i gruntownie odnowiony przez grupę miejscowych hobbystów. W jego wnętrzu przygotowano wystawę historyczną, gromadzącą pamiątki związane głównie z okresem II wojny światowej na Górnym Śląsku. Zobaczyć można między innymi repliki broni z czasów II wojny światowej, w tym replikę ciężkiego karabinu maszynowego wz. 30. Wokół schronu zrekonstruowano zasieki oraz przywrócono pierwotny układ ziemny. Atrakcją dla zwiedzających są odgłosy pola bitwy, odtwarzane z systemu głośników.
Zwiedzanie.
Od 2012 roku działania przy schronie wspiera Stowarzyszenie "Genius Loci – Duch Miejsca", będące także społecznym opiekunem pobliskiego średniowiecznego gródka. Schron jest udostępniany dla zwiedzających kilka razy w roku przy okazji imprez historycznych.

</doc>
<doc id="2650298" url="https://pl.wikipedia.org/wiki?curid=2650298" title="Boris Griszajew">
Boris Griszajew

Boris Griszajew, ros. "Борис Андреевич Гришаев" (ur. 21 czerwca 1930 w Wołgogradzie, zm. w 1999) – radziecki lekkoatleta, długodystansowiec (maratończyk).
Wicemistrz Europy (1954).
Srebrny medalista igrzysk młodzieży i studentów (1955). 
Podczas igrzysk olimpijskich w Melbourne (1956) nie ukończył biegu maratońskiego.
Mistrz ZSRR (1954).
Był zawodnikiem Dynama Wołgograd.

</doc>
<doc id="2650300" url="https://pl.wikipedia.org/wiki?curid=2650300" title="Boris Grishayev">
Boris Grishayev



</doc>
<doc id="2650355" url="https://pl.wikipedia.org/wiki?curid=2650355" title="Strachy na lachy (serial animowany)">
Strachy na lachy (serial animowany)

Strachy na lachy (ang. "Sabrina and the Groovie Goolies", 1970-1971) – amerykański serial animowany wyprodukowany przez Filmation.
Światowa premiera serialu miała miejsce 12 września 1970 roku na kanale CBS. Ostatni odcinek został wyemitowany 4 września 1971 roku. W Polsce serial nadawany był dawniej na antenie Programu 2.

</doc>
<doc id="2650373" url="https://pl.wikipedia.org/wiki?curid=2650373" title="Diagram Latimera">
Diagram Latimera

Diagram Latimera – wykres stosowany w elektrochemii, na podstawie którego można ocenić trwałość termodynamiczną danego pierwiastka na różnych stopniach utlenienia. Diagram ten został opracowany przez amerykańskiego chemika Wendella Latimera.
Budowa diagramu.
Diagram Latimera przedstawia potencjały standardowe kolejnych przemian redoks dla danego pierwiastka. Aby skonstruować taki diagram należy uszeregować malejąco formy pierwiastka na różnych stopniach utlenienia. Na kolejnych strzałkach podaje się wartości potencjałów standardowych w woltach. W środowisku kwaśnym mocne kwasy zapisuje się w formie zdysocjowanej, natomiast w przypadku słabych kwasów podaje się formę sprotonowaną.
Przykładowo, z diagramu Latimera dla chloru w można wywnioskować, że najsilniejszym utleniaczem w układzie jest kwas chlorawy (), ponieważ jego potencjał przy redukcji do kwasu podchlorawego (HClO) jest największy, 1,7 V. Natomiast układy /, / i / mają jednakowe potencjały standardowe, zatem ich moc utleniająca jest taka sama.
Diagramy Latimera są podstawą do wykreślenia znaczenie wygodniejszych diagramów Frosta.

</doc>
<doc id="2650442" url="https://pl.wikipedia.org/wiki?curid=2650442" title="Aspirant (stopień strażacki)">
Aspirant (stopień strażacki)

Aspirant (asp.) − stopień strażacki w korpusie aspirantów Państwowej Straży Pożarnej. Jest on odpowiednikiem stopnia chorążego w Wojsku Polskim. W hierarchii jest stopniem wyższym od młodszego aspiranta oraz niższym od starszego aspiranta.

</doc>
<doc id="2650465" url="https://pl.wikipedia.org/wiki?curid=2650465" title="Młodszy brygadier">
Młodszy brygadier

Młodszy brygadier (mł. bryg.) – stopień oficerski w Państwowej Straży Pożarnej. Niższym stopniem jest starszy kapitan, a wyższym brygadier. Odpowiednik stopnia majora w Wojsku Polskim, Straży Granicznej, Służbie Więziennej, Biurze Ochrony Rządu i Agencji Bezpieczeństwa Wewnętrznego. Odpowiednikiem tego stopnia w policji jest podinspektor Policji.

</doc>
<doc id="2650477" url="https://pl.wikipedia.org/wiki?curid=2650477" title="Kapitan straży">
Kapitan straży

Kapitan (kpt.) − stopień oficerski w Państwowej Straży Pożarnej. Niższym stopniem jest młodszy kapitan, a wyższym starszy kapitan. Odpowiednik stopnia porucznika w Wojsku Polskim, Straży Granicznej, Służbie Więziennej, Biurze Ochrony Rządu, Agencji Bezpieczeństwa Wewnętrznego. Odpowiednikiem tego stopnia w policji jest stopień komisarza Policji.

</doc>
<doc id="2650674" url="https://pl.wikipedia.org/wiki?curid=2650674" title="Kotoń Zachodni">
Kotoń Zachodni



</doc>
<doc id="2650992" url="https://pl.wikipedia.org/wiki?curid=2650992" title="Malkiszua">
Malkiszua

Malkiszua (hebr. מלכישוע; ang. Malkishua) – wieś terapeutyczna położona w Samorządzie Regionu Emek ha-Majanot, w Dystrykcie Północnym, w Izraelu.
Położenie.
Wieś jest położona na wysokości 512 metrów n.p.m. w masywie górskim Gilboa, który góruje od strony południowej nad intensywnie użytkowaną rolniczo Doliną Bet Sze’an. Znajduje się ona tuż przy szczycie góry Har Malkiszua (536 metry n.p.m.), najwyższym punkcie Gilboa. Po stronie północnej spływa strumień Kiszon, a na wschodzie strumień Malkiszua. Okoliczne wzgórza są zalesione. W odległości około 500 metrów na zachód od wsi przebiega mur bezpieczeństwa oddzielający terytorium Izraela od Autonomii Palestyńskiej. W jej otoczeniu znajduje się kibuc Meraw, oraz moszawy Rewaja i Sede Terumot. Po stronie palestyńskiej jest miasto Deir Abu Daif, oraze wsi Jalbun, al-Mudżajjir i al-Mutilla.
Malkiszua jest położona w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Historia.
Początkowo została tutaj założona w 1982 roku osada Meraw. Utworzyli ją członkowie żydowskiego ruchu Nachal, którzy pełnili służbę wojskową prowadząc jednocześnie studia religijne. W 1987 roku nastąpiło przeniesienie kibucu na odległe o 1,5 km wzgórze, położone na północny wschód stąd. Lokalizacja na szczycie góry Malkiszua została wówczas tymczasowo opuszczona. W 1990 roku utworzono tutaj wieś terapeutyczną, której celem jest leczenie narkomanów. Początkowo był to ośrodek leczniczy tylko dla dorosłych, ale w 1995 roku otworzono także oddział dla młodocianych narkomanów. wieś prowadzi stowarzyszenie "Amutat Neve Malkishua".
Nazwa.
Nazwa wsi pochodzi od szczytu góry na której się znajduje, ale jest także związana z Malkiszua. Był on jednym z synów króla Saula, który przypuszczalnie zginął właśnie przy tej górze.
Lecznictwo.
Celem działalności ośrodka jest zapewnienie osobom uzależnionym życia w izolowanym środowisku o wysokim stopniu samowystarczalności. Osoby leczone uczą się osobistej odpowiedzialności. Ośrodek ma zdolność przyjąć do 200 pacjentów. Według informacji z 2010 roku, w ośrodku przebywało 82 pacjentów. Ośrodek podlega pod Ministerstwo Opieki Społecznej.
Transport.
Ze wsi wyjeżdża się lokalną drogą na północny zachód do kibucu Meraw i do drogi nr 667, którą można zjechać ze Wzgórz Gilboa do Doliny Bet Sze’an.

</doc>
<doc id="2651095" url="https://pl.wikipedia.org/wiki?curid=2651095" title="Trzynaście kobiet">
Trzynaście kobiet

Trzynaście kobiet (ang. "Thirteen Women") – amerykański thriller z 1932 roku.
Treść.
Ursula, pragnąc zemścić się na koleżankach, wysyła dwunastu z nich listy z horoskopem, zapowiadającym rychłą tragedię. Wkrótce przepowiednie zaczynają się spełniać.

</doc>
<doc id="2651099" url="https://pl.wikipedia.org/wiki?curid=2651099" title="2012 KA">
2012 KA

2012 KA – planetoida z Grupy Apolla należąca do planetoid bliskich Ziemi (NEA).
Planetoida została odkryta 16 maja 2012 w obserwatorium na Mount Lemmon; jej średnica wynosi pomiędzy 4,5 a 10 metrów. Dzień po jej odkryciu, 17 maja, planetoida przeszła w bezpośredniej bliskości Ziemi, około 0,6 odległości Ziemi od Księżyca. Przejścia planetoid tego typu w pobliżu Ziemi są stosunkowo częste (kilka dni wcześniej koło Ziemi przeleciała 2012 JU) i nie stanowią bezpośredniego zagrożenia dla Ziemi (obiekty tej wielkości spalają się całkowicie w atmosferze Ziemi – np. meteoryt z Sutter’s Mill).

</doc>
<doc id="2651115" url="https://pl.wikipedia.org/wiki?curid=2651115" title="Sindbad Żeglarz (film 1947)">
Sindbad Żeglarz (film 1947)

Sindbad Żeglarz (ang. Sinbad the Sailor) – amerykański film przygodowy z 1947 roku.
Film nawiązuje do postaci Sindbada Żeglarza z arabskiej "Księgi tysiąca i jednej nocy", jednak tematem filmu są dzieje jego ósmej podróży, podczas gdy arabska księga wspomina tylko o siedmiu. Oprócz tego Sindbad w filmie jest nazwany Persem, podczas gdy w "Księdze" był Arabem.
Treść.
Akcja filmu rozpoczyna się w portowej tawernie. Sindbad Żeglarz, słynny podróżnik i gawędziarz, opowiada swoim towarzyszom historię swoich siedmiu podróży. Jednak jego kompani wydają się znużeni jego opowieściami, których słuchali wielokrotnie. Wówczas Sindbad oświadcza, że dziś opowie o swojej ósmej podróży, o której do tej pory nie opowiadał...

</doc>
<doc id="2651163" url="https://pl.wikipedia.org/wiki?curid=2651163" title="Erick Wainaina">
Erick Wainaina

Erick Wainaina (ur. 19 grudnia 1973 w Nyahururu) – kenijski lekkoatleta długodystansowiec, dwukrotny medalista olimpijski.
Specjalizował się w biegu maratońskim. Wystąpił w nim na mistrzostwach świata w 1995 w Göteborgu, gdzie zajął 18. miejsce.
Zdobył brązowy medal w biegu maratońskim na igrzyskach olimpijskich w 1996 w Atlancie. Cztery lata później na igrzyskach olimpijskich w 2000 w Sydney wywalczył w tej konkurencji srebrny medal, przegrywając jedynie z Gezahegne Aberą z Etiopii. Zajął 4. miejsce w maratonie na igrzyskach Wspólnoty Narodów w 2002 w Manchesterze. Na igrzyskach olimpijskich w 2004 w Atenach zajął na tym dystansie 7. miejsce.
Zwyciężył w wielu znanych biegach maratońskich: w Tokio w 1995 i 2002, w Sapporo w 1994, 1997 i 2003, w Nagano w 2000 i 2003.
Rekordy życiowe Wainainy:

</doc>
<doc id="2651212" url="https://pl.wikipedia.org/wiki?curid=2651212" title="Gabriel Leonard Kamiński">
Gabriel Leonard Kamiński

Gabriel Leonard Kamiński (ur. 1 września 1957 w Gorzowie Wielkopolskim) – polski poeta, dziennikarz, księgarz i wydawca.
Od 1958 mieszka we Wrocławiu. Od 1990 członek wrocławskiego oddziału Stowarzyszenia Pisarzy Polskich. Absolwent IV Liceum Ogólnokształcącego we Wrocławiu, Policealnego Studium Kulturalno-Oświatowego oraz Instytutu Bibliotekoznawstwa Uniwersytetu Wrocławskiego.
Twórczość.
Debiutował w "Konfrontacjach" (1973). Publikował m.in.: w "Integracjach", "Nurcie", Sigmie, "Odrze", "Literatur und Kritik", Morzu i Ziemi, "Słowie Polskim", "Wiadomościach", "Gazecie Wrocławskiej", "Konfrontacjach Literackich", "Pomostach", "Kalendarzu Wrocławskim", "Kartonie", "Metaforze", "Ricie Baum", "Nowoj Polszy", "Wyspie".
Antologie: "Poezja Lauru Arki", "Konfrontacje Literackie" – suplement, "Kiedy Ty mówisz Odra", "Flüsse der Oder", "Pamiętasz Wrocław", Fundacja im. Karpowicza 2014. "Pamiętasz Dolny Śląsk", Fundacja im. Karpowicza 2015, "Przewodnik po zwariowanym terenie", OPT 2016.
Wydawnictwa pokonkursowe: "Laur Kaczawski" 1975, "Jaszczurowy Laur" 1977, "Oleśnicki Maj"
Książki opublikowane
Książki oczekujące na publikacje
Konkursy.
Jest laureatem konkursów i turniejów poetyckich m.in.:

</doc>
<doc id="2651221" url="https://pl.wikipedia.org/wiki?curid=2651221" title="Albert (wójt)">
Albert (wójt)

Albert (zm. po 1317 w Pradze) – dziedziczny wójt Krakowa na przełomie XIII i XIV wieku, przywódca buntu mieszczan krakowskich w 1311 roku.
Życiorys.
Albert był synem wójta krakowskiego Henryka. W 1290 roku po raz pierwszy pojawia się w źródłach jako wójt, jego imieniu towarzyszy zaś tytuł komesa. Wraz z nim wójtostwo sprawowali jego brat Henryk (miał też brata Jana, który może być identyczny z kolejnym wójtem noszącym to imię). W 1306 roku Albert, wobec śmierci Wacława III poddał miasto Władysławowi Łokietkowi. Za jego rządów wzmiankowany jest jako kasztelan sądecki (1309), jest odnotowany także jako żupnik krakowski.
W 1311 roku stanął na czele buntu mieszczan krakowskich przeciwko księciu Władysławowi Łokietkowi, otrzymując poparcie m.in. od biskupa krakowskiego Jana Muskaty i mieszczan innych miast małopolskich. Sprowadzony do Krakowa książę opolski Bolesław I nie zdołał jednak zdobyć Wawelu i w 1312 roku poddał miasto Władysławowi Łokietkowi; wywiózł wówczas Alberta do Opola, gdzie więził go do 1317 roku. Najpewniej wykupiony przez rodzinę, udał się do Pragi.
Albert posiadał dom (prawdopodobnie jeden z pierwszych świeckich budynków murowanych w Krakowie), który po stłumieniu buntu został przejęty przez księcia i rozbudowany w siedzibę starosty grodowego (tzw. Gródek). Klęska buntu wójta Alberta zaowocowała także zmianami ustrojowymi w Krakowie – m.in. zlikwidowane zostało dziedziczne wójtostwo, a władzę objęła rada miejska i burmistrz, mocno uzależnieni od księcia.
Wkrótce po jego śmierci powstała "Pieśń o wójcie Albercie".

</doc>
<doc id="2651264" url="https://pl.wikipedia.org/wiki?curid=2651264" title="Zaine Pierre">
Zaine Pierre

Zaine Kareem Pierre (ur. 21 września 1993 w Dennery) – piłkarz z Saint Lucia występujący na pozycji ofensywnego pomocnika, obecnie zawodnik włoskiej Genoi.
Kariera klubowa.
Pierre jest wychowankiem Vieux Fort Comprehensive Secondary School. W jego barwach trzy razy z rzędu zostawał królem strzelców i najlepszym piłkarzem ligi uniwersyteckiej na Saint Lucia. W 2009 i 2010 roku został wybrany najlepszym młodym zawodnikiem w kraju. W wieku 16 lat dołączył do akademii juniorskiej trynidadzkiego zespołu W Connection z siedzibą w mieście San Fernando. Do treningów drużyny seniorów został włączony w lutym 2010 przez swojego rodaka – szkoleniowca Stuarta Charlesa-Fevriera. We wrześniu tego samego roku wyjechał na dziesięciodniowe testy do angielskiego Stoke City. Po powrocie do W Connection zadebiutował w TT Pro League w sezonie 2010/2011. W maju 2011 jego talent został dostrzeżony przez byłego reprezentanta Anglii, Lesa Ferdinanda, przebywającego na Karaibach w celu wyszukiwania tamtejszych piłkarskich talentów. Pierre trenował z amerykańską drużyną San Jose Earthquakes, a także z innymi angielskimi klubami – Arsenalem, Manchesterem City i Tottenhamem, jednak nie mógł podpisać kontraktu ze względu na brak pozwolenia na pracę. Zainteresowanie jego zatrudnieniem przejawiały również zespoły z Hiszpanii i Włoch, takie jak Atlético Madryt, Villarreal CF i AS Roma, lecz w przypadku transferu przeszkodą okazał się brak obywatelstwa Unii Europejskiej. W sezonie 2011/2012 Pierre wywalczył z W Connection mistrzostwo Trynidadu i Tobago.
W sierpniu 2011 Pierre udał się na dwutygodniowe testy do włoskiego zespołu Genoa CFC, natomiast w kwietniu 2012 przeszedł do niego za nieujawnioną kwotę, podpisując czteroletni kontrakt.
Kariera reprezentacyjna.
W 2011 roku Pierre wystąpił w trzech spotkaniach reprezentacji Saint Lucia U-23 w ramach wstępnych kwalifikacji do Igrzysk Olimpijskich w Londynie i w przegranym 1:2 meczu z Saint Kitts i Nevis wpisał się na listę strzelców. Jego drużyna po komplecie porażek odpadła wówczas już w pierwszej rundzie, zajmując ostatnie miejsce w grupie.
W seniorskiej reprezentacji Saint Lucia Pierre zadebiutował 21 września 2010 w przegranym 0:3 meczu towarzyskim z Trynidadem i Tobago, pojawiając się na placu gry w przerwie meczu. Wziął udział w eliminacjach do Mistrzostw Świata 2014, gdzie wystąpił w czterech spotkaniach i 7 września 2011, w przegranej 2:4 konfrontacji z Saint Kitts i Nevis w drugiej rundzie, zdobył pierwszego gola w kadrze narodowej. Jego drużyna nie zdołała się ostatecznie zakwalifikować na mundial.

</doc>
<doc id="2651268" url="https://pl.wikipedia.org/wiki?curid=2651268" title="Momino (obwód Chaskowo)">
Momino (obwód Chaskowo)

Momino (bułg. "Момино") – wieś w południowej Bułgarii, w obwodzie Chaskowo, w gminie Chaskowo. Momino znajduje się w powierzchni Kriwego pola. Według danych Narodowego Instytutu Statystycznego, 31 grudnia 2011 roku wieś liczyła 86 mieszkańców.

</doc>
<doc id="2651285" url="https://pl.wikipedia.org/wiki?curid=2651285" title="Konstytucja Wolnego Miasta Krakowa (1815)">
Konstytucja Wolnego Miasta Krakowa (1815)

Konstytucja Wolnego Miasta Krakowa i jego okręgu z 3 maja 1815 roku, a jej wersja rozszerzona 11 września 1818 roku (traktowana przez część histografii jako oddzielna Konstytucja Wolnego Miasta Krakowa i jego okręgu z 1818) – ustawa zasadnicza regulująca ustrój prawny Wolnego Miasta Krakowa w latach 1815–1833.
Konstytucja Wolnego Miasta Krakowa została narzucona nowo powstałemu państwu tym samym aktem, którym w praktyce powołane ono zostało do istnienia – traktatem dodatkowym zawartym pomiędzy trzema mocarstwami zaborczymi 3 maja 1815 roku, włączonym później do ostatecznego aktu kongresu wiedeńskiego, podpisanego 9 czerwca tego samego roku. Ogłoszona w Wiedniu konstytucja, opracowana została w pośpiechu (z udziałem księcia Adama Czartoryskiego) i od samego początku nie była uważana za ostateczną. Powołano niezwłocznie Komisję Organizacyjną, w skład której wchodzili reprezentanci trzech państw zaborczych. Komisja ta do 1818 roku opracowała bardziej szczegółowe ramy ustrojowe Wolnego Miasta – 11 września 1818 roku odbyła się uroczystość ogłoszenia tzw. konstytucji rozwiniętej, a dzień ten został uznany za święto państwowe Rzeczypospolitej Krakowskiej. 
Konstytucja zadecydowała o dominacji w Wolnym Mieście Senatu Rządzącego, który formalnie stanowił organ władzy wykonawczej. Miał jednak inicjatywę ustawodawczą oraz wyłączne prawo organizowania administracji i policji, a także nadzór nad sądownictwem i prawo łaski. Miał składać się z 12 członków, 6 dożywotnich i 6 czasowych (kadencje 1-roczne), oraz prezesa wybieranego przez Zgromadzenie Reprezentantów co trzy lata. 8 senatorów (4 dożywotnich i czasowych) powoływało Zgromadzenie, pozostali byli delegowani przez uniwersytet i kapitułę katedralną krakowską.
Zgromadzenie Reprezentantów było organem uchwałodawczym. Dla ważności jego uchwał konieczna była większość 7/8 reprezentantów. Zgromadzenie składało się z 41 członków i miało być zwoływana co roku. Miało ustanawiać i kontrolować wykonanie budżetu, wybierać senatorów i prezesa Senatu oraz wybierać sędziów. Członkowie Zgromadzenia byli częściowo wybierani przez gminy (26 reprezentantów z 26 gmin), w pozostałym zaś zakresie delegowani przez Senat, uniwersytet i kapitułę. Obradom przewodniczył jeden z senatorów.
Kraj podzielony został na 28 gmin (11 miejskich obejmujących Kraków i jego przedmieścia, w tym 2 żydowskie, oraz 17 wiejskich). Na ich czele stali wójtowie. Gminy stanowiły jednocześnie okręgi wyborcze (z wyjątkiem gmin żydowskich, pozbawionych praw politycznych). Konstytucja zakładała obieralność wyższych urzędników i sędziów – czynne i bierne prawo wyborcze było jednak uzależnione od wysokiego cenzusu majątkowego lub wykształcenia. M.in. członkowie Izby i senatorowie musieli spełniać warunek posiadania studiów wyższych (wyjątek przewidziano dla osób sprawujących funkcje z nominacji królewskiej lub wyboru sejmików w okresie Księstwa Warszawskiego oraz osób powoływanych przez „dwory opiekuńcze”).
Konstytucja gwarantowała wolność osobistą chłopów i równość wobec prawa; nienaruszalność własności prywatnej; niezależność sądownictwa i jawność procedur sądowych. Językiem urzędowym był język polski.
Tak sformułowana konstytucja dawała przewagę czynnikom konserwatywnym, szczególnie ziemiaństwu. Mimo to w okresie jej obowiązywania kilkakrotnie pojawiały się postulaty jej reformy, zarówno ze strony sprawujących władzę, jak i państw zaborczych. Ostatecznie, po powstaniu listopadowym przedstawiciele dworów opiekuńczych zmienili ustrój państwa, nadając w 1833 roku Wolnemu Miastu nową konstytucję, znacznie zmniejszającą liberalne swobody i zwiększającą kontrolę dworów opiekuńczych (którą te i tak praktycznie sprawowały wcześniej, np. w 1827 roku unieważniających uchwały Zgromadzenia Reprezentantów z 1827 roku, w tym wybór prezesa Senatu).

</doc>
<doc id="2651296" url="https://pl.wikipedia.org/wiki?curid=2651296" title="Application Lifecycle Management">
Application Lifecycle Management

Application Lifecycle Management (ALM, zarządzanie cyklem życia aplikacji) – ciągły proces zarządzania życiem wytwarzanego oprogramowania, który można podzielić na trzy zasadnicze fazy:
Fazy te nie są rozłączne i często na siebie nachodzą.
Metodyki wytwarzania oprogramowania.
Proces wytwarzania oprogramowania może przebiegać z wykorzystaniem metodyki zwinnej ("agile"). W tym przypadku powyższe kroki wykonywane są iteracyjnie, za każdym razem zajmując się innym fragmentem całości oprogramowania, aż do osiągnięcia kompletnego rozwiązania.
Narzędzia.
W trakcie wytwarzania oprogramowania zespoły projektowe często wspierają się dodatkowymi narzędziami, które znacząco wspomagają pracę nie tylko programistów, ale też pozostałych członków zespołu: testerów, architektów i project managera. Dobre oprogramowanie pozwala na zautomatyzowanie wielu czynności, daje możliwość zarządzania kodem, zadaniami i ich przydziałem oraz dobrze odzwierciedla metodykę, w ramach której wykonywany jest projekt. Przykładem takiego oprogramowania jest Team Foundation Server, który jest kompatybilny z najbardziej popularnymi narzędziami programistycznymi, w tym Visual Studio i Eclipse.
Dodatkowo narzędzia wspierające proces wytwarzania oprogramowania są bogate w systemy raportowania i komunikacji w zespole. Pozwalają na szybkie zestawianie informacji o testach, błędach, wskaźnikach jakości i inne.
Kolejnym istotnym elementem w ALM jest gromadzenie wymagań dotyczących projektu oraz samo zaplanowanie go. Projekt powinien być jasno zdefiniowany, podzielony na kamienie milowe oraz zadania w ramach każdego z nich. Dobrze zaplanowany projekt zawiera realistyczne ramy czasowe wykonywania poszczególnych zadań, dzięki czemu czas realizacji całego projektu będzie zgodny z zaplanowanym.
Testowanie.
Dodatkowo odpowiednie narzędzia wykorzystywane w procesie mogą wesprzeć testowanie gotowej aplikacji poprzez mechanizmy zgłaszania błędów, komunikacji pomiędzy testerami i programistami, zautomatyzowanie wykonywania testów. Nowoczesne narzędzia dają nawet możliwość testowania interfejsu użytkownika w aplikacji poprzez nagrywanie ekranu i automatyczne raportowanie błędów. Zgłaszane błędy mogą automatycznie być przydzielane do programistów w celu poprawy.
Certyfikacja.
Firma Microsoft oferuje certyfikację w obszarze ALM. Aby uzyskać tytuł Microsoft Certified Solutions Developer: Application Lifecycle Management należy zdać kolejno trzy egzaminy potwierdzające umiejętności: Administering Microsoft Visual Studio Team Foundation Server 2012, Software Testing with Visual Studio 2012, Delivering Continuous Value with Visual Studio 2012 Application Lifecycle Management.
Ponadto na platformie Microsoft Virtual Academy jest dostępny kurs Applying ALM with Visual Studio 2012 Jump Start, w trakcie którego omawiane są wszystkie kryteria wymagane przy zdawaniu ostatniego z wyżej wymienionych egzaminów. Dzięki temu można szybciej przygotować się do jego zdania.

</doc>
<doc id="2651298" url="https://pl.wikipedia.org/wiki?curid=2651298" title="Antonowo (Bułgaria)">
Antonowo (Bułgaria)

Antonowo (bułg. Антоново) – miasto w Bułgarii, w obwodzie Tyrgowiszte. Jest ośrodkiem administracyjnym gminy Antonowo.
Miasto położone na drodze krajowej Sofia - Warna.

</doc>
<doc id="2651303" url="https://pl.wikipedia.org/wiki?curid=2651303" title="Jerzy Dowkontt">
Jerzy Dowkontt

Jerzy Bohdan Dowkontt (ur. 26 czerwca 1906 w Warszawie, zm. 7 stycznia 1978 tamże) – polski inżynier, konstruktor, profesor Politechniki Łódzkiej i Politechniki Warszawskiej.
Życiorys.
Studiował matematykę na Uniwersytecie w Rzymie, po czym kontynuował studia na Politechnice Warszawskiej, gdzie w 1935 roku uzyskał dyplom inżyniera mechanika. Następnie do wybuchu II wojny światowej pracował jako konstruktor w Państwowych Zakładach Inżynierii, pracując jednocześnie w Katedrze Termodynamiki Politechniki Warszawskiej w Laboratorium Maszyn Cieplnych na stanowisku asystenta. W maju 1939 uzyskał stopień doktora za pracę: „O obiegach silników wybuchowych – zdławionym i zmiennosuwowym”, której promotorem był prof. Bohdan Stefanowski. Po zakończeniu kampanii wrześniowej 1939 roku był wykładowcą w Szkole Technicznej na Antokolu w Wilnie do 1940 roku. W 1941 roku powrócił do Warszawy i podjął pracę w fabryce „Perkun” jako konstruktor silników. Był współtwórcą prototypu silnika wysokoprężnego, z którego wywodzi się rodzina przenośnych silników przemysłowych S60-S64, produkowanych w Polsce po wojnie.
Z początkiem roku akademickiego 1945/46 objął Katedrę Silników Samochodowych i Lotniczych w Politechnice Łódzkiej. W maju 1946 otrzymał mianowanie na profesora nadzwyczajnego. Obok pracy w Uczelni rozwinął w Łodzi intensywną działalność naukową i organizacyjną na rzecz przemysłu. Był współtwórcą Zakładów Włókien Sztucznych w Gorzowie i w Jeleniej Górze. Był także kierownikiem Centralnego Biura Technicznego Przemysłu Maszyn Włókienniczych.
W 1953 roku został powołany na stanowisko kierownika Katedry Silników i Pojazdów Mechanicznych na Politechnice Warszawskiej. W 1964 roku otrzymał mianowanie na profesora zwyczajnego.
W latach 1960–1961 pełnił funkcję dziekana wydziału Samochodów i Maszyn Roboczych (ówcześnie Maszyn Roboczych i Pojazdów) Politechniki Warszawskiej.
Był autorem kilku książek m.in. „Teoria Maszyn Cieplnych” oraz „Teoria silników cieplnych”, a także skryptów i publikacji. Był konstruktorem m.in. 8-cylindrowego silnika widlastego o mocy 95 KM do samochodu Lux-Sport (wspólnie z Janem Wernerem). Wypromował 19 doktorów.
Został pochowany na cmentarzu Powązkowskim w Warszawie (kw. 275-I-14/15).
Odznaczenia i wyróżnienia.
Został odznaczony między innymi Krzyżem Oficerskim Orderu Odrodzenia Polski.
Rodzina.
Był synem Andrzeja Franciszka Dowkontta, inżyniera technologa oraz Heleny Anny z domu Rekosz, córki litewskiego przemysłowca Mikołaja Franciszka Rekosza (Mikalojus Pranciškus Rekošas). W 1933 ożenił się ze Stefanią Mirosławą z domu Pachowska. 24 grudnia 1935 urodziła się ich córka Anna Ewa, lekarz, zaś 12 września 1937 syn Gerard Andrzej, m.in. wykładowca Wojskowej Akademii Technicznej w Warszawie.
Upamiętnienie.
Imię Prof. Jerzego Dowkontta zostało nadane jednej z sal wykładowych (nr 2.19) w budynku Wydziału Samochodów i Maszyn Roboczych Politechniki Warszawskiej przy ul. Narbutta 84 w Warszawie.

</doc>
<doc id="2651335" url="https://pl.wikipedia.org/wiki?curid=2651335" title="Malta na Letnich Igrzyskach Olimpijskich 1996">
Malta na Letnich Igrzyskach Olimpijskich 1996

Maltę na Letnich Igrzyskach Olimpijskich 1996 reprezentowało siedmiu zawodników: czterech mężczyzn i trzy kobiety. Był to jedenasty start reprezentacji Malty na letnich igrzyskach olimpijskich.
Skład kadry.
Judo.
Kobiety
Lekkoatletyka.
Kobiety
Mężczyźni
Pływanie.
Kobiety
Strzelectwo.
Mężczyźni

</doc>
<doc id="2651338" url="https://pl.wikipedia.org/wiki?curid=2651338" title="Malta na Letnich Igrzyskach Olimpijskich 1992">
Malta na Letnich Igrzyskach Olimpijskich 1992

Maltę na Letnich Igrzyskach Olimpijskich 1992 reprezentowało sześciu zawodników: trzech mężczyzn i trzy kobiety. Był to dziesiąty start reprezentacji Malty na letnich igrzyskach olimpijskich.
Skład kadry.
Judo.
Kobiety
Mężczyźni
Lekkoatletyka.
Kobiety

</doc>
<doc id="2651345" url="https://pl.wikipedia.org/wiki?curid=2651345" title="Słowenia na Letnich Igrzyskach Olimpijskich 1996">
Słowenia na Letnich Igrzyskach Olimpijskich 1996

Słowenię na Letnich Igrzyskach Olimpijskich 1996 reprezentowało 37 zawodników: 25 mężczyzn i 12 kobiet. Był to drugi start reprezentacji Słowenii na letnich igrzysk olimpijskich.

</doc>
<doc id="2651359" url="https://pl.wikipedia.org/wiki?curid=2651359" title="Portugalia na Letnich Igrzyskach Olimpijskich 1996">
Portugalia na Letnich Igrzyskach Olimpijskich 1996

Portugalię na Letnich Igrzyskach Olimpijskich 1996 reprezentowało 107 zawodników: 83 mężczyzn i 24 kobiety. Był to 19 start reprezentacji Portugalii na letnich igrzyskach olimpijskich.
Skład kadry.
Gimnastyka.
Kobiety
Judo.
Kobiety
Mężczyźni
Kajakarstwo.
Kobiety
Mężczyźni
Kolarstwo szosowe.
Kobiety
Mężczyźni
Lekkoatletyka.
Kobiety
Mężczyźni
Łucznictwo.
Mężczyźni
Pięciobój nowoczesny.
Mężczyźni
Piłka nożna.
Mężczyźni
Pływanie.
Kobiety
Mężczyźni
Podnoszenie ciężarów.
Mężczyźni
Siatkówka plażowa.
Mężczyźni
Strzelectwo.
Kobiety
Mężczyźni
Szermierka.
Mężczyźni
Tenis ziemny.
Mężczyźni
Wioślarstwo.
Mężczyźni
Zapasy.
Mężczyźni

</doc>
<doc id="2651371" url="https://pl.wikipedia.org/wiki?curid=2651371" title="Litwa na Letnich Igrzyskach Olimpijskich 1996">
Litwa na Letnich Igrzyskach Olimpijskich 1996

Litwę na Letnich Igrzyskach Olimpijskich 1996 reprezentowało 61 zawodników: 45 mężczyzn i 16 kobiet. Był to czwarty start (drugi po odzyskaniu niepodległości w 1991 roku) reprezentacji Litwy na letnich igrzyskach olimpijskich.
Skład kadry.
Boks.
Mężczyźni
Gimnastyka artystyczna.
Kobiety
Judo.
Mężczyźni
Kajakarstwo.
Mężczyźni
Kolarstwo.
Kobiety
Mężczyźni
Koszykówka.
Mężczyźni
Lekkoatletyka.
Kobiety
Mężczyźni
Pięciobój nowoczesny.
Mężczyźni
Pływanie.
Kobiety
Mężczyźni
Podnoszenie ciężarów.
Mężczyźni
Strzelectwo.
Kobiety
Tenis stołowy.
Kobiety
Wioślarstwo.
Kobiety
Mężczyźni
Zapasy.
Mężczyźni

</doc>
<doc id="2651376" url="https://pl.wikipedia.org/wiki?curid=2651376" title="Kąpieliska rzeczne we Wrocławiu">
Kąpieliska rzeczne we Wrocławiu

Kąpieliska rzeczne – kąpieliska we Wrocławiu tworzone w oparciu koryta wrocławskich rzek i innych cieków wodnych, tj. rzek, kanałów wodnych, zatok, rozlewisk i innych akwenów powierzchniowych wód płynących. Obejmowały budowle i urządzenia dzięki którym w sposób zorganizowany można było wykorzystując naturalne wody płynące wykorzystywać do pływania, między innymi pływania rekreacyjnego oraz nauki pływania. Kąpieliska takie były budowane od początków XIX wieku i w pierwszej połowie XX wieku. Możliwość tworzenia tego typu obiektów sportowych wynikała z dużej liczby rzek i innych cieków występujących w mieście, tworzących duży węzeł wodny, tzw. Wrocławski Węzeł Wodny. Kąpieliska te tworzono i użytkowano do czasu II wojny światowej odrębnie dla mężczyzn i kobiet. Przed 1945 rokiem takich kąpielisk było 11. Po wojnie niektóre z nich odtworzone, później stopniowo likwidowane.
Współcześnie nie ma już zorganizowanych kąpielisk z wykorzystaniem wód płynących wrocławskich rzek. Pozostało natomiast kilka śladów dawnej infrastruktury związanej z tymi obiektami, np. Kąpielisko Różanka, w którym pozostały zbudowany na brzegu rzeki ośrodek eksploatowany do dziś, lecz bez możliwości kąpieli w rzece, którą to możliwość zastąpiono pływaniem na małych jednostkach wodnych dostępnych w utworzonej wypożyczalni sprzętu wodnego, lub stworzone niegdyś akweny, bez jakiejkolwiek infrastruktury towarzyszącej są wykorzystywane rekreacyjnie przez okolicznych mieszkańców, mimo braku zorganizowanej formy kąpieliska, np. Kąpielisko Oławka, funkcjonujące do 1977 roku. Obecnie wodny niektórych rzek nadal bywają wykorzystywane jako dzikie kąpieliska, np. wybrane miejsca na rzece Oława.
Jako pierwsze wrocławskie kąpielisko rzeczne podaje się utworzone w 1804 roku kąpielisko w jedynym z ramion bocznych rzeki Odra na brzegu wyspy Tamka (ówcześnie: "An der Matthias Kunst" – Wyspa Świętego Macieja), położonej w Śródmiejskim Węźle Wodnym. Powstało ono z inicjatywy Friedricha Zirtzowa przy utworzonej na wyspie łaźni parowej. Samo kąpielisko wytyczone zostało za pomocą konstrukcji wykonanej z drewna, zanurzonej w rzece, złożonej z 3 pomostów osłoniętych płóciennymi daszkami, dając możliwość kąpieli osób korzystających z łaźni bezpośrednio w nurcie rzeki.
Kolejnym utworzonym kąpieliskiem, już jako samodzielny, odrębny obiekt nie związany z łaźnią, było kąpielisko założone przez Friedricha Wilhelma Gustawa Kallenbacha. Stworzone zostało w latach 1835-1837 w postaci pływających pomostów, okalających prostokątny akwen. Jako pływaki dla pomostów zastosowano beczki. Natomiast boki i dno tak utworzonego basenu zabezpieczono regularnymi rusztami. Cały pływający obiekt zacumowany został początkowo również u wybrzeży Tamki. Wokół niego umieszczono zadaszone przebieralnie. Kąpielisko to zostało przemieszczone w nowe miejsce, do koryta Odry Północnej, poniżej Jazu Świętej Klary. Poddane modernizacji funkcjonowało do lat 30. XX wieku.
Powstawały także liczne inne kąpieliska oraz łaźnie w wśród których wyróżniano łaźnie rzeczne wykorzystujące wody rzek także do bezpośredniej kąpieli w okresach letnich, podobnie jak w łaźni i kąpielisku Zirtzowa na Tamce. Na początku XX wieku w mieście czynnych było kilka kąpielisk rzecznych. Pięć z nich podlegało zarządowi miasta. Cztery kąpieliska były całkowicie zadaszone i doświetlone świetlikami. Pozostawały one w swojej lokalizacji nie rozbierane na okres zimy. Kąpieliska rzeczne tworzone były głównie w obrębie Śródmiejskiego Węzła Wodnego na podobnych zasadach jak wyżej opisane: pomosty cumowano przy brzegach, głównie zlokalizowanych tu wysp, w tym między innymi przy wyżej wymienionej Tamce, ale także przy Wyspie Piasek, Bielarskiej i Słodowej.
Wśród innych kąpielisk na Odrze wymienić można:
Popularności kąpielisk rzecznych w okresie przedwojennym sprzyjała znacznie lepsza jakość wód w rzekach.
Pod koniec XIX wieku powstały także pierwsze kąpieliska wykorzystujące wody innych wrocławskich rzek, tj. rzeki Oława i Bystrzyca. Taka lokalizacja, peryferyjna i podmiejska, dawała szersze możliwości kształtowania ośrodka wypoczynku: tworzono plaże piaszczysto-trawiaste, budowano przy kąpielisku boiska do różnego rodzaju gier oraz budynki, w których mieściły się szatnie, czasem także wypożyczalnie sprzętu pływającego oraz niewielkie lokale gastronomiczne. Jako miejsca do pływania wykorzystywano, w przypadku tych znacznie mniejszych od Odry rzek, zakola, zatoki i rozlewiska, w tym sztucznie powiększone, stwarzające odpowiednie warunki do uprawiania sportów wodnych. Cały taki duży teren tak utworzonego ośrodka był ogradzany. Przykładem takie ośrodka jest Kąpielisko Oławka, położone przy ulicy Na Niskich Łąkach, w sąsiedztwie Parku Na Niskich Łąkach, wykorzystujące podmokły teren łąk przylegających do akwenu sztucznie utworzonego rozlewiska, na bazie dawnego zakola rzeki. W sąsiedztwie kąpieliska funkcjonowały inne obiekty wypoczynku i rekreacji. Należały do nich oprócz parku także między innymi Lunapark na Rakowcu i różne obiekty sportowe.

</doc>
<doc id="2651385" url="https://pl.wikipedia.org/wiki?curid=2651385" title="Jugosławia na Letnich Igrzyskach Olimpijskich 1996">
Jugosławia na Letnich Igrzyskach Olimpijskich 1996

Jugosławię na Letnich Igrzyskach Olimpijskich 1996 reprezentowało 68 zawodników: 59 mężczyzn i 9 kobiet.
Skład kadry.
Judo.
Mężczyźni
Kajakarstwo.
Mężczyźni
Koszykówka.
Mężczyźni
Lekkoatletyka.
Kobiety
Mężczyźni
Piłka wodna.
Mężczyźni
Pływanie.
Kobiety
Mężczyźni
Podnoszenie ciężarów.
Mężczyźni
Siatkówka.
Mężczyźni
Skoki do wody.
Mężczyźni
Strzelectwo.
Kobiety
Mężczyźni
Szermierka.
Kobiety
Tenis stołowy.
Mężczyźni
Zapasy.
Mężczyźni

</doc>
<doc id="2651399" url="https://pl.wikipedia.org/wiki?curid=2651399" title="Irlandia na Letnich Igrzyskach Olimpijskich 1996">
Irlandia na Letnich Igrzyskach Olimpijskich 1996

Irlandię na Letnich Igrzyskach Olimpijskich 1996 reprezentowało 78 zawodników: 62 mężczyzn i 16 kobiet. Był to 16 start reprezentacji Irlandii na letnich igrzyskach olimpijskich. Był to drugi pod względem liczby zdobytych medali start reprezentacji Irlandii na igrzyskach olimpijskich. Wszystkie medale zdobyła pływaczka Michelle de Bruin.
Skład kadry.
Boks.
Mężczyźni
Gimnastyka.
Mężczyźni
Judo.
Mężczyźni
Kajakarstwo.
Mężczyźni
Kolarstwo.
Mężczyźni
Lekkoatletyka.
Kobiety
Mężczyźni
Łucznictwo.
Mężczyźni
Pływanie.
Kobiety
Mężczyźni
Strzelectwo.
Kobiety
Mężczyźni
Tenis ziemny.
Mężczyźni
Wioślarstwo.
Mężczyźni

</doc>
<doc id="2651405" url="https://pl.wikipedia.org/wiki?curid=2651405" title="Cameron Hepple">
Cameron Hepple

Cameron Robert Hepple (ur. 19 maja 1988 w Nassau) – bahamski piłkarz pochodzenia angielskiego występujący na pozycji ofensywnego pomocnika, obecnie zawodnik angielskiego Farnborough.
Wcześniej występował w bahamskim Bears FC, amerykańskich Bowling Green Falcons, Bradenton Academics i Kitsap Pumas, a także albańskim KF Tirana. W 2004 roku zadebiutował w reprezentacji Bahamów.

</doc>
<doc id="2651428" url="https://pl.wikipedia.org/wiki?curid=2651428" title="Woody Gibson">
Woody Gibson

Woody Gibson (ur. 5 marca 1993) – piłkarz z Turks i Caicos występujący na pozycji obrońcy, obecnie zawodnik AFC Academy.
Kariera klubowa.
Gibson rozpoczynał swoją piłkarską karierę w zespole AFC Academy.
Kariera reprezentacyjna.
W seniorskiej Turks i Caicos Gibson zadebiutował 2 lipca 2011 w przegranym 0:4 spotkaniu z Bahamami w ramach eliminacji do Mistrzostw Świata 2014. W rewanżu z tym samym przeciwnikiem, przegranym ostatecznie 0:6, strzelił bramkę samobójczą, natomiast jego drużyna nie zakwalifikowała się na mundial.

</doc>
<doc id="2651446" url="https://pl.wikipedia.org/wiki?curid=2651446" title="Solnisko (ujednoznacznienie)">
Solnisko (ujednoznacznienie)

Zobacz też:

</doc>
<doc id="2651459" url="https://pl.wikipedia.org/wiki?curid=2651459" title="London River Services">
London River Services

London River Services – oddział Transport for London (TfL) zarządzający transportem pasażerskim na rzece Tamizie w Londynie (Wielka Brytania). Jednostka udziela licencji prywatnym operatorom i właścicielom łodzi, oferującym usługi turystyczne i komunikacyjne, a także integruje system rzeczny z transportem publicznym w mieście.
Rzeka Tamiza płynie przez centrum Londynu, z zachodu na wschód, jej szerokość nie przekracza 300 metrów. Usługi transportu rzecznego wykonywane są wzdłuż rzeki, a nie w poprzek. Promy kursujące w poprzek nurtu rzeki można znaleźć w kierunku ujścia rzeki do Morza Północnego, gdzie koryto jest szersze.
London River Services obsługuje 25 pirsów, a ośmioma z nich zarządza. Są to: Millbank Millennium, Westminster Millennium, Embankment, Festival, Blackfriars Millennium, Bankside, Tower Millennium i Greenwich.
Rocznie z transportu rzecznego korzysta około 3 milionów pasażerów (2011).
Historia.
Przed wybudowaniem londyńskiego metra i mostów na Tamizie, na przestrzeni wieków rzeka służyła jako główna arteria w Londynie. Pierwsze próby regulowania ruchu pasażerskiego i towarowego na Tamizie, sięgają 1197 roku, kiedy City of London Corporation nabyło od króla Ryszarda I prawa do Tamizy. Wtedy też podjęto pierwsze próby licencjonowania łodzi pływających po rzece. W 1510 roku król Henryk VIII rozpoczął przyznawanie przewoźnikom wyłącznego prawa wykonywania usług transportowych, a w 1555 roku ustawą parlamentu powołano do życia Company of Watermen and Lightermen, mające kontrolować ruch na Tamizie.
XIX wiek.
Parowce pasażerskie zostały wprowadzone w 1815 roku, co przyczyniło się do wzrostu popularności transportu rzecznego. Uruchomiono połączenia z Gravesend, Margate i Ramsgate przez Greenwich i Woolwich do centrum Londynu. W połowie XIX wieku parowce na Tamizie transportowały około 15 000 pasażerów dziennie (dwa razy więcej niż nowo powstałe koleje). Zwiększający się ruch rzeczny sprawiał, iż kolizje i inne wypadki zdarzały się odpowiednio częściej. Najtragiczniejszym była katastrofa statku "SS Princess Alice", która wydarzyła się 3 września 1865 roku. W wyniku kolizji parowca z węglowcem, życie straciło 640 osób.
Mimo wprowadzania dużych statków parowych i odpowiedniej konstrukcji mostów, liczba pasażerów korzystających z transportu rzecznego systematycznie spadała. Spowodowane to było wzrostem znaczenia kolei, która równocześnie rozwijała się na terenie Londynu. Firmy przewozowe napotkały problemy finansowe, co doprowadziło do połączenia pięciu największych przewoźników rzecznych w 1876 roku. Nowe przedsiębiorstwo, London Steamboat Company, oferowało usługi przewozowe z Chelsea do Greenwich przez osiem lat, po czym w 1884 roku zbankrutowało. 
XX wiek.
W 1905 roku London County Council uruchomił własne usługi transportowe na Tamizie, będące uzupełnieniem nowej sieci tramwajów. Po zakupie pirsów i 30 statków parowych, oferował transport pomiędzy Hammersmith a Greenwich. Po dwóch latach strat finansowych, w 1907 roku postanowiono zaprzestania działalności. W XX wieku wielokrotnie próbowano przywrócić regularny transport rzeczny, jednak uruchamiane połączenia były odwoływane po krótkim czasie eksploatacji. W 1940 roku po bombardowaniu Blitz, łodzie zastąpiły pociągi i tramwaje, których działanie zostało zakłócone atakami. 
W 1997 roku John Prescott, ówczesny Sekretarz Stanu ds. Transportu, uruchomił projekt regeneracji koryta Tamizy w związku ze zbliżającymi się obchodami milenijnymi. Koszt projektu wynosił 21 milionów funtów i miał na celu również zwiększenie transportu pasażerskiego na rzece.
Cross-River Partnership, konsorcjum składające się z lokalnych władz, organizacji sektora prywatnego oraz organizacji skupiających wolontariuszy, zaleciło utworzenie instytucji publicznej do koordynowania i wspierania usług rzecznych. Agencja ta miała integrować usługi rzeczne z pozostałymi środkami transportu publicznego oraz przejąć kontrolę nad pirsami od Port of London Authority. W efekcie, w 1999 roku powstało London River Services, spółka zależna od Transport for London.
Połączenia.
Połączenia London River Services zależą od sezonu i podzielone są na trzy główne typy:
Transport podmiejski odbywa się według harmonogramu, większość usług świadczonych jest siedem dni w tygodniu, a niektóre nie działają w weekendy. Wielu operatorów oferuje zniżki biletowe dla posiadaczy Travelcard. Główne połączenia to:
W centrum Londynu Tamiza jest wystarczająco wąska, by przekraczać ją za pomocą mostów. Jednak w dół rzeki koryto jest szersze i mosty nie są już ustawione w tak niewielkich odległościach. W związku z tym operują dwa połączenia promowe:
Ponadto, działają dwa połączenia niezależne od London River Services: Hammerton's Ferry i Hampton Ferry.
Usługi te skierowane są głównie do turystów i zwykle nie działają w godzinach szczytu, w związku z czym nie nadają się do transportu podmiejskiego, dla osób dojeżdżających do pracy. Łodzie, poza planowymi połączeniami, mogą być również wynajmowane. Połączenia odbywają się zwykle pomiędzy atrakcjami turystycznymi miasta.
Pirsy.
Planowe usługi turystyczne i podmiejskie obsługują następujące pirsy:
Opłaty.
W przeciwieństwie do metra i sieci autobusów, operatorzy łodzi mają odrębne systemy pobierania opłat i taryfy, które są na ogół wyższe niż odpowiadające im przejazdy metrem lub autobusem. Jedynym wyjątkiem jest Woolwich Ferry, który jest bezpłatny.
Posiadacze karty Oyster otrzymują 10% zniżkę na większości usług Thames Clipper. Większość operatorów udziela zniżek posiadaczom Travelcard, Freedom pass oraz dla studentów.
Bilety sprzedawane są niezależnie przez operatorów w kioskach, przy obsługiwanych pirsach. Często bilety można zakupić na łodziach. Niektórzy przewoźnicy oferują również bilety sezonowe i karnety.

</doc>
<doc id="2651463" url="https://pl.wikipedia.org/wiki?curid=2651463" title="Gavin Schmitt">
Gavin Schmitt

Gavin Schmitt (ur. 27 stycznia 1986) – kanadyjski siatkarz, reprezentant kraju, grający na pozycji atakującego. Po ukończeniu sezonu 2019/2020 w południowokoreańskiej drużynie Suwon KEPCO Vixtorm postanowił zakończyć karierę siatkarską.
W latach 2009-2012 występował w lidze koreańskiej, w drużynie Samsung Bluefangs, gdzie w jednym z meczów w sezonie 2011/12 zdobył 58 punktów, ustanawiając tym wynikiem rekord Świata. Wcześniej, w sezonie 2010/11 zdobył 57 punktów w jednym meczu.
Sukcesy klubowe.
Puchar KOVO:
Mistrzostwo Korei Południowej:
Mistrzostwo Turcji:
Klubowe Mistrzostwa Ameryki Południowej:
Puchar Ligi Greckiej:
Mistrzostwo Grecji:
Sukcesy reprezentacyjne.
Puchar Panamerykański:
Mistrzostwa Ameryki Północnej, Środkowej i Karaibów:
Igrzyska Panamerykańskie:

</doc>
<doc id="2651465" url="https://pl.wikipedia.org/wiki?curid=2651465" title="Odznaka &quot;Za Zasługi w Pracy Penitencjarnej&quot;">
Odznaka &quot;Za Zasługi w Pracy Penitencjarnej&quot;



</doc>
<doc id="2651476" url="https://pl.wikipedia.org/wiki?curid=2651476" title="Remigija Sablovskaitė-Nazarovienė">
Remigija Sablovskaitė-Nazarovienė



</doc>
<doc id="2651481" url="https://pl.wikipedia.org/wiki?curid=2651481" title="Reprezentacja Korei Południowej w rugby 7 mężczyzn">
Reprezentacja Korei Południowej w rugby 7 mężczyzn

Reprezentacja Korei Południowej w rugby 7 mężczyzn – zespół rugby 7, biorący udział w imieniu Korei Południowej w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Koreański Związek Rugby, członek Asia Rugby oraz World Rugby.

</doc>
<doc id="2651501" url="https://pl.wikipedia.org/wiki?curid=2651501" title="Aliens versus Predator 2">
Aliens versus Predator 2



</doc>
<doc id="2651517" url="https://pl.wikipedia.org/wiki?curid=2651517" title="Reprezentacja Japonii w rugby 7 mężczyzn">
Reprezentacja Japonii w rugby 7 mężczyzn

Reprezentacja Japonii w rugby union mężczyzn – zespół rugby 7, biorący udział w imieniu Japonii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Japoński Związek Rugby, członek Asia Rugby oraz World Rugby.

</doc>
<doc id="2651537" url="https://pl.wikipedia.org/wiki?curid=2651537" title="Reprezentacja Hongkongu w rugby 7 mężczyzn">
Reprezentacja Hongkongu w rugby 7 mężczyzn

Reprezentacja Hongkongu w rugby union mężczyzn – zespół rugby 7, biorący udział w imieniu Hongkongu w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Hong Kong Rugby Football Union, członek Asia Rugby oraz World Rugby.

</doc>
<doc id="2651556" url="https://pl.wikipedia.org/wiki?curid=2651556" title="Reprezentacja Chin w rugby 7 mężczyzn">
Reprezentacja Chin w rugby 7 mężczyzn

Reprezentacja Chin w rugby 7 mężczyzn – zespół rugby 7, biorący udział w imieniu Chin w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Chiński Związek Rugby, członek Asia Rugby oraz World Rugby.

</doc>
<doc id="2651585" url="https://pl.wikipedia.org/wiki?curid=2651585" title="DALI (system sterowania oświetleniem)">
DALI (system sterowania oświetleniem)

DALI (ang. "Digital Addressable Lighting Interface") - cyfrowy system sterowania oświetleniem umożliwiający sterowanie oprawami oświetleniowymi poprzez zastosowanie urządzeń peryferyjnych lub komputera za pomocą dodatkowego przewodu dwużyłowego. 
Po raz pierwszy system DALI został przedstawiony na międzynarodowych targach Light+Building we Frankfurcie w 2000 roku. System powstał przy współpracy między innymi Philips, Helvar, Osram i Tridonic.
W roku 2017 znak towarowy DALI został przeniesiony do konsorcjum Digital Illumination Interface Alliance (DiiA). Procesem standaryzacji zajmuje się Międzynarodowa Komisja Techniczna (IEC) w ramach normy IEC 62386.
W połowie roku 2018 przedstawiono nową wersję standardu DALI, zwaną pod nazwą DALI-2. W przypadku DALI-2 zwiększona została m.in. interoperacyjność, wprowadzono nowy typ urządzeń (urządzenia kontrolne) jak również zdefiniowano procedury testowe w celu zwiększenia jakości produktów zgodnych z DALI. W 2019 wprowadzono również rozszerzenie certyfikatu DALI-2 o nazwie D4i, dedykowane inteligentnym urządzeniom gotowym do pracy w oparciu o Internet Rzeczy (IoT)
Zasada działania systemu DALI.
System DALI jest systemem cyfrowym, będącym naturalnym następcą analogowego sterowania 1-10V. Wykorzystując dwużyłowy przewód sterujący, magistrala sterująca nadaje każdemu podłączonemu sterownikowi krótki adres od 0 do 63. Pozwala to na sterowanie 64 urządzeniami lub 16 grupami lamp w jednej linii. Sterowanie nie musi jednak dotyczyć pojedynczych lamp. Oprawy można grupować i sterować całymi grupami, a także nadać sygnał na wszystkie lampy w systemie i zarządzać całą siecią jednocześnie. Instalacja może być większa niż 64 urządzenia. Pozwalają na to dedykowane repeatery i bramki sterujące, umożliwiające poszerzenie całego systemu. 
Co ważne, w systemie DALI przesył informacji odbywa się dwukierunkowo. Jest to tzw. system half duplex, gdzie komunikacja jest dwukierunkowa, jednak odbywać się może tylko w jedną stronę w tym samym momencie. Dwukierunkowa wymiana informacji umożliwia stworzenie w pełni zautomatyzowanego systemu oświetlenia, który w połączeniu z czujnikami ruchu i zmierzchu będzie dostosowywał ilość emitowanego przez lampy światła, czy też informował o awarii konkretnych lamp w systemie.
System DALI dedykowany jest do sterowania światłem, stąd jego najważniejszą funkcją jest ściemnianie lamp oświetleniowych. Odbywa się ono poprzez nadanie na lampę sygnału w zakresie od 0 do 254, oraz sygnału 255 zatrzymującego lampę we wskazanym wcześniej punkcie. Znaczą one odpowiednio:
Co ciekawe, lampy w standardzie DALI-2 rozjaśniają i ściemniają się logarytmicznie po krzywej, dostosowanej do czułości ludzkiego oka.
Elementy systemu DALI.
Kompletny system DALI tworzy się z kilku elementów, które są niezbędne by działał on prawidłowo. Są to:
Wszystkie powyższe elementy stanowią kompletny system sterowania DALI.
Zalety i wady systemu DALI.
Podstawową zaletą systemu DALI jest jego prostota i łatwość w tworzeniu instalacji DALI. W przeciwieństwie do analogowego systemu 1-10V, w przypadku DALI polaryzacja nie ma znaczenia, a wszystkie lampy wpinane są do jednej linii, czy też pętli DALI. Ze względu na niską prędkość przesyłu danych, oraz wysoki współczynnik SNR (Signal to Noise Ratio), sam sygnał jest bardzo odporny na zakłócenia. Powyższe zalety pozwalają na prowadzenie kabli sterujących razem z zasilającymi, co znacząco ułatwia montaż całego systemu, oraz obniża jego koszt. W porównaniu systemów analogowych, DALI umożliwia dokładne odczytywanie informacji w systemie, co w połączeniu z dwukierunkową komunikacja umożliwia stałe monitorowanie systemu oświetleniowego i odpowiednie dostosowanie go do warunków panujących na obiekcie. System oparty jest o otwartą architekturę, oraz ma możliwość integracji z systemami automatyki budynkowej. Czyni to z niego kompleksowe rozwiązanie dla obiektów przemysłowych i administracyjnych.
Jeżeli chodzi o wady systemu, to główną wadą jest fakt, że większość starych opraw nie jest z nim kompatybilna. To sprawia, że modernizacja starych systemów oświetleniowych bywa problematyczna. Podobnie jest z ograniczeniem ilości urządzeń do 64 szt. W przypadku większej ilości urządzeń wymagane jest tworzenie podsieci w oparciu o dodatkowe bramki sterujące, co w niektórych przypadkach może utrudniać stworzenie kompleksowej sieci.

</doc>
<doc id="2651591" url="https://pl.wikipedia.org/wiki?curid=2651591" title="Ojciec Sergiusz (opowiadanie)">
Ojciec Sergiusz (opowiadanie)

Ojciec Sergiusz (oryg. ros. "Отец Сергий") – opowiadanie Lwa Tołstoja napisane między rokiem 1890 a 1898 i wydane pośmiertnie w 1912.
Okoliczności powstania.
W lutym 1890 Lew Tołstoj opowiedział rodzinie i przyjaciołom historię o nauczycielce muzyki, podobną do zawartego w "Ojcu Sergiuszu" epizodu z Praskowią Michajłowną. Doszedł do wniosku, że motyw ten warto zawrzeć w opowiadaniu. W trakcie pracy nad opowiadaniem wykreował scenę, w której wesołe towarzystwo odwiedza pustelnię mnicha Sergiusza. Listy pisarza świadczą, iż już w tym czasie opracował plan dłuższego opowiadania i wybrał dla niego tytuł – "Ojciec Sergiusz".
Tołstoj pracował równocześnie nad kilkoma utworami. Do lutego 1891 napisał scenę spotkania Sergiusza z wdową Makowkiną i opisał jego uczucia względem współbraci z monasteru, w którym żył przed osiedleniem się w pustelni. Następnie postanowił wstrzymać pisanie, gdyż nie czuł się na siłach, by stworzyć tekst tak wartościowy, jak planował. W listopadzie 1891 dopracowywał scenę spotkania Sergiusza i Praskowii oraz początkowe fragmenty dzieła. Do "Ojca Sergiusza" wrócił w 1895, by po pewnym czasie ponownie przerwać pracę. W czerwcu i lipcu 1898 dokonał w tekście kolejnych poprawek i stwierdził, że zasadniczo zakończył pisanie.
Tołstoj nie zamierzał publikować opowiadania. Nie przeczytał ponownie rękopisu, lecz przystąpił do pracy nad powieścią "Zmartwychwstanie". Jak pisze Ryszard Przybylski
Treść.
Akcja utworu rozpoczyna się w latach 40. XIX w. Książę Stiepan Kasatski, dowódca szwadronu pułku kirasjerów lejbgwardii, znakomicie zapowiadający się ambitny młody oficer, nieoczekiwanie decyduje się na wstąpienie do monasteru. Przyczyną tej decyzji była wiadomość o tym, że jego narzeczona Maria Korotkowa była rok wcześniej kochanką cara Mikołaja I, którego Kasatski z całego serca podziwiał. Będąc posłusznikiem były oficer szybko przystosowuje się do życia zakonnego; ambicja, z którą dawniej uczył się języków obcych i gry w szachy, teraz skłania go do doskonalenia się w cnotach. Po trzech latach składa śluby wieczyste z imieniem Sergiusz. Ze skupienia na życiu wewnętrznym nie wyrywa go ani wiadomość o ślubie dawnej narzeczonej, ani o śmierci matki.
Po czterech latach zamieszkiwania w monasterze, pod kierunkiem przełożonego-ucznia Ambrożego z Optiny, Sergiusz zostaje przeniesiony przez biskupa do innego klasztoru. W nowym miejscu mnich odkrywa, że na nowo budzi się w nim pożądanie kobiet, które dotąd skutecznie zwalczał. Zaczyna również czuć antypatię do swojego przełożonego, mnicha dążącego wyłącznie do szybkiej kariery w cerkiewnej hierarchii. Uzyskuje zgodę na podjęcie życia pustelniczego w Tambinie.
Po sześciu latach życia w samotności Sergiusz żyje nękany zwątpieniem i żądzą cielesną; regularna modlitwa i post pomagają mu tylko w niewielkim stopniu. Tymczasem wdowa Makowkina zakłada się z przyjaciółmi, że uda się jej skłonić mnicha, by pozwolił jej przenocować w jego pustelni. Kobieta usiłuje uwieść Sergiusza, który, by zwalczyć pokusę, ucina sobie palec u lewej ręki. Wstrząśnięta jego czynem Makowkina rok później wstępuje do żeńskiego monasteru. W ciągu kolejnych lat Sergiusz zyskuje sławę cudotwórcy: za sprawą jego modlitw ludzie odzyskują zdrowie. Sam mnich czuje jednak, że jego wiara traci dawną siłę, a wszystkie jego działania motywuje już tylko troska o innych ludzi. Zaczyna rozważać ucieczkę z pustelni w przebraniu chłopa, rezygnuje jednak z tego zamiaru. Jako cudotwórca, odwiedzany przez tłumy pątników, nie może żyć z dawną prostotą: przełożeni wyznaczają mu posługujących braci.
Któregoś dnia w pustelni Sergiusza zjawia się kupiec z dwudziestodwuletnią, niepełnosprawną umysłowo córką. Pragnie, by mnich i ją uzdrowił swoją modlitwą. Zmysłowość i uroda dziewczyny sprawiają, że mężczyzna traci nad sobą panowanie i łamie złożone śluby czystości. Następnego dnia zastanawia się nad popełnieniem samobójstwa, przekonany, że wszelka modlitwa byłaby nieskuteczna. Przypomina sobie kobietę, którą znał od dzieciństwa: Praskowię Michajłownę Mawrikiewą; ucieka z pustelni i udaje się do jej domu. Praskowia Michajłowna opowiada mu o swoim życiu: jej mąż zmarł, obecnie jej źródłem utrzymania są lekcje muzyki, pod jej opieką pozostaje córka, jej chory mąż i pięcioro wnuków. Mnich dochodzi do przekonania, że on, żyjąc dla ludzi, udawał oddanie swojego życia Bogu, podczas gdy Praskowia, pozornie żyjąc dla ludzi, w rzeczywistości najlepiej służyła Bogu.
Sergiusz nie wraca do monasteru, lecz zostaje wędrownym pielgrzymem, utrzymującym się z jałmużny. Dzięki swojej pokorze zyskuje przychylność spotykanych ludzi. Niekiedy udaje mu się służyć radą, czytać ludziom Ewangelię lub pogodzić skłóconych; nie oczekując na nagrodę, oddala się wówczas z tego miejsca. Rezygnuje nawet ze swojego imienia, określając siebie jako sługę bożego. Po ośmiu miesiącach wędrówek po kraju zostaje aresztowany z powodu braku paszportu; za włóczęgostwo zostaje skazany na zesłanie na Syberię. Tam zamieszkuje u zamożnego gospodarza, zajmując się u niego nauczaniem dzieci, opieką nad chorymi i pracą w ogrodzie.
Cechy utworu.
Ryszard Przybylski łączy wymowę opowieści z ogólną koncepcją społeczno-religijną głoszoną przez Tołstoja, jego wrogością wobec absolutnej władzy carskiej i podporządkowanemu jej Rosyjskiego Kościoła Prawosławnego. Zdaniem tego autora podstawowym zagadnieniem utworu jest problem życia duchowego człowieka wierzącego, który popada w konflikt z własną wspólnotą wyznaniową i jej hierarchią.
Wiktor Szkłowski określa "Ojca Sergiusza" jako swoisty dziennik pisarza.
Postać tytułowego bohatera.
Charakteryzując postać Stiepana Kasatskiego przed wstąpieniem do monasteru, Tołstoj odwołuje się do mitów popularnych wśród inteligencji rosyjskiej lat 40. XIX w. Bohater jest zafascynowany postacią cara i gotów do wszelkich poświęceń w służbie na jego rzecz. Drugą wartością, jaka wpływa na jego życie, jest miłość do kobiety, którą bezgranicznie idealizuje. Zniszczenie obydwu ideałów w jednym momencie prowadzi go do przyjęcia stanu mniszego; w szczególności rozczarowanie wobec osoby cara sprawia, że nie ma on już czego szukać w świecie doczesnym.
Wstępując do monasteru, Kasatski nie porzuca jednak swojej dumy i ambicji: tak jak dawniej był wyróżniającym się wojskowym, teraz pragnie przodować w ascezie. Fakt ten staje się przyczyną jego duchowej klęski. Mnich Sergiusz szybko styka się w klasztorze z dwoma podstawowymi problemami: wpływem świata zewnętrznego i namiętnością cielesną. Do walki z tą ostatnią przygotowuje się poprzez lekturę Biblii i Ojców Kościoła. Bohater interpretuje ich teksty tak, jak czynił to Tołstoj: zaczyna pogardzać i brzydzić się ciałem, w istocie źle odczytując przesłanie Ewangelii w odniesieniu do człowieka. Dopóki Sergiusz zachowuje szacunek dla własnego "ja", jego wysiłki na rzecz poskromienia żądzy cielesnej przynoszą rzeczywiste efekty na drodze do przebóstwienia – celu życia prawosławnego mnicha. Szczególnie podkreśla to fakt, że pierwszy nauczyciel duchowy Sergiusza jest z kolei uczniem duchowym starców optyńskich, głoszących poskramianie namiętności bez wyniszczania ciał.
Jak pisze Przybylski, z czasem postawa bohatera opowieści uległa negatywnej zmianie. Sergiusza nie interesowało już
W czasie spotkania z wdową Makowkiną Sergiusz broni się przed uwiedzeniem poprzez odmawianie Modlitwy Jezusowej, jednak ostatecznym środkiem, za pomocą którego odnosi sukces, jest samookaleczenie. Zwycięstwo bohatera było jednak możliwe dzięki temu, że nadal zachował mocną wiarę. Gdy Sergiusz spotyka córkę kupca, jest już człowiekiem bez pokory, miłości i prawdziwej wiary. Dlatego, mimo początkowych starań, by do tego nie dopuścić, ulega namiętności.
Wymowa opowieści a idee religijne Tołstoja.
"Ojciec Sergiusz" ukazuje obraz życia w monasterach rosyjskich w XIX w., ukazany z perspektywy poglądów Tołstoja, który nie lubił i nie cenił współczesnych sobie mnichów. Pisząc "Ojca Sergiusza", Tołstoj był już autorem własnej doktryny religijnej, którą Przybylski w ślad za Mereżkowskim określa jako "ubóstwienie Nicości".
Po złamaniu ślubów czystości ojca Sergiusza ogarnia pragnienie, by całkowicie zatrzeć własną osobowość – istnieć jako nikt. Dla Tołstoja śmiertelny grzech stał się możliwością, by odnaleźć prawdziwego Boga – nie jest to już jednak Bóg w rozumieniu teologii chrześcijańskiej, lecz w rozumieniu pisarza. Gdy bohater rozczarowuje się ostatecznie co do monastycyzmu, odnajduje ideał życia w postawie Praskowii Michajłowny, reprezentantki "ludowej moralności" – niezwiązanej duchowo z żadną religią. Bóg w ujęciu Tołstoja jest jednak "wiecznym Niczym", a to oznacza, że drogą dotarcia do niego jest zniszczenie własnej osobowości. Sergiusz nie może więc po prostu naśladować spotkanej kobiety, lecz postanawia wyzbyć się resztek indywidualności, dołączając do grupy bezimiennych wędrowców błądzących bez celu po Rosji. Bohater jest przekonany, że pozbywając się nawet imienia ostatecznie zbliżył się do Boga. W rzeczywistości dokonał jedynie samozniszczenia.
Jak pisze Przybylski
Powtarzalność scen i postacie kobiece w utworze.
Przy opisywaniu upadku ojca Sergiusza Tołstoj posługuje się techniką rymu sytuacyjnego. Spotkanie z córką kupca odbywa się w podobnej scenerii, co ostatnia rozmowa Kasatskiego z narzeczoną: w maju, przy śpiewie ptaków. Obydwie kobiety noszą również imię Maria. Patronką tego imienia jest Matka Boża, jednak żadna z literackich Marii nie zbliża się nawet do reprezentowanego przez nią ideału – obie są jego swoistym wykrzywieniem. W interpretacji Marii Leśniewskiej kobiet występujących w opowiadaniu nie należy jednak surowo osądzać, ponieważ każda z nich jest jedynie narzędziem. Uwodzicielka Makowkina działa pod wpływem zepsutej obyczajowości sfery szlacheckiej, niepełnosprawna Maria ślepo realizuje podszepty natury, dążącej do aktu płciowego i rozmnażania się. Podobnie jak w przypadku innych bohaterek kobiecych z utworów Tołstoja, nie są one winne dramatycznych konsekwencji swoich czynów.
Publikacja.
"Ojciec Sergiusz" został wydany drukiem po śmierci Tołstoja, przez jego spadkobierców, razem z innymi dziełami nieopublikowanymi za życia autora, w 1912 w Moskwie. Tekst dzieła był ocenzurowany – pozbawiony wzmianek o carze Mikołaju I. Pełny tekst został wydany w tym samym roku w Berlinie, podzielony na rozdziały, co nie występowało w rękopisie. W latach 30. XX wieku w Związku Radzieckim, w ramach opracowywania pełnego wydania dzieł Tołstoja, podjęto prace nad naukową edycją opowieści. Opracowany tekst został wydany w 1953 w Moskwie.
Opowieść była tłumaczona na język polski przez Jadwigę Dmochowską (wydanie z 1978) i Ryszarda Przybylskiego (2009).

</doc>
<doc id="2651596" url="https://pl.wikipedia.org/wiki?curid=2651596" title="Orkiestra Wojskowa w Bydgoszczy">
Orkiestra Wojskowa w Bydgoszczy

Orkiestra Wojskowa w Bydgoszczy – orkiestra dęta złożona z żołnierzy muzyków garnizonu bydgoskiego, w latach 1950-2012 Orkiestra Reprezentacyjna Pomorskiego Okręgu Wojskowego.
Historia.
Orkiestra powstała w 1950 r. przy Pomorskim Okręgu Wojskowym w Bydgoszczy. Była jedną z trzech reprezentacyjnych orkiestr wojskowych istniejących w polskiej armii. Zespół zrzeszał ponad 40 etatowych muzyków (orkiestrantów), dyrygenta (kapelmistrza) oraz tamburmajora – szefa orkiestry, do którego obowiązków należało prowadzenie orkiestry podczas parad, defilad, a także musztry orkiestrowej. Kapelmistrzami orkiestry w latach 1950-2002 byli: Tymoteusz Kruczek, Leon Zawodny, Longin Kaszewski, Stefan Ilnicki, Zygfryd Grad, Kazimierz Hilla, Eugeniusz Mik, Janusz Kałuża, Jan Szabat, Tadeusz Waliszewski, Henryk Tokarski, Jerzy Andrzejewski.
Od kwietnia 2011r. kapelmistrzem został mjr Krzysztof Matraszek.
Orkiestra koncertowała w kraju i za granicą, gdzie zdobywała wysokie lokaty na konkursach orkiestr wojskowych. Spełniała ważną funkcję kulturotwórczą w środowiskach wojskowych i cywilnych. Osiągnięcia artystyczne i popularyzatorskie muzyków dokumentują setki dyplomów, pucharów, medali i odznak honorowych. Oprócz koncertów OPOM prezentowała wielokrotnie defilady w strojach galowych i historycznych oraz nagrała płyty marszów wojskowych (1973, 1993).
Pod koniec lat 70. zespół cieszył się opinią najlepszej orkiestry reprezentacyjnej okręgów wojskowych w kraju. Koncertował w Niemczech, Francji, Czechosłowacji, Belgii, Holandii, Litwie. W 1989 r. wystąpił wraz z muzykami Warszawskiego Okręgu Wojskowego w Turnieju Królewskim w Londynie. Brytyjska królowa Elżbieta II, która przybyła na koncert kulminacyjny festiwalu, z uznaniem wyrażała się o występie polskich muzyków zawierającym pieśni historyczne, wiązanki melodii wojskowych i utwory współczesne.
W latach 70., w wyniku współpracy kapelmistrza orkiestry Kazimierza Hilli z Rozgłośnią Polskiego Radia w Bydgoszczy i kompozytorem Pawłem Billertem, utworzono z muzyków orkiestry nonet dęty pn. „"Bydgoska Dziewiątka Radiowa"”, bardzo popularny w owych latach na antenie Polskiego Radia. Z orkiestrą POW występowali liczni soliści śpiewacy z teatrów operowych i muzycznych, piosenkarze i muzycy instrumentaliści.
Z dniem 1 stycznia 2012 r., kiedy rozformowano Pomorski Okręg Wojskowy, orkiestra przeszła w podporządkowanie Inspektoratu Wsparcia Sił Zbrojnych w Bydgoszczy, a jej nazwa zmieniła się na: Orkiestra Wojskowa w Bydgoszczy.
W lutym 2012r. Orkiestra nagrała płytę DVD z koncertu pt. „Niech Żyje Bal”. Zespół wystąpił z bardzo zróżnicowanym repertuarem. Wykonał pieśni neapolitańskie, muzykę filmową, rozrywkową po widowisko w którym muzykę do filmu tworzyli zespół kameralny – kwartet klarnetowy z towarzyszeniem muzyki elektronicznej.
Charakterystyka.
Orkiestra prezentuje wysoki poziom muzyczny, dzięki stałym związkom z Filharmonią Pomorską i Akademią Muzyczną w Bydgoszczy. W repertuarze zespołu znajdują się zarówno kompozycje muzyki poważnej w transkrypcji na orkiestrę dętą; uwertury, symfonie, poematy symfoniczne, tańce, jak i muzyka o tematyce żołnierskiej oraz rozrywkowa w szerokim znaczeniu tego słowa (znane standardy, opracowania piosenek). Bierze udział w uroczystościach wynikających z Ceremoniału Wojskowego, świętach państwowych, religijnych oraz występach dla mieszkańców Bydgoszczy i regionu. Prezentuje także musztrę paradną, w połączeniu z mundurami historycznymi z okresu Księstwa Warszawskiego.

</doc>
<doc id="2651610" url="https://pl.wikipedia.org/wiki?curid=2651610" title="Logika biznesowa">
Logika biznesowa

Logika biznesowa (algorytmy biznesowe) – wdrożenie procesów stosowanych w firmie w zakresie oprogramowania wspierającego działanie tej firmy lub zarządzanie nią (np. zasobami przedsiębiorstwa, relacjami z klientem, dostawami, stanem magazynowym produktów itp.). Logika biznesowa występuje zwykle w dużych systemach gdzie dane są dostarczane przez inne systemy funkcjonujące w organizacji. Jest spójna z procesami zachodzącymi w organizacji i niejako odzwierciedla je.
Logika biznesowa jest nieodłącznym elementem funkcjonowania systemów ERP (ang. "Enterprise Resource Planning"), SCM (ang. "Supply Chain Management") czy PLM (ang. "Product Lifecycle Management").

</doc>
<doc id="2651620" url="https://pl.wikipedia.org/wiki?curid=2651620" title="Kwartet Pomorski">
Kwartet Pomorski

Kwartet Pomorski, zwany także w latach 60., 70. i 80. XX w. Kwartetem Bydgoskim – bydgoski zespół muzyków-wirtuozów (dwoje skrzypiec, altówka i wiolonczela) uprawiający muzykę kameralną. 
Historia.
Zespół powstał w 1958 r. przy Filharmonii Pomorskiej w Bydgoszczy. Tworzyli je koncertmistrzowie grup orkiestry symfonicznej filharmonii, muzycy-soliści, także z okresu międzywojennego. Kwartet Bydgoski Filharmonii Pomorskiej z lat 1958-1959 tworzyli: Edward Statkiewicz, Zdzisława Wojciechowska, Józef Rezler i Stanisław Roszak (pierwszy skład) oraz Bohdan Giergiel, Antoni Durski, Franciszek Rumiński i Paweł Kreja (drugi skład). Zespoły te występowały w sezonie 1958/59 i 1959/60 w licznych koncertach - w całym województwie bydgoskim, regionie, a także kraju, popularyzując najcenniejsze dzieła kameralistyki. 
Po dwóch latach „Kwartet Bydgoski” zakończył swoją działalność z powodu nadmiaru obowiązków muzyków zarówno w Orkiestrze Symfonicznej FP, jak i Capelli Bydgostiensis (powstałej w 1960 r.). W 1969 r. reaktywowano działalność kwartetu, lecz jego działalność nie była już tak aktywna. W latach 70. i 80. prowadził go długoletni koncertmistrz Filharmonii Pomorskiej Józef Rezler. W latach 90. do tradycji sięgnęli muzycy z Capelli Bydgostiensis i Orkiestry Symfonicznej Filharmonii Pomorskiej. W nowej rzeczywistości społecznej narodził się Kwartet Pomorski grający w składzie: Waldemar Kośmieja (I skrzypce), Dorota Grajek-Czerw (II skrzypce), Zbigniew Milewski (altówka) i Małgorzata Węglerska-Posadzy (wiolonczela).
Przez kilkanaście lat działalności koncertowej zespół ugruntował swoją pozycję na rynku krajowym i zagranicznym. Zaliczany jest do czołówki wykonawczej muzyki kameralnej w Polsce. Kwartet Pomorski koncertuje za granicą, zwłaszcza w Hiszpanii, gdzie dał około 100 koncertów i wystąpił w nagraniach płytowych „"Antologii hiszpańskiej muzyki współczesnej"”. Daje także występy w kraju, nierzadko w zabytkowych pałacach czy kościołach.

</doc>
<doc id="2651636" url="https://pl.wikipedia.org/wiki?curid=2651636" title="Limentinus">
Limentinus

Limentinus – bóstwo rzymskie, towarzyszące Janusowi, opiekujące się progami budynków.

</doc>
<doc id="2651639" url="https://pl.wikipedia.org/wiki?curid=2651639" title="Akademicka Orkiestra Symfoniczna (Bydgoszcz)">
Akademicka Orkiestra Symfoniczna (Bydgoszcz)

Akademicka Orkiestra Symfoniczna – studencka orkiestra symfoniczna, którą tworzą słuchacze Akademii Muzycznej im. Feliksa Nowowiejskiego w Bydgoszczy.
Historia.
Orkiestra powstała w 1976 r., u zarania działalności koncertowej uczelni, jako jeden z obowiązkowych w systemie kształcenia muzyków programów. Dyrygentami Akademickiej Orkiestry Symfonicznej byli: Szymon Kawalla, Zbigniew Staniszewski, Andrzej Knap, Wojciech Czapiel, Jerzy Salwarowski, Zdzisław Szostak, Warcisław Kunc, Zygmunt Rychert. Do 2004 r. zagrano koło 100 koncertów, podczas których prezentowane były m.in. symfonie i uwertury, muzyka operowa i operetkowa, kantaty i oratoria, wykonywane ze studenckimi chórami Akademii Muzycznej. Orkiestra towarzyszyła solistom-instrumentalistom i śpiewakom podczas ich dyplomowych koncertów, a także grała muzykę rozrywkową, filmową oraz jazz. Występowała z koncertami inaugurującymi festiwale, których współorganizatorem była bydgoska Akademia Muzyczna, jak np. Studencki Festiwal Forte Piano, czy Międzynarodowe Spotkania Chóralne „Arti et Amicitiae”. W 2003 r. występowała w sali Filharmonii Narodowej w Warszawie.
Charakterystyka.
Zespół tworzą studenci Wydziału Instrumentalnego Akademii Muzycznej w Bydgoszczy.
Prawie 90-osobowa orkiestra gra zróżnicowany repertuar. Jest to jedyna w regionie kujawsko-pomorskim studencka orkiestra symfoniczna. Stanowi konkurencyjny zespół symfoników w stosunku do Filharmonii Pomorskiej. Tradycyjnie w ciągu roku akademickiego odbywają się cztery koncerty Orkiestry Akademickiej, a także „Koncerty noworoczne” i „Karnawałowe”. 
Miejscem występów Akademickiej Orkiestry Symfonicznej jest sala koncertowa Filharmonii Pomorskiej, wnętrza bydgoskich kościołów, a także sale koncertowe Torunia i innych miejscowości regionu kujawsko-pomorskiego.

</doc>
<doc id="2651649" url="https://pl.wikipedia.org/wiki?curid=2651649" title="Eve (góra)">
Eve (góra)



</doc>
<doc id="2651668" url="https://pl.wikipedia.org/wiki?curid=2651668" title="Philippus Rovenius">
Philippus Rovenius

Philippus Rovenius (nid. "Filips van Rouveen") (ochrzczony 1 stycznia 1573 w Deventer, zm. 10 października 1651 w Utrechcie) – wikariusz apostolski misji holenderskiej w latach 1614-1651.
Studiował w Leuven. Święcenia kapłańskie otrzymał w 1599. W 1602 został prezesem holenderskiej szkoły kapłańskiej w Kolonii, a w 1605 wikariuszem generalnym diecezji Deventer.
W 1614 zastąpił Vosmeera Sasbouta na stanowisku wikariusza apostolskiego. W dniu 8 listopada 1620 w Brukseli, został wyświęcony na tytularnego arcybiskupa Filippi. Osiadł w Oldenzaal, następnie przeniósł się do Groenlo (gdzie był naocznym świadkiem oblężenia miasta w 1627). Ostatecznie przybył do Utrechtu gdzie zmarł. W 1640 roku otrzymał zakaz wjazdu na teren Amsterdamu. 
Rovenius dokonywał reorganizacji Kościoła katolickiego w Holandii, próbując wprowadzać decyzje Soboru Trydenckiego. Mimo że zaprzyjaźnił się w Leuven z Janseniusem, pozostał wierny Rzymowi i jego decyzjom, aż do śmierci.

</doc>
<doc id="2651669" url="https://pl.wikipedia.org/wiki?curid=2651669" title="Panagiotis Pikrammenos">
Panagiotis Pikrammenos



</doc>
<doc id="2651675" url="https://pl.wikipedia.org/wiki?curid=2651675" title="Forculus">
Forculus

Forculus – bóstwo rzymskie, towarzyszące Janusowi, opiekujące się drzwiami.

</doc>
<doc id="2651678" url="https://pl.wikipedia.org/wiki?curid=2651678" title="Øllebrød">
Øllebrød

Øllebrød – tradycyjna potrawa kuchni duńskiej. Jej głównym składnikiem jest czerstwy rugbrød (rodzaj ciemnego żytniego pieczywa), rozgotowany w piwie słodowym, ciemnym, słodkim.
Pochodzenie.
Pomysł na potrawę przypisuje się mnichom. Żyjąc skromnie, do przyrządzania posiłków wykorzystywano wszystko, co było dostępne, piwo i czarny chleb były zaś podstawowymi surowcami dostępnymi w klasztorach. Początkowo potrawę przyrządzano z czerstwego chleba. Ze względu na ubóstwo nie pozwalano, by marnowały się resztki pożywienia. Obecnie dopuszczalna jest każda forma chleba ciemnego.
Współczesne sposoby podawania.
Øllebrød serwowane jest głównie na śniadanie, jednakże jadane jest również o innych porach dnia. Jest potrawą sycącą i rozgrzewającą. Może być podawane z dodatkiem cukru, cynamonu, laski wanilii, skórki pomarańczy lub cytryny, mleka, doprawione lub udekorowane śmietaną, bitą śmietaną lub utartym żółtkiem jajka. Współczesne wariacje dopuszczają stosowanie różnych rodzajów chleba i piwa.

</doc>
<doc id="2651694" url="https://pl.wikipedia.org/wiki?curid=2651694" title="Jewgienij Pietrowicz Rożnow">
Jewgienij Pietrowicz Rożnow



</doc>
<doc id="2651703" url="https://pl.wikipedia.org/wiki?curid=2651703" title="Millbank Millennium Pier">
Millbank Millennium Pier

Millbank Millennium Pier – przystań na zachodnim brzegu Tamizy w Londynie (Wielka Brytania), obsługiwana przez statki działające na podstawie licencji London River Services. Położona jest pomiędzy Lambeth Bridge i Vauxhall Bridge. 
Przystań została otwarta 22 maja 2003 roku przez ówczesnego burmistrza Londynu Kena Livingstone’a. Była jedną z pięciu wybudowanych w ramach projektu Thames 2000 (pozostałe to: Blackfriars Millennium Pier, Waterloo Millennium Pier, Westminster Millennium Pier i Tower Millennium Pier). Projekt był częścią strategii integracji transportu i regeneracji Tamizy prowadzonej przez Cross-River Partnership.
Budynek przystani otrzymał wiele nagród za wyróżniający się projekt, m.in. RIBA.

</doc>
<doc id="2651710" url="https://pl.wikipedia.org/wiki?curid=2651710" title="Cygnus X">
Cygnus X

Cygnus X – kompleks gwiazdotwórczy znajdujący się w gwiazdozbiorze Łabędzia w odległości około 4500 lat świetlnych. Nazwa Cygnus X została po raz pierwszy przypisana temu rozproszonemu źródłu radiowemu przez J.H. Piddingtona i H.C. Minnetta w 1952 w celu odróżnienia tego radioźródła od innych znanych źródeł radiowych w Łabędziu.
Obszar zawiera zarówno już powstałe młode, masywne gwiazdy, jak też skomplikowaną sieć baniek, włókien i filarów, w których powstaje kolejna generacja nowych gwiazd. Cygnus X ma niezmiernie chaotyczną strukturę, za co odpowiedzialne są potężne wiatry oraz znaczne ilości promieniowania jonizującego wyrzucane do otoczenia przez masywne gwiazdy. Do kompleksu Cygnus X należy asocjacja gwiazdowa Cygnus OB2, składająca się z tysięcy gwiazd, widoczna poprzez swoje oddziaływanie na pobliskie chmury. Skutkiem tego oddziaływania jest niebieska poświata w centrum Cygnus X, świecąca dzięki podgrzaniu otaczającego materiału.
Skomplikowana sieć włókien i filarów wskazuje na intensywne formowanie gwiazd. Jednym z najważniejszych takich regionów jest DR 21, posiadający niezwykle gęste włókna powstałe w trakcie narodzin masywnych gwiazd. W obszarze tym znajduje się też kilka struktur podobnych do baniek. Są to DR 20, DR 22, DR 17 i W75N. Każda z nich została wyrzeźbiona przez pobliskie masywne młode gwiazdy. Promieniowanie pochodzące od tych gwiazd jonizuje gaz w swoim otoczeniu, co powoduje jaskrawe świecenie baniek przypominających nadmuchane pęcherzyki na najkrótszych długościach fal.
W kompleksie znajduje się również struktura przypominająca bardziej rozproszoną chmurę z jednym widocznym filarem przypominającym szyję łabędzia. Chmura ta została skatalogowana jako DR 15. W pobliżu brzegu tego filaru znajduje się też wyjątkowo symetryczna bańka w kolorze niebieskim. Jest to prawdopodobnie powłoka powstała z materiału wyrzuconego przez jasną błękitną gwiazdę zmienną skatalogowaną jako G79.29 +0.46. Jest to nadolbrzym należący do gwiazd zmiennych typu S Doradus. Znajduje się ona w centrum tego obszaru. W całym kompleksie Cygnus X widoczne są gęste stężenia pyłów i gazu, które w przyszłości posłużą do uformowania kolejnej generacji masywnych gwiazd.

</doc>
<doc id="2651722" url="https://pl.wikipedia.org/wiki?curid=2651722" title="Jonathan Walters">
Jonathan Walters

Jonathan Ronald Walters (ur. 20 września 1983) – irlandzki piłkarz.
Jako junior był zawodnikiem Blackburn, jednak nie przebił się do pierwszego składu na stałe. Następnie był zawodnikiem Boltonu, jednak w nie grał w podstawowym składzie i był wypożyczany do słabszych zespołów. W 2004 został zawodnikiem Hull City, grał także w Chester i Wrexham. W latach 2007–2010 był zawodnikiem Ipswich Town, a w 2010 został piłkarzem grającego w Premier League Stoke. W maju 2012 został powołany do 23 osobowej kadry na Mistrzostwa Europy w Piłce Nożnej 2012 przez selekcjonera Giovanniego Trapattoniego. W reprezentacji Irlandii zadebiutował w listopadzie 2010 w spotkaniu z Norwegią. Wcześniej grał w młodzieżówce i drużynie B tego kraju. Obywatelstwo Irlandii posiada, ponieważ Irlandką jest jego matka.
22 marca 2019 r. ogłosił zakończenie kariery z powodu przedłużających się problemów z kontuzją.

</doc>
<doc id="2651752" url="https://pl.wikipedia.org/wiki?curid=2651752" title="Odrzywolski">
Odrzywolski



</doc>
<doc id="2651753" url="https://pl.wikipedia.org/wiki?curid=2651753" title="I liga polska w piłce nożnej (2012/2013)">
I liga polska w piłce nożnej (2012/2013)

I liga 2012/2013 – 65. edycja rozgrywek drugiego poziomu ligowego piłki nożnej mężczyzn w Polsce. Brało w niej udział 18 drużyn (po 22. kolejce wycofał się ), grając systemem kołowym. Sezon ligowy rozpoczął się 4 sierpnia 2012 roku, a zakończył 8 czerwca 2013 roku.
Drużyny.
Objaśnienia:
Rozgrywki.
W sezonie 2012/2013 drużyny rozgrywają 34 kolejki ligowe po 9 meczów (razem 306 spotkań) w dwóch rundach: jesiennej i wiosennej.
Dwa czołowe miejsca w końcowej tabeli premiowane będą awansem do Ekstraklasy. Cztery ostatnie zespoły miały spaść do II ligi, jednak w związku z wycofaniem się ŁKS Łódź drużyna ta została przesunięta na ostatnie miejsce w tabeli, zaś do II ligi zostaną relegowane zespoły z miejsc 15–17.
Tabela.
 ||rowspan=13 style="background-color:white;"|
Wyniki.
 
 
 
 
 wo.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 wo.
 
 
 
 
 
 
 
 
 wo.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 wo.
 wo.
 
 wo.
 wo.
 
 wo.
 wo.
 wo.
 
 
 
 
 
 
 wo.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 wo.
 
 
 
 
 
 
 
 
 
 
 
 
 
 
 
 
 
 wo.
 wo.
 
 
 
 
 
 
 
 
 wo.
 
 
 
 
Strzelcy.
"Stan na 8 czerwca 2013"

</doc>
<doc id="2651756" url="https://pl.wikipedia.org/wiki?curid=2651756" title="Lima (mitologia)">
Lima (mitologia)

Lima – bóstwo rzymskie, towarzyszące Janusowi, opiekujące się progami budynków. Prawdopodobnie żeńska inkarnacja lub partnerka Limentinusa.

</doc>
<doc id="2651780" url="https://pl.wikipedia.org/wiki?curid=2651780" title="Sophie Briard-Auconie">
Sophie Briard-Auconie



</doc>
<doc id="2651810" url="https://pl.wikipedia.org/wiki?curid=2651810" title="Serafin (Sobolew)">
Serafin (Sobolew)

Serafin, imię świeckie Nikołaj Borisowicz Sobolew (ur. 1 grudnia 1881 w Riazaniu, zm. 26 lutego 1950 w Sofii) – rosyjski biskup i teolog prawosławny.
Życiorys.
Ukończył z wyróżnieniem seminarium duchowne w Riazaniu, a następnie Petersburską Akademię Duchowną (dyplom w 1908). Jako student IV roku złożył 26 stycznia 1901 wieczyste śluby mnisze, przyjmując imię Serafin na cześć świętego mnicha Serafina z Sarowa. 18 marca 1908 został wyświęcony na hieromnicha. Po ukończeniu Akademii został początkowo skierowany do pracy na kursach przygotowujących do kapłaństwa w Żytomierzu, następnie od 1909 do 1911 był asystentem nadzorcy analogicznej szkoły w Kałudze, w 1911 został inspektorem seminarium duchownego w Kostromie, zaś w 1912 otrzymał godność archimandryty i stanowisko rektora seminarium duchownego w Woroneżu. Znał Jana Kronsztadzkiego, Warsonofiusza, Józefa i Anatola Młodszego z Optiny; traktował ich jak kierowników duchowych.
Po rewolucji październikowej prawosławne seminarium duchowne w Woroneżu zostało zlikwidowane. Archimandryta Serafin razem z bratem, hieromnichem Sergiuszem, opuścił miasto i udał się najpierw do Jekaterynosławia, a następnie do Symferopola (miasta pozostawały w rękach Białych), gdzie miał być rektorem seminarium duchownego. 14 października 1920 w soborze w Symferopolu miała miejsce jego chirotonia na biskupa łubieńskiego, wikariusza eparchii połtawskiej. Po wkroczeniu Armii Czerwonej na Krym w pierwszych dniach listopada tego samego roku biskup taurydzki Dymitr nie udzielił biskupowi Serafinowi błogosławieństwa na pozostanie w Rosji, lecz polecił mu po modlitwie zdecydować o swoim dalszym losie poprzez losowanie. Wyciągnąwszy kartę z napisem "Wyjechać", biskup Serafin 14 listopada 1920 opuścił Symferopol na pokładzie statku „Chersonez” i udał się do Konstantynopola.
Przez niecały rok był wykładowcą Akademii Teologicznej Patriarchatu Konstantynopolitańskiego na Chalki, po czym w maju 1921 zastąpił archimandrytę Tichona (Laszczenkę) na stanowisku proboszcza etnicznie rosyjskiej parafii św. Mikołaja w Sofii oraz przełożonego rosyjskiego monasteru św. Aleksandra Newskiego w Jambole. W 1921 patriarcha moskiewski i całej Rusi Tichon nadał mu godność biskupa boguczarskiego, potwierdzając jego prawa do opieki nad wszystkimi placówkami duszpasterskimi powstałymi w Bułgarii dla emigrantów z Rosji.
Przeszedł w jurysdykcję Rosyjskiego Kościoła Prawosławnego poza granicami Rosji; w 1934 otrzymał w nim godność arcybiskupią. Rok później otrzymał stopień magistra nauk teologicznych za pracę poświęconą krytyce nauczania ks. Siergieja Bułgakowa o Mądrości Bożej. Sprzeciwiał się ekumenizmowi, w którym dopatrywał się inspiracji masońskich, występował przeciwko modernizacji Kościołów prawosławnych i dokonywaniu w nich zmian na wzór rozwiązań przyjętych w katolicyzmie i protestantyzmie. Dowodził, iż jedynym zgodnym z Biblią ustrojem państwowym jest samodzierżawie.
W 1946, razem ze wszystkimi parafiami rosyjskimi w Bułgarii, przyjął ponownie jurysdykcję Patriarchatu Moskiewskiego.
W 2016 Bułgarski Kościół Prawosławny ogłosił go świętym. Jego kult w tym samym roku został ustanowiony również w Cerkwi rosyjskiej.

</doc>
<doc id="2651827" url="https://pl.wikipedia.org/wiki?curid=2651827" title="Taos (Nowy Meksyk)">
Taos (Nowy Meksyk)

Taos – miasto w amerykańskim stanie Nowy Meksyk, w hrabstwie o tej samej nazwie. W 2000 roku było zamieszkane przez 4700 osób.
Około 1,6 km na północ od miejscowości leży Taos Pueblo, należące do Indian Pueblo, będące na liście światowego dziedzictwa UNESCO, uznawane za jedno z najdłużej zamieszkałych miejsc na terenie Stanów Zjednoczonych.

</doc>
<doc id="2651852" url="https://pl.wikipedia.org/wiki?curid=2651852" title="Intelsat 1">
Intelsat 1

Intelsat 1 – pierwszy w historii komercyjny satelita telekomunikacyjny; amerykański satelita łącznościowy należący do firm Intelsat i Communications Satellite Corp. Pracował przez 4 lata, ponad 2 lata więcej niż pierwotnie planowano. Jego pełnowymiarowy model zawieszony jest w lobby siedziby głównej firmy Intelsat w Waszyngtonie.
Włączony 28 czerwca 1965. Przeprowadził pierwszą planową transoceaniczną transmisję obrazu telewizyjnego. W grudniu 1965 na żywo transmitował wodowanie załogowego statku kosmicznego Gemini 6A. 
Satelita został wyłączony w styczniu 1969 roku, ale następnie był kilkukrotnie włączany. W czerwcu 1969 roku transmitował sygnały z Apollo 11, gdy zawiódł atlantycki satelita Intelsata. Wyłączony ponownie w sierpniu 1969. W 1984 roku reaktywowany na krótko z okazji 20-lecia International Telecommunication Satellite Organization. Podobna reaktywacja nastąpiła w 1990, aby uczcić 25. rocznicę wystrzelenia statku. Od tamtej pory pozostaje na orbicie w stanie wyłączonym.
Budowa i działanie.
Zbudowany przez Space and Communications Group (oddział firmy Hughes Aircraft) jako pierwsza aplikacja platformy HS-303. Statek stabilizowany obrotowo. Pokryty panelami ogniw słonecznych o łącznej mocy 46 W.
Posiadał dwa transpondery o mocy 6 W i szerokości pasma 50 MHz (pasmo C, EIRP 11,5 dBW), które mogły przekazywać 240 rozmów telefonicznych lub jeden kanał telewizyjny.
Statek przenosił nadajnik radiowy do badań jonosfery.
Położenie.
Pozycja geostacjonarna satelity zmieniała się w czasie:

</doc>
<doc id="2651867" url="https://pl.wikipedia.org/wiki?curid=2651867" title="Makare Wilson">
Makare Wilson

Makare Wasa Mary Wilson; znana również jako Makare Desilets (ur. 26 czerwca 1976 w Suvie na Fidżi) – amerykańska siatkarka, w latach 1998–2001 reprezentantka Stanów Zjednoczonych, grająca na pozycji środkowej. W sezonie 2012/2013 i 2013/2014 reprezentowała klub Impel Wrocław.
Sukcesy klubowe.
Mistrzostwo Turcji:
Puchar CEV:
Mistrzostwo Włoch:
Mistrzostwo Polski:
Sukcesy reprezentacyjne.
Igrzyska Panamerykańskie:

</doc>
<doc id="2651868" url="https://pl.wikipedia.org/wiki?curid=2651868" title="Młodzieżowa Orkiestra Salonowa Junior PIK">
Młodzieżowa Orkiestra Salonowa Junior PIK

Młodzieżowa Orkiestra Salonowa „Junior PIK” – orkiestra symfoniczna złożona z uczniów bydgoskich szkół muzycznych.
Historia.
Orkiestra powstała w 1994 r. z inicjatywy uczniów Zespołu Szkół Muzycznych im. Artura Rubinsteina w Bydgoszczy. Opiekę artystyczną sprawował od początku pedagog szkoły i muzyk (perkusista) Orkiestry Symfonicznej Filharmonii Pomorskiej w Bydgoszczy – Mirosław Żyta. Pierwszym dyrygentem zespołu był Michał Dworzyński. Patronat nad orkiestrą objęła bydgoska Rozgłośnia Polskiego Radia Pomorza i Kujaw. Umożliwiono młodzieży odbywanie prób w pomieszczeniach studyjnych. Wkrótce młodzi artyści wydali swoją pierwszą płytę „"Radość gry - to my"”, zawierającą kilkanaście przebojów muzyki rozrywkowej.
Przez kolejne lata muzycy dali kilkadziesiąt koncertów dla różnych środowisk, a także wystąpili ze specjalnym programem dla telewizji. Ich pierwszymi występami zagranicznymi były koncerty w Niemczech w 1997 r. W 2002 r. występowali w Austrii, nad Jeziorem Bodeńskim.
Charakterystyka.
Zespół liczy około 30 osób. Grają w nim uczniowie bydgoskich szkół muzycznych w wieku od 13 do 19 lat, a także studenci bydgoskiej Akademii Muzycznej, którzy byli członkami „orkiestry salonowej” w czasach swojej nauki w Zespole Szkół Muzycznych. Orkiestra jest zjawiskiem unikalnym w regionie kujawsko-pomorskim. W repertuarze znajdują się utwory muzyki rozrywkowej, operetkowej (J. Straussa, J. Offenbacha, F. Lehara), muzyka filmowa i z musicali. Młodzieżowa Orkiestra Salonowa akompaniuje także solistom - wokalistom i instrumentalistom. 

</doc>
<doc id="2651876" url="https://pl.wikipedia.org/wiki?curid=2651876" title="Orkiestra Zespołu Szkół Elektronicznych w Bydgoszczy">
Orkiestra Zespołu Szkół Elektronicznych w Bydgoszczy

Orkiestra Dęta Zespołu Szkół Elektronicznych – orkiestra dęta złożona z uczniów i absolwentów szkolna Zespołu Szkół Elektronicznych w Bydgoszczy.
Historia.
Orkiestra została założona w listopadzie 1968 r. Założycielem zespołu, wieloletnim jego szefem i dyrygentem był Leon Eliasz – muzyk Filharmonii Pomorskiej i kapelmistrz orkiestr dętych. Początkowo występowała pod nazwą Harcerska Orkiestra Dęta i koncertowała tylko w środowisku szkolnym. Z czasem zespół zaczął pokazywać się na szerszym i miejskim forum, dając koncerty z okazji Dni Bydgoszczy i Dnia Nauczyciela oraz uświetniając plenerowymi występami różne imprezy sportowe. Repertuar orkiestry od samego początku uwzględniał: hymny, marsze, polonezy, krakowiaki oraz utwory o charakterze piosenkarskim i dixielandowym. 
Mimo rotacji młodych muzyków, wielu z nich po skończeniu szkoły nie traciło kontaktu z orkiestrą, która zyskiwała wiele nagród i wyróżnień na przeglądach i konkursach. Stała się kolekcjonerką cennych pucharów wręczanych jej przez: władze Inowrocławia (1971), wojewodę bydgoskiego (1985), kuratora oświaty i wychowania (1988), prezydenta Inowrocławia (1994). W 1975 r. przypadła orkiestrze Nagroda Ministerstwa Oświaty i Wychowania, a w 1994 r. – Nagroda Ministra Edukacji Narodowej. 
Od 1995 r., kiedy po latach pracy Leona Eliasza obdarzono tytułem Honorowego Dyrygenta, kierownictwo objął były puzonista orkiestry, absolwent WSP w Bydgoszczy – Krzysztof Beszczyński oraz Piotr Stachura. 
Pod jego batutą zespół kontynuował pasmo sukcesów. Zdobył m.in. II miejsce na XXIV Ogólnopolskim Festiwalu Młodzieżowych Orkiestr Dętych o Puchar Marszałka Sejmiku Samorządowego (1999) oraz Grand Prix OFMOD w Inowrocławiu w 2001 r. Orkiestra występowała wielokrotnie za granicą: NRD (1983), Turcja (1990), Francja (1991), Szwecja (2000), Niemcy (2007), Włochy (2019). Od 2006 roku współpracuje z Akademią Muzyczną im. Feliksa Nowowiejskiego w Bydgoszczy. 
Charakterystyka.
Zespół plasuje się w czołówce krajowych młodzieżowych orkiestr dętych. Uświetnia swoją grą uroczystości szkolne, miejskie, kościelne i środowiskowe. Zespół tworzą uczniowie i absolwenci Zespołu Szkół Elektronicznych oraz z innych szkół średnich. 

</doc>
<doc id="2651882" url="https://pl.wikipedia.org/wiki?curid=2651882" title="Mistrzostwa Świata w Piłce Nożnej 2014 (eliminacje strefy OFC)/Grupa 2">
Mistrzostwa Świata w Piłce Nożnej 2014 (eliminacje strefy OFC)/Grupa 2



</doc>
<doc id="2651895" url="https://pl.wikipedia.org/wiki?curid=2651895" title="Make (Bostwana)">
Make (Bostwana)



</doc>
<doc id="2651901" url="https://pl.wikipedia.org/wiki?curid=2651901" title="Kang (Bostwana)">
Kang (Bostwana)



</doc>
<doc id="2651904" url="https://pl.wikipedia.org/wiki?curid=2651904" title="Mistrzostwa Świata w Piłce Nożnej 2014 (eliminacje strefy OFC)/Grupa 3">
Mistrzostwa Świata w Piłce Nożnej 2014 (eliminacje strefy OFC)/Grupa 3



</doc>
<doc id="2651906" url="https://pl.wikipedia.org/wiki?curid=2651906" title="Oblężenie Himsu">
Oblężenie Himsu

Oblężenie Himsu – starcia zbrojne w mieście Hims podczas syryjskiej wojny domowej, rozpoczęte w maju 2011 roku, trwające trzy lata.
Tło.
Wojna domowa w Syrii wybuchła 15 marca 2011. Początkowo były wystąpienia wywoływane przez osoby niezadowolone z sytuacji życiowej w kraju i polityki Partii Baas. Siły bezpieczeństwa próbowały tłumić demonstracje i zamieszki, jednak, gdy okazało się to nieskuteczne, do działań przeciwko opozycjonistom przystąpiła armia rządowa. W kwietniu 2011 armia oblegała miasto Dara. Po stłumieniu tamtejszego powstania wojsko skierowało się na Banijas i Hims.
Przebieg wydarzeń.
2011.
Już 21 kwietnia 2011 niezidentyfikowane osoby zamordowały w Himsie dwóch generałów armii syryjskiej (byli to Abu al-Tallawi i Ijad Charfusz) i ich synów. Obaj wojskowi służyli w jednostce stacjonującej w pobliżu Himsu. Oprócz nich zginęło jeszcze czterech innych żołnierzy armii syryjskiej, w tym jeden w randze pułkownika.
Od początku maja w Himsie i najbliższym sąsiedztwie miasta regularnie odnotowywano napady i rozboje ze strony uzbrojonych buntowników.
6 maja siły bezpieczeństwa otworzyły ogień do rebeliantów, w wyniku czego zginęło 16 osób. 7 maja zbrojna grupa zaatakowała posterunek wojskowy, w wyniku czego zginął 1 oficer i 4 milicjantów, a kilka osób zostało rannych. W związku z buntem 7 maja 2011 po południu do dzielnic Bab Sebaa, Baba Amr i Tal as-Sur wjechały czołgi, odcinając je od reszty miasta. Oblężone dzielnice pozbawiono dostępu do wody, elektryczności i łączności. W nocy żołnierze strzelali do protestujących osób i poszukiwali aktywistów opozycyjnych. 8 maja 2011 zamaskowani sprawcy ostrzelali autobus z robotnikami powracającymi z Libanu. Zginęło 10 osób.
Po wejściu armii do miasta, większość jego terenu było kontrolowane przez wojskowych. 11 maja 2011 o godz. 5:30 czasu lokalnego (4:30 czasu polskiego) rozpoczął się ciężki ostrzał dzielnicy Baba Amr. Na skutek ostrzelania dzielnicy przez czołgi armii syryjskiej zginęło 5 osób. Tymczasem od 13 maja 2011 armia prowadziła operacje pacyfikacyjne w wioskach okalających Hims.
Do kolejnej wielotysięcznej manifestacji doszło po piątkowych modłach 20 maja 2011. W Hims zastrzelono 11 opozycjonistów. 21 maja podczas pogrzebów w Hims, siły bezpieczeństwa otworzyły ogień do żałobników, zabijając kolejnych pięć osób. Rany odniosło 12 demonstrantów. Tydzień później 27 maja 2011 powtórzono antyrządowe wystąpienia. W mieście zginęły trzy osoby. Protesty przybierały na sile. 30 maja 2011 w Hims doszło do regularnego starcia z wojskiem. Zginęło w nim siedmiu powstańców i jeden członek sił bezpieczeństwa.
Do największej od początku oblężenia obławy sił bezpieczeństwa doszło w dniach 17–18 lipca 2011, kiedy to w Hims zabito 30 opozycjonistów. W akcji wzięła udział także milicja rządowa. Armia w dużym stopniu zdławiła bunt w Hims, dlatego wystąpienia latem 2011 utraciły impet. Według opozycjonistów, do listopada zanotowano kilkanaście przypadków ostrzelania „nieuzbrojonych demonstrantów”.
23 lipca 2011 w szkole wojskowej w Himsie miały miejsce dwie eksplozje. Tego samego dnia w mieście Homs w wyniku celowego uszkodzenia torów kolejowych wykoleił się pociąg i zapalił się – maszynista zginął, a wielu pasażerów zostało rannych.
Wolna Armia Syrii w Himsie.
29 lipca 2011 siedmiu zbuntowanych oficerów armii rządowej powołało Wolną Armię Syrii (WAS). Od tego momentu dezerterujący żołnierze z armii syryjskiej byli zrzeszani wokół formacji opozycyjnej, której dowódcą został płk Rijad al-Asad. Po powołaniu organizacji militarnej opozycjonistów coraz częściej dochodziło do walnych starć z wojskiem. W starciach od 5 do 10 września w Himsie zginęło ośmiu żołnierzy rządowych.
Do starcia armii rządowej z oddziałami WAS doszło w nocy 28 października 2011 w dzielnicy Bab al-Sebaa. Następnego dnia walki rozprzestrzeniły się na dzielnice Baba Amr i al-Kusur. W walkach z dezerterami zginęło 20 żołnierzy sił rządowych i 21 cywilów. 30 października rebelianci zabili kolejnych 20 żołnierzy.
W odpowiedzi siły rządowe 2 listopada zatrzymały 13 mężczyzn, którzy zostali związani, a następnie rozstrzelani na drodze prowadzącej do miasta Hims. W tej samej okolicy, w niewyjaśnionych okolicznościach, zostało wyciągniętych z autobusu i zastrzelonych 10 alawitów. Tego dnia rozpoczął się ostrzał Hims. 3 listopada 2011 w mieście Hims wojsko zastrzeliło 20 osób. Czołgi zaatakowały tereny mieszkalne, snajperzy i żołnierze strzelali do opozycjonistów. Wiele osób zostało zatrzymanych.
4 listopada 2011 władze ogłosiły amnestię dla każdego opozycjonisty, który podda się na komisariacie policyjnym. Czołgi ostrzeliwały niektóre części miasta oraz szpitale. W przeciągu dwóch dni opozycja powiedziała, iż w mieście znalazła 100 ciał domniemanych ofiar zamieszek. 7 listopada wojsko wkroczyło do dzielnicy mieszkaniowej miasta Hims. Armia aresztowała opozycjonistów i poszukiwała dezerterów. Podczas działań armii tego dnia zginęło 17 osób. Natomiast 11 listopada zginęło dwóch rządowych milicjantów.
24 listopada 2011, 11 dezerterów zginęło, a czterech zostało rannych podczas starć na zachodnich obrzeżach Hims. Następnie wojsko prowadziło naloty na zabudowania, zabijając 15 osób. 25 listopada 2011, sześciu wojskowych pilotów oraz trzy inne osoby zostały zabite w Hims w zasadzce. Syryjski rząd zapowiedział „ucięcie rąk bandyckim napastnikom”. WAS przyznała się do ataku na prawników lotnictwa.
W grudniu 2011 Wolna Armia Syrii wzniosła kilka punktów kontrolnych w mieście w kontrolowanych dzielnicach. Według niej miało to na celu „ochronę ludności cywilnej”. W dniu 4 grudnia 2011 toczono ciężkie walki w którym zginęło co najmniej pięciu rebeliantów, a jeden został ranny. Dzień później zginęło 61 osób. 8 grudnia rebelianci wysadzili w powietrze ropociąg w pobliżu miasta Hims. Był to ważny punkt infrastruktury transportujący ropę ze wschodu kraju do Hims. Dzień później w całym kraju zginęło 40 osób podczas zamieszek w miastach Hims, Aleppo, Idlib i w Damaszku.
14 grudnia w walkach ulicznych w Hims zginęło ośmiu żołnierzy oraz pięciu cywilów. 16 grudnia na ulice miasta Hims wyszło ponad 200 tys. ludzi. Doszło tam do konfrontacji ze służbami bezpieczeństwa. Zginęło co najmniej 19 osób. 18 grudnia 2011, zacięte walki między regularnymi jednostkami wojska i dezerterami w dzielnicy al-Kasjr w Homs, sześciu żołnierzy zginęło w starciach. Rebelianci zniszczyli trzy pojazdy opancerzone.
W połowie grudnia 2011 dzielnica Baba Amr była w pełni kontrolowana przez powstańców. Z kolei w pozostałych sektorach miasta zostały rozlokowane 200 punktów, z których snajperzy i milicjanci prorządowi atakowali opozycjonistów. Dezerterzy nie dysponowali wystarczającymi siłami, by móc nawiązać walkę z syryjskim garnizonem.
24 grudnia 2011 armia rozpoczęła ciężki ostrzał miasta Hims. W ciągu trzech dni zginęły 34 osoby, w tym 15 cywilów 26 grudnia, kiedy to pociskami artyleryjskimi została zaatakowana dzielnica Baba Amr. 27 grudnia 2011 po południu obserwatorzy Ligi Państw Arabskich zakończyli ocenę sytuacji w mieście Hims, gdzie demonstrowało 70 tys. ludzi, a armia prowadziła operację w sunnickiej dzielnicy Baba Amr. Manifestujący domagali się od obserwatorów, by ci weszli do dzielnicy, gdzie według nich dokonywała się masakra. Obserwatorzy przyznali, że władze w Damaszku współpracują z nimi. Ocenili szkody wyrządzone walkami w dzielnicy Bab Sebaa. Spotkali się z rodzinami zabitych oraz osobą uprowadzoną.
29 grudnia 2011 w Hims doszło do ostrzelania samych obserwatorów.
2012.
11 stycznia 2012 rebelianci ostrzelali grupę dziennikarzy. Zginęło osiem osób, w tym francuski dziennikarz stacji France2 Gilles Jacquier, który przybył do Syrii na zaproszenie tamtejszego rządu. Ostrzał ze strony rebeliantów nastąpił, gdy reporter miał właśnie przeprowadzić wywiady z demonstrantami, którzy zgromadzili się w alawickiej dzielnicy Akram na mityngu poparcia dla prezydenta Assada. To pierwszy przypadek śmierci zagranicznego dziennikarza podczas wojny w Syrii.
22 stycznia rebelianci zaatakowali autobus, zabijając 11 pasażerów.
26 stycznia 2012 armia dokonała ataku w Hims, które zostało ostrzelane z moździerzy. Po tym doszło do gwałtownych starć z antyrządową bojówką. Zginęło 35 osób, w tym wiele dzieci.
Szturm na Baba Amr.
3 lutego 2012 rozpoczął się szturm lojalistów na dzielnicę Baba Amr, główny bastion rebeliantów w Himsie. Szturm nastąpił po tym, jak rebelianci ostrzelali posterunki lojalistów w Himsie, zabijając dziesięciu żołnierzy. W odpowiedzi siły rządowe przeprowadziły szturm na dzielnicę. Podczas szturmu na pozycje opozycjonistów, armia wykorzystała także czołgi, artylerię oraz granatniki przeciwpancerne. Świadkowie i dziennikarze donosili, że na ulicach miasta leżały ludzkie zwłoki oraz wielu rannych, którzy potrzebowali natychmiastowej pomocy medycznej. Szpitale w Himsie były przepełnione. Brakowało tam krwi dla rannych, lekarstw i personelu medycznego. Według opozycjonistów, tego dnia zginęło 230 osób a 700 odniosło obrażenia.
4 lutego Rosja oraz Chiny zablokowały projekt rezolucji na posiedzeniu Rady Bezpieczeństwa ONZ. Było to drugie weto tych państw na forum RB ONZ ws. rezolucji potępiającej działania władz Damaszku. Projekt rezolucji zakładał wezwanie syryjskiego prezydenta do ustąpienia oraz potępienie "reżimu".
6 lutego wojsko ponownie ostrzelało Hims. W wyniku ataku snajperów zginęło 98 osób, z czego zdecydowaną większość stanowili cywile. Ponadto na miasto spadło ponad 300 rakiet. Nad miastem w czasie walk unosiły się potężne kłęby dymu. Atak 90. Brygady Piechoty skoncentrował się w dzielnicy Bab Amr, gdzie nie było prądu i łączności.
W nocy z 7 na 8 lutego armia kontynuowała ostrzał Hims. W mieście na moment przywrócono dostawy elektryczności i łączność. Dzięki temu udało się sporządzić bilans, z którego wynikło, iż w nalotach lotniczych w ciągu ośmiu godzin zabito 47 osób. Armia oprócz opozycjonistów atakowała z moździerzy i artylerii także nieuzbrojone domy cywilów. W ciągu dnia prąd został ponownie odcięty. W wyniku tego w szpitalu zmarło 18 wcześniaków, pozostających w inkubatorach. Po południu do miasta przybyła 40. Brygada Zmechanizowana, z czołgami T-72. Podczas walk doszło do pożaru rafinerii. Władze oskarżały o przeprowadzeniu ataku moździerzowego na rafinerię przez uzbrojone grupy terrorystyczne. Ponadto państwowa telewizja informowała, że za niestabilną sytuacją w Hims nie stoi ofensywa sił rządowych. Za ataki na cywilów obarczono terrorystów. Źródła wywiadowcze izraelskiego portalu Debeka doniosły, iż w Hims obecni byli brytyjscy oraz katarscy komandosi. Nie brali oni bezpośredniego udziału w walkach, tylko pełnili tam funkcje instruktorów taktycznych. Zarządzali oni liniami łączności rebeliantów i pośredniczyli w przekazywaniu próśb opozycji o broń, amunicję i wsparcie logistyczne.
10 lutego rebelianci wysadzili kilka zaminowanych domów w dzielnicy Baba Amr, a kolejne 15 ładunków wybuchowych zostało rozbrojonych przez saperów sił rządowych.
Tymczasem do otoczonego Hims wjechały czołgi od zachodniej dzielnicy Inszaat, kierując się do Baba Amr. Od rana trwał ostrzał rakietowy dzielnic mieszkalnych. W walkach zginęło pięciu rebeliantów. 11 lutego w intensywnym ostrzale dzielnicy Baba Amr zginęło 12 cywilów. 12 lutego w Hims operowały czołgi T-72, odpalano rakiety, które spadały na dzielnicę Baba Amr. W oblężonym mieście zginęło 14 cywilów.
17 lutego rebelianci wysadzili gazociąg, zaś 18 lutego strzelali do składów paliw w rafinerii. Kilka pocisków trafiło w zbiorniki z benzyną powodując pożar.
21 lutego wznowiono ciężki ostrzał Baba Amr. W wyniku ostrzału artyleryjskiego z dział kalibru 130 mm zginęło co najmniej 40 osób, a około 340 zostało rannych. Do południa na miasto spadło co najmniej 250 pocisków i rakiet. W Baba Amr broniła się Wolna Armia Syrii. Z dzielnicy uciekło 60% ze 100 tysięcy jej mieszkańców. Ponadto rząd skierował 50 transporterów opancerzonych, które z Damaszku pojechały do Hims. Międzynarodowy Komitet Czerwonego Krzyża zaapelował do syryjskiego rządu jak i jego przeciwników o codzienną co najmniej dwugodzinną przerwę w walkach, aby organizacje humanitarne mogły pomóc cywilom.
22 lutego podczas potężnego ostrzału dzielnicy Baba Amr zginęło dwóch dziennikarzy wojennych – Amerykanka Marie Colvin, pracująca dla brytyjskiego "Sunday Timesa" oraz francuski fotoreporter Rémi Ochlik, laureat nagrody World Press Photo. W budynek w którym przebywali dziennikarze uderzyło 10 pocisków moździerzowych. Ponadto dwoje innych zagranicznych dziennikarzy zostało rannych. Tym samym liczba zabitych dziennikarzy w Syrii wzrosła do trzech, gdyż w styczniu 2012 w Hims zginął francuski reporter. Z powietrza dzielnice były bombardowane przez helikoptery. Łącznie tego dnia w Hims poległo ponad 60 rebeliantów i cywilów.
23 lutego czołgi odcięły drogi ucieczki rebeliantom z bombardowanej dzielnicy Baba Amr. Ponadto ciężki sprzęt wjechał do dzielnicy Jobar. W walkach zginęły cztery osoby. 24 lutego Baba Amr było ostrzeliwane z haubic kalibru 122 mm rozmieszczonych w okolicznych wioskach. Śmierć poniosło 36 osób. 25 lutego w bombardowanych dzielnicach zginęły 24 osoby. Przedstawiciele Międzynarodowego Komitetu Czerwonego Krzyża, dyplomaci i syryjscy opozycjoniści prowadzili z syryjskimi władzami negocjacje w celu umożliwienia ewakuacji rannych i zabitych z Hims. Wśród rannych byli zagraniczni dziennikarze William Daniels, Paul Conroy i Edith Bouvier, którzy ucierpieli podczas ataku z 22 lutego.
25 lutego syryjskie media podały, że około dziesięciu żołnierzy francuskich (w tym oficerowie) zostało schwytanych przez armię syryjską w dzielnicy Baba Amr. Franuzi domagali się uznania ich za jeńców wojennych, jednak odmówili wyjaśnienia charakteru ich misji w Syrii. Następnie media angielskie i rosyjskie mówiły o trzynastu zatrzymanych francuskich żołnierzach.
26 lutego w czasie trwania ogólnokrajowego referendum konstytucyjnego trwał ostrzał moździerzowy dzielnic Hamidija i Bustan al-Diwan, w wyniku czego życie straciło dziewięciu cywilów. Równocześnie trwały walki rebeliantów z lojalistami w dzielnicy Hamidija – poległo tam czterech żołnierzy.
27 lutego przy jednym z wojskowych punktów kontrolnych 64 osoby zostały zastrzelone, gdy próbowały wydostać się z ostrzeliwanej dzielnicy Hims. Wśród ofiar były kobiety, dzieci i dezerterzy z armii. W nocy z 27 na 28 lutego ranni dziennikarze William Daniels i Edith Bouvier zostali wywiezieni przez działaczy opozycji z ugrupowania Avaaz i bojowników Wolnej Armii Syryjskiej z oblężonego Baba Amr do Libanu. Z kolei podczas ewakuacji Paula Conroya zginęło troje ochotników.
28 lutego do Hims wysłano 4. Dywizję Pancerną pod dowództwem Mahira Assada, brata prezydenta. Czołgi zostały rozmieszczone na ulicach dzielnic okalających Baba Amr. Wówczas dzielnice zajmowane przez opozycję znalazły się pod najcięższym ostrzałem od czasu rozpoczęcia walk w Hims. W nocy z 28 na 29 lutego rozpoczął się szturm sił pancernych na Baba Amr. W czasie walk zginęło 16 osób. Armia przejęła wskutek niego kontrolę nad dzielnicą, będącą pod nieustannym ostrzałem od ponad trzech tygodni. Następnie w ciągu dnia gwałtowne walki przeniosły się do dzielnicy Iszaat.
1 marca po przegranym starciu rebelianci wycofali się z dzielnicy Baba Amr. Taktyczny odwrót powstańców był osłaniany przez niewielką liczbę bojowników. Podczas ewakuacji zginęło 17 rebeliantów, a łącznie 22 osoby. Dzielnicę w której przebywało 4000 cywilów, zajęły wojska rządowe. Armia zgodziła się na wejście na zajęte tereny organizacją pomocowym.
2 marca opozycjoniści donosili, jakoby siły rządowe przeszukiwały domy cywilne, podpalając je. Pod budynkiem rządowym w Hims rozstrzelano 10 mężczyzn. Łącznie zabito 17 osób, podejrzanych o bycie opozycjonistami. Tymczasem sytuacja w Hims była bardzo ciężka. Brakowało podstawowych produktów, jedzenia, wody, paliwa i prądu. Wiele budynków było całkowicie zniszczonych, ponadto spadł śnieg, co w Syrii jest rzadkim zjawiskiem. Oprócz tego wydano ciała zabitych dziennikarzy, których przetransportowano do Damaszku ambulansem syryjskiego oddziału Arabskiego Czerwonego Półksiężyca.
3 marca, kiedy pod bramami Hims stał konwój humanitarny, wznowiono sporadyczny ostrzał Baba Amr. W dzielnicy prowadzono aresztowania. Zatrzymano 600 syryjskich bojowników i 118 zagranicznych islamistów. Aresztowani byli przetrzymywani w jednym budynku, niektórzy byli torturowani.
Miesięczna operacja w Baba Amr kosztowała życie, według różnych raportów organizacji praw człowieka i aktywistów opozycji, ok. 700–1000 osób.
Po upadku Bab Amr.
12 marca w dzielnicach Karm al-Zajtun i Al-Adawija, znaleziono ciała co najmniej 47 osób, w tym 26 dzieci i 21 kobiet. Sprawcy zasztyletowali ofiary i podcięli im gardła. Opozycja oskarżyła o sprawstwo zbrodni zwolenników rządu.
24 marca siły rządowe ostrzelały z pocisków moździerzowych dzielnicę Himsu – Chaldiję, która była kontrolowana przez rebeliantów. Zginęły tam 24 osoby.
27 marca miała miejsce wizyta prezydenta Assada w odzyskanym Baba Amr. W ocenie zagranicznych komentatorów, Assad tą wizytą chciał pokazać, iż stłumił bunt i kontroluje sytuację w kraju. Podczas jego wizyty padły strzały w kierunku jego konwoju. W czasie pobytu prezydenta w Hims, trwał ostrzał pozostałych dzielnic kontrolowanych przez rebeliantów.
Na przełomie marca i kwietnia 2012 siły rządowe przeprowadziły liczne akcje militarne i odwetowe w związku z narzuconym na 10 kwietnia 2012 zawieszeniem broni przez RB ONZ, na co rząd w Damaszku przystał. Wojsko chciało przed tym terminem opanować jak najwięcej obszaru miasta. W tym czasie syryjskie wojsko kontrolowało 70% powierzchni Hims.
Zawieszenie broni.
10 kwietnia 2012 był pierwszym terminem zawieszenia broni w Syrii. Jednakże wbrew zapewnieniom rządu w Damaszku nadal trwała kampania militarna przeciwko opozycjonistom. Tego dnia najwięcej osób zginęło w Hims – 56 rebeliantów. Dzień później w operacjach w kontrolowanych przez rebeliantów dzielnic Hims zginęło kolejnych 57 osób.
Sytuacja ponadto ugruntowała się, kiedy rząd ogłosił, iż przyjął drugi termin rozejmu 12 maja 2012. Tego dnia trwał krótkotrwały ostrzał snajperów dzielnicach Dajr Baalba i Kusar - 6 zabitych. W dniach 13–14 kwietnia w ostrzałach dzielnic Dżuret al-Szija i Al-Karadis w wyniku czego zginęło 13 osób. 15 kwietnia 2012 odnotowano kolejne poważne naruszenia zawieszenia broni. Ciężki ostrzał prowadzony był w Hims. Pociski spadały tam z częstotliwością sześciu na minutę. Zginęło sześć osób.
17 kwietnia 2012 pod ostrzałem rakietowym były dzielnice Hims, Chaldija i Al-Bajada - 22 zabitych. Dzień później mimo rozejmu nadal trwał ostrzał z czołgów i artylerii następujących dzielnic Hims: Żurat al-Szajah, al-Karabis, Chaldija i Bajada. 20 kwietnia na dzielnicę Chaldija spadało pięć pocisków moździerzowych na minutę.
21 kwietnia 2012, kiedy obserwatorzy ONZ przyjechali do Hims, ostrzał ustał. Czołgi były wycofywane z ulic i umieszczane w bazie policyjnej. Według opozycjonistów działania te były pokazowe, a rząd nie przestrzegał warunków zawieszenia. 22 kwietnia 2012 ponownie był prowadzony sporadyczny ogień w dzielnicach opanowanych przez rebeliantów. 24 kwietnia 2012 zginęło 38 osób, z czego najwięcej w Hims, gdzie armia zaatakowała pozycje rebeliantów.
W maju 2012 sytuacja była względnie spokojna. Rebelianci kontrolowali wówczas tylko 15–20% obszaru Himsu.
25 maja 2012 miała miejsce masakra w miejscowości Hula na północ od Himsu. Zginęło wówczas 108 osób, w tym 49 dzieci i 34 kobiety. Rząd i rebelianci wzajemnie oskarżyli się o sprawstwo masakry. Komisja ONZ pod przewodnictwem Brazylijczyka Paulo Pineiro nie potrafiła wskazać sprawców zbrodni. Niemiecka gazeta Frankfurter Allgemeine Zeitung wskazała na rebeliantów, jako że wśród zabitych byli alawici.
Wznowienie walk.
Po zdarzeniach z Huli, w czerwcu 2012 Hims, było ponownie ostrzeliwane przez siły rządowe, co powodowało codziennie kolejne ofiary. Wzmożone bombardowania odnotowano 13 czerwca 2012 w dzielnicy Chaldija. W połowie czerwca 2012 sytuacja mieszkańców miasta przedstawiała się niezwykle dramatycznie. Ponad 1000 rodzin, według deklaracji Syryjskiego Obserwatorium Praw Człowieka w Londynie, nie miało co jeść i było pozbawionych opieki lekarskiej.
W związku z tym Międzynarodowy Komitet Czerwonego Krzyża i Arabski Czerwony Półksiężyc organizowały akcję ewakuacji cywilów z oblężonego miasta. Organizacje wynegocjowały 20 czerwca 2012, po dziesięciu dniach nieustannych walk miejskich, przerwę w działaniach zbrojnych, do której zobowiązały się obie strony. Priorytetem była ewakuacja chorych i rannych w bezpieczniejsze miejsca, w których mogli zostać poddani leczeniu. Jednak akcja ewakuacji cywilów z miasta została przerwana już dzień później ze względów bezpieczeństwa. Wówczas pracownicy MKCK opuścili miasto.
W mieście uwięzionych zostało setki cywilów potrzebujących natychmiastowej pomocy. MKCK i Arabski Czerwony Półksiężyc od 25 czerwca 2012 ponownie próbowali wynegocjować rozejm między siłami rządowymi a rebeliantami w celu niezakłóconej ewakuacji cywilów i rannych uwięzionych w mieście. Trzy dni później MKCK ponownie poinformował o fiasku swojej misji w Hims. Jednak walki w Chaldiji trwały do połowy lipca 2012, później w Hims było relatywnie spokojnie, dochodziło do sporadycznych starć między stronami.
3 września 2012 Wolna Armia Syrii ogłosiła powołanie Rewolucyjnej Rady Hims. Dwa dni później wybuchły walki w Bab Hood, gdzie poległo 40 rebeliantów. Ponowny ostrzał dzielnicy Chaldija armia wznowiła 5 października 2012. Po raz pierwszy użyte zostało tam lotnictwo bojowe. 6 października 2012 armia podjęła szturm z wykorzystaniem artylerii i czołgów na dzielnice Chaldija, Kusar, Dżuret al-Szija oraz Stare Miasto. 8 października 2012 pułkownik Kassim Saadeddine doniósł, iż lotnictwo, artyleria oraz 72 czołgi armii rządowej atakowało nadal Chaldiję i Dżuret al-Sziję. Poprowadzono również szturm na Al-Kusajr. W momencie rozpoczęcia październikowej ofensywy, armia kontrolowała 75% miasta Hims. Walki trwały bez przerwy dzień i noc. 9 października 2012 zaatakowano dzielnicę Hamidija oraz Stare Miasto. Rebelianci rozpoczęli odwrót z Chaldiji, kiedy przedostały się tam wojska lojalistów.
Ciężkie bombardowania artyleryjskie oraz z powietrza spowodowały zniszczenia w dzielnicach mieszkalnych. 10 października 2012 przeprowadzono intensywny ostrzał dzielnic Chaldija oraz Hamidija. Naloty w tych dzielnicach oraz na Starym Mieście trwały także w dniach następnych. Szczególne nasilenie wystąpiło 12 października 2012. 13 października 2012 według strony rządowej, zabito 25 rebeliantów w dzielnicy Bab al-Hood. 14 października 2012 ostrzeliwani bojownicy zaczęli podążać ku dzielnicy Baba Amr. W trakcie przedzierania się do zachodniej dzielnicy doszło do potyczki w Sultaniji. Ponadto intensywne walki naziemne trwały w Bab al-Hood i Bab al-Turkman. Pod wpływem ciężkich bombardowań w drugiej połowie października 2012, 1500–2000 rebeliantów opuściło Stare Miasto, które zostało w znacznym stopniu zdewastowane przez eksplozje zrzucanych bomb.
2 grudnia 2012 w Himsie doszło do podwójnej eksplozji samochodu-pułapki w dzielnicy Al-Malaab w wyniku czego zginęło siedem osób. W połowie grudnia 2012 wojsko kontrolowało niemal cały Hims z wyjątkiem Starego Miasta, Chaldiji i Al-Bajady. Sporadycznie dochodziło tam do wymiany ognia między snajperami, walk partyzanckich i nalotów. Jednak w pozostałej części miasta życie toczyło się w miarę normalnie, większość sklepów i zakładów pracy było otwartych. Cywile donosili, iż było tam wówczas znacznie bezpieczniej niż w Damaszku.
23 grudnia 2012 Rada Rewolucyjna Hims podała, jakoby rządowe samoloty w dzielnicy Chaldija i Al-Bajada zrzuciły bomby z gazem bojowym. W miejscu upadku ładunków miała się szybko utworzyć chmura trującego gazu, według powstańców sarinu. Zginęło siedem osób, a kilkanaście ucierpiało. Po zetknięciu się z gazem ludzie mieli cierpieć na nudności, silne duszności i majaczyć. Kilka osób zostało sparaliżowanych. Informacje o pierwszym użyciu broni chemicznej w trakcie wojny domowej, nie zostały jednak potwierdzone przez niezależne źródła. Izrael, który bacznie monitorował sytuacje w Syrii, stwierdził, iż nie dostrzeżono żadnego potwierdzenia słów opozycjonistów, by faktycznie użyto przeciw nim broni chemicznej. Obrażenia i przyczyny śmierci osób w Hims mogły być inne niż użycie sarinu. Z kolei Amerykanie twierdzili, że był to 3-chinuklidynobenzylan, który powoduje zawroty głowy, halucynacje i utratę przytomności.
24 grudnia 2012 na przedmieściach Hims – w Talbisie lotnictwo rządowe zbombardowało cywilów oczekujących w kolejce na chleb. W wyniku zrzutu bomb zginęło 15 osób. Incydent nastąpił dzień po zdarzeniu w Halfai pod Hamą, gdzie w podobny sposób zginęło 96 cywilów oczekujących przed piekarnią.
26 grudnia 2012 wojsko rządowe rozpoczęło ofensywę w oblężonych dzielnicach kontrolowanych przez rebeliantów. Prowadzono tam gwałtowny ostrzał. W oblężeniu udział brał libański Hezbollah. 27 grudnia 2012 w nalocie na piekarnię w Ghanto zginęło dziesięć cywilów. Ponadto rebelianci zestrzelili jeden samolot. 29 grudnia 2012 armia rozpoczęła okupację dzielnicy Dajr Balbeeh, podczas której dokonano egzekucji 21 opozycjonistów. 30 grudnia 2012 wojsko ostrzelało miasto za pomocą dziewięciu rakiet irańskiej produkcji.
2013.
4 stycznia 2013 w Hims doszło do demonstracji przeciwko oblężeniu trwającego wówczas już 212 dni. Oblężenie spowodowało poważny kryzys humanitarny, braki w żywności, dostawach paliw i medykamentów.
15 stycznia 2013 w wiosce Howajsa w pobliżu Himsu znaleziono 150 ciał ofiar masowych egzekucji. Wśród pomordowanych były kobiety i dzieci. Wiele zwłok zostało spalonych. Prócz tego zgwałcono 44 kobiety, a 100 osób zostało uprowadzonych. Opozycjoniści oskarżyli wojsko o sprawstwo masakry.
14 lutego 2013 wojska rządowe po ciężkich walkach przejęli kontrole nad dzielnicą Dżobar. 16 lutego 2013 doszło do ciężkich walk między rebeliantami a libańskim Hezbollahem w Kusajr pod Hims. Rebelianci używali pocisków rakietowych i moździerzowych, przez co zginęła kobieta z dzieckiem. W walkach zginęło 24 bojowników Hezbollahu i siedmiu rebeliantów Wolnej Armii Syrii.
3 marca 2013 siły rządowe przystąpiły do oblężenia Starego Miasta. Ponadto bojownicy Hezbollahu zostali o udział w ofensywie, która była odpierana przez stacjonujące w mieście jednostki Wolnej Armii Syrii. 5 marca 2013 siły rządowe wspierane przez Hezbollah zintensyfikowały ataki na pozycje rebeliantów w Hims oraz na przedmieściach, przyczyniając się do śmierci co najmniej sześciu osób w miejscowości Dajr Ful. Ich rakiety kierowane na meczet Chalid ibn al-Walida w Chaldiji, spowodowały częściowe uszkodzenie obiektu, przez co zginęło pięć osób.
6 marca 2013 siły rządowe ostrzelały w mieście 26 różnych obszarów, w wyniku czego zginęło 27 osób. Większość z tych osób straciła życie w dzielnicach Chaldija i Talbisa. Z drugiej strony, rebelianci zabili co najmniej 15 żołnierzy i zbombardowali dwa punkty kontrolne w północnym przedmieściu Kabeera Salaam. W piątym dniu ofensywy na pole bitwy wysłano 10-tysięczną Armię Obrony Narodowej składającej się głównie z alawickich kobiet. Rebelianci nadal stawiali zaciekły opór w dzielnicy Chaldija. 8 marca 2013 islamiści Dżabhat an-Nusra oficjalnie dołączyli do bitwy z Armią Obrony Narodowej i Hezbollahem, choć już dwa dni wcześniej przeprowadzili zamach na wojskowy pojazd armii syryjskiej. Tymczasem najcięższe walki toczono na Starym Mieście oraz w Talbisie.
10 marca 2013 pod osłoną nocy rebelianci podjęli atak na Baba Amr. Opozycjoniści atakowali zaciekle pozycje wojsk rządowych w dzielnicy, do której po szturmie, odcięto drogi do niej i rozpoczęto uderzenia z powietrza na nacierających bojowników. Celem ataku bojowników na Baba Amr było przeniesienie ciężaru walk na zachód miasta, by zmniejszyć napór lojalistów na oblegane dzielnice w pozostałych sektorach Hims. Ofensywa zakończyła się odbiciem Baba Amr jeszcze tego samego dnia. Partyzanci przejęli także kontrolę nad częścią dzielnicy Inszaat. Po sukcesie rebeliantów, Baba Amr stała się areną ataków rakietowych i zrzutów bomb kasetowych. Walki trwały jednocześnie na Starym Mieście i w Chaldiji, gdzie armia prowadziła ofensywę.
14 marca 2013 bojownicy Hezbollahu z pozycji pod Hims ostrzelali miejscowości Al-Kusajr i Zajta, w których zginęło 11 członków Wolnej Armii Syrii. Z kolei lotnictwo syryjskie zbombardowało Ar-Rastan i Stare Miasto w Hims.
25 marca 2013 wojsko wkroczyło do utraconej dwa tygodnie wcześniej dzielnicy Baba Amr. Po walkach z rebeliantami dzielnicę odbito 26 marca 2013.
Wojskowa ofensywa letnia.
29 czerwca 2013 siły rządowe korzystając z czołgów, samolotów i moździerzy zaatakowali rebeliantów z każdej ze stron. O godz. 9. rano rozpoczęło się bombardowanie z powietrza, a trzy godziny później ruszyła ofensywa lądowa. Wojskowi odnieśli szybkie postępy w dzielnicy Chaldija, atakowali również Hamadiję i Stare Miasto, gdzie stracili czołg. Drugiego dnia walki skoncentrowały się głównie w Bab Hud koło Starego Miasta i w samym centrum Hims oraz Chaladiji. Po dwóch dniach walk armia straciła 32 żołnierzy.
Ofensywa w Hims ruszyła po tym, jak armia od kwietnia do początku czerwca 2013 walczyła o strategiczne miasto Al-Kusajr w guberni Hims. Było to strategiczne miasto, gdyż przecinało drogę z Damaszku na alawickie tereny położone nad Morzem Śródziemnym. Po zajęciu Al-Kusajr i terenów wiejskich, armia przygotowywała ofensywę w Hims.
1 lipca 2013 Rada Współpracy Zatoki Perskiej (GCC) zaapelowała o nadzwyczajne posiedzenie Rady Bezpieczeństwa ONZ w celu „zapobieżenia masakrze” w Hims. W terenie objętym walkami przebywało jeszcze 2500 cywilów.
Według komunikatu opozycjonistów, 3 lipca 2013 trwały zacięte walki „o każdy budynek”. Dodali, że żołnierze „oczyszczali” tereny z rebeliantów, odpalając ładunki wybuchowe i moździerzowe w zajmowanych przez WAS obiektach mieszkalnych. Wieczorem 5 lipca 2013 siły rządowe rozbiły pierwszą linię obrony rebeliantów w Chaldiji, zajmując kilka bloków. 8 lipca 2013 ruszyło drugie natarcie w Chaldiji. W tym momencie 60–70% zabudowy dzielnicy byłą zdewastowana, a 30% jej powierzchni było kontrolowane przez wojsko, w tym okolice meczetu im. Chalida ibn al-Walida.
Do 10 lipca 2013 wojsko wyparło większość brygad rebelianckich z dzielnicy Bab Hud. Ponadto trwał nieustanny ostrzał lotniczy dzielnic Chaldija, Wadi as-Sajeh, Hamidija, Bab Hud i Baba al-Turkman. Wieczorem 15 lipca 2013 alawicka bojówka zastrzeliła sześciu negocjatorów z Krajowego Komitetu Pojednania, powołanego przez rząd w celu wspierania rozmów zwaśnionych grup. 22 lipca 2013 opozycjoniści oskarżyli lojalistów o zdewastowanie meczetu Chalida ibn al-Walida. Tymczasem według sił rządowych rebelianci wystrzeliwali rakiety Grad, które lądowały w alawickich dzielnicach, gdzie zabijały tamtejszych cywilów.
27 lipca 2013 żołnierze i bojownicy Hezbollahu przedostali się do meczetu Chalida ibn al-Walida, z kolei dwa dni później armia kontrolowała całą dzielnicę Chaldija.
1 sierpnia 2013 po ataku rakietowym rozpoczętym przez rebeliantów doszło w alawickiej dzielnicy Wadi ad-Dhahab do potężnego wybuchu składu broni, w wyniku którego zginęło 40 cywilów i żołnierzy, a 120 odniosło rany.
Oblężenie Starego Miasta.
21 września 2013 w gazecie „The Australian” pojawił się reportaż dt. sytuacji w Hims pod oblężeniem. Według dziennikarzy wojennych będących na miejscu, w dzielnicach rebeliantów uwięzionych było 3000 osób, z czego tysiąc było rannych. Większość budynków na Starym Mieście było zrównanych z ziemią. Ludzie nie mieli dostępu do bieżącej pitnej wody, spożywali wodę ze studzienek, co doprowadzało do rozmaitych chorób. Mieszkańcy jedli liście i zgniły ryż. W niektórych dzielnicach miasta nie było prądu od 500 dni. Sytuację porównano nawet do oblężenia Stalingradu.
12 października 2013, Wolna Armia Syrii przystała na propozycję zawieszenia broni i otwarcia korytarzy dla przetransportowania pomocy humanitarnej na czas święta Id al-Adha, jednak odrzuciła propozycję 9-miesięcznego zawieszenia broni w mieście na czas pracy inspektorów Organizacji ds. Zakazu Broni Chemicznej.
W drugiej połowie listopada 2013 armia prowadziła ostrzał ostatnich punktów oporu w mieście oraz Starego Miasta, kontrolowanego przez rebeliantów. Wieczorem 8 stycznia 2014 grupa bojowa Wolnej Armii Syrii podjęła próbę przełamania oblężenia Starego Miasta. Jednak wojsko sprawnie odparło atak, biorąc napastników w zasadzkę w dzielnicy Chaldija, zabijając 45 z nich. Po tym wydarzeniu, armia podejmowała ataki na Stare Miasto. Według Waszyngtońskiego Instytutu Polityki Bliskowschodniej, Syryjskie Arabskie Siły Powietrzne, korzystały ze śmigłowców Mi-8 oraz Mi-17 dostarczanych przez Rosję do dokonywania nalotów w Himsie.
2014.
Operacja humanitarna.
26 stycznia 2014 władze syryjskie zgodziły się podczas konferencji pokojowej „Genewa 2” aby umożliwić opuszczenie oblężonych dzielnic cywilom, po uprzednim wpisaniu się na specjalną listę, tak by uniknąć ucieczki grup zbrojnych. 6 lutego 2014 władze Himsu zawarły z ONZ porozumienie o natychmiastowej ewakuacji cywilów ze Starego Miasta. Toczyły się również rozmowy nt. dopuszczenia pomocy humanitarnej do miasta. Ewakuacja kobiet i dzieci do 15. roku życia oraz mężczyzn po 55. roku życia rozpoczęła się 7 lutego 2014. 8 lutego 2014 do Hims dotarł transport z pomocą humanitarną, zawierający 50 paczek żywnościowych i 190 pakietów higienicznych oraz leków dla przewlekle chorych osób, podarowany przez Arabski Czerwony Półksiężyc. Konwój uprzednio został osaczony i ostrzelany z moździerzy i karabinów maszynowych.
Do 9 lutego 2014, 611 cywilów (210 kobiet, 180 dzieci, 130 młodych mężczyzn i 91 mężczyzn powyżej 55. roku życia) zostało ewakuowanych z oblężonego Hims. W trakcie akcji ewakuacji, lotnictwo prowadziło bombardowania obrzeżnych dzielnic miasta w których kryli się rebelianci. Do końca lutego 2014, liczba ewakuowanych cywilów osiągnęła liczbę 1400 osób. Na Starym Mieście nadal przebywało 1500 cywilów i rebeliantów, w tym setka rannych, którzy nie zostali wypuszczeni z oblężonej dzielnicy. Kiedy rokowania w Genewie zostały przerwane, rząd Assada zakończył operację humanitarną w Himsie, szykując kolejną ofensywę.
Decydująca ofensywa rządowa.
Pod koniec marca 2014 rozpoczęła się kolejna ofensywa w dzielnicach kontrolowanych przez rebeliantów. Chodziło tutaj głównie o Al-Wajr, Hamadiję oraz Stare Miasto. 31 marca 2014 lojaliści zajęli siłą dwa bloki w dzielnicy Al-Wajr oraz kilka budynków w regionie Al-Dżazira As-Sab’a. Operacja byłą prowadzona przez ochotnicze Siły Obrony Narodowej.
6 kwietnia 2014 na Starym Mieście rebelianci przygotowywali samochód z podłożoną bombą do detonacji, jednak w wyniku przedwczesnej eksplozji, śmierć poniosło 29 bojowników. Inne raporty mówiły o prawie 50 zabitych i innych przyczynach eksplozji. Miały nimi być zasadzka przygotowana przez wojsko lub atak rakietowy, którego celem było składowisko amunicji, co wywołało potężny wybuch. Po wybuchu na Starym Mieście przebywało według szacunków 500–600 rebeliantów. Pół roku wcześniej było ich tam 2 tysiące. Większość z nich poddała się wobec zbliżającej się porażki. 9 kwietnia 2014 w wyniku wybuchu dwóch samochodów-pułapek zginęło 25 osób.
Atak na Stare Miasto na szerszą skale rozpoczął się 15 kwietnia 2014. Siły Obrony Narodowej weszły do Wadi as-Sajih, leżącej na drodze z Dżurit asz-Szijah do Starego Miasta. Ciężkie ataki artyleryjskie i moździerzowe prowadzono również w dzielnicy Al-Wajr. Armia przełamała również linię obrony rebeliantów w Bab al-Hud.
16 kwietnia 2014 część z rebeliantów broniących Starego Miasta, nałożyło na siebie pasy szahida, deklarując walkę na „śmierć i życie”, w przypadku forsowania linii obrony przez syryjskie wojsko. W pięciu takich atakach samobójczych zginęło łącznie 60 osób. W międzyczasie Syryjska Koalicja Narodowa na rzecz Opozycji i Sił Rewolucyjnych ostrzegała, przed potencjalną „masakrą” w Hims. 18 kwietnia 2014, 14 osób zginęło w wybuchu samochodu-pułapki pod meczetem w dzielnicy kontrolowanej przez siły rządowe. W międzyczasie armia odbiła chrześcijański kościół na Starym Mieście. 19 kwietnia 2014 inicjatywę w walkach przejęli islamiści z Dżabhat an-Nusra, którzy używając samochodu-pułapki zabili w Dżib al-Dżandali pięciu żołnierzy. Dzień później rebelianci w tym samym miejscu zajęli kilka budynków. Dżib al-Dżandali zostało odbite przez lojalistów 22 kwietnia 2014. 29 kwietnia 2014 w alawickiej dzielnicy Zahra doszło do wybuchu samochodu-pułapki w wyniku czego zginęło od 37 do 45 osób, a 80–85 zostało rannych.
2 maja 2014 między stronami walczącymi w mieście osiągnięto zawieszenie broni, dzięki któremu nieco ponad 1000 rebeliantów mogło bezpiecznie ewakuować się ze swoich pozycji. Wojsko zgodziło się na zawieszenie broni, by przyspieszyć likwidację przyczółków bojowników i ogłosić zwycięstwo po trzech latach oblężenia miasta, przed wyborami prezydenckimi zaplanowanymi na 3 czerwca 2014. Umowa przewidywała ewakuację rebeliantów, w zamian za wpuszczenie pomocy humanitarnej do miast w północnej Syrii, będących pod okupacją islamistów. Porozumienie dotyczyło ewakuacji bojowników ze Starego Miasta oraz Al-Wajr, czyli ostatnich dzielnic w których przebywali bojownicy. Ewakuacja rebeliantów rozpoczęła się 7 maja 2014. Za pomocą autobusów wywieziono do Ad-Dar al-Kabira około 980 bojowników. Ostatni bojownicy z terrorystycznego ugrupowania Dżabhat an-Nusra opuścili Hims 9 maja 2014.
Następstwa.
Ewakuowani mieszkańcy i wysiedleńcy mogli wrócić do swoich domów 9 maja 2014 po rozminowaniu ulic przez wojskowych saperów. Gubernator Himsu Talal Barazi utworzył lokalne komitety z zadaniem obserwacji powracających osób i oszacowania szkód. Syryjska prasa podała, że podczas sprzątania w Bab Hod i na Starym Mieście znaleziono prowizoryczne groby, zwęglone ciała, trzy szpitale polowe, tunel i miejsce produkcji pocisków moździerzowych.

</doc>
<doc id="2651913" url="https://pl.wikipedia.org/wiki?curid=2651913" title="Bartkowa Stajnia">
Bartkowa Stajnia

Bartkowa Stajnia (dodatkowa nazwa w j. kaszub. Bartkòwô Stajniô) – osada w Polsce położona w województwie pomorskim, w powiecie kościerskim, w gminie Lipusz.
Do końca 2015 roku stanowiła część wsi Tuszkowy.
Bartkowa Stajnia jest położona niedaleko jeziora Fiszewo, znajdującego się w gminie Studzienice.
W latach 1975–1998 miejscowość administracyjnie należała do województwa gdańskiego.

</doc>
<doc id="2651916" url="https://pl.wikipedia.org/wiki?curid=2651916" title="Álamos">
Álamos

Álamos – miasto w południowej części meksykańskiego stanu Sonora, siedziba władz gminy Álamos. Miasto jest położone około 80 km od Zatoki Kalifornijskiej oraz w pobliżu granic ze stanami Chihuahua i Sinaloa. W 2010 roku ludność miasta liczyła 9345 mieszkańców.

</doc>
<doc id="2651920" url="https://pl.wikipedia.org/wiki?curid=2651920" title="NASCAR Grand National Series 1955">
NASCAR Grand National Series 1955

Sezon 1955 w wyścigach NASCAR rozpoczął się 7 listopada 1954 a zakończył 30 października 1955. Zwyciężył Tim Flock, który zdobył 9596 punktów w klasyfikacji generalnej (zwyciężał 18-krotnie).

</doc>
<doc id="2651924" url="https://pl.wikipedia.org/wiki?curid=2651924" title="Reprezentacja Chińskiego Tajpej w rugby 7 mężczyzn">
Reprezentacja Chińskiego Tajpej w rugby 7 mężczyzn

Reprezentacja Chińskiego Tajpej w rugby union mężczyzn – zespół rugby 7, biorący udział w imieniu Republiki Chińskiej w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Chinese Taipei Rugby Football Union, członek Asia Rugby oraz World Rugby.

</doc>
<doc id="2651927" url="https://pl.wikipedia.org/wiki?curid=2651927" title="Gergana Marinova">
Gergana Marinova



</doc>
<doc id="2651933" url="https://pl.wikipedia.org/wiki?curid=2651933" title="Puchar Wielkich Mistrzów 1993">
Puchar Wielkich Mistrzów 1993

Puchar Wielkich Mistrzów 1993 – siatkarski turniej rozegrany w dniach 23-28 listopada 1993 roku w Tokio i Osace w Japonii. 
System rozgrywek.
W Pucharze Wielkich Mistrzów 1993 udział wzięli mistrzowie poszczególnych konfederacji (poza CAVB), gospodarz (Japonia) oraz drużyna, która otrzymała dziką kartę. Wszystkie reprezentacje rozegrały ze sobą po jednym spotkaniu. Zespół, który po rozegraniu wszystkich meczów miał najwięcej punktów, zdobył puchar.

</doc>
<doc id="2651950" url="https://pl.wikipedia.org/wiki?curid=2651950" title="Siergiej Pierunin">
Siergiej Pierunin

Siergiej Aleksiejewicz Pierunin (ros. Сергей Алексеевич Перунин; ur. 19 lipca 1988 w Penzie) – rosyjski pływak. Specjalizuje się w szczególności w pływaniu stylem dowolnym na dystansie 200 m. 
Mistrz Europy w sztafecie 4 x 200 m st. dowolnym z Budapesztu.

</doc>
<doc id="2651954" url="https://pl.wikipedia.org/wiki?curid=2651954" title="Bytówka">
Bytówka

Bytówka (kaszb. "Bëtówkò") – część wsi Tuszkowy w Polsce. położona w województwie pomorskim, w powiecie kościerskim, w gminie Lipusz. Wchodzi w skład sołectwa Tuszkowy.
W latach 1975–1998 Bytówka administracyjnie należała do województwa gdańskiego.

</doc>
<doc id="2651969" url="https://pl.wikipedia.org/wiki?curid=2651969" title="Aleksander Suchorukow">
Aleksander Suchorukow



</doc>
<doc id="2651976" url="https://pl.wikipedia.org/wiki?curid=2651976" title="Czajki-Błoto">
Czajki-Błoto

Czajki-Błoto (dodatkowa nazwa w j. kaszub. Czôjczé Błoto) – osada w Polsce położona w województwie pomorskim, w powiecie kościerskim, w gminie Lipusz.
Do końca 2015 roku stanowiła część wsi Tuszkowy.

</doc>
<doc id="2651986" url="https://pl.wikipedia.org/wiki?curid=2651986" title="Puchar Wielkich Mistrzów 1997">
Puchar Wielkich Mistrzów 1997

Puchar Wielkich Mistrzów 1997 – siatkarski turniej rozegrany w dniach 15-24 listopada 1997 roku w Tokio, Hiroszimie i Osace w Japonii. 
System rozgrywek.
W Pucharze Wielkich Mistrzów 1997 udział wzięli mistrzowie poszczególnych konfederacji (poza CAVB), gospodarz (Japonia) oraz drużyna, która otrzymała dziką kartę. Wszystkie reprezentacje rozegrały ze sobą po jednym spotkaniu. Zespół, który po rozegraniu wszystkich meczów miał najwięcej punktów, zdobył puchar.

</doc>
<doc id="2651998" url="https://pl.wikipedia.org/wiki?curid=2651998" title="Jana Martynowa">
Jana Martynowa

Jana Walerjewna Martynowa (ros. "Яна Валерьевна Мартынова"; ur. 3 lutego 1988 w Kazaniu) – rosyjska pływaczka, specjalizująca się głównie w stylu zmiennym i motylkowym.
Srebrna medalistka Mistrzostw Świata z Melbourne w pływaniu na dystansie 400 m stylem zmiennym oraz brązowa medalistka Mistrzostw Europy z Eindhoven na tym samym dystansie.
Uczestniczka Igrzysk Olimpijskich z Aten (21. miejsce na 400 m stylem zmiennym), Pekinu (7. miejsce na 400 m stylem zmiennym i 25. miejsce na 200 m stylem motylkowym) oraz Londynu (24. miejsce na 400 m stylem zmiennym).
Córka piłkarza i rekordzisty pod względem rozegranych meczów w klubie Rubin Kazań - Walerija Martynowa.

</doc>
<doc id="2652009" url="https://pl.wikipedia.org/wiki?curid=2652009" title="Zielony Dwór (powiat kościerski)">
Zielony Dwór (powiat kościerski)

Zielony Dwór (dodatkowa nazwa w j. kaszub. Zelony Dwór) – osada w Polsce położona w województwie pomorskim, w powiecie kościerskim, w gminie Lipusz.
Do końca 2015 roku stanowiła część wsi Tuszkowy.
Miejscowość znajduje się nad jeziorem Ostronko.

</doc>
<doc id="2652020" url="https://pl.wikipedia.org/wiki?curid=2652020" title="Orkiestra Symfoników Bydgoskich">
Orkiestra Symfoników Bydgoskich

Orkiestra Symfoników Bydgoskich zwana także Orkiestrą Salonową im. Johanna Straussa – orkiestra specjalizująca się w wykonawstwie muzyki rozrywkowej, a zwłaszcza muzyki salonowej starego Wiednia. Występuje zarówno w składzie kilkuosobowym (zespół kameralny), jak i w charakterze kilkudziesięcioosobowej orkiestry symfonicznej.
Historia.
Orkiestra powstała w 1995 r. z inicjatywy muzyka, skrzypka-solisty Orkiestry Symfonicznej Filharmonii Pomorskiej, Marka Czekały. Orkiestra związała się z Towarzystwem Polsko-Austriackim, którego oddział powstał przy Zespole Szkół Muzycznych im. A. Rubinsteina w Bydgoszczy. Pierwszy oficjalny koncert odbył się 13 sierpnia 1995 r. w muszli koncertowej w parku Ludowym im. W. Witosa. Początkowo 16-osobowy zespół prowadził Henryk Wierzchoń, a następnie grającym dyrygentem na wzór Johanna Straussa ojca został założyciel Marek Czekała.
Orkiestra współpracowała z wieloma solistami, wokalistami, instrumentalistami oraz dyrygentami i prezenterami. Z zespołem występowali m.in.: aktorka Adrianna Biedrzyńska, prezenterzy Lucjan Kydryński i Wojciech Dzieduszycki, dyrygenci Henryk Wierzchoń, Barbara Weiser, pianiści: Waldemar Malicki i Krzysztof Herdzin. Śpiewali z towarzystwem orkiestry im. J. Straussa m.in.: Małgorzata Grela, Katarzyna Matuszak, Patrycja Stróżyk, Dariusz Pietrzykowski – soliści Opery Nova w Bydgoszczy, a także Adam Zdunikowski z Warszawy.
Orkiestra występowała na terenie całej Polski oraz za granicą m.in. na Litwie, w Niemczech i Szwecji. Koncertowała na Międzynarodowym Festiwalu Muzyki Wiedeńskiej we Wrocławiu i na Zamku Królewskim w Warszawie. W 1998 r. nagrała swoją pierwszą płytę „"Lokomotywa"” dla dzieci, zawierającą śpiewane wiersze Juliana Tuwima do muzyki bydgoskiego kompozytora Piotra Salabera. Na przełomie lat 2008 i 2009 uczestniczyła w nagraniu płyty Sławomira Wierzcholskiego „"Blues w Filharmonii"”, która w 2010 roku nominowana została do prestiżowej nagrody Fryderyka.
Charakterystyka.
Orkiestra im. Johanna Straussa złożona jest z profesjonalnych muzyków grających na co dzień w muzycznych instytucjach Bydgoszczy takich jak Filharmonia Pomorska, Capella Bydgostiensis czy Opera Nova. Jest zespołem wszechstronnym wykonującym różnorodną muzykę: od klasyki, przez muzykę salonową i filmową, aż do rocka. 
W repertuarze zespołu znajduje się około 100 utworów. Zdecydowana większość to utwory muzyki salonowej starego Wiednia, a także: walce, polki, marsze, czardasze. Wśród ulubionych kompozytorów orkiestry znajduje się rodzina Straussów, J. Offenbach, F. Lechar, F. Suppe, J. Brahms, J. Petersburski i R. Stolz. Orkiestra gra także muzykę filmową, muzykę polską lat 20. i 30. oraz muzykę poważną. Zakres jej artystycznych działań obejmuje także wykonawstwo muzyki oratoryjnej z udziałem chórów we wnętrzach zabytkowych obiektów i kościołów regionu Kujaw i Pomorza oraz w Warszawie. Grywała koncerty zarówno w małych szkolnych salkach jak i na dużych filharmonicznych scenach.
Jest znanym zespołem nie tylko w regionie, otrzymuje oferty koncertowe poza granicami Polski. Wykonuje kilkadziesiąt koncertów rocznie.

</doc>
<doc id="2652030" url="https://pl.wikipedia.org/wiki?curid=2652030" title="Domy w Auvers">
Domy w Auvers

Domy w Auvers (hol. "Een groep huizen", ang. "Houses in Auvers") – dwa obrazy olejne Vincenta van Gogha, namalowane w maju (nr kat.: F 805, JH 1989) i czerwcu 1890 (nr kat.: F759, JH 1988) podczas jego pobytu w miejscowości Auvers-sur-Oise.
Historia.
20 maja 1890 Vincent van Gogh przyjechał do Auvers-sur-Oise, małego miasteczka położonego nad rzeką Oise, niedaleko granic Paryża. Auvers miało nadal wiejski charakter, który artysta zetknął się na południu Francji. Miejscowość wywarła na nim pozytywne wrażenie. Szczególnie przypadły mu do gustu stare domy, które wkrótce miały stać się tematem kilku jego obrazów.
Opis i analiza.
"Domy w Auvers I".
Obraz ukazuje wczesny, letni pejzaż. Domy, przedstawione jako widok z góry, tworzą spłaszczony kobierzec form, w których pokryte dachówką i strzechą ich dachy stanowią hipnotyzującą mozaikę kolorów. Kompozycyjnie obraz dzieli się na szereg barwnych, ułożonych poziomo stref. Artysta użył konturów dla połączenia kolorowych fragmentów w konkretne formy lub dla oddzielenia od siebie dużych, barwnych płaszczyzn. Kontury te, zazwyczaj ciemne, mają duże znaczenie dla kontrastu i dynamiki kompozycji. Żeby zwiększyć wrażenie przestrzenności dzieła van Gogh skoncentrował wzrok widza na ciemnym obiekcie przedstawionym na pierwszym planie z lewej strony, połączonym z rozległą przestrzenią i obiektem głównym, umieszczonym w centrum obrazu. Linia horyzontu została umieszczona stosunkowo wysoko. Dopełnieniem kompozycji obrazu jest też kombinacja barw, która może wzmacniać lub zmniejszać wrażenie jego przestrzenności. Van Gogh namalował obraz przy zastosowaniu charakterystycznej dla siebie techniki – czystych kolorów, kładzionych grubymi pociągnięciami pędzla, przypominającymi reliefy oraz szybko malowanych punktów, linii i równych płaszczyzn, wyrażających ruch i witalność w wielu odmianach. Artysta użył tu czystych kolorów nie dla oddania barw rzeczywistych, ale dla wyrażenia własnych przeżyć uchwyconych w specyficznym momencie; dla stworzenia atmosfery dynamicznej spontaniczności użył też barw dopełniających.
"Domy w Auvers II".
Pracując w małej osadzie Chaponval leżącej w zachodniej części Auvers, van Gogh namalował grupę domów położonych wśród ogrodzonych ogrodów i drzew, umieszczonych na tle szaroniebieskiego, pochmurnego nieba. Domy te, położone wzdłuż ulicy Rue de Gré, istnieją nadal (choć w zmienionej formie). Dom środkowy, znany jako „La Maison Du Pere Lacroix” należał do masona Auguste’a Lacroix. Zestawienie jego pokrytego niebieską dachówką dachu z sąsiednimi dachami pokrytymi strzechą zaintrygowało van Gogha, czemu dał wyraz w jednym ze swoich listów. Strukturę malowidła stanowią warstwy poziomych stref rozdzielonych skośnymi liniami. W prawym dolnym rogu artysta umieścił niewielki trawnik, zaakcentowany czerwonymi makami. Tuż za nim widoczny jest biegnący przez całą szerokość płótna kamienny mur, za którym znajdują się kwitnące białe róże i winnice. Domy oddalają się ku lewej krawędzi obrazu, natomiast drzewa – ku prawej; całości kompozycji dopełnia niebo. Na uwagę zasługują pociągnięcia pędzlem w różnych kierunkach: dach położonego w centrum obrazu białego domu jest wykonany bocznymi pociągnięciami pędzla, naśladującymi wygląd jego dachówek, podczas gdy słomiany dach sąsiedniego domu został oddany pociągnięciami pędzla biegnącymi w dół, w celu ukazania jego tekstury. Dla kontrastu całą roślinność van Gogh przedstawił przy pomocy typowych dla siebie, krętych, ożywionych form.

</doc>
<doc id="2652042" url="https://pl.wikipedia.org/wiki?curid=2652042" title="Kościół Wszystkich Świętych w Łaziskach (woj. śląskie)">
Kościół Wszystkich Świętych w Łaziskach (woj. śląskie)



</doc>
<doc id="2652045" url="https://pl.wikipedia.org/wiki?curid=2652045" title="Bernhard Lehner">
Bernhard Lehner

Bernhard Lehner (ur. 4 stycznia 1930 w Herrngiersdorf; zm. 24 stycznia 1944 w Ratyzbonie) – niemiecki Sługa Boży Kościoła katolickiego.
Życiorys.
Urodził się bardzo religijnej rodzinie. Na chrzcie nadano mu imię na cześć Bernarda z Clairvaux. W dniu 16 kwietnia 1939 roku przystąpił do pierwszej Komunii Świętej. Wstąpił do małego seminarium w Ratyzbonie, a w 1942 roku, mając 12 lat, otrzymał sakrament bierzmowania. Wkrótce potem zachorował na błonicę. Zmarł 24 stycznia 1944, a jego pogrzeb odbył się 27 stycznia, na który przybyło wtedy wielu wiernych. Został pochowany na małym cmentarzu Herrngiersdorf. W 1950 roku rozpoczął się jego proces beatyfikacyjny. 2 kwietnia 2011 roku papież Benedykt XVI ogłosił dekret o heroiczności jego cnót.

</doc>
<doc id="2652053" url="https://pl.wikipedia.org/wiki?curid=2652053" title="Caterina Ibargüen">
Caterina Ibargüen



</doc>
<doc id="2652067" url="https://pl.wikipedia.org/wiki?curid=2652067" title="Jasna Gwiazda">
Jasna Gwiazda

Jasna Gwiazda (dodatkowa nazwa w j. kaszub. Jasnô Gwiôzda) – osada w Polsce położona w województwie pomorskim, w powiecie kościerskim, w gminie Lipusz.
Do końca 2015 roku stanowiła część wsi Tuszkowy.

</doc>
<doc id="2652073" url="https://pl.wikipedia.org/wiki?curid=2652073" title="Jeff Skinner">
Jeff Skinner

Jeff Skinner (ur. 16 maja 1992 w Markham) – kanadyjski hokeista, reprezentant Kanady.
Kariera.
Przez dwa sezony grał w lidze OHL w ramach CHL. W drafcie NHL z NHL Entry Draft 2010 został wybrany przez Carolina Hurricanes z numerem 7. We wrześniu został zawodnikiem tego klubu i od tego czasu gra w NHL. W sierpniu 2012 przedłużył kontrakt o sześć lat. W sierpniu 2018 został przetransferowany do Buffalo Sabres w zamian za Cliff Pu, 2 rundę draftu (2019), 3 i 6 rundę draftu (2020). W czerwcu 2019 przedłużył kontrakt z klubem o osiem lat.
Uczestniczył w turniejach mistrzostw świata w 2011, 2012, 2013, 2017.
Statystyki.
Klubowe.
"GP = mecze, G = gole, A = asysty, Pkt = Punktacja kanadyjska, MIN = minuty spędzone na ławce kar"
Międzynarodowe.
"GP = mecze, G = gole, A = asysty, Pkt = Punktacja kanadyjska, MIN = minuty spędzone na ławce kar"

</doc>
<doc id="2652076" url="https://pl.wikipedia.org/wiki?curid=2652076" title="Piotr Adrian Toulorge">
Piotr Adrian Toulorge

Piotr Adrian Toulorge (ur. 4 maja 1757 w Muneville-le-Bingard zm. 14 października 1793 w Coutances) – francuski norbertanin, ofiara rewolucji francuskiej, Błogosławiony Kościoła katolickiego.
Życiorys.
Urodził się w bardzo religijnej rodzinie. Wstąpił do seminarium i w 1781 roku otrzymał święcenia kapłańskie.
Został aresztowany w czasie rewolucji francuskiej w 1793 roku i podczas procesu, w dniu 13 października 1793 roku, został skazany na karę śmierci, przez ścięcie na gilotynie. Wyrok wykonano następnego dnia.
Został beatyfikowany przez papieża Benedykta XVI w dniu 29 kwietnia 2012 roku.

</doc>
<doc id="2652079" url="https://pl.wikipedia.org/wiki?curid=2652079" title="Hrabstwo Randolph (Missouri)">
Hrabstwo Randolph (Missouri)

Hrabstwo Randolph (ang. "Randolph County") – hrabstwo w stanie Missouri w Stanach Zjednoczonych.
Obszar całkowity hrabstwa obejmuje powierzchnię 487.65 mil2 (1 263 km2). Według danych z 2010 r. hrabstwo miało 25 414 mieszkańców. Hrabstwo powstało w 1829.

</doc>
<doc id="2652083" url="https://pl.wikipedia.org/wiki?curid=2652083" title="Zdroje (województwo pomorskie)">
Zdroje (województwo pomorskie)

Zdroje (dodatkowa nazwa w j. kaszub. Zdroje) – osada kaszubska w Polsce położona w województwie pomorskim, w powiecie kościerskim, w gminie Lipusz, 
Wieś wchodzi w skład sołectwa Lipusz,jest oddalona o 7 km od Lipusza i 300 metrów od drogi krajowej nr 20. W miejscowości znajduje się ośrodek jeździecki.
Wieś królewska położona była w II połowie XVI wieku w powiecie mirachowskim województwa pomorskiego. W latach 1975–1998 miejscowość administracyjnie należała do województwa gdańskiego.
Historia.
Według noty Słownika geograficznego Królestwa Polskiego z roku 1895 

</doc>
<doc id="2652115" url="https://pl.wikipedia.org/wiki?curid=2652115" title="Dan Ellis">
Dan Ellis

Daniel Ellis (ur. 7 października 1988 w Albury) – australijski kolarz torowy, brązowy medalista mistrzostw świata.
Kariera.
Pierwszy sukces w karierze Daniel Ellis osiągnął w 2005 roku, kiedy zdobył brązowy medal mistrzostw świata juniorów w sprincie drużynowym. Rok później w tej samej kategorii wiekowej zdobył srebrny medal w sprincie drużynowym i brązowy w indywidualnym. W 2008 roku wystąpił na igrzyskach olimpijskich w Pekinie, gdzie wraz z kolegami z reprezentacji zajął czwarte miejsce w sprincie drużynowym. Na igrzyskach Wspólnoty Narodów w Nowym Delhi w 2010 roku Australijczycy z Ellisem w składzie zdobyli złoty medal w tej samej konkurencji. Ponadto podczas mistrzostw świata w Apeldoorn wspólnie z Matthew Glaetzerem i Jasonem Niblettem wywalczył brązowy medal w sprincie drużynowym. 

</doc>
<doc id="2652128" url="https://pl.wikipedia.org/wiki?curid=2652128" title="Ulica Icchaka Lejba Pereca we Wrocławiu">
Ulica Icchaka Lejba Pereca we Wrocławiu

Ulica Icchaka Lejba Pereca – wrocławska ulica łącząca skrzyżowanie ulic Grabiszyńskiej i Lubuskiej ze środkowym odcinkiem ul. Stalowej. Nazwa została nadana na cześć polskiego i żydowskiego pisarza Icchoka Lejba Pereca.
Historia.
Ulica powstawała w latach 1870–1910. Kamienice stojące dziś przy ul. Pereca zostały zbudowane w latach 1900–1910 i są to w większości obiekty zabytkowe. Podczas oblężenia Wrocławia w 1945 r. znaczna część zabudowy wzdłuż tej ulicy legła w gruzach, zachowały się tylko – mocno uszkodzone – nieliczne kamienice i obiekty, które zostały odbudowane do lat 60. XX wieku. W 1964 r. między ulicami Pereca a Grochową wybudowano dwie szkoły podstawowe (na podstawie projektu Jadwigi Grabowskiej-Hawrylak), które w 2000 roku połączono w Zespół szkół nr 11. W podwórzu przy skrzyżowaniu z ul. Żelazną znajduje się szkoła podstawowa prowadzona przez Fundację Kultury i Edukacji Żydowskiej „Gesher”. Bloki przy południowo-zachodnim końcu ulicy pochodzą głównie z lat 60. XX w.
Przy ulicy Pereca i w najbliższym jej sąsiedztwie znajdują się, oprócz kamienic i bloków mieszkalnych, także liczne małe lokale handlowe i zakłady usługowe. Przy skrzyżowaniu z ul. Lwowską, w pomieszczeniach dawnych delikatesów, mieści się jedna z najstarszych we Wrocławiu cukierni. Przy skrzyżowaniu z ul. Żelazną znajduje się Urząd Pocztowy nr 38.
W latach stanu wojennego ulica ta była widownią demonstracji antyrządowych. W ich trakcie dochodziło do zamieszek i walk z ZOMO, ORMO i żołnierzami kompanii desantowo-szturmowej. Pobliskiemu Placowi Pereca protestujący nadali nazwę „Gas-Platz”, natomiast ulicy Grabiszyńskiej – „ZOMO-Strasse”. W czasie demonstracji niejednokrotnie budowano barykady aby zablokować ulicę i utrudnić działania milicji.
Nazwa.
Przed II wojną światową ulica nosiła nazwę "Rehdiger Strasse". Po wojnie początkowo nazywała się "ul. Zbożową", następnie – do lat 80. XX w. – "ul. Leona Pereca".

</doc>
<doc id="2652132" url="https://pl.wikipedia.org/wiki?curid=2652132" title="Maria od Boskiego Serca Jezusa">
Maria od Boskiego Serca Jezusa

Siostra Maria od Boskiego Serca (ur. 8 września 1863 w Münsterze, zm. 8 czerwca 1899 w Porto) – niemiecka Błogosławiona Kościoła katolickiego, zakonnica.
Życiorys.
Maria Droste zu Vischering urodziła się 8 września 1863 r. w Münster jako córka hrabiego Klemensa-Heindricha Droste zu Vischering, deputowanego do Reichstagu, i hrabiny Heleny von Galen, siostrzenicy biskupa Kettelera.
Wychowywała się na zamku w Darfeld. Była dzieckiem trudnym, o dużej wrażliwości i wielkoduszności, ale też o sporej dozie samodzielności i uporu. Od przyjęcia sakramentu bierzmowania myślała o życiu zakonnym.
W 1888 Siostra Maria wstąpiła w Münster do zgromadzenia Dobrego Pasterza, założonego niedawno przez Świętą Marię Eufrazję Palletier. Podobnie jak inne siostry, zajmowała się dziewczętami ubogimi i wykolejonymi, najpierw w samym Münster, a potem także w portugalskim Porto, gdzie od 1894 była przełożoną.
W 1896 Siostrę Marię dotknął postępujący paraliż; mogła jednak nadal swobodnie kontaktować się z innymi i sprawnie kierować wspólnotą. Siły czerpała z gorącego nabożeństwa do Najświętszego Serca Jezusowego. W latach 1897 i 1898 pisała do papieża Leona XIII, prosząc go o poświęcenie całego świata Bożemu Sercu.
Jej przełożony z Klasztoru Dobrego Pasterza napisał list, w jej imieniu, do papieża Leona XIII stwierdzając, że siostra Maria otrzymała wiadomość od Chrystusa, prosząc papieża, aby poświęcił cały świat dla Najświętszego Serca Pana Jezusa. Papież początkowo nie uwierzył i nie podjął żadnych działań. Jednak w dniu 6 stycznia 1899 roku napisała kolejny list, prosząc, że oprócz konsekracji, pierwsze piątki miesiąca obserwuje się ku czci Najświętszego Serca. W liście odniosła się również do niedawnej choroby papieża. Papież Leon XIII zlecił dochodzenie w oparciu o jej objawienia i tradycji kościoła. W swojej encyklice z 1899 roku Leon XIII zadekretował, że poświęcenie całego rodzaju ludzkiego Najświętszemu Serca Pana Jezusa powinno nastąpić w dniu 11 czerwca 1899 roku. Maria zmarła na trzy dni przed konsekracją.
Została beatyfikowana przez papieża Pawła VI w dniu 1 listopada 1975 roku.

</doc>
<doc id="2652138" url="https://pl.wikipedia.org/wiki?curid=2652138" title="Copa Libertadores 2012">
Copa Libertadores 2012

Copa Libertadores 2012 – 53. edycja Copa Libertadores.
Klasyfikacja.
Poniższa tabela ma charakter statystyczny. O kolejności decyduje na pierwszym miejscu osiągnięty etap rozgrywek, a dopiero potem dorobek bramkowo-punktowy. W przypadku klubów, które odpadły w rozgrywkach grupowych o kolejności decyduje najpierw miejsce w tabeli grupy, a dopiero potem liczba zdobytych punktów i bilans bramkowy.

</doc>
<doc id="2652150" url="https://pl.wikipedia.org/wiki?curid=2652150" title="Copa Libertadores 2012/Runda wstępna">
Copa Libertadores 2012/Runda wstępna

Runda wstępna Copa Libertadores 2012
1/32 finału: Runda wstępna.
Wynik łączny: "4-1"
Awans: "Arsenal"
Wynik łączny: "3-2"
Awans: "Flamengo"
Wynik łączny: "5-1"
Awans: "Peñarol"
Wynik łączny: "4-2"
Awans: "Libertad"
Wynik łączny: "3-2"
Awans: "Internacional"
Wynik łączny: "3-2"
Awans: "Unión Española"

</doc>
<doc id="2652154" url="https://pl.wikipedia.org/wiki?curid=2652154" title="Jason Niblett">
Jason Niblett

Jason Niblett (ur. 18 lutego 1983 w Horsham) – australijski kolarz torowy, brązowy medalista mistrzostw świata.
Kariera.
Pierwszy sukces w karierze Jason Niblett osiągnął w 2000 roku, kiedy zdobył złoty medal mistrzostw świata juniorów w sprincie drużynowym. Sukces ten Australijczycy z Niblettem w składzie powtórzyli także rok później. Na igrzyskach Oceanii w 2004 roku zdobył złoty medal w tej samej konkurencji, a dwa lata później wywalczył srebrne medale w sprincie drużynowym i indywidualnym. Na igrzyskach Wspólnoty Narodów w Nowym Delhi w 2010 roku razem z kolegami zdobyli złoty medal w sprincie drużynowym. Ponadto podczas mistrzostw świata w Apeldoorn wspólnie z Matthew Glaetzerem i Danem Ellisem wywalczył brązowy medal w tej samej konkurencji.

</doc>
<doc id="2652156" url="https://pl.wikipedia.org/wiki?curid=2652156" title="HeinOnline">
HeinOnline

HeinOnline – amerykański serwis internetowy zawierający bazy danych z piśmiennictwem prawniczym.
Serwis został uruchomiony w 2000 roku przez firmę William S. Hein &amp; Co. Dostęp do niego jest odpłatny. W przeciwieństwie do komercyjnych systemów informacji prawnej (takich jak LexisNexis czy Westlaw), które są skierowane do praktyków, HeinOnline jest serwisem przeznaczonym dla bibliotek prawniczych. Z tego powodu serwis nie zawiera informacji prasowych, lecz głównie archiwa czasopism prawniczych sięgające do XIX w. Materiały te nie są dostępne w postaci tekstowej, lecz jako pliki PDF (z funkcją przeszukiwania pełnotekstowego dzięki technice OCR).
Z polskich czasopism naukowych serwis HeinOnline zawiera archiwum czasopism Polish Yearbook of International Law i Polish Political Science Yearbook.

</doc>
<doc id="2652158" url="https://pl.wikipedia.org/wiki?curid=2652158" title="Helena Enselmini">
Helena Enselmini

Helena Enselmini (ur. w 1208 w Padwie; zm. 4 listopada 1242 tamże) – błogosławiona Kościoła katolickiego, włoska klaryska.
Życiorys.
Pochodziła z religijnej rodziny. W 1220 roku, mając 12 lat wstąpiła do klasztoru klarysek. W 1230 roku, na skutek choroby straciła wzrok, mowę, a także została sparaliżowana. Zmarła 4 listopada 1242 roku w opinii świętości.
Jej kult został potwierdzony przez papieża Innocentego XII w 1695 roku.

</doc>
<doc id="2652164" url="https://pl.wikipedia.org/wiki?curid=2652164" title="Copa Libertadores 2012/Faza grupowa">
Copa Libertadores 2012/Faza grupowa

Faza grupowa Copa Libertadores 2012.

</doc>
<doc id="2652166" url="https://pl.wikipedia.org/wiki?curid=2652166" title="Jagodina (obwód Smolan)">
Jagodina (obwód Smolan)

Jagodina (bułg. Ягодина) – wieś w południowej Bułgarii, w obwodzie Smolan, w gminie Borino.
Jagodina znajduje się w Rodopach.
Wieś została założona w V wieku p.n.e. Podczas panowania tureckiego miejscowość nosiła nazwę Bałaban. Miejscowość wzmiankowana była w osmańskich pismach z 1576 roku, gdzie wspomniano o powołaniach mieszkańców do służby panującego sułtana.
W 1635 roku wybudowano we wsi meczet.

</doc>
<doc id="2652174" url="https://pl.wikipedia.org/wiki?curid=2652174" title="Język standardowy">
Język standardowy

Język standardowy, standard językowy, dialekt standardowy (, ) – odmiana języka przyjęta przez dane społeczeństwo do celów komunikacji publicznej i oficjalnej, stawiana w opozycji do pozostałych odmian (w tym zarówno terytorialnych, jak i środowiskowych). Jest świadomie rozwijana w drodze działań normatywnych, które zabiegają o stworzenie wspólnego narzędzia komunikacji, łączącego różnych użytkowników języka. W pierwszej kolejności języki standardowe pełnią funkcję unifikacyjną. Są bowiem pozbawione charakteru lokalnego, tj. posługują się nimi mieszkańcy większego obszaru geograficznego.
Wśród charakterystycznych cech standardu, odróżniających go od innych form języka, wymienia się m.in.: szeroki zasięg geograficzny, podległość kodyfikacji, lepsze wypracowanie stylistyczne. Język standardowy spełnia szereg funkcji w różnych sferach życia społecznego, gdzie przybiera różne formy ukształtowania. W przeciwieństwie do postawy nowoczesnego językoznawstwa, które stroni od sądów wartościujących na temat różnych odmian języka, w ujęciu tradycyjnym odmiana standardowa jest uważana za bardziej poprawną i dopuszczalną niż inne odmiany bądź za formę prestiżową, której stosowanie sygnalizuje poziom kultury danej osoby.
Według idealistycznego ujęcia język standardowy stanowi „neutralną” odmianę, w której porozumiewa się ogół użytkowników języka, bez względu na pochodzenie regionalne lub społeczne, choć bywa także pojmowany jako socjolekt kojarzony z warstwami wykształconymi.
Badaniem języków standardowych zajmuje się dyscyplina zwana standardologią.
Charakterystyka.
Podstawą języków standardowych przeważnie stają się dialekty właściwe dla miejscowych ośrodków handlu i władzy. Pod wpływem zjawiska zwanego przesunięciem referencyjnym (termin z dziedziny antropolingwistyki) lub elaboracją funkcjonalną (termin z zakresu socjolingwistyki) prestiż powiązany z ośrodkami kultury zaczyna być przypisywany również lokalnemu wariantowi języka. Wśród jego użytkowników pojawia się pogląd, że ich mowa stanowi wyższą odmianę języka bądź jego „kanoniczną” formę, tworzącą punkt odniesienia dla innych odmian językowych. Dalsze działania standaryzacyjne zabiegają zwykle o skodyfikowanie normy językowej (za pośrednictwem gramatyk normatywnych i słowników), wypracowanie pewnych przepisów ortograficznych oraz akceptację tych konwencji przez ogół społeczeństwa.
W potocznym obiegu można spotkać przekonanie, jakoby standardowe formy języka były bardziej gramatyczne niż odmiany niestandardowe. Jest to założenie lingwistycznie bezpodstawne, gdyż zasadami językowymi rządzą się wszystkie odmiany języka. Na tle innych odmian język standardowy wyróżnia się tym, że jego normy zostały wypracowane w sposób świadomy. Formy niestandardowe i standardowe często pełnią różne funkcje: pierwsze sygnalizują przywiązanie do niszowego nurtu kulturowego; drugie zaś sygnalizują przynależność do szerzej rozumianego społeczeństwa, pluralistycznego i technicznego. Posługiwanie się standardem bywa kojarzone z wyższym statusem socjoekonomicznym, toteż bywa on określany jako swego rodzaju socjolekt.
Terminologia.
W piśmiennictwie występują również bliskoznaczne określenia: „język literacki”, „język ogólnonarodowy”, „język ogólny”, „język kulturalny”, „dialekt literacki”, „dialekt standardowy”, „dialekt kulturalny”, „narzecze ogólne”. Termin „język standardowy”, pochodzący z anglojęzycznej tradycji lingwistycznej, jest szczególnie upowszechniony i uchodzi za stosunkowo „neutralny” jako określenie na instytucjonalne normy porozumiewawcze. Na gruncie polskim mówi się częściej o „języku ogólnym”, „języku literackim” lub „języku kulturalnym”. Miano języka ogólnego bywa jednak także odnoszone do powszechnej warstwy funkcjonalnej języka, niezwiązanej z konkretną tematyką. W takim rozumieniu język ogólny odróżnia się od szczególnych rejestrów, takich jak język fachowy czy książkowy. Również termin „język literacki”, używany przede wszystkim w kontekście słowiańskim, bywa definiowany i rozumiany na rozmaite sposoby.
Alternatywna nazwa „dialekt standardowy” () bywa stosowana przez językoznawców, którzy chcą podkreślić lingwistyczną równoprawność zróżnicowanych dialektów i umownego standardu, argumentując, że rezerwowanie terminu „język” dla standardu może sugerować, iż to tylko on jest pełnoprawną formą języka, godną takiego miana. Zamiennik ten uwydatnia ponadto fakt, że standard jest jedną z wielu odmian składających się na język. W podobnym użyciu funkcjonuje termin „odmiana standardowa (języka)” ().
W rozumieniu dialektologii tradycyjnej dialekt to byt przeciwstawiany językowi standardowemu.
Funkcje.
Paul L. Garvin, odzwierciedlając tradycję Praskiego Koła Lingwistycznego, wyróżnia pięć następujących funkcji języka standardowego:
Zarys ogólny.
Dialekt standardowy, jako instytucjonalna norma, jest przeciwstawiany nieliterackim wariantom języka (o podłożu regionalnym i socjalnym), które wykazują względem niego większą bądź mniejszą odrębność. Odmiana ta nie jest jednak tworem jednorodnym, gdyż cechuje się zróżnicowaniem funkcjonalnym: w jej obrębie można wyróżnić zarówno środki językowe o charakterze swobodnym, nieformalnym, jak i elementy właściwe dla sytuacji oficjalnych. Zasięg stosowania języka standardowego obejmuje organizacje rządowe, środki przekazu, instytucje oświatowe oraz komunikację międzynarodową. Ponadto standard pełni funkcję ustabilizowanej normy literackiej (tzw. grafolektu), czym odróżnia się od dialektów niestandardowych, pozbawionych ugruntowanej tradycji piśmienniczej. Ze względu na przypisywaną jej wartość społeczno-kulturalną standardowa forma języka bywa nieściśle utożsamiana z językiem jako całością, tj. zespołem rozmaitych dialektów, a sam czynnik normalizacji językowej wywiera istotny wpływ na współczesny sposób klasyfikacji i wydzielania języków.
Sporadycznie spotyka się również definicję, zgodnie z którą język standardowy to mowa, której można przypisać jedną lub więcej standardowych postaci (tj. język, który przeszedł proces standaryzacji). Termin odnosi się wówczas do całokształtu takiego języka, nie zaś do samego dialektu standardowego.
Choć język standardowy przeciwstawia się zasadniczo elementom językowym o ograniczonym zasięgu geograficznym, regionalizmy jako formy terytorialne używane przez ludność wykształconą (formy „języka kulturalnego”) uznawane są w polskiej tradycji za mieszczące się w obrębie jego warstwy użytkowej – mowa o regionalnym zróżnicowaniu języka ogólnego. Standaryzacja może w różnym stopniu dosięgać różnych poziomów języka – np. w przypadku języka angielskiego silniej ujednolicone są elementy słownictwa, składni i pisowni aniżeli wymowy. Normowanie standardu ma w praktyce charakter ograniczony – nie wiąże się bowiem z regulowaniem każdego aspektu komunikacji, ani też dyktowaniem jednorodnego, rygorystycznie określonego sposobu wyrażania myśli. Standaryzacja nie zakłada zatem całkowitej jednolitości językowej.
Proces i charakter standaryzacji.
Język standardowy to system językowy wypracowany w sposób świadomy i celowy, którego istotną cechą jest podległość dobrze ustalonym i skodyfikowanym zasadom poprawnościowym. Standard nie rozwija się zatem w pełni naturalnie, lecz stanowi produkt kultury. Jego normy poznawane są na etapie edukacji szkolnej, za pośrednictwem gramatyk i słowników, a za ich definiowanie odpowiadają gremia objęte szczególnym autorytetem społecznym i kulturalnym na danym terytorium. Choć język standardowy podlega formalnej kodyfikacji, nie jest on formą całkowicie jednolitą i niezmienną, gdyż z natury musi spełniać rozmaite funkcje w procesie komunikacji międzyludzkiej. Jako że język standardowy używany jest również ustnie, na jego kształt rzutuje także żywa mowa. Ujęcie języka standardowego w ścisłe ramy oraz rozgraniczenie form standardowych od niestandardowych staje się niekiedy kłopotliwe. Zagadnienie komplikuje fakt, że nie wszyscy autorzy wprowadzają rozróżnienie między potoczną postacią standardu (pewną warstwą stylistyczną) a środkami niestandardowymi.
Wiele dialektów standardowych podlega formalnej regulacji, choć nie jest to absolutnym warunkiem ich istnienia – np. język angielski ma swój wypracowany standard, który nie jest przedmiotem interwencji regulacyjnych. Jego kształt determinuje bowiem powszechna praktyka językowa, poważany społecznie uzus. Standaryzacja językowa nie jest ponadto zjawiskiem uniwersalnym, lecz dotyczy raczej nowoczesnych wspólnot językowych (zwłaszcza na półkuli północnej) i stanowi wypadkową szeregu czynników społeczno-historycznych. Większość z ok. 7000 języków świata jest pozbawiona piśmiennictwa i oficjalnie kodyfikowanych norm, czego jednak nie można uznać za świadectwo ich niższości. Dialektom standardowym przypisuje się znaczenie przede wszystkim w społeczeństwach o silnie rozwiniętych systemach edukacji i długich historiach jedności politycznej, gdzie funkcjonują w charakterze norm komunikacyjnych. Języki standardowe są stosunkowo młodymi bytami, gdyż zaczęły powstawać dopiero w XIX w., natomiast do ich upowszechnienia doszło jeszcze później.
Język standardowy uchodzi za nośnik kultury narodowej. Pełni on również rolę ważnego symbolu jedności i tożsamości narodowej, zwłaszcza dla małych nacji.
Standard a dialekty.
Z punktu widzenia socjolingwistyki język standardowy stanowi jeden z wielu dialektów składających się na dany język (mowa o tzw. „dialekcie standardowym”). Odróżnia się on jednak od innych odmian tym, że jest akceptowany na szerszym obszarze geograficznym, spełnia więcej funkcji i ma stosunkowo trwały charakter. Dzięki swojemu szczególnemu rozpowszechnieniu umożliwia on swobodną komunikację międzyregionalną, w obrębie większej jednostki terytorialnej. Dialekt standardowy reprezentuje także cały język w odniesieniu do innych języków, na przykład gdy teksty o charakterze oficjalnym są tłumaczone z jednej mowy na drugą. Jest on zwykle centralnym przedmiotem opisów lingwistycznych, słowników, tekstów edukacyjnych itp. – w pierwszej kolejności pod pojęciem języka rozumie się bowiem jego formę standardową, inne dialekty zaś schodzą w praktyce na dalszy plan, przykłada się do nich mniejszą wagę deskryptywną. Pojęcie języka narodowego bywa wręcz nieściśle utożsamiane z językiem standardowym. Wynika to z reprezentacyjnej funkcji standardu językowego oraz społecznego postrzegania tej odmiany jako fundamentalnej formy języka.
Wyróżnia się dwa ujęcia istoty języka standardowego: z jednej strony standard można określić jako socjolekt pewnej warstwy społecznej, jako rzeczywisty byt, z drugiej strony zaś jako abstrakcyjny wynik procesów regulacyjnych, istniejący tylko w formie normatywnej idealizacji. Jak zauważają lingwiści, pełna normalizacja języka żywego nie jest w praktyce osiągalna, toteż ustandaryzowany dialekt nie funkcjonuje jako realny twór, lecz stanowi raczej zbiór abstrakcyjnych norm, w różnym stopniu realizowanych w faktycznej mowie. Formy zwane językami standardowymi w praktyce nie są tworami jednolitymi ani bytami poddanymi pełnej stabilizacji, zwłaszcza gdy mowa o ich ustnych realizacjach. W realnej produkcji (przede wszystkim w języku mówionym) standard podlega personalizacji na poziomie jednostki, która operuje osobistym repertuarem językowym. Z tej perspektywy amerykańska językoznawczyni Suzanne Romaine porównuje koncepcję języka standardowego do wspólnot wyobrażonych opisanych przez Benedicta Andersona. Standaryzacja językowa bywa rozumiana nie jako urzeczywistniony fakt, lecz jako nieustanny, niedokończony proces socjolingwistyczny.
Południowoafrykański językoznawca E. B. van Wyk proponuje rozróżnienie między standardami idealnymi a standardami faktycznymi. Pod pojęciem standardu idealnego rozumie on taką formę języka, która jest promowana jako wzorcowa (np. przez instytucje regulacyjne). Standardowi idealnemu przeciwstawia on standard faktyczny, który tworzy realną normę porozumiewawczą, niekoniecznie zgodną z propagowanymi ideałami. Czeski lingwista František Čermák opisuje kodyfikowany standard jako nierealizowaną idealizację, której próżno szukać w faktycznej praktyce językowej.
Przebieg standaryzacji.
Standaryzacja językowa jest związana z powstawaniem państw narodowych i umotywowana koniecznością ustanowienia ponadregionalnej normy komunikacyjnej. Język standardowy powstaje na gruncie pokrewnych odmian językowych – do wypracowania jego kształtu może dojść wskutek wypromowania jednego dialektu, np. mowy używanego przez ośrodek rządzący lub kulturowy; istnieje również możliwość zdefiniowania nowej odmiany, kumulującej właściwości różnych narzeczy. Wraz z utworzeniem języka standardowego następuje zwykle uformowanie systemu ortograficznego, który może być skodyfikowany w formalnych wydawnictwach preskryptywnych (słowniki i gramatyki normatywne) lub zastosowany w uzgodnionym zbiorze wzorcowych tekstów. Niezależnie od tego, czy publikacje te ogłaszają osoby prywatne czy też instytucje państwowe, zaczynają one pełnić funkcję standardu językowego, jeśli są traktowane przez społeczeństwo jako rama odniesienia dla formułowania ocen i poprawek językowych. Unormowana forma pisana i późniejsza kodyfikacja czynią kod standardowy bardziej stabilnym i tworzą fundament dla jego dalszego rozwoju ("Ausbau"). Język standardowy odgrywa rolę normy języka pisanego, funkcjonuje jako środek komunikacji oficjalnej, jest stosowany przez nadawców i z zasady stanowi formę języka poznawaną przez cudzoziemców.
Podczas tego procesu standard językowy nabiera większego prestiżu społecznego i znaczenia funkcjonalnego niż dialekty niestandardowe. Dialekty te określa się jako zależne (heteronomiczne) względem języka standardowego, ponieważ ich użytkownicy traktują standard jako normę piśmienniczą, odnoszą się do niego jako do autorytetu, używają terminologii fachowej formowanej na jego gruncie, a wszelkie tendencje standaryzacyjne w ich mowie zbliżają ją do tego standardu. W przypadku niektórych języków, takich jak angielszczyzna, proces ten może przebiegać przez dłuższy czas bez interwencji zewnętrznej, w innych wypadkach zaś jest nadzorowany i ukierunkowywany przez autorytatywne gremia, takie jak Akademia Francuska, przez co następuje w znacznie szybszym tempie. Funkcjonowanie języka ogólnego podtrzymuje autorytatywna preskrypcja (kodyfikacja), polegająca na określaniu jego wzorców w sposób formalny. Tego rodzaju praktyka preskrypcyjna może się ostatecznie przerodzić w ideologię języka standardowego oraz preskryptywizm, marginalizujący pozostałe odmiany języka bądź odrywający sam standard od realiów praktyki językowej. Pojęcie ideologii języka standardowego zostało wprowadzone przez socjolingwistów w celu opisania typowych poglądów i postaw towarzyszących procesom standaryzacji językowej.
Jako że na kształtowanie standardu główny wpływ mają nie czynniki lingwistyczne, lecz panujące uwarunkowania polityczno-historyczne, języka standardowego nie należy traktować jako formy wyższej naukowo względem innych, nieskodyfikowanych bytów językowych. Językoznawcy zwracają uwagę na arbitralność i konwencjonalność standardów, podkreślając, że ich funkcjonowanie opiera się na ogólnej akceptacji społecznej. Jak zauważają niektórzy autorzy, stosowanie określenia „standardowy” w kontekście językowym może wprowadzać w błąd: języka żywego nie można bowiem „ustandaryzować” i ustabilizować w taki sam sposób, jak normalizuje się specyfikacje techniczne; lingwistyczny standard nie powinien ponadto być kojarzony z wyższą lub „najlepszą” formą mowy (mowa o innym rozumieniu słowa niż w wyrażeniach „standardy opieki” czy też „standardy zachowania”). W obiegu społecznym standard bywa jednak postrzegany jako „prawidłowa” forma języka, a w oparciu o jego kształt formułuje się sądy na temat poprawności językowej.
W piśmiennictwie językoznawczym wypracowane standardy językowe określa się także mianem dialektów.
Policentryzm językowy.
W przypadku niektórych języków można wyróżnić więcej niż jedną realizację standardową; wynika to z dużego rozprzestrzenienia się danej mowy na świecie. Terminem „język policentryczny” określa się język, któremu można przypisać wiele form standardowych, używanych zwykle przez różne narody. Przykłady języków policentrycznych obejmują: angielski, francuski, portugalski, malajski, niderlandzki, niemiecki, koreański, serbsko-chorwacki, szwedzki i hiszpański. Języki monocentryczne, takie jak polski, rosyjski czy japoński, mają tylko jedną standardową postać.
Zjawisko policentryzmu dotyczy przede wszystkim standaryzacji opartych na identycznych lub prawie identycznych podstawach materialnych. Standardy językowe wywodzące się z dalej spokrewnionych narzeczy, wciąż przynależących do tego samego kontinuum dialektalnego, otrzymują często miano osobnych języków (np. czeski/słowacki/polski), wraz z gwarami uzależnionymi od nich użytkowo, choć nieuwzględnienie czynników polityczno-kulturowych mogłoby zadecydować o zakwalifikowaniu ich jako form jednego języka (zob. Abstand- i Ausbausprachen). Procesy standaryzacyjne zachodzące w kompleksach gwarowych wpływają zatem na sposób wyodrębniania języków. W obrębie kontinuum dialektalnego językiem nazywa się zespół gwar, których użytkownicy odwołują się do wspólnej normy, jaką jest dialekt standardowy.

</doc>
<doc id="2652175" url="https://pl.wikipedia.org/wiki?curid=2652175" title="Przygody Hucka Finna (film 1993)">
Przygody Hucka Finna (film 1993)

Przygody Hucka Finna (ang. "The Adventures of Huck Finn") – amerykański film przygodowy z 1993 roku w reżyserii Stephena Sommersa, wyprodukowany przez Walt Disney Pictures. Film powstał na podstawie powieści Marka Twaina "Przygody Hucka".
W Polsce premiera filmu miała miejsce 21 stycznia 2012 roku na antenie TVP1.
Opis fabuły.
Wychowywany przez ojca pijaka Huck Finn (Elijah Wood) ucieka z domu. W podróży towarzyszy mu zbiegły niewolnik Jim (Courtney B. Vance). Razem chcą przedostać się rzeką Missisipi do stanów, w których zniesiono niewolnictwo. Wkrótce dołączają do nich dwaj oszuści, Duke (Robbie Coltrane) i King (Jason Robards), którzy, podając się za brytyjskich arystokratów, zamierzają okraść pewną zamożną rodzinę.
Obsada.
i inni

</doc>
<doc id="2652177" url="https://pl.wikipedia.org/wiki?curid=2652177" title="Język ogólnonarodowy">
Język ogólnonarodowy



</doc>
<doc id="2652183" url="https://pl.wikipedia.org/wiki?curid=2652183" title="Copa Libertadores 2012/Faza pucharowa">
Copa Libertadores 2012/Faza pucharowa

Runda pucharowa Copa Libertadores 2012.
Runda finałowa.
1/8 finału.
Wynik łączny: "2-1"
Awans: "Fluminense Rio de Janeiro"
Wynik łączny: "3-0"
Awans: "Corinthians São Paulo"
Wynik łączny: "9-2"
Awans: "Santos FC"
Wynik łączny: "7-4"
Awans: "Universidad de Chile"
Wynik łączny: "3-1"
Awans: "Club Libertad"
Wynik łączny: "2-1"
Awans: "Vélez Sarsfield"
Wynik łączny: "3-3"
Awans: "Vasco da Gama"
Wynik łączny: "5-3"
Awans: "Boca Juniors"
1/4 finału.
Wynik łączny: "2-1"
Awans: Boca Juniors
Wynik łączny: "1-0"
Awans: Corinthians
Wynik łączny: "1-1"
Awans: Santos
Wynik łączny: "2-2"
Awans: Universidad de Chile
1/2 finału.
Wynik łączny: "2-0"
Awans: Boca Juniors
Wynik łączny: "2-1"
Awans: Corinthians

</doc>
<doc id="2652185" url="https://pl.wikipedia.org/wiki?curid=2652185" title="Bernon z Cluny">
Bernon z Cluny

Bernon z Cluny (ur. ok. 850 w Burgundii, zm. 13 stycznia 927 w Cluny) – Święty Kościoła katolickiego.
Życiorys.
Urodził się prawdopodobnie w rodzinie szlacheckiej. Około 880 roku został mnichem w klasztorze Benedyktynów, a potem został mianowany opatem klasztoru Beaume-les Messieurs. 2 września 910 roku założył opactwo Cluny. Zmarł 13 stycznia 927 roku w opinii świętości. Został kanonizowany przez papieża Leona XIII w dniu 13 listopada 1899 roku.

</doc>
<doc id="2652189" url="https://pl.wikipedia.org/wiki?curid=2652189" title="Wolfgang Kirchgässner">
Wolfgang Kirchgässner

Wolfgang Kirchgässner (ur. 1 czerwca 1928 w Mannheimie; zm. 26 marca 2014 we Fryburgu Bryzgowijskim) – niemiecki duchowny rzymskokatolicki, w latach 1980-1998 biskup pomocniczy Fryburga.
Życiorys.
Święcenia kapłańskie przyjął 30 maja 1954 w archidiecezji Fryburga. 
29 listopada 1979 papież Jan Paweł II mianował go biskupem pomocniczym archidiecezji, ze stolicą tytularną Druas. Sakry udzielił mu 10 lutego 1980 arcybiskup metropolita Fryburga Oskar Saier. Zrezygnował z zajmowanego urzędu ostatniego dnia 1998 roku, na cztery i pół roku przed osiągnięciem biskupiego wieku emerytalnego przewidzianego w prawie kanonicznym (75 lat). 

</doc>
<doc id="2652197" url="https://pl.wikipedia.org/wiki?curid=2652197" title="Roberto Marcelo Levingston">
Roberto Marcelo Levingston

Roberto Marcelo Levingston (ur. 19 stycznia 1920 w San Luis, zm. 17 czerwca 2015 w Buenos Aires) – prezydent Argentyny.
Życiorys.
Levingston urodził się 19 stycznia 1920 roku. Był generałem argentyńskiej armii, a od 18 czerwca 1970 roku do 22 marca 1971 roku był prezydentem Argentyny.

</doc>
<doc id="2652214" url="https://pl.wikipedia.org/wiki?curid=2652214" title="Johannes Kapp">
Johannes Kapp

Johannes Kapp (ur. 14 maja 1929 w Burguffeln, zm. 22 września 2018 w Kassel) – niemiecki duchowny rzymskokatolicki, w latach 1976–2004 biskup pomocniczy Fuldy. 
Życiorys.
Święcenia kapłańskie przyjął 3 kwietnia 1954 w diecezji Fuldy. 8 lipca 1976 papież Paweł VI mianował go biskupem pomocniczym diecezji, ze stolicą tytularną Melzi. Sakry udzielił mu 12 września 1976 Eduard Schick, ówczesny biskup diecezjalny Fuldy. W maju 2004 osiągnął biskupi wiek emerytalny (75 lat) i złożył rezygnację, która została przyjęta z dniem 13 lipca 2004. Od tego czasu pozostaje biskupem seniorem diecezji. 

</doc>
<doc id="2652252" url="https://pl.wikipedia.org/wiki?curid=2652252" title="Stowarzyszenie Twórcze Artystyczno-Literackie">
Stowarzyszenie Twórcze Artystyczno-Literackie

Stowarzyszenie Twórcze Artystyczno-Literackie (STAL) z siedzibą w Krakowie - organizacja zajmuje się głównie realizowaniem działań w zakresie kultury i sztuki oraz upowszechnianiem nauk humanistycznych.
Historia.
Pierwszym honorowym prezesem stowarzyszenia był polski prozaik, publicysta i poeta Julian Kawalec. Stowarzyszenie powstałe w 2001 r. wyrosło z Krakowskiego Klubu Artystyczno-Literackiego, istniejącego od 1990 r., choć swoimi korzeniami sięgającego lat 70. Środowisko to nawiązuje w swej genezie do istniejących w tamtym czasie: Nowohuckiego Klubu Literackiego i Pisma "Zdarzenia", Centrum Kultury Młodzieży i Studentów "FAMA", Klubu Międzynarodowej Prasy i Książki w Nowej Hucie i jego czasopisma "Pawie Oko".
Działalność.
Stowarzyszenie integruje i wspiera artystów, organizuje przedsięwzięcia ogólnopolskie i międzynarodowe – festiwale poetyckie, konkursy, wernisaże sztuki, plenery malarskie, turnieje, warsztaty literackie i artystyczne. Ludzie stowarzyszenia organizują także spotkania literackie i autorskie w klubach, domach kultury, szkołach, instytucjach i kawiarniach w kraju i za granicą. Przy stowarzyszeniu działa zespół muzyczny "Krak-Band" a także zespół poetycko-piosenkarski Barbary Szczepańskiej.
Wydawnictwo.
Organizacja wydaje almanach "Pożegnanie Lata Pisarzy i Artystów" (rocznik). Publikuje również zeszyty literackie "Okolice Czartaka" (rocznik). Periodykiem stowarzyszenia jest także pismo młodych twórców - nieregularnik zatytułowany "Nowy Wiek". Stowarzyszenie wydaje książki z zakresu: beletrystyki (poezja, proza, dramat), literatury faktu, prac popularnonaukowych. Zajmuje się też publikacją albumów artystycznych oraz folderów i katalogów.
Współpraca.
Stowarzyszenie współpracuje z wieloma lokalnymi i regionalnymi instytucjami czy organizacjami na rzecz rozwoju i popularyzacji kultury, takimi jak: Śródmiejski Ośrodek Kultury w Krakowie, Centrum Kultury Dworek Białoprądnicki w Krakowie, Małopolskim Centrum Kultury, Stowarzyszeniem Kuźnica czy krakowskim magazynem racjonalistów Forum Myśli Wolnej. Realizuje także współpracę z organizacjami twórców Związkiem Literatów Polskich jak i Związkiem Polskich Artystów Plastyków. Prowadzi wspólne działania z krakowskimi uczelniami, w tym z Uniwersytetem Jagiellońskim.

</doc>
<doc id="2652253" url="https://pl.wikipedia.org/wiki?curid=2652253" title="Mary of the Divine Heart">
Mary of the Divine Heart



</doc>
<doc id="2652265" url="https://pl.wikipedia.org/wiki?curid=2652265" title="Ludomir Włodzimierz Kościesza Wolski">
Ludomir Włodzimierz Kościesza Wolski

Ludomir Włodzimierz Wolski herbu Kościesza, ps. „Mieczysław”, „Mieczysław Wolski” (ur. 4 kwietnia 1893 w Siennowie, zm. 24 grudnia 1965 w Opolu) – major Wojska Polskiego, ziemianin, inżynier, agronom, kawaler Orderu Virtuti Militari, Sprawiedliwy wśród Narodów Świata.
Życiorys.
Urodził się w rodzinie Zdzisława (1851–1917) i Heleny z Cieńskich herbu Pomian (1853–1931). Był wychowankiem Gimnazjum oo. Jezuitów w Chyrowie. Inżynier gleboznawca, absolwent wyższych studiów agronomicznych (Hochschule für Bodenkultur) w Wiedniu w 1914 ze specjalizacją gleboznawstwo i podglebie. 
W 1914 zaciągnął się do Legionu Wschodniego, a po jego rozwiązaniu został wcielony do c. i k. armii. Jako oficer artylerii na różnych frontach I wojny światowej: rosyjskim – m.in. w Karpatach (Galicja, Rumunia, udział w zdobyciu Odessy w 1917/1918), serbskim, greckim i włoskim. Jego oddziałem macierzystym był pułk armat polowych nr 31, który w 1918 został przemianowany na pułk artylerii polowej nr 30. Na stopień podporucznika został mianowany ze starszeństwem z 1 stycznia 1916 w korpusie oficerów rezerwy artylerii polowej i górskiej.
Jesienią 1918, po rozpadzie Austro-Węgier, wrócił do Polski i jako oficer w stopniu porucznika artylerii zaciągnął się wraz z braćmi, Tadeuszem i Zdzisławem, do powstającego Wojska Polskiego. Wziął udział w odsieczy Lwowa. W 1920 jako kapitan artylerii wziął udział w „wyprawie kijowskiej” Piłsudskiego i w późniejszej obronie Lwowa przed wojskami Armii Czerwonej. 8 stycznia 1924 został zatwierdzony w stopniu kapitana ze starszeństwem z dniem 1 czerwca 1919 i 640. lokatą w korpusie oficerów rezerwowych artylerii. Posiadał przydział w rezerwie do 10 dywizjonu artylerii konnej w Jarosławiu
Po demobilizacji zarządzał rodzinnym majątkiem w Rozborzu Długim. Powiatowy ekspert gruntów rolnych – wprowadzał do rolnictwa wiele nowych technik upraw rolnych i poprawy gleby rozpowszechniając je wśród okolicznego ziemiaństwa i rolników. Inspektor Klasyfikacji Gruntów przy Lwowskiej Izbie Skarbowej. Od 1931 był sędzia rozjemczym ds. Spraw Oddłużania Rolnictwa przy Sądzie Rozjemczym we Lwowie.
Zmobilizowany w 1939, wziął udział w obronie okrążonego przez Niemców Lwowa. Z chwilą poddania, wobec przejmowania jeńców przez Armie Czerwoną, odmówił pójścia do niewoli. Za zgodą dowódcy gen. Langnera przeszedł do cywila wraz z podległymi mu oficerami, co uchroniło go przed losem innych polskich oficerów (patrz Zbrodnia katyńska).
W październiku, wraz z żoną przekradł się na stronę niemiecką wracając do Rozborza; organizator ZWZ i następnie AK w ziemi przeworskiej i jarosławskiej. Udzielał wraz z rodziną pomocy rodzinom żydowskim, za co został odznaczony odznaczeniem cywilnym Sprawiedliwy wśród Narodów Świata. Poszukiwany przez Gestapo jako „Mieczysław Wolski” ukrywał się od 1943. Po wejściu Armii Czerwonej, wobec fali rewizji, aresztowań i wywózek inteligencji i ziemiaństwa przez NKWD i Smiersz ukrywał się. 
W listopadzie 1944 wstąpił do 2 Armii WP co uchroniło jego i rodzinę przed prześladowaniami. Był oficerem artylerii najpierw przy sztabie armii, a później jako zastępca dowódcy pułku ds. szkolenia a następnie ds. liniowych 53 pułku artylerii przeciwpancernej. W kwietniu 1945 wziął udział w forsowaniu Nysy Łużyckiej. 
20 kwietnia w czasie przemarszu, na wysokości Diehse, pułk został zaatakowany przez silną kontrofensywę niemiecką idącą z południa na odsiecz Berlinowi. Wobec odcięcia od czoła kolumny z dowództwem pułku, Wolski przejął dowodzenie nad pozostałymi siłami – bateriami 3 do 6 i zorganizował obronę w formie rejonu pancernego odpierając kolejne ataki sił pancernych i wyprowadzając oddziały 53 ppanc oraz 78 ppanc z zagrożenia. 
1 października 1945 za dowództwo w trudnej sytuacji został odznaczony Krzyżem Srebrnym Orderu Virtuti Militari i mianowany majorem przez dowódcę 2 Armii WP gen. Karola Świerczewskiego.
Od 1 lutego 1946 do 12 stycznia 1950 był komendantem Poligonu Artylerii mieszczącego się wówczas w Wielkim Borze (ob. Borne Sulinowo) i Jeleniu pod Szczecinkiem, a następnie w Drawsku. W latach 1950–1953 pełnił funkcję komendanta wojskowego Torunia.
Po demobilizacji w 1953 był zastępcą dyrektora od spraw nasiennictwa w Centrali Nasiennej w Opolu. W 1964 przeszedł na emeryturę. Zmarł 24 grudnia 1965. Został pochowany w Siennowie w krypcie starego kościoła, w którym umieszczona jest też tablica z łacińskim epitafium.
W 1921 zawarł związek małżeński z Heleną Younga de Lenie, lwowianką, malarką, lingwistą i tłumaczem, członkiem POW, Orląt Lwowskich i żołnierzem AK. Ze związku narodzili się: Krzysztof (ur. 29 grudnia 1922), doktor etnografii i antropolog i Teresa (ur. 27 listopada 1926).
Ludomir Wolski był miłośnikiem literatury klasycznej, biegle znał języki klasyczne – grekę i łacinę – oraz niemiecki, francuski i węgierski.
Znany był z poczucia humoru i ciętego języka, autor „O tym i owym” zbioru opowiadań, wspomnień i anegdot o Małopolsce z przełomu XIX i XX wieku.

</doc>
<doc id="2652277" url="https://pl.wikipedia.org/wiki?curid=2652277" title="Dyktator (film 2012)">
Dyktator (film 2012)

Dyktator (ang. "The Dictator") – amerykańska komedia z 2012 roku w reżyserii Larry’ego Charlesa. Wyprodukowany przez Paramount Pictures.
Film został zainspirowany bestsellerem "Zabiba i król" autorstwa Saddama Husajna, a scenariusz do filmu napisał Sacha Baron Cohen.
Fabuła.
Film opowiada historię Generała Aldeena (Sacha Baron Cohen), który włada fikcyjnym północnoafrykańskim narodem Wadiya. Aldeen to oddany miłośnik dyktatury, tortur i wszelkiego rodzaju wynaturzeń. Posiada wielki pałac, z którego przemawia do oddanego mu społeczeństwa i w którym przyjmuje znane gwiazdy jak Megan Fox lub Kim Kardashian. Premierem państwa Wadiya jest Tamir (Ben Kingsley), prawowity następca tronu, który chce obalić Aldeena. Po nie udanym zamachu Tamir wysyła Aldeena do Nowego Jorku w celu rozwiania obaw związanych z bronią jądrową, którą rzekomo przygotowuje jego kraj oraz w celu przygotowania kolejnego zamachu. Podróż nie idzie po myśli Tamira, a sam wyjazd do USA generuje wiele nowych przygód i prowadzi do poznania Zoey (Anna Faris), która zaprzyjaźnia się z Aldeenem.

</doc>
<doc id="2652286" url="https://pl.wikipedia.org/wiki?curid=2652286" title="Poczet królów polskich (album)">
Poczet królów polskich (album)

Poczet królów polskich – debiutancki album zespołu T-raperzy znad Wisły, wydany w 1995 r. w formie albumu koncepcyjnego. Zawiera piosenki o królach i książętach polskich, nagranych w formie rapu. Podkład do wszystkich tekstów stanowią dwie identyczne melodie. Piosenki "T-raperzy znad Wisły" wykonywali także na żywo w programie "Komiczny Odcinek Cykliczny" w TVP2.
Nagrania uzyskały status złotej płyty.
Zobacz też.
Władcy Polski

</doc>
<doc id="2652290" url="https://pl.wikipedia.org/wiki?curid=2652290" title="Zabójstwa posagowe">
Zabójstwa posagowe

Zabójstwa posagowe - forma przemocy wobec kobiet rozpowszechniona w państwach południowej Azji, takich jak Indie, Pakistan czy Bangladesz. Polega na zamordowaniu lub doprowadzeniu do samobójczej śmierci kobiety w wyniku prześladowań lub tortur dokonywanych przez męża lub teściów w celu wymuszenia większego posagu na rodzinie kobiety.
Indie.
Statystyki.
Oficjalne statystyki informują o 7 tysiącach zabójstw posagowych rocznie. Zdaniem organizacji feministycznych liczba ta nie odzwierciedla prawdziwej skali przemocy wobec kobiet, gdyż odsetek zgłaszanych przestępstw jest bardzo niski, a ciała zamordowanych kobiet często są zwyczajowo palone przed wszczęciem dochodzenia policyjnego. Pomimo spadku ogólnego poziomu przestępczości w Indiach, przemoc wobec kobiet, w tym liczba zabójstw posagowych, wzrasta.
Historia.
Instytucja posagu pierwotnie funkcjonowała w najwyższej kaście braminów. Najczęściej małżeństwa były hipergamiczne, czyli kobiety poślubiały mężczyzn o podobnym, lub wyższym statusie, a sam posag miał wzmacniać pozycję kobiety jako jej własność, którą wnosiła do małżeństwa. Z posagu, który miał charakter jednorazowy, tradycyjnie wyłączone były ziemia i środki produkcji. 
Sytuacja zmieniła się w XIX wieku, gdy brytyjscy kolonizatorzy sprywatyzowali i rozparcelowali ziemię w Indiach, nakładając jednocześnie wysokie podatki, co doprowadziło do powstania systemu posiadaczy (przy czym prawo do posiadania ziemi mieli wyłącznie mężczyźni) i osób pozbawionych własności, oraz do zadłużenia w wielu rodzinach.
Nowoczesne Indie.
W latach 70. XX w. już powszechnie odwoływano się do tradycji posagu, którą rozszerzono na inne kasty. Kobiety zostały utowarowione na rynku matrymonialnym. Dzięki posagowi, dobry ożenek jest szansą dla mężczyzny i jego rodziny na znaczącą poprawę sytuacji materialnej. 
System posagowy współistniejący z normami społecznymi nakazującymi kobiecie zamążpójście, stał się zarzewiem konfliktów. Kobiety stają się ofiarami agresji swoich rodziców zmuszonych do przekazania posagu, jak i braci, którzy uważają, że siostry naruszają ich prawa do spadku. Z drugiej strony kobiety wystawione są na prześladowania i tortury ze strony męża i jego rodziny, których zdaniem posag powinien być większy. Posag przestał być własnością kobiety, a stał się własnością mężczyzny i jego rodziny. Kobiety zostały zakładniczkami w rodzinnych walkach o majątek. 
Rosnący konsumpcjonizm przyczynia się do eskalacji roszczeń posagowych. Normą stało się włączanie do posagu ziemi i środków produkcji, co często prowadzi do znaczącego pogorszenia statusu ekonomicznego rodziny kobiety, a tym samym znaczącego wzbogacenia rodziny mężczyzny. W ramach posagu przekazuje się takie sprzęty gospodarstwa domowego jak lodówki, mikrofalówki czy telewizory. Najbogatsi przekazują luksusowe samochody, łodzie itp. 
Wysokość posagu stała się głównym kryterium w wyborach matrymonialnych. Np. w Bihrze regularnie odbywają się targi matrymonialne, gdzie celem wystawiających się na pokaz mężczyzn jest zdobycie żony z jak największym posagiem. Posag przestał być jednorazowym wydarzeniem, pan młody i jego rodzina oczekują kosztownych podarunków przy okazji różnych świąt rodzinnych.
W konsekwencji kobiety stają się ofiarami powszechnej przemocy. Kobiety niezamożne mogą poślubić zazwyczaj mężczyzn dużo starszych lub chorych. Pozycja kobiet w społeczeństwie uległa dalszej dewaluacji. Narodziny córki są fatalną wiadomością zapowiadającą poważne zubożenie rodziny, stąd popularność selektywnych aborcji (przerywania ciąży, gdy płód jest płci żeńskiej), a w efekcie zaburzenia równowagi demograficznej, tj. nadreprezentacji mężczyzn w społeczeństwie. Szacuje się, że w Indiach "brakuje" ok. 50 milionów kobiet. 
Walka z tradycją posagu.
Przeciwko posagom ostro protestował Mahatma Gandhi, który zachęcał kobiety i mężczyzn do porzucenia tego zwyczaju. W roku 1961 uchwalono ustawę o zakazie posagów, której niedoskonała konstrukcja prawna nie pozwoliła jednak na osiągnięcie wymiernych efektów. W 1984 wprowadzono poprawkę do ustawy, która nakłada na policję obowiązek rozpatrywania każdej skargi związanej z napastowaniem posagowym. Osoba wskazana jako sprawca napastowania ma udowodnić, że nie doszło do wymiany dóbr posagowych. W roku 1983 do kodeksu karnego wpisano zakaz okrucieństwa wobec kobiet, a w przypadku samobójstwa posagowego żony, mąż jest oskarżany o podżeganie. Trzy lata później do prawa wprowadzono również artykuł 304B, który dotyczy nienaturalnych zgonów kobiet (w tym samobójstw) w okresie siedmiu lat od ślubu.

</doc>
<doc id="2652291" url="https://pl.wikipedia.org/wiki?curid=2652291" title="François Pervis">
François Pervis

François Pervis (ur. 16 października 1984 w Château-Gontier) – francuski kolarz torowy, wielokrotny medalista mistrzostw świata i Europy.
Kariera.
Pierwszy sukces w karierze François Pervis osiągnął w 2001 roku, kiedy zdobył złoty medal mistrzostw Europy juniorów w sprincie drużynowym i srebrny w tej samej konkurencji na mistrzostwach świata juniorów. W kategorii juniorów zdobył jeszcze trzy medale mistrzostw Europy (w tym złoty w wyścigu na 1 km) oraz trzy medale mistrzostw świata (w tym złoty w sprincie drużynowym), wszystkie w 2002 roku. W 2004 roku brał udział w igrzyskach olimpijskich w Atenach, gdzie zajął szóste miejsce w wyścigu na 1 km. W kategorii seniorów pierwszy medal wywalczył w 2006 roku, kiedy na mistrzostwach świata w Los Angeles zdobył srebrny medal w wyścigu na 1 km, w którym lepsi byli tylko Brytyjczyk Chris Hoy i Australijczyk Ben Kersten. W tej samej konkurencji wynik ten Francuz powtarzał na mistrzostwach świata w Manchesterze w 2008 roku, mistrzostwach świata w Kopenhadze w 2010 roku i mistrzostwach świata w Apeldoorn rok później. Ponadto na mistrzostwach świata w Palma de Mallorca w 2007 roku zdobył srebrny medal, ulegając tylko Hoyowi. Na rozgrywanych w 2013 roku mistrzostwach świata w Mińsku zdobył trzy medale. Wspólnie z Julienem Palmą i Michaëlem D’Almeidą był trzeci w sprincie drużynowym; trzeci był także indywidualnie, przegrywając tylko z Niemcem Stefanem Bötticherem i Rosjaninem Dienisem Dmitrijewem. Ponadto był najlepszy w swej koronnej konkurencji, bezpośrednio wyprzedzając Nowozelandczyka Simona van Velthoovena i Niemca Joachima Eilersa. Najlepsze wyniki osiągnął podczas mistrzostw świata w Cali w 2014 roku, kiedy zwyciężył w keirinie, wyścigu na 1 km oraz sprincie indywidualnym. Pervis wywalczył także kilka medali na mistrzostwach Europy. W 2010 roku, na mistrzostwach w Pruszkowie wspólnie z kolegami był drugi w sprincie drużynowym, na mistrzostwach w Apeldoorn w 2011 roku był trzeci w keirinie i ponownie drugi w sprincie drużynowym, wyniki te powtarzając na rozgrywanych dwa lata później mistrzostwach Europy w Apeldoorn.

</doc>
<doc id="2652296" url="https://pl.wikipedia.org/wiki?curid=2652296" title="Jagoda (Bułgaria)">
Jagoda (Bułgaria)



</doc>
<doc id="2652306" url="https://pl.wikipedia.org/wiki?curid=2652306" title="Julia Jezierska">
Julia Jezierska

Julia Jezierska (ur. 11 maja 1947 r. we Wrocławiu) – polska chemiczka, specjalizująca się w chemii koordynacyjnej, spektroskopii molekularnej; nauczycielka akademicka związana z Uniwersytetem Wrocławskim.
Życiorys.
Urodziła się w 1947 roku we Wrocławiu, dokąd przenieśli się jej rodzice po zakończeniu II wojny światowej. Po ukończeniu szkoły średniej podjęła w 1965 roku studia chemiczne na Uniwersytecie Wrocławskim, które ukończyła w 1970 roku magisterium, napisanym pod kierunkiem prof. Bogusławy Jeżowskiej-Trzebiatowskiej.
Od 1972 roku związana jest zawodowo ze swoją macierzystą uczelnią, gdzie uzyskała kolejno stopnie naukowe: doktora w 1977 roku, a w 1994 roku doktora habilitowanego nauk chemicznych w zakresie chemii na podstawie pracy pt. "Badanie metodą elektronowego rezonansu paramagnetycznego struktury kompleksów miedzi(II) z uwzględnieniem ligandów polimerycznych". Przechodziła tam też przez wszystkie stopnie awansu zawodowego począwszy od asystenta przez adiunkta po profesora nadzwyczajnego w 1998 roku. W 2003 roku uzyskała tytuł profesora nauk chemicznych.
Jej zainteresowania naukowe koncentrują się wokół zastosowania spektroskopii elektronowego rezonansu paramagnetycznego do badań strukturalnych, problematyki związanej z szeroko rozumianą chemią koordynacyjną, w tym związków kompleksowych tworzonych przez ligandy polimeryczne, oraz chemią wolnych rodników. Jest autorką lub współautorką ponad 130 publikacji naukowych.
Jej mąż Adam Jezierski jest także pracownikiem Wydziału Chemii UWr. Mają dwoje dzieci, syna Piotra - hydrogeologa i córkę Annę - historyczkę sztuki.

</doc>
<doc id="2652308" url="https://pl.wikipedia.org/wiki?curid=2652308" title="Lewan Chmaladze">
Lewan Chmaladze

Lewan Chmaladze (gruz. ლევან ხმალაძე; ur. 6 kwietnia 1985 w Tbilisi) – gruziński piłkarz, grający w Dinamo Tbilisi. Występuje na pozycji obrońcy. W reprezentacji Gruzji zadebiutował w 2008 roku. Do 1 grudnia 2013 roku rozegrał w niej 10 meczów.

</doc>
<doc id="2652315" url="https://pl.wikipedia.org/wiki?curid=2652315" title="Witold Chromiński">
Witold Chromiński

Witold Chromiński (ur. 12 grudnia 1913 roku w Krakowie, zm. 28 września 1977) – fotograf, członek Związku Polskich Artystów Fotografików, pisarz i podróżnik.
Był synem Edmunda Chromińskiego, profesora Akademii Górniczej w Krakowie, i Marii Haberko. W wieku dwunastu lat zdobył nagrodę w ogólnopolskim konkursie fotograficznym. W trakcie studiów publikował fotografie w pismach: „As", „Morze" i „Na szerokim świecie". W roku 1937 ukończył studia na Wydziale Budowy Okrętów Politechniki Gdańskiej. W czasie okupacji pracował początkowo w kopalniach rudy żelaza, później w cukrowniach Chodorów i Łubna. Po wyzwoleniu został dyrektorem cukrowni Racibórz, a w roku 1949 zastępcą dyrektora Stoczni Szczecińskiej. W połowie lat 50. porzucił zawód inżyniera i oddał się pasji fotograficznej. 
W 1952 roku został członkiem Związku Polskich Artystów Fotografików i do 1964 roku był jedynym w Szczecinie członkiem tego stowarzyszenia. Wystawy fotograficzne urządzał w salach wystawowych Szczecina, Warszawy, Poznania jak również w Sydney, Nagoya i Kashimie w Japonii. Był uhonorowany międzynarodowymi nagrodami za prace fotograficzne. Eksponował swe prace w Szwecji, a do Szczecina zapraszał członków grup twórczych „Camus” i „Gavle”, organizując im wystawy. Jego bogate archiwum zawiera nie tylko dokumentację zniszczeń i odbudowy Szczecina – m.in. dokumentacja zniszczeń i odbudowy Zamku Szczecińskiego, ale również portrety artystów i aktorów teatrów szczecińskich, jednak przede wszystkim wspaniałe zdjęcia marynistyczne. Część jego prac zakupiło Muzeum Narodowe we Wrocławiu, reszta znajduje się w posiadaniu rodziny w Krakowie.
W latach 1960-61 podróżował po Kanadzie z Arkadym Fiedlerem (ich doświadczenia Fiedler opisał w książce "I znowu kusząca Kanada").
Należał do pionierów szczecińskiej telewizji. Był jednym z pierwszych operatorów filmowych Doświadczalnego Ośrodka Telewizyjnego. Jego zdjęcie portu szczecińskiego przez wiele lat stanowiło czołówkę szczecińskiego programu TV. Pierwszy film pt. Fiołek nakręcił w 1957 z udziałem swego wuja Tadeusza Haberki i aktorki Aliny Kulikówny. Był autorem zdjęć do pierwszego filmu artystycznego w reżyserii Jana Maciejowskiego z udziałem aktorów Zbigniewa Romana i Krystyny Jarmułówny, zrealizowanego do wierszy Marii Pawlikowskiej-Jasnorzewskiej (1961). Był autorem filmu dokumentalnego o szczecińskim wybrzeżu "Słoneczne wybrzeże". Tworzył również filmy naukowe m.in. dla Politechniki Gdańskiej, Pomorskiej Akademii Medycznej.
W 1970 przyjęty do Międzynarodowej Federacji Sztuki Fotograficznej (FIAP). Laureat wielu konkursów fotograficznych krajowych i międzynarodowych.
Zmarł nagle w domu 28 września 1977 roku. Spoczął na cmentarzu szczecińskim (kw.64B-8-9), który wielokrotnie uwieczniał na fotografii.

</doc>
<doc id="2652323" url="https://pl.wikipedia.org/wiki?curid=2652323" title="Haukur Páll Sigurðsson">
Haukur Páll Sigurðsson

Haukur Páll Sigurðsson (ur. 5 sierpnia 1987) – islandzki piłkarz, od 2010 roku piłkarz klubu Valur Reykjavík. Występuje na pozycji pomocnika. W reprezentacji Islandii zadebiutował w 2012 roku. Do tej pory rozegrał w niej jeden mecz (stan na 6 czerwca 2013).

</doc>
<doc id="2652341" url="https://pl.wikipedia.org/wiki?curid=2652341" title="40 Glocc">
40 Glocc

40 Glocc, właściwie Tory Gassway (ur. 16 grudnia 1979 w Galveston) – amerykański raper i aktor. Bardziej znany jako Big Bad 4-0, wcześniej jako 40 Glocc.
Życiorys.
Tory Gassway urodził się 16 grudnia w Galveston, w stanie Teksas. W wieku ośmiu lat, razem z matką zmieniał miejsce zamieszkania, aż w końcu na stałe osiedlił się w dzielnicy Inland Empire w mieście Colton. Tam wstąpił do lokalnego gangu Crips – Colton City Crips. W 1997 wspólnie z przyjaciółmi zajął się muzyką rap. Nagrywali wspólnie i jako grupa Zoo Crew w tym samym roku wydali album pt. "Migrate, Adapt or Die".
Glocc negocjował kontrakt z wytwórnią Empire Musicwerks, która była zależna od BMG. Po podpisaniu kontraktu Gassway w 2002 roku rozpoczął nagrywanie debiutanckiego albumu. Rok później się ukazał pod tytułem "The Jakal". Muzyka wspomogli Tray Dee, Ras Kass, Kurupt, czy Spice 1. Płyta została wyprodukowana między innymi przez producenta Dr. Dre. Wkrótce potem raper rozstał się z wytwórnią. Jego menadżer pomógł mu zdobyć kontrakt z wytwórnią Infamous Records, której założycielami byli członkowie duetu Mobb Deep. Następnie ten zespół połączył się z G-Unit Records, a z nimi 40 Glocc.
W oczekiwaniu na drugi album, w 2011 roku ukazał się mixtape zatytułowany "C.O.P.S: Crippin' On Public Streets", który był dostępny jedynie w formie digital download.
Od 2003 do 2011 roku pracował nad drugim studyjnym albumem pt. "New World Agenda". Został wydany 31 stycznia 2012 roku nakładem kilku wytwórni Zoo Life Entertainment, Infamous Records, G-Unit Records, G-Unit West i Fontana. Na płycie znajduje się 15 utworów, wśród których wystąpili między innymi Three 6 Mafia, Paul Wall, Prodigy, Cee-Lo Green czy Twista. Na albumie nie znalazł się singiel pt. "Welcome 2 California" w którym wystąpili E-40, Snoop Dogg, Too $hort i Xzibit.

</doc>
<doc id="2652349" url="https://pl.wikipedia.org/wiki?curid=2652349" title="Iwan Zacharkin">
Iwan Zacharkin

Iwan Grigorjewicz Zacharkin (ros. Иван Григорьевич Захаркин; ur. w Tiurinie, zm. 15 października 1944 w Odessie) – radziecki wojskowy, generał pułkownik.
Życiorys.
Urodził się we wsi Tiurino w rejonie Szackim, obwodzie riazańskim w rodzinie chłopskiej.
W 1910 roku powołany do armii rosyjskiej. Brał udział w I wojnie światowej walcząc na Froncie Południowo-Zachodnim. W 1916 roku ukończył 3 Moskiewską Szkołę Podchorążych, był dowódcą oddziału karabinów maszynowych.
W maju 1918 roku na ochotnika wstąpił do Armii Czerwonej, gdzie został dowódcą batalionu, a następnie dowódcą pułku. Brał udział w walkach na Froncie Południowym. W dniu 15 października 1918 roku został ciężko ranny. Po wyleczeniu z ran był w dyspozycji dowództwa.
W 1921 roku ukończył Akademię Wojskową Robotniczo-Chłopskiej Armii Czerwonej. Po jej ukończeniu pełnił kolejno funkcje: szefa wydziału operacyjnego sztabu rejonu witebskiego, szefa wydziału operacyjnego sztabu Północno-kaukaskiego Okręgu Wojskowego, szefa sztabu 15 Korpusu Strzeleckiego, dowódcą 66 pułku strzeleckiego, szefa wydziału wyszkolenia bojowego sztabu Nadwołżańskiego Okręgu Wojskowego i komendantem szkoły piechoty w Uljanowsku. Od kwietnia 1930 roku dowódca i komisarz 64 Dywizji Piechoty. W 1931 roku ukończył kurs wojskowo-polityczny w Akademii Wojskowo-Politycznej im. Lenina. Po jego ukończeniu od listopada 1931 roku wykładowca w Akademii Wojskowej im. Frunzego, gdzie wykładał do lipca 1937 roku.
W lipcu 1937 roku został szefem sztabu Kijowskiego Okręgu Wojskowego, a od maja 1938 roku szefem sztabu Charkowskiego Okręgu Wojskowego, a następnie od lipca 1939 roku zastępcą dowódcy Moskiewskiego Okręgu Wojskowego. W sierpniu 1939 roku został dowódca sformowanej w Moskiewskim Okręgu Wojskowym 10 Armii, którą dowodził w czasie agresji ZSRR na Polskę we wrześniu 1939 roku. Funkcje te pełnił do czerwca 1940 roku, kiedy ponownie został zastępcą dowódcy Moskiewskiego Okręgu Wojskowego i to stanowisko pełnił do sierpnia 1941 roku.
Po ataku Niemiec na ZSRR został dowódcą 49 Armii w składzie Frontu Rezerwowego, a następnie Frontu Zachodniego. Dowodził tą armią w czasie bitwy pod Moskwą oraz operacjach ofensywnych Frontu Zachodniego w 1942 i 1943 roku.
W dniu 3 czerwca 1943 roku został zastępca dowódcy Frontu Centralnego, a październiku 1943 roku Frontu Białoruskiego. Uczestniczył w tym czasie w bitwie na Łuku Kurskim, operacji czernichowsko-prypeckiej, homelsko-reczyckiej i w wyzwoleniu Białorusi.
W dniu 23 marca 1944 roku został dowódcą Odeskiego Okręgu Wojskowego, którym dowodził do swojej śmierci.
W dniu 15 października 1944 roku zginął w wypadku samochodowym w Odessie, gdzie został też pochowany.

</doc>
<doc id="2652350" url="https://pl.wikipedia.org/wiki?curid=2652350" title="Hieronim Dobrowolski">
Hieronim Dobrowolski

Hieronim Dobrowolski (ur. 1900, zm. 1973) – polski polityk, działacz ruchu robotniczego.
Był uczestnikiem trzeciego powstania śląskiego, a we wrześniu 1939 brał udział w obronie Warszawy. Był posłem Krajowej Rady Narodowej (1943-1947) oraz w Sejmie Ustawodawczym 1947-1952 z listy Polskiej Partii Socjalistycznej, członek Polskiej Zjednoczonej Partii Robotniczej.
Odznaczony Krzyżem Kawalerskim Orderu Odrodzenia Polski.

</doc>
<doc id="2652359" url="https://pl.wikipedia.org/wiki?curid=2652359" title="Bernó de Borgonya">
Bernó de Borgonya



</doc>
<doc id="2652379" url="https://pl.wikipedia.org/wiki?curid=2652379" title="Mitrofan (Niewski)">
Mitrofan (Niewski)

Mitrofan, imię świeckie Matwiej Wasiljewicz Niewski (zm. 23 maja 1899 w Smoleńsku) – rosyjski biskup prawosławny.
Był synem kapłana prawosławnego służącego w eparchii orłowskiej. W 1857 ukończył seminarium duchowne w Orle. Jako najlepszy student w swoim roczniku został skierowany na wyższe studia teologiczne w Kijowskiej Akademii Duchownej, które ukończył w 1861 jako magister nauk teologicznych. W 1861 został zatrudniony jako wykładowca seminarium duchownego w Woroneżu. W 1863, jako mężczyzna żonaty, przyjął święcenia kapłańskie i podjął służbę duszpasterską w cerkwi Tichwińskiej Ikony Matki Bożej i św. Onufrego w Woroneżu. Od 1865 do 1866 był katechetą w gimnazjum w tym samym mieście, następnie kapelanem domowej cerkwi w siedzibie zgromadzenia szlachty. W 1868 objął stanowisko rektora seminarium duchownego w Woroneżu i rok później otrzymał godność protoprezbitera.
Po śmierci żony złożył 7 stycznia 1888 wieczyste śluby mnisze z imieniem Mitrofan, natychmiast otrzymał godność archimandryty. 14 lutego 1888 przyjął chirotonię biskupią z tytułem biskupa ładoskiego, wikariusza eparchii petersburskiej i ładoskiej. W 1890 został ordynariuszem eparchii penzeńskiej i kuźnieckiej. Po trzech latach przeniesiony do eparchii astrachańskiej, zaś w 1896 do eparchii orłowskiej. W styczniu 1899 objął katedrę smoleńską, w maju tego samego roku zmarł. Został pochowany w soborze Zaśnięcia Matki Bożej w Smoleńsku.

</doc>
<doc id="2652391" url="https://pl.wikipedia.org/wiki?curid=2652391" title="Beata Ociepka">
Beata Ociepka

Beata Katarzyna Ociepka (ur. 24 marca 1964 we Wrocławiu) – polska politolog, specjalizująca się w komunikowaniu międzynarodowym, komunikowaniu politycznym, stosunkach polsko-niemieckich; nauczycielka akademicka związana z wrocławskimi uczelniami.
Życiorys.
Urodziła się 24 marca 1964 roku we Wrocławiu. Po ukończeniu szkoły średniej i pomyślnie zdanym egzaminie maturalnym, podjęła w 1983 roku studia politologiczne na Wydziale Filozoficzno-Historycznym Uniwersytetu Wrocławskiego, które ukończyła w 1987 roku magisterium z wyróżnieniem. Bezpośrednio po ukończeniu studiów podjęła pracę naukowo-dydaktyczną na macierzystej uczelni. W 1991 roku uzyskała tam stopień naukowy doktora nauk humanistycznych na podstawie pracy pt. "Ludność niemiecka na Dolnym Śląsku 1950–1969", napisanej pod kierunkiem prof. Karola Fiedora. Stopień naukowy doktora habilitowanego nauk humanistycznych w zakresie nauk o polityce specjalności stosunki międzynarodowe nadała jej Rada Wydziału Nauk Społecznych UWr w 1998 roku na podstawie monografii nt. "Związek Wypędzonych w systemie politycznym RFN i jego wpływ na stosunki polsko-niemieckie 1982–1992".
Początkowo pracowała w Instytucie Politologii UWr. Od 1999 roku zatrudniona jest w Instytucie Studiów Międzynarodowych UWr na stanowisku profesora nadzwyczajnego, a od 2008 roku profesora zwyczajnego. W 2003 roku prezydent Polski Aleksander Kwaśniewski nadał jej tytuł profesora nauk humanistycznych.
Na Uniwersytecie Wrocławskim pełniła liczne funkcje kierownicze. W latach 2002–2004 była kierownikiem Katedry Politologii w Centrum Studiów Niemieckich i Europejskich im. Willy Brandta. Od 2002 roku kieruje Zakładem Komunikowania Międzynarodowego w Instytucie Studiów Międzynarodowych UWr. W latach 2005–2008 sprawowała funkcję prodziekana do spraw badań naukowych i współpracy z zagranicą Wydziału Nauk Społecznych UWr.
10 marca 2009 roku została dyrektorem Instytutu Studiów Międzynarodowych UWr. Objęcie przez niej tej funkcji zakończyło trwający od grudnia 2008 roku chaos w tej jednostce naukowej wywołany odwołaniem ze stanowiska dyrektora prof. Tadeusza Marczaka, którego krytykowano za zaproszenie na wykład historyka związanego z Radiem Maryja – Jerzego Roberta Nowaka. Zastąpił go prof. Krzysztof Szewior, który także ustąpił po kilku miesiącach. Funkcję dyrektora prof. Beata Ociepa pełniła do końca kadencji, czyli do 28 lutego 2011 roku.
Poza tym w latach 1999–2003 pracowała jako profesor nadzwyczajny w Instytucie Stosunków Międzynarodowych Dolnośląskiej Wyższej Szkoły Edukacji we Wrocławiu. W latach 2001–2004 była przewodniczącą wrocławskiego oddziału Polskiego Towarzystwa Nauk Politycznych. Od 2001 roku jest członkiem kolegium redakcyjnego „Studiów Medioznawczych”, wydawanych na Uniwersytecie Warszawskim. W latach 2000–2006 była Vertrauensdozent Fundacji im. Herberta Quandta we współpracy Uniwersytetu Wrocławskiego z Technische Universität Dresden oraz członkiem Stałej Rady Forum Polsko-Niemieckiego (2004–2007). W kadencji 2004–2008 wiceprzewodniczyła Radzie Programowej oddziału TVP SA we Wrocławiu. 
Została członkiem Komitetu Nauk Politycznych PAN na kadencję 2020–2023.
Jej zainteresowania naukowe koncentrują się wokół problematyki związanej z komunikowaniem międzynarodowym, dyplomacją publiczną, komunikacją polityczną, badaniami porównawczymi nad systemami medialnymi. Jest autorką oraz współautorką i redaktorem dziesięciu książek, ponad 70 artykułów i recenzji. Do ważniejszych jej prac należą:

</doc>
<doc id="2652393" url="https://pl.wikipedia.org/wiki?curid=2652393" title="Lesly St. Fleur">
Lesly St. Fleur

Lesly St. Fleur (ur. 21 marca 1989 w Nassau) – bahamski piłkarz występujący na pozycji napastnika, obecnie zawodnik jamajskiego Montego Bay United.
Kariera klubowa.
St. Fleur rozpoczynał swoją piłkarską karierę w zespole Bears FC z siedzibą w mieście Freeport. W sezonie 2008/2009 zdobył z nim mistrzostwo Bahamów i z czternastoma golami na koncie został królem strzelców BFA Senior League. Rok później, jako kluczowy piłkarz drużyny, zdołał obronić tytuł mistrzowski, co zaowocowało transferem do ekipy Milltown FC, występującej w lidze kanadyjskiej – Canadian Soccer League. Po upływie sześciu miesięcy powrócił do Bears, z którym w rozgrywkach 2010/2011 po raz trzeci w karierze osiągnął mistrzostwo kraju, a także po raz drugi wywalczył tytuł króla strzelców, tym razem notując szesnaście trafień. Jako zawodnik Bears czterokrotnie triumfował również w lidze regionalnej wyspy New Providence – w latach 2007, 2008, 2009 i 2011.
Latem 2011 St. Fleur został zawodnikiem jamajskiego klubu Sporting Central Academy, gdzie spędził pół roku, po czym przeszedł do bardziej utytułowanego zespołu z tego samego kraju – Montego Bay United FC.
Kariera reprezentacyjna.
W seniorskiej reprezentacji Bahamów St. Fleur zadebiutował w 2006 roku. Pierwszego gola w kadrze narodowej strzelił 26 marca 2008 w zremisowanym 1:1 spotkaniu z Brytyjskimi Wyspami Dziewiczymi w ramach eliminacji do Mistrzostw Świata 2010, na które jego drużyna ostatecznie się nie zakwalifikowała. Brał także udział w eliminacjach do Mistrzostw Świata 2014, gdzie strzelił pięć bramek w wygranej 6:0 konfrontacji z Turks i Caicos, jednak Bahamczycy ponownie nie zdołali awansować na mundial. Z sześcioma trafieniami na koncie jest najlepszym strzelcem w historii reprezentacji Bahamów.

</doc>
<doc id="2652395" url="https://pl.wikipedia.org/wiki?curid=2652395" title="Lesly St Fleur">
Lesly St Fleur



</doc>
<doc id="2652409" url="https://pl.wikipedia.org/wiki?curid=2652409" title="Viktor Tausk">
Viktor Tausk

Viktor Tausk (ur. 12 marca 1879 w Żylinie, zm. 3 lipca 1919 w Wiedniu) – chorwacki psychoanalityk, prawnik, dziennikarz, lekarz.
Życiorys.
Urodził się w żydowskiej rodzinie w Żylinie, wówczas należącej do Austro-Węgier, jako syn dziennikarza i tłumacza Hermana (1850–1916) i jego żony Emilie Roth Tausk; miał ośmioro młodszego rodzeństwa, sześć sióstr i dwóch braci. Niedługo po jego urodzinach rodzice przenieśli się do Chorwacji. Uczył się w szkole w Sarajewie. Zdecydował się studiować prawo i przez pewien czas praktykował w Mostarze jako asystent prawnika.
W 1897 roku po raz pierwszy odwiedził Wiedeń, rok później poznał Marthę Frisch (1881–1957). Ochrzcił się i w 1900 roku ożenił się z nią. Mieli dwóch synów, Mariusa i Victora-Hugo; po kilku latach rozwiedli się. Od 1906 roku Tausk przebywał w Berlinie, gdzie pracował jako dziennikarz i próbował sił jako artysta, pisząc poezje i sztuki. Około 1907 roku zainteresował się psychoanalizą, napisał wtedy do Freuda i otrzymał zaproszenie do Wiednia. W 1908 roku odbył szkolenie z psychoanalizy. Dzięki finansowej pomocy Freuda, mógł rozpocząć studia medyczne na Uniwersytecie Wiedeńskim. Pracował w oddziale neurologicznym Frankla von Hochwarta i klinice psychiatrycznej Wagnera-Jauregga, tytuł doktora medycyny otrzymał w styczniu 1914 roku. W 1915 roku został zmobilizowany i przez dziewięć miesięcy jako lekarz wojskowy służył w Lublinie. Po powrocie do Wiednia rozpoczął analizę u Helene Deutsch (Freud odmówił mu analizy). Deutsch, która sama była wówczas analizowana przez Freuda, za jego namową przerwała analizę Tauska.
3 lipca 1919 roku będąc pod wpływem alkoholu Tausk popełnił samobójstwo, zadzierzgając sznur od zasłony wokół szyi i strzelając sobie z rewolweru w głowę. Przyczyn samobójstwa zwykło się upatrywać w jego niespełnionym uczuciu do Lou Andreas-Salomé. Niedługo przed śmiercią zaręczył się ze swoją pacjentką, młodą pianistką Hilde Loewi, która mogła zajść z nim w ciążę. Kurt R. Eissler w swojej biografii zasugerował, że Tausk mógł mieć chorobę afektywną dwubiegunową. Obszerne wspomnienie pośmiertne o Tausku napisał Freud. W prywatnej korespondencji z Salomé napisał: „Przyznam, że nie będzie mi go brakowało; już dawno zrozumiałem, że nie będzie z niego pożytku, a naprawdę stanowi zagrożenie dla przyszłości”.
Dorobek naukowy.
Opublikował 14 artykułów psychoanalitycznych. Po przedwczesnej śmierci przez długi czas jego wpływ na rozwój psychoanalizy był niedoceniany, dopiero w latach 70. ukazały się biografie i opracowania jego twórczości. W 1983 roku wydano jego dzieła zebrane.
O Tausku opowiadają powieści Brendy Webster "Vienna Triangle" (1999) i "Vrijeme laži" (2009) Sibili Petlevski.

</doc>
<doc id="2652424" url="https://pl.wikipedia.org/wiki?curid=2652424" title="Lene Hau">
Lene Hau

Lene Vestergaard Hau (ur. 13 listopada 1959 w Vejle) – duńska fizyk, która wraz ze swoim zespołem na Uniwersytecie Harvarda przeprowadziła doświadczenia mające na celu spowolnienie, a następnie zatrzymanie promieni światła.
Eksperyment spowolnienia impulsu światła.
Eksperyment polegał na oświetlaniu chmury, w skład której wchodziły atomy sodu światłem lasera, o odpowiednio dopasowanych do potrzeb eksperymentu parametrach fizycznych. Zmiany zachodzące na poziomie kwantowym wewnątrz chmury sodu spowodowały, iż wpadający promień światła w formie impulsu o długości około 1 kilometra skrócony został do 20 mikrometrów w kondensacie Bosego-Einsteina. Dzięki temu światło zatrzymywane zostało w chmurze sodu na około półtorej sekundy. Czas ten jest niemal trzykrotnie dłuższy niż dotychczas odnotowany rekord wstrzymania promienia świetlnego – 600 ms. Efekt udało się osiągnąć dzięki spowolnieniu światła do 25 km/h (czyli do ok. 7 m/s – dla porównania prędkość światła w próżni wynosi 299 792 458 m/s). 
Następnie zatrzymano w chmurze wiązkę światła lasera, również wykorzystując właściwości kondensatu Bosego-Einsteina. Naukowcy, zatrzymując promień lasera, niejako zamienili go w materię. Dodatkowo, przenosząc kilka „atomów” tej materii do innego kondensatu Bosego-Einsteina, udało się im „przenieść” również samo światło i puścić promień z powrotem w ruch w miejscu oddalonym o 160 mikrometrów (czyli o grubość ludzkiego włosa).

</doc>
<doc id="2652426" url="https://pl.wikipedia.org/wiki?curid=2652426" title="Tausk">
Tausk



</doc>
<doc id="2652436" url="https://pl.wikipedia.org/wiki?curid=2652436" title="Katedra Języków i Kultur Afryki Wydziału Orientalistycznego Uniwersytetu Warszawskiego">
Katedra Języków i Kultur Afryki Wydziału Orientalistycznego Uniwersytetu Warszawskiego

Katedra Języków i Kultur Afryki UW jest jedynym ośrodkiem w Polsce kształcącym w dziedzinie afrykanistyki. Jako jednostka naukowa wchodzi w skład Wydziału Orientalistycznego Uniwersytetu Warszawskiego. 
Historia.
Historia afrykanistyki na Uniwersytecie Warszawskim sięga 1950, kiedy to prof. Stefan Strelcyn, etiopista, stanął na czele Katedry Semitystyki. Edukacja w nowej katedrze rozpoczęła się w roku akademickim 1951/52. Program studiów obejmował przedmioty z zakresu hebraistyki i etiopistyki. W kolejnych latach zaczęto wykładać także język hausa i język suahili.
Prof. Stefan Strelcyn kierował Katedrą Semitystyki do 1969. Po nim, w latach 1969-1973, kierownictwo Katedry, której nazwa została zmieniona na Zakład Afrykanistyki i Semitystyki, objął prof. Witold Tyloch. W latach 1973-77 jednostka wchodziła w skład Zakładu Bliskiego Wschodu i Afryki, którym kierował prof. Józef Bielawski. W 1977 Zakład Języków i Kultur Afryki stał się samodzielną jednostką. Na jego czele, do roku 1988, stała prof. Joanna Mantel-Niećko, a następnie, do roku 2009, prof. Stanisław Piłaszewicz. Od marca 2009 do 2017 kierowniczką była prof. Nina Pawlak. W tym samym roku Zakład przekształcił się w Katedrę. W 2017 kierownictwo objęła Iwona Kraska-Szlenk.
Katedra prowadzi coroczną rekrutację na trzyletnie studia licencjackie i dwuletnie magisterskie w systemie stacjonarnym. Rotacyjnie prowadzony jest nabór do sekcji etiopistycznej, hausa i suahili.
W Katedrze prowadzona jest biblioteka afrykanistyczna.

</doc>
<doc id="2652439" url="https://pl.wikipedia.org/wiki?curid=2652439" title="Ludwika Jahołkowska-Koszutska">
Ludwika Jahołkowska-Koszutska

Ludwika Jahołkowska-Koszutska (ur. 1872, zm. 27 października 1928 w Warszawie) – polska aktywistka feministyczna, nauczycielka i pisarka, radna Warszawy.
Życiorys.
Urodziła się w 1872 roku. We wczesnej młodości publikowała utwory literackie, a następnie zaangażowała się w działalność edukacyjną i społeczną. W latach 1905-1907 działaczka Związku Polskiego Równouprawnienia Kobiet. W 1907 była w gronie założycielek Polskiego Stowarzyszenia Równouprawnienia Kobiet i wkrótce została prezeską tej organizacji.
Uważała I wojnę światową za czynnik przyspieszający proces równouprawnienia kobiet z mężczyznami. Po wojnie przez osiem lat była radną Warszawy, należąc do Koła Reform Demokratycznych. Była jedną z założycielek Centralnego Komitetu Równouprawnienia Politycznego Kobiet Polskich i jego następcy, Klubu Politycznego Kobiet Postępowych. Była założycielką i wykładowczynią bezpłatnych kursów dla analfabetów w Mławie.
Zmarła 27 października 1928 roku na chorobę serca. Została pochowana razem z mężem Stanisławem Koszutskim na cmentarzu Powązkowskim w Warszawie (kwatera 69-6-3).

</doc>
<doc id="2652456" url="https://pl.wikipedia.org/wiki?curid=2652456" title="Victor Tausk">
Victor Tausk



</doc>
<doc id="2652467" url="https://pl.wikipedia.org/wiki?curid=2652467" title="The Unseen Empire">
The Unseen Empire

The Unseen Empire – piąty album szwedzkiego zespołu Scar Symmetry, wykonującego melodic death metal, wydany w 2011 roku.

</doc>
<doc id="2652469" url="https://pl.wikipedia.org/wiki?curid=2652469" title="Ludwik Lepiarz">
Ludwik Lepiarz

Ludwik Lepiarz (ur. 6 sierpnia 1891 w Sierczy, zm. 27 stycznia 1937 we Lwowie) – podpułkownik dyplomowany piechoty Wojska Polskiego.
Życiorys.
Urodził się 6 sierpnia 1891 w Sierczy, w rodzinie Franciszka (ur. 1864) i Anny z d. Śliwa (ur. 1874). Po zdaniu matury przez dwa lata kształcił się na Politechnice Lwowskiej. Działał w Związku Strzeleckim. Po wybuchu I wojny światowej służył w V batalionie 5 pułku piechoty w składzie I Brygady. Po kryzysie przysięgowym został wcielony do armii austriackiej i skierowany na front włoski. U kresu wojny został podporucznikiem 5 pułku piechoty Legionów Wojska Polskiego i w jego szeregach brał udział w odsieczy Przemyśla podczas wojny polsko-ukraińskiej. Został ranny. Później brał udział w wyprawie kijowskiej. Podczas wojny polsko-bolszewickiej w czerwcu 1920 przydzielony do 155 pułku piechoty, z którym brał udział w walkach na Litwie.
10 lipca 1922 roku został zatwierdzony na stanowisku dowódcy batalionu w 75 pułku piechoty. W latach 1922–1924 słuchacz III Kursu Normalnego w Wyższej Szkole Wojennej. Z dniem 1 października 1924, po ukończeniu kursu i uzyskaniu dyplomu naukowego oficera Sztabu Generalnego, został przydzielony do Oddziału IV Sztabu Generalnego. 22 maja 1926 został przeniesiony z Oficerskiej Szkoły Lotniczej w Grudziądzu do Departamentu I Piechoty Ministerstwa Spraw Wojskowych w Warszawie. Na podpułkownika awansował ze starszeństwem z dniem 1 stycznia 1931. Z dniem 1 marca 1931 został wyznaczony na stanowisko zastępcy dowódcy 30 pułku Strzelców Kaniowskich w Warszawie. 9 grudnia 1932 został przeniesiony do Dowództwa Okręgu Korpusu Nr VI we Lwowie na stanowisko szefa sztabu. W 1934 został wyznaczony na stanowisko zastępcy dowódcy 19 pułku piechoty „Odsieczy Lwowa” we Lwowie. W latach 1933–1935 obowiązki służbowe łączył z funkcją prezesa Klubu Sportowego LKS Pogoń Lwów oraz prezesa Koła 5 pułku piechoty Legionów we Lwowie.
Współpraca z wywiadem sowieckim.
Pułkownik Lepiarz nie stronił od alkoholu i hazardu, popadając też z tego powodu okresowo w długi, czym zwrócił na siebie uwagę werbownika radzieckiego wywiadu Seweryna Kruszyńskiego. Jako agent „Rozwiedupra” przekazał Sowietom wiele cennych informacji w tym między innymi adresy wszystkich jednostek WP, tajne dokumenty Departamentu Organizacji MSWojsk, gdzie pracował, tajne dokumenty DOK VI. O jego randze świadczy fakt że był niezwykle wysoko opłacany (w szczytowym okresie współpracy otrzymywał miesięcznie ok. 3000 dolarów. Później dostawał nieregularnie od 50 do 200 dolarów). Jego współpraca miała miejsce w latach 1928–1936 do momentu aresztowania Seweryna Kruszyńskiego przez polski kontrwywiad. Pułkownik Lepiarz został aresztowany w wyniku zeznań Kruszyńskiego. Dokonał aktu samobójczego w celi. Zmarł po dłuższej chorobie 27 stycznia 1937 we Lwowie w szpitalu wojskowym. 30 stycznia 1937 został pochowany w grobowcu rodzinnym na warszawskim cmentarzu Bródnowskim (kwatera 34A-4-1/2).
W 1927 poślubił Helenę Pałasińską, z którą miał dwje dzieci, w tym syna Andrzeja (żołnierz Zgrupowania Żubr, ps. „Miś”, poniósł śmierć w powstaniu warszawskim 30 września 1944 w wieku ok. 15 lat).

</doc>
<doc id="2652472" url="https://pl.wikipedia.org/wiki?curid=2652472" title="Catherine McNeil">
Catherine McNeil

Catherine McNeil (ur. 20 marca 1989) – australijska modelka.
Catherine na wybiegu zadebiutowała w Sydney na początku 2007 roku. Jeszcze w tym samym roku przebiła się na rynek międzynarodowy, gdzie podpisała kontrakty z agencjami w światowych stolicach mody: Nowym Jorku, Mediolanie, Londynie, Paryżu i Barcelonie. Od 2007 roku uczestniczy w pokazach najwybitniejszych projektantów i domów mody, jak: Chanel, Christian Dior, Christian Lacroix, Givenchy, Balenciaga, Jean-Paul Gaultier, Fendi, Miu Miu, Stella McCartney, Versace, Diane Von Furstenberg, Donna Karan, Valentino, Maxmara, Viktor &amp; Rolf i Zac Posen. Ozdabiała okładki międzynarodowych edycji: Vogue, Numero i Harper’s Bazaar. Brała udział w kampaniach reklamowych następujących marek: Diesel, Dolce &amp; Gabbana, Hermès, Hugo Boss, Jean-Paul Gaultier, Sportsgirl oraz Versace. W latach 2008 i 2010 jej zdjęcia pojawiły się w kalendarzu firmy "Pirelli".

</doc>
<doc id="2652479" url="https://pl.wikipedia.org/wiki?curid=2652479" title="Hiob (Borecki)">
Hiob (Borecki)

Hiob, imię świeckie Jan (Iwan) Borecki (zm. 2 marca 1631) – prawosławny metropolita kijowski, pierwszy zwierzchnik metropolii od czasu podpisania unii brzeskiej przez metropolitę Michała Rahozę. Jego chirotonia biskupia odbyła się bez zatwierdzenia przez polskiego króla. Hiob nigdy nie został uznany za legalnego metropolitę – legalizacja prawosławnej hierarchii nastąpiła dopiero w 1632, po jego śmierci. 
Życiorys.
Wczesna działalność.
Być może uzyskał wykształcenie poza granicami Rzeczypospolitej. W 1604 został rektorem szkoły bractwa prawosławnego we Lwowie, w 1615 przeniesiony na analogiczne stanowisko w szkole brackiej w Kijowie. Nauczał równocześnie języków starożytnych. Przed 1615 był już kapłanem. W 1618 złożył wieczyste śluby mnisze w monasterze św. Michała Archanioła o Złotych Kopułach i od 1619 był jego przełożonym z godnością igumena.
Metropolita kijowski.
Nielegalne odtworzenie hierarchii prawosławnej w Rzeczypospolitej.
W 1620 patriarcha jerozolimski Teofan III wracał z Moskwy, gdzie przewodniczył intronizacji patriarchy Filareta. 13 sierpnia 1620 skierował list do prawosławnych mieszkańców Rzeczypospolitej z apelem o wybór metropolity kijowskiego i biskupów na wakujące katedry. W końcu tego samego miesiąca w Monasterze Kijowsko-Pieczerskim odbył się zjazd duchowieństwa i świeckich, który dokonał tegoż wyboru. W październiku 1620, pod eskortą kozaków, Teofan III udzielił chirotonii biskupiej Hiobowi (Boreckiemu), który został metropolitą kijowskim. Po nim godność biskupa przemyskiego otrzymał Izajasz Kopiński, dotychczasowy przełożony Monasteru Międzygórskiego. W 1620 i 1621 Teofan III wyświęcił jeszcze pięciu dalszych biskupów prawosławnych, którzy mieli działać na terytorium Rzeczypospolitej. Chirotonia Hioba (Boreckiego) odbyła się w brackiej cerkwi w kijowskiej dzielnicy Padół, w ścisłej tajemnicy.
Procedura reorganizacji hierarchii została przeprowadzona z pogwałceniem kanonów cerkiewnych. Przewidują one bowiem wybór biskupów w pierwszej kolejności, a następnie wytypowanie przez nich zwierzchnika, w tym przypadku metropolity kijowskiego. W 1620 postąpiono odwrotnie, wyświęcając najpierw metropolitę, a następnie dalszych sześciu hierarchów.
Działalność.
Stałym miejscem pobytu metropolity Hioba pozostawał Kijów, gdyż tylko tam, pod opieką Kozaków, czuł się on bezpieczny. W czasie trwania w listopadzie 1620 sejmu metropolita Hiob skierował do wiernych list pasterski, w których apelował o trwanie przy prawosławiu nawet w sytuacji braku legalnej hierarchii. W 1621 wydał "Protestację", w której stwierdził, że zawarcie unii zburzyło dawną przyjaźń polsko-ruską, a unici naruszają spokój w państwie. W tym samym roku unicki metropolita Józef Welamin Rutski nakazał rozesłać po całym kraju nakaz aresztowania metropolity Hioba i arcybiskupa Melecjusza, oskarżając ich o szpiegostwo na rzecz Turcji, w czym pośrednikiem miał być patriarcha Teofan III.
Sejm z roku 1623 rozważał możliwość likwidacji unii i zaplanował przeprowadzenie pod swoimi auspicjami rozmów między katolikami i prawosławnymi, reprezentowanymi odpowiednio przez prymasa i biskupów oraz przez metropolitę Hioba i biskupa połockiego Melecjusza. Od połowy lat 20. XVII w. metropolita Hiob pozostawał w kontakcie z metropolitą Józefem Welaminem Rutskim; ten drugi nawiązał wówczas pierwszy dialog z prawosławnymi na rzecz ustalenia zasad współistnienia obydwu grup wyznaniowych. Hiob pozostawał również w kontakcie z dworem carskim w Rosji i dążył do podjęcia współpracy przez Rosję i kozacką starszyznę.
W 1628 zwołał w Kijowie sobór, który miał rozpatrzyć sprawę przejścia na unię biskupa Melecjusza (Smotryckiego).
Zmarł w 1631 i został pochowany w monasterze św. Michała o Złotych Kopułach.
Niekanoniczny Ukraiński Kościół Prawosławny Patriarchatu Kijowskiego w 2008 uznał go za świętego biskupa.

</doc>
<doc id="2652482" url="https://pl.wikipedia.org/wiki?curid=2652482" title="Scott Sampson">
Scott Sampson

Scott D. Sampson (ur. 22 kwietnia 1961 w Vancouver) – kanadyjski paleontolog i biolog ewolucyjny specjalizujący się w badaniach dinozaurów, nauczyciel akademicki i popularyzator nauki. Znany między innymi jako „Doktor Scott, paleontolog” z serialu animowanego "Dinopociąg".
Życiorys.
Scott D. Sampson uzyskał doktorat z zoologii na University of Toronto w 1993 roku, na podstawie pracy o ewolucji dinozaurów rogatych na zachodzie Ameryki Północnej. Jako jej część opisał i nazwał dwa nowe gatunki dinozaurów: "Einiosaurus procurvicornis" oraz "Achelousaurus horneri". Przez kolejny rok pracował w Amerykańskim Muzeum Historii Naturalnej w Nowym Jorku, później przez pięć lat jako asystent w New York College of Osteopathic Medicine na Long Island. W latach 1999–2007 był jednocześnie pracownikiem Natural History Museum of Utah i wykładowcą University of Utah, gdzie osiągnął stanowisko profesora nadzwyczajnego ("associate professor").
Jego zainteresowania badawcze skupiały się na ewolucji i ekologii dinozaurów późnej kredy. Prowadził szereg prac terenowych w Kenii, Zimbabwe, Afryce Południowej, Madagaskarze, Meksyku, Stanach Zjednoczonych i Kanadzie. Na Madagaskarze współuczestniczył w odkryciu i opisaniu gatunku "Masiakasaurus knopfleri". Jest autorem szeregu artykułów naukowych i popularnonaukowych. W 2003 roku wystąpił jako jeden z gości czteroodcinkowego serialu naukowego "Planeta dinozaurów", wyprodukowanego przez Discovery Channel. W 2007 roku przeprowadził się do Kalifornii, pozostając pracownikiem naukowym University of Utah. W 2009 roku University of California Press opublikowało jego książkę "Dinosaur Odyssey: Fossil Threads in the Web of Life". Rok później w ramach prac terenowych w Grand Staircase-Escalante National Monument w południowym Utah, opisał z współpracownikami gatunki "Kosmoceratops richardsoni" i "Utahceratops gettyi".
W ramach popularyzacji nauki wśród dzieci i młodzieży został konsultantem serialu animowanego "Dinopociąg", wyprodukowanego dla PBS Kids przez The Jim Henson Company. Występował, przedstawiając się jako „Doktor Scott, paleontolog” ("Dr. Scott the Paleontologist").

</doc>
<doc id="2652503" url="https://pl.wikipedia.org/wiki?curid=2652503" title="Czajkowe Błota (powiat kościerski)">
Czajkowe Błota (powiat kościerski)



</doc>
<doc id="2652513" url="https://pl.wikipedia.org/wiki?curid=2652513" title="DEGAS">
DEGAS

DEGAS i DEGAS Elite (Design &amp; Entertainment Graphic Arts System) – edytory grafiki rastrowej stworzone przez Toma Hudsona dla kanadyjskiej firmy Batteries Included, zajmującej się sprzętem i oprogramowaniem. Edytor wykorzystywany był przez użytkowników komputerów Atari.

</doc>
<doc id="2652515" url="https://pl.wikipedia.org/wiki?curid=2652515" title="Poprzecznozębne">
Poprzecznozębne



</doc>
<doc id="2652518" url="https://pl.wikipedia.org/wiki?curid=2652518" title="Starszy brygadier">
Starszy brygadier

Starszy brygadier (st. bryg.) – stopień oficerski w Państwowej Straży Pożarnej. Niższym stopniem jest brygadier, a wyższym nadbrygadier. Odpowiednik stopnia pułkownika w SZ RP, Straży Granicznej, Służbie Więziennej, Służbie Ochrony Państwa, Agencji Bezpieczeństwa Wewnętrznego, Agencji Wywiadu, Służby Wywiadu Wojskowego i Służby Kontrwywiadu Wojskowego. Odpowiednikiem tego stopnia w Policji jest inspektor Policji.

</doc>
<doc id="2652523" url="https://pl.wikipedia.org/wiki?curid=2652523" title="Starszy kapitan">
Starszy kapitan

Starszy kapitan (st. kpt.) – stopień oficerski w Państwowej Straży Pożarnej. Niższym stopniem jest kapitan, a wyższym młodszy brygadier. Odpowiednik stopnia kapitana w Wojsku Polskim, Straży Granicznej, Służbie Więziennej, Biurze Ochrony Rządu, Agencji Bezpieczeństwa Wewnętrznego. Odpowiednikiem tego stopnia w Policji jest Nadkomisarz Policji.

</doc>
<doc id="2652538" url="https://pl.wikipedia.org/wiki?curid=2652538" title="Pedro Proença">
Pedro Proença

Pedro Proença Oliveira Alves Garcia (ur. 3 listopada 1970) – były portugalski sędzia piłkarski.
Od 1998 roku prowadził mecze Primeira Liga, a od 2003 roku był sędzią międzynarodowym. Rok później sędziował trzy mecze Mistrzostw Europy U-19, w tym finał między Turcją i Hiszpanią.
Po raz pierwszy prowadził mecz w rozgrywkach UEFA w 2004 roku, gdy w 2 rundzie eliminacji Pucharu UEFA spotkały się AEK Ateny i ND Gorica. Pierwszy jego mecz w fazie grupowej Ligi Mistrzów to spotkanie z 19 września 2007, kiedy to PSV Eindhoven podejmowało CSKA Moskwa.
W sezonie 2006/2007 i 2010/2011 został wybrany najlepszym portugalskim sędzią.
19 maja 2012 Proença poprowadził finał Ligi Mistrzów pomiędzy Bayernem Monachium i Chelsea, wygrany przez angielską drużynę po rzutach karnych. Portugalczyk był głównym arbitrem dwóch meczów fazy grupowej i ćwierćfinału Euro 2012, a 29 czerwca wybrano go na sędziego finału Hiszpania-Włochy.
Proença był jednym z arbitrów na Mistrzostwach Świata w Piłce Nożnej 2014 w Brazylii.
11 października 2014 roku Pedro prowadził spotkanie Reprezentacji Polski z Niemcami, które Biało-Czerwoni wygrali 2:0.

</doc>
<doc id="2652550" url="https://pl.wikipedia.org/wiki?curid=2652550" title="Papirus Oxyrhynchus 4">
Papirus Oxyrhynchus 4

Papirus Oxyrhynchus 4 oznaczany jako "P.Oxy.I 4" – fragment wczesnochrześcijańskiej pracy teologicznej napisanej w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na początek IV wieku n.e. Przechowywany jest w bibliotece Uniwersytetu w Cambridge (P.Oxy.I 4). Tekst został opublikowany przez Grenfella i Hunta w 1898 roku.
Manuskrypt został napisany na papirusie w formie kodeksu. Rozmiary pierwotnej karty wynosiły 12,7 na 7,2 cm. Na stronie verso tekst jest pisany średniej wielkości literami uncialnymi. Na stronie recto tekst jest pisany kursywą. Nomina sacra są pisane w skróconej formie (ΘΣ). Tekst teologiczny ma charakter gnostycki i odnosi się do „górnej” i „dolnej” duszy.

</doc>
<doc id="2652553" url="https://pl.wikipedia.org/wiki?curid=2652553" title="Młodszy ogniomistrz">
Młodszy ogniomistrz

Młodszy ogniomistrz (mł. ogn.) − stopień podoficerski w Państwowej Straży Pożarnej. Niższym stopniem jest starszy sekcyjny, a wyższym - ogniomistrz.
W Wojsku Polskim odpowiada mu stopień plutonowego.
W policji odpowiednikiem tego stopnia jest sierżant Policji.

</doc>
<doc id="2652555" url="https://pl.wikipedia.org/wiki?curid=2652555" title="Mistrzostwa Świata w Piłce Nożnej 2014 (eliminacje strefy AFC)/Grupa A">
Mistrzostwa Świata w Piłce Nożnej 2014 (eliminacje strefy AFC)/Grupa A



</doc>
<doc id="2652561" url="https://pl.wikipedia.org/wiki?curid=2652561" title="Rozszczepienie kręgosłupa">
Rozszczepienie kręgosłupa



</doc>
<doc id="2652584" url="https://pl.wikipedia.org/wiki?curid=2652584" title="Mistrzostwa Świata w Piłce Nożnej 2014 (eliminacje strefy AFC)/Grupa B">
Mistrzostwa Świata w Piłce Nożnej 2014 (eliminacje strefy AFC)/Grupa B



</doc>
<doc id="2652593" url="https://pl.wikipedia.org/wiki?curid=2652593" title="Góry San Gabriel">
Góry San Gabriel



</doc>
<doc id="2652595" url="https://pl.wikipedia.org/wiki?curid=2652595" title="Hadleigh Farm">
Hadleigh Farm

Hadleigh Farm – posiadłość w hrabstwie Essex w południowej Anglii, blisko miasteczka Hadleigh, stanowiąca własność Armii Zbawienia i na co dzień używana przez tę organizację jako miejsce realizacji projektów edukacyjnych i resocjalizacyjnych. Powierzchnia terenu wynosi 550 akrów, na których znajdują się trawiaste polany, a także części bardziej zadrzewione. 
Londyn 2012.
Hadleigh było miejscem rozgrywania zawodów w kolarstwie górskim podczas Letnich Igrzysk Olimpijskich 2012. Budowa tras konkursowych rozpoczęła się w lipcu 2010 i zakończyła w marcu 2011, przy czym po przeprowadzonych tam zawodach przedolimpijskich poddano je jeszcze korektom. Do budowy wykorzystano 500 ton litych skał oraz 3500 ton kamieni. 

</doc>
<doc id="2652597" url="https://pl.wikipedia.org/wiki?curid=2652597" title="Solnisko (Beskid Makowski)">
Solnisko (Beskid Makowski)

Solnisko lub Kotoń (857 m) – najwyższy szczyt w masywie Kotonia należącym do Pasma Koskowej Góry. Nazwę Kotoń podają mapy, według autorów przewodnika „Beskid Myślenicki” nazwa Kotoń, a właściwie Kotuń, odnosi się do całego pasma, zaś prawidłowa nazwa tego szczytu to Solnisko. Całe pasmo Koskowej Góry w opracowanej przez Jerzego Kondrackiego regionalizacji Polski włączone jest do Beskidu Makowskiego.
Solnisko znajduje się w grzbiecie głównym Kotonia, pomiędzy Groniem (766 m) na zachodzie a Gronikiem, zwanym też Pękalówką (839 m) na wschodzie. Szczyt i górna część stoków Solniska są zalesione, ale w pobliżu wierzchołka znajdują się dwie zarastające polany. Wysoko, bo aż do 750 m n.p.m. podchodzą na południowych stokach Solniska pola i zabudowania niewielkiej miejscowości Zawadka. Z południowych stoków Solniska spływają do Krzczonówki dwa potoki: Potok Proszkowców i Rusnaków Potok, z północnych do Trzebuńki spływa Potok Dzióbków. Południowo-wschodni, opadający do Pcimia grzbiet Kotonia nosi nazwę Słowiakowej Góry. Znajduje się na nim duży głaz zwany Diabelskim Kamieniem.
W czasie II wojny światowej, w listopadzie 1944 r. stoki Solniska były miejscem walki partyzantów AK z wojskami niemieckimi. Na grzbiecie Kotonia, obok szlaku turystycznego jest w lesie krzyż upamiętniający miejsce śmierci w dniu 29 listopada 1944 r. ppor. Jana Korzeniowskiego ps. „Waga”, dowódcy oddziału AK "Żelbet III". Sam szlak omija jednak wierzchołek Solniska, trawersując go po północnej stronie. W Zawadce w 2004 odsłonięto pomnik upamiętniający mieszkańców tej miejscowości zamordowanych przez Niemców za udzielanie pomocy partyzantom.

</doc>
<doc id="2652600" url="https://pl.wikipedia.org/wiki?curid=2652600" title="San Gabriel">
San Gabriel



</doc>
<doc id="2652602" url="https://pl.wikipedia.org/wiki?curid=2652602" title="Poselstwo Polskie w Waszyngtonie">
Poselstwo Polskie w Waszyngtonie



</doc>
<doc id="2652605" url="https://pl.wikipedia.org/wiki?curid=2652605" title="Kino-Prawda">
Kino-Prawda

Kino-Prawda (czasem Kinoprawda, ros. "Кино-Правда") – cykl radzieckich kronik filmowych o charakterze propagandowym i informacyjnym, realizowanych przez zespół Dzigi Wiertowa, wyświetlanych w kinach co miesiąc (z przerwami) od czerwca 1922 do 1925 roku. Zrealizowano w sumie 23 numery "Kino-Prawdy", a każdy numer składał się z dwóch do trzech części, poruszających bieżące tematy. Jej nazwa została zaczerpnięta z tytułu założonej przez Lenina gazety Prawda.
Tworząc "Kino-Prawdę" Wiertow pierwszy raz oparł się na pojawiającej się w jego manifestach teorii "kino-oka", mówiącej że ludzkie oko jest niedoskonałe, a obiektyw kamery jest obiektywnym i nieomylnym źródłem poznania rzeczywistości.
Do nazwy "Kino-Prawda" nawiązali w latach sześćdziesiątych francuscy dokumentaliści nurtu cinéma vérité, na których w znacznym stopniu wywarły wpływ koncepcje i metody Wiertowa.
Styl i technika.
Charakterystyczną cechą "Kino-Prawdy" było zastosowanie przez Wiertowa rozmaitych chwytów technicznych: podwójnej ekspozycji, animacji poklatkowej, zdjęć przyspieszonych, podzielonego kadru. Jednym z założeń teorii "kino-oka" było podniesienie rangi efektów specjalnych, które według Wiertowa pomagały lepiej komentować rzeczywistość i propagować ideologię.

</doc>
<doc id="2652610" url="https://pl.wikipedia.org/wiki?curid=2652610" title="Góry San Bernardino">
Góry San Bernardino



</doc>
<doc id="2652619" url="https://pl.wikipedia.org/wiki?curid=2652619" title="Góry Santa Susana">
Góry Santa Susana



</doc>
<doc id="2652634" url="https://pl.wikipedia.org/wiki?curid=2652634" title="Wodny roztwór">
Wodny roztwór



</doc>
<doc id="2652637" url="https://pl.wikipedia.org/wiki?curid=2652637" title="Proszkowców Potok">
Proszkowców Potok



</doc>
<doc id="2652644" url="https://pl.wikipedia.org/wiki?curid=2652644" title="Starszy sekcyjny">
Starszy sekcyjny

Starszy sekcyjny (st. sekc.) − stopień podoficerski w Państwowej Straży Pożarnej. Niższym stopniem jest sekcyjny, a wyższym młodszy ogniomistrz. Odpowiednik stopnia starszego kaprala w Wojsku Polskim, Służbie Więziennej, Agencji Bezpieczeństwa Wewnętrznego lub sierżanta Policji.

</doc>
<doc id="2652647" url="https://pl.wikipedia.org/wiki?curid=2652647" title="Papirus Oxyrhynchus 5">
Papirus Oxyrhynchus 5

Papirus Oxyrhynchus 5 oznaczany jako "P.Oxy.I 5" – fragment wczesnochrześcijańskiej homilii napisanej w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na koniec III wieku lub na początek IV wieku n.e. Przechowywany jest w Bodleian Library (Ms. Gr. Th. f 9). Tekst został opublikowany przez Grenfell i Hunt w 1898 roku.
Manuskrypt został napisany na papirusie w formie kodeksu. Rozmiary pierwotnej karty wynosiły 12 na 11,4 cm. Tekst jest pisany literami uncialnymi. Nomina sacra są pisane w skróconej formie (ΠΝΑ, ΚΣ, ΙΣ, ΧΣ). Strona recto zachowała się w znacznie lepszym stanie niż verso.
Papirus ten cytuje Pasterza Hermasa.

</doc>
<doc id="2652664" url="https://pl.wikipedia.org/wiki?curid=2652664" title="Marathon Course w Londynie">
Marathon Course w Londynie

Marathon Course w Londynie – trasa biegu maratońskiego, na której odbyły się zawody w tej konkurencji podczas Letnich Igrzysk Olimpijskich 2012. Trasa miała identyczny przebieg dla mężczyzn i kobiet, zaś wstęp do stref dla publiczności na większości trasy był bezpłatny i niewymagający wcześniejszej rezerwacji. Intencją organizatorów było, aby oba maratony (męski i kobiecy) stały się najbardziej masowymi, pod względem udziału kibiców, wydarzeniami igrzysk.
Przebieg trasy.
Linia startu/mety maratonu znalazła się na słynnej ulicy The Mall, tuż obok St. James’s Park. Zawodnicy biegli prosto aż do Trafalgar Square, gdzie skręcali w prawo w stronę Tamizy, a po dotarciu do jej brzegu biegli długi odcinek wzdłuż rzeki, ulicą Victoria Embankment. Mniej więcej na wysokości galerii Tate Modern (która znajduje się jednak na drugim brzegu) skręcali w lewo w stronę katedry św. Pawła, a następnie biegli dość krętym odcinkiem po mniejszych ulicach w jej okolicy. Miejsce zawracania znalazło się tuż przy Tower of London, skąd biegacze przebywali długi odcinek wzdłuż Tamizy, aż do Pałacu Westminsterskiego. Tam skręcali w prawo, by wbiec na The Mall tuż przed Pałacem Buckingham, gdzie ruszali na ostatnią prostą.
Opisana wyżej pełna trasa liczyła 12 875 metrów i została przebyta przez zawodników trzykrotnie, na drugim, trzecim i czwartym okrążeniu. Długość pierwszego okrążenia wyniosła 3 571 metrów i zostało ono poprowadzone tym fragmentem pełnej trasy, który otaczał St. James’s Park. 

</doc>
<doc id="2652676" url="https://pl.wikipedia.org/wiki?curid=2652676" title="Kontagora">
Kontagora

Kontagora - jest głównym miastem na południowym brzegu rzeki Kontagora, w Nigerii, w stanie Niger. Jest stolicą emiratu Kontagora. Według danych na rok 2012 liczy 66 tys. mieszkańców.

</doc>
<doc id="2652710" url="https://pl.wikipedia.org/wiki?curid=2652710" title="Lee Valley White Water Centre">
Lee Valley White Water Centre

Lee Valley White Water Centre - kompleks kajakarski zlokalizowany na pograniczu hrabstw Essex i Hertfordshire, pomiędzy miejscowościami Waltham Cross i Waltham Abbey, w południowej Anglii. Obiekt został wybudowany specjalnie na Letnie Igrzyska Olimpijskie 2012 i był miejscem rozgrywania zawodów w slalomie kajakowym. 
Charakterystyka.
Centrum składa się z trzech zasadniczych elementów: toru głównego o długości 300 metrów i różnicy poziomów 5,5 metra, toru treningowego o długości 160 metrów i różnicy poziomów 160 centymetrów, a także zbiornika służącego do rozgrzewek, o powierzchni 10 tysięcy metrów kwadratowych. Ruch wody na torach zapewniają pompy o wydajności 15 metrów sześciennych na sekundę. 
Budowa obiektu rozpoczęła się w lipcu 2009 i dobiegła końca w grudniu 2010. Wiosną 2011 nastąpiło uroczyste otwarcie, po czym kompleks został udostępniony zarówno trenującym zawodnikom, jak i - co było ewenementem wśród nowo wybudowanych aren olimpijskich w Londynie i okolicach - wszystkim chętnym amatorom uprawiającym kajakarstwo. Po igrzyskach wrócił do tej podwójnej roli - jest zarówno jednym z kluczowych obiektów wyczynowych Brytyjskiego Związku Kajakowego, jak i miejscem uprawiania sportu amatorskiego. W 2015 odbędą się tam mistrzostwa świata w slalomie kajakowym. 

</doc>
<doc id="2652712" url="https://pl.wikipedia.org/wiki?curid=2652712" title="Fritz Ketz">
Fritz Ketz

Fritz Ketz, właśc. Friedrich Adolf Ketz (ur. 12 czerwca 1903 w Duisburgu, zm. 15 lipca 1983 w Pfullingen) – niemiecki malarz i grafik, reprezentant realizmu ekspresyjnego. Był znaczącym przedstawicielem malarstwa akwarelowego w niemieckiej sztuce XX wieku.
Życiorys.
Dzieciństwo i młodość.
Urodził się 12 czerwca 1903 roku w Duisburgu-Hambornie jako najmłodszy syn z siedmiorga dzieci, przybyłego z Schönerswalde, pow. Rosenberg (pol. Szeplerzyzna, pow. Susz) w ówczesnych Prusach Zachodnich Hermanna Ketza i pochodzącej z Herford (Westfalia) Marthy Ketz, z domu Austmann. W 1918 r. przeniósł się z rodzicami w rodzinne strony ojca do Karrasch (pol. Karaś) koło Deutsch-Eylau (Iława, woj. warmińsko-mazurskie). Sytuacja finansowa rodziców nie pozwalała mu na podjęcie studiów w zakresie sztuk pięknych, zdecydował się więc wstąpić do wojska, gdyż po 12-letniej służbie mógł otrzymać gratyfikacje umożliwiające dalszą edukację.
W 1920 roku 17-letni Ketz wstąpił do Reichswehry; po ukończeniu dwuletniego szkolenia podstawowego w Marienburgu (pol. Malbork) został rysownikiem wojskowym, co przybliżało go do jego zasadniczego celu, jakim było zostanie artystą. Stacjonował w różnych miejscach Prus Wschodnich i Zachodnich, głównie w Königsbergu (pol. Królewiec, ros. Kaliningrad), a następnie w Berlinie.
W 1929 r. znalazł się w Ludwigsburgu koło Stuttgartu. W ostatnich trzech latach służby wojskowej pobierał nauki u stuttgarckich artystów malarzy i uczęszczał jako wolny słuchacz na zajęcia w Szkole Rzemiosła Artystycznego w Stuttgarcie, brał też prywatne lekcje rysunku: aktu u Wilhelma Blutbachera, głowy u Brunona von Sandena.
Po zwolnieniu z wojska w 1932 r. rozpoczął studia w Kunstakademie Stuttgart (Akademii Sztuk Pięknych w Stuttgarcie), której dyrektorem był wówczas (do 1937) Bernhard Pankok. Ketz osiedlił się początkowo w Neckarweihingen koło Ludwigsburga, a później w Stuttgarcie. Jego nauczycielami w Akademii Sztuk Pięknych byli m.in. Hans Spiegel, Alexander Eckener i Anton Kolig.
W 1933 r. ożenił się z Elisabeth Freiberg, w 1941 r. małżeństwo to zostało rozwiązane.
Okres przedwojenny i lata wojny.
W latach 1934–1935 odbyły się w Stuttgarcie indywidualne wystawy Ketza. Jednak obraz przeznaczony na pierwszą "" w 1937 r. w monachijskim "Haus der Kunst" został odrzucony. W 1938 r. Ketz brał udział w wystawach zbiorowych organizowanych przez Wirtemberskie Towarzystwo Sztuk Pięknych i Związek Artystów w Stuttgarcie, wówczas też wprowadził się do atelier u prof. Hansa Spiegla.
Na początku 1938 r. wraz z kolegą, malarzem Gustavem Illenbergerem, odbył podróż do Włoch, w czasie której powstały liczne akwarele, rysunki i kilka obrazów olejnych. Pod koniec lat 30. i na początku 40. XX w. Ketz, jako niezależny artysta, coraz bardziej popadał w konflikt z narodowym socjalizmem. Tworzył krytyczne prace, m.in. akwarele i rysunki, które musiał ukrywać.
W 1943 r. pojechał – choć było to niebezpieczne – po raz ostatni do Karrasch (pol. Karaś), by odwiedzić matkę, która dwa lata później zmarła podczas wysiedlania Niemców z Prus Wschodnich w 1945 r.
Po donosie, złożonym do gestapo w 1944 r. przez konkurujących z nim kolegów malarzy na temat jego krytycznych prac oraz poglądów, Ketz zniszczył większą część obrazów, a nieliczne pozostałe nosił przy sobie w walizce w obawie przed rewizjami domowymi. W ten sposób przetrwały III Rzeszę i zostały opublikowane po 1945 r. ze wstępem Jakoba Witscha.
Podczas nalotu na Stuttgart w 1944 r. spłonęły prawie wszystkie jego prace z wczesnego okresu, sam artysta uratował się przez przypadek. Ketz musiał się ukrywać, w czym pomogli mu stuttgarccy przyjaciele i architekt szwajcarski Attilio Calegari. Zaprzyjaźniona rodzina Scholkmannów z Pfullingen ulokowała go w domku letnim niedaleko zamku Lichtenstein w Jurze Szwabskiej, gdzie doczekał szczęśliwie końca wojny.
Lata powojenne.
Po wojnie Ketz znalazł dzięki swym mecenasom schronienie w pewnym majątku koło Pfullingen. W 1953 r. zbudował sobie sam atelier (według planów Calegariego), które rozbudował w 1972 r. Mieszkał tam i pracował do śmierci w 1983 r. Na początku lat 50. otrzymał zaproszenia do objęcia profesury w akademiach sztuk pięknych w Karlsruhe, Dreźnie oraz w Toronto (Kanada), których jednak nie przyjął.
Tuż po wojnie i nawet jeszcze w latach 50. był w dużym stopniu zależny od pomocy przyjaciół, m.in. historyka sztuki Rainera Hartmanna i jego rodziny, a także od okolicznych rolników. Farby i duże ilości papieru rysunkowego dostawał przeważnie od pewnego fabrykanta papieru. Za żywność często płacił rysunkami lub obrazami. Do dziś można spotkać jego obrazy w chłopskich domach koło Pfullingen lub w pobliskich gospodach, np. w gospodzie „Pod Łabędziem” w Metzingen jest „izba Ketza” obwieszona jego licznymi akwarelami.
Dopiero w latach 70. XX w. do domu malarza podłączono elektryczność i wodę. Przedtem Ketz korzystał tylko ze studni i generatora prądu, ale zbudował sobie i wyposażył małe obserwatorium astronomiczne – astronomia stała się jego drugą pasją.
W latach 1950 i 1952 odwiedzał kilkakrotnie Zagłębie Ruhry. Powstałe tam liczne rysunki i akwarele przedstawiają ludzi pracujących w portach rzecznych i kopalniach.
Około 1953 r. Ketz dołączył do "telegramm-gruppe" w Reutlingen, założonej w 1952 r. przez pisarzy i Richarda Salisa oraz malarza Winanda Victora. Celem grupy było wydawanie czasopisma w formie pism ulotnych na temat literatury i sztuki, tzw. "telegramów". Do 1958 r. grupa wydawała "szyfrowane wiadomości" skierowane przeciw wojnie i przemocy z ilustracjami Ketza. Pozostałymi członkami grupy byli: pisarze Dietrich Kirsch, Werner Dohm, Willy Leygraf i Rudolf Paul oraz muzyk i kompozytor Walther Hecklinger. Z grupą związany był też pisarz . W "telegramme" (ukazało się w sumie 15 numerów pisma). publikowali też swoje teksty młodzi autorzy (Peter Härtling, , Heinz Piontek, Johannes Poethen). Ketz współpracował również z powstałym w 1951 r. w Pfullingen wydawnictwem Günter Neske Verlag (w 1993 zostało przejęte przez wydawnictwo Klett-Cotta), będącym ważnym forum dyskusyjnym poświęconym literaturze, sztuce i filozofii młodej Republiki Federalnej.
Na przełomie lat 50. i 60. Ketz bywał kilkakrotnie w Szwajcarii (miał kilka wystaw w Zurychu i Bernie), był też w Lüneburger Heide, a w 1972 r. w Danii i w 1975 r. w Szwecji. Podróże te przyniosły obfity plon w postaci pejzaży – obrazów i rysunków.
Twórczość (wybór).
Pierwszą publikacją prac Ketza po wojnie była teka "„Gestalten und Bilder”" (Postacie i obrazy), wydana w 1947 r. przez wydawnictwo Witscha w Reutlingen, zawierająca reprodukcje ośmiu uratowanych z wojny akwarel wykonanych tuszem. Artysta przedstawił w nich koszmar tamtych czasów, rozpacz i nieszczęścia ludzi: deportowanych Żydów, żołnierzy ruszających na front, matek opłakujących poległych synów, młodziutkiego partyzanta. O pracach tych pisał historyk sztuki i krytyk Otto Gillen. Jedna z nich znajduje się dziś w zbiorach Niemieckiego Muzeum Historycznego ("Deutsches Historisches Museum") w Berlinie.
Ketz stosunkowo wcześnie zainteresował się akwarelą. Technika ta, obok rysunku, najbardziej odpowiadała jego temperamentowi artystycznemu, wymagającemu szybkiego utrwalenia nastroju chwili. Obrazy Ketza nie mają tytułów, opatrzone są tylko podpisem i najczęściej dokładną datą. Jego ulubione tematy po wojnie to – w rysunku tuszem – praca szwabskich chłopów, a w żywych barwach akwareli – krajobraz Jury Szwabskiej o różnych porach roku i przede wszystkim kwiaty ze znajdującego się w sąsiedztwie atelier ogrodu. W swych pracach przedstawiał robotników z Zagłębia Ruhry, nieobca była mu też tematyka religijna – m.in. w latach 1946–1947 powstał "„Passionszyklus”" (cykl pasyjny) w akwareli tuszem. "„Posępna skarga”", "„rzucona na papier w upiornym milczeniu”" – tak Werner Steinberg scharakteryzował w 1945 r. czarno-białe prace Ketza.
Od delikatnych, raczej niewielkich akwarel z lat 40. Ketz przechodził w latach 50. do coraz większych formatów i takiej intensywności koloru, która siłę wyrazu jego akwarel zbliżała do malarstwa olejnego.
Około 1960 r. zdecydował się na format 70×80 cm, najlepiej odpowiadający jego dynamicznej metodzie pracy, i w tym formacie powstała już większość jego akwarel i obrazów olejnych. Malował przeważnie "mokro na suchym", używając papieru rysunkowego, któremu nadawał drucianą szczotką i papierem ściernym specjalną fakturę, aby farba miała oparcie, a wilgoć mogła wsiąknąć. Ketz nie robił szkiców wstępnych, malował bezpośrednio z natury. Poza portretami prawie wszystkie jego prace powstawały w plenerze, niezależnie od pogody. Są obrazy, na których widać ślady kropli deszczu czy piasku z wydm, są też akwarele zimowe ze śladami mrozu w postaci kwiatów lodowych. Artysta wymrażał je na wolnym powietrzu, aby w atelier zamarznięta farba nie rozlała się na papierze. W ten sposób w procesie malowania nakładały się na siebie nie tylko farby, lecz także struktury rozmaitego pochodzenia.
Malarstwo plenerowe wymaga dużego tempa pracy. Powstawały więc całe serie akwarel na ten sam temat. W atelier Ketz przyglądał się im krytycznie całymi dniami, aby większość spalić. Pozostawały tylko te, które uznał za najbardziej udane.
W wielkoformatowych akwarelach odnajdujemy znaną z rysunków kreskę, ale zaznaczoną przez pociągnięcie grubszego lub cienkiego pędzla. Ketz łączył wszelkie techniki rysunku, malarstwa olejnego i akwarelowego, by w kombinacjach barw i form przedstawiać pejzaż, kwiat, człowieka, zwierzę, las czy porę roku. Około 1960 r. pojawił się w jego akwarelach styl pisany. Zarówno temat, jak i tło malował mocnymi, szerokimi pociągnięciami, zdecydowanie i grubo nakładał farby obok siebie lub warstwami. Kładąc bardzo suche farby przy lub na partiach wilgotnych czy wręcz rozpływających się, artysta uzyskiwał efekt graficznego szyfru. W ten sposób zamieniał odnoszący się do konkretnego wyobrażenia temat obrazu w różnobarwne i różnokształtne abstrakcyjne znaki.
Tło na brzegach i w rogach prac niejako się usamodzielnia, tworząc własne obrazy i odniesienia. Widać tu pokrewieństwo z surowością art brut czy spontanicznością action painting, tymi pracami Ketz zaznaczył swoją obecność w art informel lat 60. XX w.
Około 1970 r. w obrazach Ketza konkretne motywy coraz częściej prowadzą grę z tłem, wyłaniają się z tła, wnikają w tło lub stanowią dlań kontrapunkt. Mimo że często sprawiają wrażenie plakatu, to jednak obrazy te za pomocą barw i form opowiadają historie. Także do nich można zastosować słowa Ernsta Ludwiga Kirchnera:
Ketza nie interesowały zbytnio formalne aspekty kompozycji kolorystycznej czy figuralnej, mimo że zapewne dokładnie je studiował. W obrazach jego nauczycieli z akademii stuttgarckiej są one bardzo widoczne, częściowo także w jego własnych wczesnych pracach, o ile można to wywnioskować na podstawie tych nielicznych, które się zachowały. Natomiast prace z dojrzałego okresu twórczości (od końca lat 40.), szczególnie rysunki i akwarele, świadczą o tym, że w konfrontacji z tematem artysta kierował się bezpośrednim zaangażowaniem i za najważniejszy uważał swój emocjonalny stosunek do tego, co chciał przedstawić.
Być może to jedna z przyczyn tego, że w akwarelach Ketza przedstawiających pejzaże czy kwiaty – inaczej niż na rysunkach – prawie nigdy nie pojawiają się ludzie. Artysta usuwa ich ze swoich obrazów zdecydowanie i równie konsekwentnie, jak Caspar David Friedrich 150 lat wcześniej odwracał swoje słynne postacie tyłem do widza, przeznaczając im rolę obserwatorów podziwiających potęgę natury.
Spuścizna.
Spuścizną po Fritzu Ketzu zarządzają jego synowie – Jörn-Uwe Droemann i Jens-Christian Rehm oraz matka ostatniego Barbara Rehm. Duża część spuścizny obejmującej kilka tysięcy akwarel, obrazów olejnych, rysunków i grafik została skatalogowana i zinwentaryzowana przez Galerie Schlichtenmaier z siedzibą w Stuttgarcie i Dätzingen.

</doc>
<doc id="2652730" url="https://pl.wikipedia.org/wiki?curid=2652730" title="Frisz">
Frisz

Frisz – popowa grupa muzyczna z Holandii, w jej skład wchodzą Lindsy Schuman, Samantha Klumper oraz Danique van Roosmalen. W latach 2004–2015 zespół występował pod nazwą Djumbo.
Historia.
Lindsy Schuman, Lotte Prijs i Svenja van Beek poznały się w szkole tańca w Eindhoven, gdzie ich umiejętności taneczne zostały odkryte przez producenta muzycznego, z którym następnie wydały swój pierwszy singel "Hide and Seek". Ich pierwsze dwa single były jednymi z top 5 w ich ojczyźnie, zakończyło się to sukcesem zespołu w czasie krótszym niż 6 miesięcy.
Teksty większości piosenek wykonywanych przez zespół są napisane w języku angielskim i niderlandzkim, przy czym większość z utworów śpiewane jest w języku niderlandzkim, a chórki i tytuły w języku angielskim.
W lipcu 2015 roku Lotte Prijs ogłosiła, że opuści zespół. Nowa wokalistka została wybrana w internetowym konkursie talentów. Grupa z nowym składem będzie występować pod nazwą Frisz. Na nową członkinię zespołu wybrano Danique van Roosmalen.

</doc>
<doc id="2652734" url="https://pl.wikipedia.org/wiki?curid=2652734" title="Louis-Antoine de Noailles">
Louis-Antoine de Noailles

Louis-Antoine de Noailles (ur. 27 maja 1651 w Cros-de-Montvert, zm. 4 maja 1729 w Paryżu) – francuski duchowny katolicki, kardynał, arcybiskup Paryża, brat księcia Anne-Jules'a de Noailles.
Życiorys.
Pochodził z arystokratycznego rodu. Święcenia kapłańskie przyjął 8 czerwca 1675 w Dijon. 17 marca 1679 został wybrany biskupem Cahors. 18 czerwca 1679 przyjął sakrę z rąk arcybiskupa François de Harlay de Champvallon (współkonsekratorami byli biskupi Dominique de Ligni i Hardouin de La Hoguette). 17 marca 1681 objął biskupstwo Châlons-sur-Marne. 19 września 1695 przeszedł na stołeczną metropolię, na której pozostał już do śmierci. 21 czerwca 1700 Innocenty XII wyniósł go do godności kardynalskiej z tytułem prezbitera Santa Maria sopra Minerva. Wziął udział w konklawe wybierającym Klemensa XI. Nie brał udziału w konklawe wybierających Innocentego XIII i Benedykta XIII.

</doc>
<doc id="2652736" url="https://pl.wikipedia.org/wiki?curid=2652736" title="Anna Klubówna">
Anna Klubówna

Anna Klubówna (ur. 1906, zm. 1991) – polska pisarka, autorka szkiców oraz książek o tematyce historycznej.
Przez pewien czas była nauczycielką w Miejskim Gimnazjum im. Kazimierza
Wielkiego w Ostrzeszowie. W 1944 roku brała udział w powstaniu warszawskim.

</doc>
<doc id="2652739" url="https://pl.wikipedia.org/wiki?curid=2652739" title="CrunchBang Linux">
CrunchBang Linux

CrunchBang Linux (w skrótowej pisowni „#!”) – dystrybucja Linuksa wywodząca się z Debiana, a stworzona przez Philipa Newborough ("corenominal"). Założeniem tej dystrybucji było utrzymanie optymalnej równowagi między szybkością i funkcjonalnością działania systemu. Philip Newborough ogłosił w dniu 6 lutego 2015, że przestał rozwijać CrunchBang Linux, i że użytkownicy skorzystają na używaniu zwykłego Debiana. Na jego miejscu pojawiły się inne dystrybucje, między innymi BunsenLabs i CrunchBang++.
Opis.
CrunchBang Linux używa menedżera okien Openbox, ma niezbyt wygórowane wymagania sprzętowe i nadaje się do instalowania w komputerach z ograniczonymi zasobami (takich jak np. ASUS Eee PC). Dystrybucja ta była wydawana do instalacji dla systemów 64- i 32-bitowych na płytach CD (z możliwością używania jako Live CD) lub płytach DVD; w zależności od ilości aplikacji.
Wersje.
CrunchBang Linux dostępne było w wersjach z menadżerem okien Openbox dla architektur: i686, i486 i AMD64. Dawniej CrunchBang występował także w wersji Lite z ograniczoną liczbą zainstalowanych aplikacji, a specjalna wersja znana jako „CrunchEee” była zoptymalizowana dla netbooka ASUS Eee PC. Wydawanie wersji „CrunchEee” zostało przerwane, bo w wersji Lite także umieszczono wsparcie dla EeePC. Wersja CrunchBang 9.04 została ostatecznie porzucona po tym, jak wsparcie dla wersji Ubuntu, na której była oparta zostało wstrzymane przez firmę Canonical Ltd. Taki sam los spotkał ostatecznie także wersję Lite.
Każda wersja CrunchBang Linux otrzymywała numer wersji, jak i nazwę kodową, która jest oparta na jakiejś postaci z "Muppet Show". Pierwsza litera nazwy kodowej jest zgodna z pierwszą literą wydania Debiana i tak Debian – Squeeze i Wheezy, a CrunchBang – Statler i Waldorf.

</doc>
<doc id="2652745" url="https://pl.wikipedia.org/wiki?curid=2652745" title="Louis Antoine de Noailles">
Louis Antoine de Noailles



</doc>
<doc id="2652757" url="https://pl.wikipedia.org/wiki?curid=2652757" title="Asus Eee PC">
Asus Eee PC



</doc>
<doc id="2652760" url="https://pl.wikipedia.org/wiki?curid=2652760" title="Santa Cruz (góry)">
Santa Cruz (góry)

Santa Cruz ("Santa Cruz Mountains") – pasmo górskie w Stanach Zjednoczonych, w zachodniej Kalifornii, na obszarze hrabstw Santa Clara, Santa Cruz oraz San Mateo, stanowiące część pasma Gór Nadbrzeżnych. Góry położone są częściowo na terenie półwyspu San Francisco i rozciągają się wzdłuż wybrzeża Oceanu Spokojnego, na zachód i południe od zatoki San Francisco.
Najwyższym wzniesieniem w paśmie jest Loma Prieta (1148 m n.p.m.).
Główne miasta położone w sąsiedztwie gór Santa Cruz to San Jose na wschodzie oraz San Francisco na północy.
Od połowy XIX wieku na terenie gór prowadzona jest uprawa winorośli.

</doc>
<doc id="2652761" url="https://pl.wikipedia.org/wiki?curid=2652761" title="Santa Cruz Mountains">
Santa Cruz Mountains



</doc>
<doc id="2652764" url="https://pl.wikipedia.org/wiki?curid=2652764" title="Kościół św. Józefa Oblubieńca Najświętszej Maryi Panny w Kicinie">
Kościół św. Józefa Oblubieńca Najświętszej Maryi Panny w Kicinie

Kościół Świętego Józefa Oblubieńca Najświętszej Maryi Panny w Kicinie – rzymskokatolicki kościół parafialny znajdujący się w podpoznańskim Kicinie, przy ulicy Kościelnej.
Historia.
Świątynia wybudowana w latach 1749-1751 z drewna. Fundatorem jej był biskup poznański Józef Tadeusz Kierski. W 1863 wieża została wyremontowana, po zniszczeniu w 1852. Budowla była również restaurowana w latach 1905-1907 (wymiana dachu), 1966-1967 (odkryto dawną polichromię) i 1980 (wymiana szalowania), 2010-2011 (renowacja wnętrza wraz z konserwacją i odnowieniem polichromii).
Architektura.
Kościół jest jednonawowy, Posiada konstrukcję zrębową. Składa się z prezbiterium, nawy i wieży. Prezbiterium jest mniejsze, zamknięte trójbocznie. Z boku nawy mieści się kruchta. Wieża posiada dach namiotowy. Dach budowli posiada dwie kalenice, pokryty jest gontem. We wnętrzu znajdują się płaskie stropy.
Wyposażenie.
Ołtarz główny, ambona, chrzcielnica i część ław pochodzą z XVIII wieku. Ołtarze boczne reprezentują styl neobarokowy i zostały wykonane na początku XX wieku. Po lewej stronie umieszczony jest obraz św. Józefa, po prawej obraz Matki Boskiej Śnieżnej. Z 1678 pochodzi obraz Maryi z Dzieciątkiem. Witraże pochodzą z 1938 i lat pięćdziesiątych ubiegłego stulecia.

</doc>
<doc id="2652771" url="https://pl.wikipedia.org/wiki?curid=2652771" title="Europejski Festiwal Lekkoatletyczny 2004">
Europejski Festiwal Lekkoatletyczny 2004

4. Europejski Festiwal Lekkoatletyczny – międzynarodowy mityng lekkoatletyczny, który odbył się 5 czerwca 2004 na stadionie Zdzisława Krzyszkowiaka w Bydgoszczy.

</doc>
<doc id="2652779" url="https://pl.wikipedia.org/wiki?curid=2652779" title="Songs of David Byrne and Brian Eno Tour">
Songs of David Byrne and Brian Eno Tour

Songs of David Byrne and Brian Eno Tour – jedyna promocyjna trasa koncertowa muzyków: Davida Byrne’a i Briana Eno, która odbyła się na przełomie 2008 i 2009 r. Trasa promowała wydany w 2008 r. album duetu "Everything That Happens Will Happen Today". Obejmowała prawie cały świat: Europę, Amerykę Północną, Azję i Oceanię. Jedyny materiał dokumentujący trasę stanowi wydana 11 maja 2009 EP "Everything That Happens Will Happen on This Tour – David Byrne on Tour: Songs of David Byrne and Brian Eno".
Program koncertów.
Pierwszy koncert trasy.
Pierwszy bis:
Drugi bis:
Koncert w St. Louis (18 października 2008).
Pierwszy bis:
Drugi bis:
Podczas koncertów w Omasze, Indianapolis, Toronto i Raleigh David Byrne grał aż trzy bisy. Pierwszy bis stanowiły utwory „Take Me to the River” i „The Great Curve”. Na drugi bis Byrne grał utwory „Don't Worry About the Government” i „Burning Down the House”. Trzeci bis stanowił utwór „Everything That Happens”. Wydłużone bisy były wykonywane na koncertach w Sydney i Hongkongu. 

</doc>
<doc id="2652785" url="https://pl.wikipedia.org/wiki?curid=2652785" title="Jackson (Georgia)">
Jackson (Georgia)

Jackson – miasto w Stanach Zjednoczonych, w stanie Georgia, w hrabstwie Butts.
W Jackson urodziła się Mallory Burdette, amerykańska tenisistka.

</doc>
<doc id="2652800" url="https://pl.wikipedia.org/wiki?curid=2652800" title="Papirus Oxyrhynchus 6">
Papirus Oxyrhynchus 6

Papirus Oxyrhynchus 6 oznaczany jako "P.Oxy.I 6" – fragment apokryfu Dzieje Pawła i Tekli napisanego w języku greckim. Papirus ten został odkryty przez Bernarda Grenfella i Arthura Hunta w 1897 roku w Oksyrynchos. Fragment jest datowany na V wiek n.e. Przechowywany jest w bibliotece Uniwersytetu w Cambridge (Add. Ms. 4028). Tekst został opublikowany przez Grenfella i Hunta w 1898 roku.
Manuskrypt został napisany na papirusie w formie kodeksu. Rozmiary pierwotnej karty wynosiły 7,3 na 6,7 cm. Papirus ten zawiera fragmenty rozdziałów VIII i IX. Tekst jest pisany małymi i nieregularnymi literami uncjalnymi. Tekst tego fragmentu różni się od innych znanych rękopisów Dziejów Pawła i Tekli.

</doc>
<doc id="2652808" url="https://pl.wikipedia.org/wiki?curid=2652808" title="Hrabstwo Ray">
Hrabstwo Ray

Hrabstwo Ray (ang. "Ray County") – hrabstwo w stanie Missouri w Stanach Zjednoczonych.
Obszar całkowity hrabstwa obejmuje powierzchnię 573.57 mil2 (1 263 km2). Według danych z 2000 r. hrabstwo miało 23 354 mieszkańców. Hrabstwo powstało 1 stycznia 1821.

</doc>
<doc id="2652809" url="https://pl.wikipedia.org/wiki?curid=2652809" title="Jackson (Karolina Południowa)">
Jackson (Karolina Południowa)

Jackson – miasto w Stanach Zjednoczonych, w stanie Karolina Południowa, w hrabstwie Aiken.

</doc>
<doc id="2652818" url="https://pl.wikipedia.org/wiki?curid=2652818" title="Były kościół Świętego Michała Archanioła w Pradze">
Były kościół Świętego Michała Archanioła w Pradze



</doc>
<doc id="2652830" url="https://pl.wikipedia.org/wiki?curid=2652830" title="Jackson (Karolina Północna)">
Jackson (Karolina Północna)

Jackson – miasto w Stanach Zjednoczonych, w stanie Karolina Północna, w hrabstwie Northampton.

</doc>
<doc id="2652843" url="https://pl.wikipedia.org/wiki?curid=2652843" title="Jackson (Kentucky)">
Jackson (Kentucky)

Jackson – miasto w Stanach Zjednoczonych, w stanie Kentucky, w hrabstwie Clarke.

</doc>
<doc id="2652850" url="https://pl.wikipedia.org/wiki?curid=2652850" title="Nacer Bouhanni">
Nacer Bouhanni

Nacer Bouhanni (ur. 25 lipca 1990 w Épinal) – francuski kolarz szosowy, zawodnik grupy Team Arkéa–Samsic.

</doc>
<doc id="2652851" url="https://pl.wikipedia.org/wiki?curid=2652851" title="Hrabstwo Reynolds">
Hrabstwo Reynolds

Hrabstwo Reynolds (ang. "Reynolds County") – hrabstwo w stanie Missouri w Stanach Zjednoczonych.
Obszar całkowity hrabstwa obejmuje powierzchnię 814.41 mil2 (2 109 km2). Według danych z 2008 r. hrabstwo miało 6 388 mieszkańców. Hrabstwo powstało 25 lutego 1845.

</doc>
<doc id="2652859" url="https://pl.wikipedia.org/wiki?curid=2652859" title="Shadmot Dvora">
Shadmot Dvora



</doc>
<doc id="2652860" url="https://pl.wikipedia.org/wiki?curid=2652860" title="Jackson (Maine)">
Jackson (Maine)

Jackson – miasto w Stanach Zjednoczonych, w stanie Maine, w hrabstwie Waldo.

</doc>
<doc id="2652866" url="https://pl.wikipedia.org/wiki?curid=2652866" title="Eksport pośredni">
Eksport pośredni

Eksport pośredni – eksport polegający na sprzedaży przez producenta własnych wyrobów firmie zajmującej się eksportem. Dzięki temu działalność eksportowa producenta ogranicza się do postawienia towaru do dyspozycji pośrednika, a ten za odpowiednim wynagrodzeniem przejmuje na siebie koszty i ryzyko jego dalszej dystrybucji.

</doc>
<doc id="2652881" url="https://pl.wikipedia.org/wiki?curid=2652881" title="Jackson (Minnesota)">
Jackson (Minnesota)

Jackson – miasto w Stanach Zjednoczonych, w stanie Minnesota, w hrabstwie Jackson, nad rzeką Des Moines.

</doc>
<doc id="2652892" url="https://pl.wikipedia.org/wiki?curid=2652892" title="Dawid grający na harfie Saulowi">
Dawid grający na harfie Saulowi

Dawid grający na harfie Saulowi – dwa obrazy olejne holenderskiego malarza Rembrandta.
Geneza obrazu.
Temat obrazu został zaczerpnięty ze Starego Testamentu z pierwszej księgi Samuela: Po pewnym czasie Dawid stał się bardziej popularny wśród ludu i kobiet od Saula: 
Opis obrazu.
Rembrandt wielokrotnie podchodził do tematu biblijnych bohaterów: Saula i Dawida. Prócz dwóch przedstawień Dawida grającego na harfie, namalował "Dawid prezentujący Saulowi głowę Goliata", "Pożegnanie Dawida z Jonatanem", "Dawid odprawiający Uriasza" (1660).W "Dawidzie grającym na harfie" z 1630 roku, artysta wybrał moment, kiedy to młody Dawid po raz kolejny gra na cytrze, a Saul ze spokojem przysłuchuje się uzdrawiającej muzyce. Rembrandt namalował harfę, ponieważ taka nazwa instrumentu znajdowała się w holenderskiej, autoryzowanej przez Kościół, wersji Biblii "Statenbijbel". Obecnie tłumaczy się ją jako cytra lub lutnia. Saul jest zwrócony w stronę widza, jedynie jego wzrok spoczywa na Dawidzie. W prawej dłoni mocna ściska włócznię. Dręczące go „złe duchy” nakazują mu cisnąć włócznię po raz wtóry w grajka. Zaciśnięta pięść i pozornie spokojna mina zapowiada kolejną próbę przybicia Dawida do ściany. Rembrandt w umiejętny sposób za pomocą światłocienia wyeksponował jedynie postać króla i fragment instrumentu z dłonią harfiarza. Dawid jest praktycznie niewidoczny, schowany w ciemnościach.
Druga wersja.
W 1656 roku Rembrandt namalował drugą wersję "Dawida grającego na harfie". Saul siedzi po lewej stronie, a widoczny tym razem Dawid po prawej stronie gra na instrumencie. Król trzyma swój atrybut – włócznię, lecz tym razem wydaje się, iż demony nie mają jeszcze władzy nad nim. Słucha muzyki, która uważana była za lekarstwo kojące depresję. Piękna gra Dawida wzrusza Saula, który wyciera łzy o ciemną zasłonę.
Proweniencja.
Do 1891 roku obraz znajdował się w kolekcji P. George z Ay (Marne). W 1891 roku został zakupiony przez handlarza sztuki Duranda-Ruela z Paryża. W 1898 roku dzieło nabył Dr. Abraham Bredius z Hagi i wypożyczył je do muzeum Mauritshuis w Hadze. W 1946 roku muzeum odkupiło dzieło i do dziś znajduje się w jego kolekcjach.

</doc>
<doc id="2652898" url="https://pl.wikipedia.org/wiki?curid=2652898" title="Carmen Dell’Orefice">
Carmen Dell’Orefice

Carmen Dell'Orefice (ur. 3 czerwca 1931 w Nowym Jorku) – amerykańska modelka do dziś pojawiająca się na wybiegach.
Kariera.
Została zauważona przez żonę znanego fotografa mody Hermana Landschoff'a w 1944 roku, jadąc autobusem na lekcje baletu. Miała wówczas 13 lat. Bardzo szybko nawiązała współpracę z innymi liczącymi się ludźmi w branży modowej.
Prawdziwy przełom w jej karierze nastąpił w 1946 roku – ozdobiła okładkę amerykańskiej edycji magazynu Vogue.
Początkowo pojawiała się na wybiegach Nowego Jorku, a w latach 50. XX wieku dotarła do Paryża i Londynu. Tam dostrzeżono jej talent.
W latach 60. XX wieku nawiązał z nią współpracę kataloński malarz Salvador Dali, którego została muzą.
Stała się jedną z ulubionych modelek takich projektantów, jak: Carmen Marc Valvo, Christian Dior, Jean-Paul Gaultier, Moschino, Donna Karan, Thierry Mugler oraz firmy odzieżowej Hermès, z którymi do dzisiaj współpracuje, pozostając główną modelką.
W ciągu ponad 60 lat swej kariery ozdabiała okładki międzynarodowych wydań: Elle, Vogue i Harper's Bazaar. Brała udział również w licznych kampaniach reklamowych, m.in.:Banana Republic, Elizabeth Arden, Gap Inc., Lancaster, Rolex, Sergio K, Target. Współpracowała z takimi fotografami mody jak: Irving Penn, Gleb Derujinsky, czy Richard Avedon.
W dniu 19 lipca 2011 roku otrzymała tytuł doktora honoris causa Akademii Sztuk Pięknych w Londynie, w uznaniu jej wkładu w branży mody.

</doc>
<doc id="2652899" url="https://pl.wikipedia.org/wiki?curid=2652899" title="Jackson (New Hampshire)">
Jackson (New Hampshire)

Jackson – miasto w Stanach Zjednoczonych, w stanie New Hampshire, w hrabstwie Carroll.

</doc>
<doc id="2652909" url="https://pl.wikipedia.org/wiki?curid=2652909" title="William Smith O’Brien">
William Smith O’Brien

William Smith O’Brien (irl. Liam Mac Gabhann Ó Briain; ur. 17 października 1803, zm. 18 czerwca 1864) – irlandzki polityk i przywódca ruchu Młodej Irlandii.
Życiorys.
Młodość.
Urodzony w Dromoland w hrabstwie Clare, rezydencji rodu O’Brien hr. Clare, jako drugi syn Edwarda O’Brien, jako drugie imię przyjął nazwisko panieńskie matki, Smith. Był potomkiem "Ard Rí" (arcykróla Irlandii) z XI w., Briana Boru, ale rodzina jego była lojalna wobec Korony Brytyjskiej. Otrzymał staranną edukację typową dla brytyjskich klas wyższych, w Harrow i w Trinity College na Uniwersytecie Cambridge.
Polityka.
Rozpoczął karierę parlamentarną jako konserwatywny poseł z Ennis (1828–1831). Od 1835 do 1848 był posłem z miasta Limerick.
Pomimo że był protestantem, wcześnie udzielił poparcia ruchowi emancypacji katolików (pozostając zwolennikiem unii brytyjsko-irlandzkiej). Już jednak w 1843, w proteście przeciwko uwięzieniu Daniela O’Connella, wstąpił do jego Stowarzyszenia Odwołania Unii ("Repeal Association"). Jego gest był manifestacją solidarności Irlandczyków pomimo różnic religijnych i społecznych, co było charakterystyczne dla ducha Młodej Irlandii. Pomimo jego agitacji jednak, większość innych ziemian, przeważnie pochodzenia angielskiego bądź szkockiego nie podążyła w jego ślady. Trzy lata później, rozczarowany działaniami O’Connella, pociągnął innych Młodoirlandczyków do wystąpienia ze Stowarzyszenia.
W 1847 razem z Thomasem F. Meagherem założył Konfederację Irlandzką. W tym czasie w Irlandii panował wielki głód. Głód był częścią ogólnoeuropejskiego kryzysu urodzaju, ale jego skutki wystąpiły najostrzej w Irlandii, o co działacze narodowi oskarżali rząd w Londynie.
W marcu 1848 delegacja Młodoirlandczyków z O’Brienem na czele odwiedziła Francję, w której w lutym rewolucja obaliła rządy Ludwika Filipa. Zostali przyjęci kurtuazyjnie, ale nie było mowy o ewentualnej pomocy Francji dla Irlandii. Jednakże O’Brien, podobnie jak pozostali, był pod wrażeniem nastrojów we Francji i europejskiej Wiosny Ludów; pełni entuzjazmu Młodoirlandczycy rozpoczęli przygotowania do powstania, do którego nie istniało zaplecze militarne ani finansowe.
Powstanie i zesłanie.
Przywódcy Młodej Irlandii próbowali wywołać powstanie na południu kraju, w prowincji Munster, skąd pochodził O’Brien. Próba ta okazała się prawie całkowicie nieudana i sprowadziła się do sporadycznych aktów partyzanckich. 29 lipca 1848 O’Brien pokierował potyczką grupy wieśniaków przeciwko oddziałowi konstabli brytyjskich w wiosce Ballingarry w hrabstwie Tipperary i został zmuszony do odwrotu, gdy konstable użyli miejscowych dzieci jako zakładników.
Aresztowany kilka dni później, stanął przed sądem razem z innymi przywódcami ruchu i został jako pierwszy skazany na karę śmierci przez poćwiartowanie, którą pół roku później zamieniono na bezterminowe zesłanie do Ziemi van Diemena (Tasmania); podobnie stało się z pozostałymi.
O’Brien próbował uciec z kolonii karnej na Maria Island, jednakże został pojmany i osadzony w więzieniu na lądzie stałym. Przebywał na Tasmanii do 1854, kiedy na skutek zarówno zmiany warunków politycznych jak i licznych petycji na rzecz jego uwolnienia otrzymał najpierw warunkowe uwolnienie, a później ułaskawienie. Pozwolono mu wrócić do Irlandii w 1856, jednakże nie powrócił już do czynnej aktywności politycznej.
Ostatnie lata życia i podróż do Polski.
Jego poglądy zmieniły się niewiele: nie wierzył w działalność polityczną w ramach instytucji brytyjskich jako nieskuteczną, ani w walkę zbrojną, jako na tym etapie historii Irlandii niemożliwą. Jednakże często zabierał głos w sprawach publicznych na łamach gazet, wygłaszał także wykłady. Był również członkiem Towarzystwa Osjańskiego ("Ossianic Society"), zajmującego się edycją rękopisów irlandzkich.
Dużo podróżował, nie tylko do Ameryki, lecz także do Europy Środkowej, gdzie interesowały go Węgry i Polska.
W maju 1863 odbył podróż po Polsce i Litwie (Kraków – Warszawa – Grodno – Wilno – Kowno), po której opublikował dwie broszury popierające powstanie styczniowe i zaangażował się w działalność propolską w Dublinie.
Zmarł 18 czerwca 1864 w Bangor (Walia).
W 1870 dzięki zbiórce publicznej na D’Olier Street w Dublinie wzniesiono pomnik O’Briena, przeniesiony w 1929 na bardziej reprezentcyjną O’Connell Street.

</doc>
<doc id="2652910" url="https://pl.wikipedia.org/wiki?curid=2652910" title="Papirus Oxyrhynchus 7">
Papirus Oxyrhynchus 7

Papirus Oxyrhynchus 7 oznaczany jako "P.Oxy.I 7" – fragment poematu Safony napisany w dialekcie eolskim języka greckiego. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na III wiek n.e. Przechowywany jest w "Department of Manuscripts" Biblioteki Brytyjskiej (739). Tekst został opublikowany przez Grenfella i Hunta w 1898 roku.
Manuskrypt został napisany na papirusie, prawdopodobnie w formie kodeksu. Rozmiary zachowanego fragmentu wynoszą 19,7 na 9,6 cm. Fragment ten zawiera urywki dwudziestu linii. Tekst jest napisany zwykłym rozmiarem liter pismem uncjalnym.

</doc>
<doc id="2652911" url="https://pl.wikipedia.org/wiki?curid=2652911" title="Stuart Ripley">
Stuart Ripley

Stuart Edward Ripley (ur. 20 listopada 1967 w Middlesbrough) – angielski piłkarz grający na pozycji prawego pomocnika. W swojej karierze rozegrał 2 mecze w reprezentacji Anglii.
Kariera klubowa.
Karierę piłkarską Ripley rozpoczął w klubie Middlesbrough. W 1984 roku awansował do kadry pierwszej drużyny. 5 lutego 1985 zadebiutował w Middlesbrough w przegranym 1:2 domowym meczu Division Two z Oldham Athletic. Na początku 1986 roku został wypożyczony do Boltonu Wanderers, a latem wrócił do Middlesbrough. W 1987 roku awansował z nim z Division Three do Division One, a w 1988 roku do Division One. W najwyższej klasie rozgrywkowej Anglii grał z Middlesbrough przez sezon. W latach 1990-1992 ponownie grał w Division Two.
W 1992 roku Ripley przeszedł za 1,3 miliona funtów do Blackburn Rovers. 15 sierpnia 1992 zadebiutował w nim w nowo powstałej Premier League. Blackburn zremisował wówczas z 3:3 w wyjazdowym meczu z Crystal Palace, a Ripley strzelił jedną z bramek. W sezonie 1994/1995 wywalczył z Blackburn mistrzostwo Anglii, a w sezonie 1995/1996 zagrał z nim w fazie grupowej Ligi Mistrzów. W Blackburn grał do końca sezonu 1997/1998.
W 1998 roku Ripley został zawodnikiem Southamptonu. Swój ligowy debiut w nim zanotował 16 sierpnia 1998 w przegranym 1:2 domowym spotkaniu z Liverpoolem. W sezonie 2000/2001 był wypożyczony najpierw do Barnsley, a następnie do Sheffield Wednesday. W sezonie 2001/2002 ponownie grał w Southamptonie, a następnie zakończył karierę piłkarską.
Kariera reprezentacyjna.
W reprezentacji Anglii Ripley zadebiutował 17 listopada 1993 roku w wygranym 7:1 meczu eliminacji do MŚ 1994 z San Marino, rozegranym w Bolonii. W kadrze narodowej rozegrał łącznie 2 mecze (swój drugi i ostatni w 1997 roku).

</doc>
<doc id="2652920" url="https://pl.wikipedia.org/wiki?curid=2652920" title="Jackson (Nowy Jork)">
Jackson (Nowy Jork)

Jackson – miasto w Stanach Zjednoczonych, w stanie Nowy Jork, w hrabstwie Washington.

</doc>
<doc id="2652941" url="https://pl.wikipedia.org/wiki?curid=2652941" title="Miranda Hart">
Miranda Hart

Miranda Hart (ur. 14 grudnia 1972 w Torquay) – angielska aktorka, komik i scenarzystka.
W 2005 roku grała w serialu "Dobrej nocki" ("Nighty Night"), w latach 2006-2007 w "Hyperdrive", w 2006-2009 w "Nigdzie się nie wybieram" ("Not Going Out"), w 2009 roku w "Monday Monday" a w latach 2009-2010 była scenarzystką, producentką oraz odtwórczynią głównej roli w serialu "Miranda". Od 2012 roku występuje w serialu "Call the Midwife".
Miranda Hart została uhonorowana trzema nagrodami British Comedy Awards – w 2010 i 2011 roku dla najlepszej telewizyjnej aktorki komediowej (obie za występy w serialu "Miranda") oraz w 2010 roku nagrodą publiczności. W 2010 i 2011 roku otrzymała za występ w tym samym serialu nagrodę Royal Television Society za najlepszy występ komediowy, a w 2010 roku była nominowana do nagrody RTS dla najlepszego scenarzysty komediowego. Dwukrotnie nominowana była też do nagrody BAFTA za najlepszą kobiecą rolę komediową – w 2010 i 2011 roku (także za serial "Miranda").
Sam serial był w 2010 roku nominowany do nagrody BAFTA dla najlepszej komedii sytuacyjnej a w 2011 otrzymał nagrody RTS dla najlepszej komedii i BCA dla najlepszej komedii sytuacyjnej.

</doc>
<doc id="2652945" url="https://pl.wikipedia.org/wiki?curid=2652945" title="Bałaban">
Bałaban

Bałabanowie herbu Korczak:

</doc>
<doc id="2652953" url="https://pl.wikipedia.org/wiki?curid=2652953" title="Baro">
Baro

Baro - miasto i port rzeczny w środkowej Nigerii, w stanie Niger, położone nad rzeką Niger, ok. 650 km od ujścia rzeki. Jest podłączone do pętli kolejowej Nigerii. Miasto liczy 26 821 mieszkańców (2012).

</doc>
<doc id="2652969" url="https://pl.wikipedia.org/wiki?curid=2652969" title="Jewdokija Bukina">
Jewdokija Bukina

Jewdokija Bukina (ur. 10 lutego 1993) – rosyjska lekkoatletka, biegaczka długodystansowa.
Osiągnięcia.
Medalistka mistrzostw Rosji.

</doc>
<doc id="2652970" url="https://pl.wikipedia.org/wiki?curid=2652970" title="Evdokia Bukina">
Evdokia Bukina



</doc>
<doc id="2652977" url="https://pl.wikipedia.org/wiki?curid=2652977" title="Yevdokiya Bukina">
Yevdokiya Bukina



</doc>
<doc id="2652980" url="https://pl.wikipedia.org/wiki?curid=2652980" title="System sterowania dyspozycjami">
System sterowania dyspozycjami



</doc>
<doc id="2653017" url="https://pl.wikipedia.org/wiki?curid=2653017" title="Kafanchan">
Kafanchan

Kafanchan - miasto w południowej części stanu Kaduna, w północno-środkowej Nigerii. Według danych na rok 2012 liczy 33 605 mieszkańców.

</doc>
<doc id="2653023" url="https://pl.wikipedia.org/wiki?curid=2653023" title="Powstanie w Bułgarii (1835)">
Powstanie w Bułgarii (1835)

Powstanie w Bułgarii – zryw patriotów bułgarskich pod przywództwem kapitana Georgiego Mamarczewa, mający miejsce w 1835 roku w okręgu tyrnowskim. 
W odpowiedzi na rewoltę Turcy pojmali i stracili przywódców z wyjątkiem Mamarczewa, którego z powodu posiadania obywatelstwa rosyjskiego zesłano do Azji Mniejszej. Powstanie kontynuowali chłopi tyrnowscy pod wodzą Manczo Punina. Wspierani przez Serbię walczyli z szerzącym się bezprawiem oraz o zmniejszenie ciążących na nich podatkach. Ich słabe uzbrojenie (kosy i zaledwie 150 karabinów) nie stanowiły jednak większego zagrożenia dla Turków, którzy szybko rozgromili powstańców. Po miesiącu powstanie upadło, a jego przywódcy zostali powieszeni.

</doc>
<doc id="2653029" url="https://pl.wikipedia.org/wiki?curid=2653029" title="Sereni">
Sereni

Sereni:

</doc>
<doc id="2653033" url="https://pl.wikipedia.org/wiki?curid=2653033" title="Jan Żdżarowski">
Jan Żdżarowski

Jan Żdżarowski (ur. w ostatnim 10-leciu XV wieku, zm. 1551) – kanonik poznański, prokurator generalny kapituły poznańskiej, osoba silnie związana z biskupem Andrzejem Zebrzydowskim, autor diariusza, będącego cennym źródłem informacyjnym o obyczajowości polskiej 1. połowy XVI wieku.
W 1529 pełnił funkcję proboszcza w Buku, który był wtedy znaczącym ośrodkiem diecezji poznańskiej. Od 1530 proboszcz we Wrociszewie (posiadłości biskupów poznańskich), a także w Troszynie. Od 2. połowy lat 30. XVI wieku zasiadał w kapitule poznańskiej. W 1537 był jej kalkulatorem, a w latach 1541-1543 piastował w niej stanowisko prokuratora generalnego. Od około 1532 był właścicielem prebendy w Glince, a od listopada 1538 - beneficjum duchowego w Górce koło Śremu. 
Odbywał liczne podróże służbowe po terenach Rzeczypospolitej: kilkakrotnie do Krakowa, na Mazowsze (1540), do Prus i Gdańska (1550). Raz wysłany został też za granicę - do Siedmiogrodu (Alba Iulia - 1549). 
Pozostawił po sobie cenne zapiski w formie diariusza z lat 1532-1551, umieszczone na kartach dzieła Johanna Stöfflera "Ephemeridium opus Ioannis Stoefleri Irstigensis mathematici a capite anni redemptoris Christi M.D.XXIIIin alios XX. proxime subsequentes ad neterum imitationem accuratissiomo calculo, elaboratum". Dotyczą one życia codziennego w otoczeniu Żdżarowskiego, finansów, dysponowania majątkiem, podróży oraz życia i śmierci znajomych autora tudzież dostojników kościelnych. Dzieło jest także bogatym źródłem informacji na temat życia kanoników poznańskich oraz przyczynkiem do poznania mentalności katolickiego środowiska duchownego Poznania 1. połowy XVI wieku.

</doc>
<doc id="2653050" url="https://pl.wikipedia.org/wiki?curid=2653050" title="Auchi">
Auchi

Auchi – miasto w stanie Edo, w południowej Nigerii.

</doc>
<doc id="2653064" url="https://pl.wikipedia.org/wiki?curid=2653064" title="Kościół św. Jakuba Apostoła w Murowanej Goślinie">
Kościół św. Jakuba Apostoła w Murowanej Goślinie

Kościół Świętego Jakuba Apostoła w Murowanej Goślinie – rzymskokatolicki kościół parafialny znajdujący się w podpoznańskiej Murowanej Goślinie przy Placu Powstańców Wielkopolskich (rynku).
Jest to świątynia przypuszczalnie z czasów romańskich, na co wskazywałyby kostki granitowe w fasadzie zachodniej i w cokole murów nawy. Nawa z przełomu XV/XVI wieku, z tego czasu gotycki wątek murów i szczyt wschodni. Prezbiterium dobudowane 1717. Na elewacji południowej renesansowa płyta nagrobna z polskim napisem Urszuli z Ostroroga Lwowskiej Potulickiej, wojewodziny kaliskiej (zmarłej 1575). W szczycie głównego ołtarza i w ołtarzu bocznym rzeźby gotyckie. Obraz ołtarzowy św. Jakuba w sukience, z blachy srebrnej z XVIII wieku, w bocznym ołtarzu obraz Madonny ze szkoły wielkopolskiej w sukience srebrnej z XVIII wieku.

</doc>
<doc id="2653065" url="https://pl.wikipedia.org/wiki?curid=2653065" title="NBA Draft">
NBA Draft



</doc>
<doc id="2653072" url="https://pl.wikipedia.org/wiki?curid=2653072" title="Opolski Festiwal Skoków 2012">
Opolski Festiwal Skoków 2012

VII Opolski Festiwal Skoków – zawody lekkoatletyczne, które odbyły się 6 czerwca 2012 w Opolu.
Rozegrane zostały konkursy skoku wzwyż mężczyzn i kobiet.

</doc>
<doc id="2653084" url="https://pl.wikipedia.org/wiki?curid=2653084" title="Mateusz Bembus">
Mateusz Bembus

Mateusz Bembus (ur. 1567 w Poznaniu, zm. 1645 w Krakowie) – polski jezuita, kaznodzieja króla Zygmunta III Wazy, rektor Kolegium jezuitów w Poznaniu, dramatopisarz.
Życiorys.
Pochodził z rodziny mieszczańskiej. Średnie wykształcenie uzyskał w poznańskim kolegium jezuickim. Skończył tu też kurs filozoficzny. W 1587 wstąpił do Towarzystwa Jezusowego (nowicjat w Krakowie). Prowadził zajęcia w kolegiach jezuickich w Jarosławiu i Poznaniu. Studiował teologię na Akademii Wileńskiej (1592-1596). W 1596 przyjął święcenia kapłańskie w Wilnie. W 1598 wrócił do Poznania. Od 1602 prowadził tu kursy filozoficzne dla kleryków. Ponownie wyjechał do Wilna, by w 1605 znów wrócić do Poznania, gdzie wykładał teologię scholastyczną.
W latach 1611-1618 pełnił obowiązki kaznodziei króla Zygmunta III, które przejął bezpośrednio po Piotrze Skardze. Zyskał rozgłos w całym kraju, jako płomienny mówca, silnie zaangażowany społecznie. Bronił m.in. chłopów przed wyzyskiem, krytykując samowolę szlachty, sprzeciwiał się pojednaniu z innowiercami, ale wspierał unię z prawosławiem. Po odejściu ze stanowiska ponownie wrócił do Poznania i w latach 1620-1623 był rektorem kolegium jezuickiego. Następnie objął funkcję prepozyta domu profesów w Krakowie. W 1625 zarządzał polską prowincją jezuitów (jako wiceprowincjał). Ostatnie lata życia spędził na porządkowaniu i opracowywaniu swojego dorobku naukowego i teologicznego, lecz zły stan zdrowia i wiek nie pozwoliły mu na ukończenie tego dzieła.
Był autorem łacińskojęzycznej tragedii "Antitemiusz" ("Antithemius seu Mors peccatoris"), napisanej w latach 20. XVII wieku (czas gdy był w Poznaniu). Dzieło wchodzi w skład rękopiśmiennego kodeksu repertuarowego "Tragediae sacrae" ("Codex Uppsaliensis"), zawierającego jezuickie teksty powstałe w Poznaniu w latach 1596-1627. Utwór opisuje spór dwóch magnatów Antitemiusza i Ireneusza, z których pierwszy jest przykładem butnego i pyszałkowatego przedstawiciela swego stanu.
Jednym z wychowanków Mateusza Bembusa był Władysław Czarnkowski herbu Nałęcz III.

</doc>
<doc id="2653098" url="https://pl.wikipedia.org/wiki?curid=2653098" title="Sława Orłowska-Czerwińska">
Sława Orłowska-Czerwińska

Sława Orłowska-Czerwińska, właśc. Stanisława Gołuch (ur. 1897 w Warszawie, zm. 6 lipca 1939 tamże) – polska śpiewaczka operowa, sopran.
Życiorys.
Pochodziła z warszawskich rodziny robotniczej Jakuba i Marii z Rabczyńskich. Pomimo że urodziła się w 1897, we wszystkich dokumentach podawała jako rok urodzenie 1913. Było to często praktykowane wśród gwiazd estrady i sceny, w przypadku Sławy Orłowskiej-Czerwińskiej prawdopodobnie sprawił to fakt, że debiutowała mając trzydzieści cztery lata. Wcześniej mając warunki głosowe pobierała naukę w krakowskiej szkole śpiewu operowego u Czesława Zaremby i Anieli Szlemińskiej. W 1931 zadebiutowała na scenie Operetki Warszawskiej, trzy lata później otrzymała angaż w Teatrze Wielkim. Przez dwa sezony wykonywała role drugoplanowe, 17 października 1936 zagrała rolę tytułową w Aidzie. W 1937 występowała gościnnie w Berlinie, a jesienią 1938 w Krakowie i Lwowie. W 1939 odbyła tournée po Europie odwiedzając Finlandię, Rumunię i Łotwę.
Zmarła nagle 6 lipca 1939, pochowana na cmentarzu Bródnowskim (kwatera 22A-V-25).

</doc>
<doc id="2653105" url="https://pl.wikipedia.org/wiki?curid=2653105" title="Olga Charłan">
Olga Charłan



</doc>
<doc id="2653114" url="https://pl.wikipedia.org/wiki?curid=2653114" title="Halyna Pundyk">
Halyna Pundyk



</doc>
<doc id="2653132" url="https://pl.wikipedia.org/wiki?curid=2653132" title="Musa (Mojżesz)">
Musa (Mojżesz)

Musa (; "Wyciągnięty z wody") – w Starym Testamencie znany jako Mojżesz, w islamie uważany za proroka, posłańca bożego, prawodawcę oraz przywódcę. Musa jest wymieniany w Koranie więcej razy niż ktokolwiek inny, a jego życie jest opisane szerzej niż innych proroków. Według nauk islamu, każdy muzułmanin musi okazywać wiarę w każdego wymienionego w Koranie proroka ("nabi") oraz posłańca ("rasul"), w tym Mojżesza i jego brata Aarona (Haruna). Koran mówi:
Wielu badaczy i uczonych przypisuje opowieściom o Mojżeszu duchowe podobieństwo do życia Mahometa, ponieważ wiele aspektów ich życia jest podobnych. Muzułmanie uważają również, że Mojżesz przepowiedział nadejście Mahometa, który jest ostatnim prorokiem.

</doc>
<doc id="2653133" url="https://pl.wikipedia.org/wiki?curid=2653133" title="Parand Ahmadi">
Parand Ahmadi

Parand Ahmadi (ur. ?) – afgańska lekkoatletka, sprinterka.

</doc>
<doc id="2653158" url="https://pl.wikipedia.org/wiki?curid=2653158" title="Alienor z Akwitanii">
Alienor z Akwitanii



</doc>
<doc id="2653185" url="https://pl.wikipedia.org/wiki?curid=2653185" title="Opactwo Cystersów w Jemielnicy">
Opactwo Cystersów w Jemielnicy

Opactwo Cystersów w Jemielnicy (niem. "Kloster Himmelwitz") – dawne opactwo cystersów w Jemielnicy w województwie opolskim, w powiecie strzeleckim. Kościół klasztorny pod wezwaniem Wniebowzięcia Najświętszej Marii Panny, współcześnie pełni rolę świątyni parafialnej parafii w Jemielnicy.
Historia.
Początki opactwa.
Opactwo w Jemielnicy utworzone zostało w XIII w. Klasztor będący filią opactwa w Rudach ufundowany został przez Bolka I, księcia opolskiego, który ufundował drewniane pomieszczenia dla zakonników oraz przez jego syna, księcia strzeleckiego Alberta, fundatora murowanej świątyni i klasztoru. W herbie opactwa widnieją litery: MORS. Pierwsza wskazuje klasztor macierzysty, którym był francuski Morimond. Opactwo istniało już na pewno w 1289, kiedy to opat jemielnicki uczestniczył w zjeździe opatów w Lubiążu. Rycerz Poltek z Szybowic przekazał klasztorowi Otmęt wraz z patronatem kościoła Wniebowzięcia Najświętszej Maryi Panny, Gogolin, Kadłubiec i połowę Malni. Po śmierci Poltka ok. 1299, jego synowie Jaksa i Teodoryk odzyskali dobra, przez co po skardze zakonników do papieża Bonifacego VIII zostali obłożeni klątwą. Początkowo opactwo funkcjonowało przy kościele św. Jakuba (współcześnie kościół cmentarny Wszystkich Świętych). Na docelowe miejsce cystersi przenieśli się w pierwszej połowie XIV wieku, kiedy to rozpoczęto budowę trzynawowej świątyni pod wezwaniem Wniebowzięcia Najświętszej Marii Panny. W tym czasie w klasztorze przebywało około 20 mnichów, którzy utrzymywali się z dzierżawy przyklasztornych gruntów, prowadzili uprawy roślin zbożowych, młynarstwo oraz gospodarkę rybacką i pszczelarstwo. Uposażenie klasztoru było stosunkowo skromne, a opactwo było najuboższym ze wszystkich opactw na Śląsku.
W dokumencie fundacyjnym książę strzelecki Albert użyczając zakonnikom atrybutów władzy sądowej wylicza dokładnie (szczegół po szczególe, wbrew zwyczajowi przyjętemu w dokumentach): "Klasztor posiadać będzie wszelką władzę i możność sądu, jako to: wieszania, ścinania, kaleczenia, odcinania różnych członków, pozbawiania światła oczu, grzebania żywcem, sądów bożych na miecze, na kije, oraz wszelkich innych rodzajów tortur".
Znaczenie klasztoru.
Klasztor, mimo skromnej pozycji finansowej odgrywał znaczną rolę polityczną na Śląsku. Tutaj prawdopodobnie pochowano księcia Alberta wraz z małżonką. Przy klasztorze powstała znacznych rozmiarów biblioteka (zbiory biblioteczne nie zachowały się jednak do czasów współczesnych). Od połowy XVII wieku opaci jemielniccy posługiwali się insygniami biskupimi tj. mitrą, pastorałem i pierścieniem. Było z nim związanych również dwóch znakomitych kompozytorów muzyki barokowej Johannes Nucius, będący jednocześnie opatem klasztoru oraz Ludwik Bergel.
Klasztor był znanym ośrodkiem pielgrzymkowym. Przybywali tu pątnicy z różnych odległych miejsc, między innymi Poznania, Warszawy, Lublina i Ołomuńca. W 1638 w klasztorze przebywała część świty króla Władysława IV. W 1648 gościł w nim Karol, książę szwedzki, późniejszy król.
W budynku obok kościoła mnisi prowadzili szkołę elementarną, a od XVIII wieku gimnazjum. Przy klasztorze funkcjonowało od 1675 bractwo św. Józefa zatwierdzone przez papieża Klemensa IX. Bractwo skupiało ludzi modlących się o dobrą śmierć. Jego celem było także ożywienie wiary chrześcijańskiej.
Pożary i dewastacje.
Pierwszą klęską klasztoru były wojny husyckie. Szczególnie dotkliwe straty przyniósł rok 1428, kiedy wojska husyckie, przechodząc przez wieś splądrowały i spaliły dobra klasztorne. Klasztor udało się odbudować. Niestety w 1617 padł on ofiarą potężnego pożaru, jaki nawiedził Jemielnicę. Okresem najtrudniejszym w dziejach opactwa była jednak wojna trzydziestoletnia. W 1627 wojska Mansfelda zniszczyły i spaliły nie tylko kościół i zabudowania klasztorne, ale także zdewastowały jazy i groble klasztornych stawów. Za każdym razem, dzięki staraniom mnichów, ale i mieszkańców wsi klasztor przywracany był jednak do życia.
Znaczące straty opactwo poniosło również w wyniku pożaru z 1733. Opactwo liczyło wówczas 17 mnichów. Zniszczeniu uległy obydwa kościoły, klasztor a także znaczna część wsi. Ofiarność mieszkańców, a także pomoc sąsiednich opactw śląskich pozwoliła na odbudowę, a nawet przebudowę klasztoru. Prace prowadzone były pod kierunkiem znanego architekta Georga Friedricha Gansa . Wygląd jaki wówczas uzyskały kościół i klasztor z niewielkimi zmianami dotrwał do czasów współczesnych.
Sekularyzacja i dzieje współczesne.
Kres działalności opactwa, podobnie jak większości opactw cysterskich przypadł na rok 1810. Król pruski likwidując klasztor przejął cały jego majątek, który oszacowano na 137 tysięcy talarów. Ostatni opat jemielnicki Eugen Staniczka w księdze metrykalnej pod datą 24 listopada 1810 zanotował: "O godzinie czwartej po południu UMARŁ KLASZTOR". Cystersi nie powrócili już nigdy do Jemielnicy.
W 1812 kościół klasztorny został przekazany parafii, stając się głównym kościołem parafialnym, a dotychczasowy kościół parafialny pod wezwaniem Wszystkich Świętych został kościołem cmentarnym. Pierwszym proboszczem został dotychczasowy opat Eugen Staniczka. W następnym roku w klasztorze założono lazaret dla rannych i chorych żołnierzy francuskich uczestniczących w wyprawie Napoleona na Moskwę. Jednym z wyleczonych był według legendy Włoch Franco Sarto, ojciec papieża Piusa X.
Dobra klasztorne po sekularyzacji sprzedane zostały ostatecznie rodzinie hrabiów strzeleckich. Od 1817 zwolniono chłopów z pańszczyzny, a ziemię przekazywano im stopniowo na własność. Stan ten utrzymał się do II wojny światowej.
Do czasów współczesnych zachował się kościół klasztorny oraz trzy skrzydła budynku klasztornego. Są one własnością parafii. Pozostałością klasztoru są również zabudowania gospodarcze, w tym młyn, spichlerz oraz zabudowania mieszkalne. Są one własnością Urzędu Gminy w Jemielnicy.
Zabytki.
Zespół klasztorny Cystersów jako cały kompleks wraz z kościołem i zabudowaniami klasztoru i budynkami gospodarczymi wpisany został do rejestru zabytków prowadzonego obecnie przez Narodowy Instytut Dziedzictwa pod 2011/74 z 29 kwietnia 1974. Kościół Wniebowzięcia Najświętszej Marii Panny wpisany jest do rejestru oddzielnie pod nr 128/54 z 20 września 1954. Pod tym samym numerem wpisano również:
Kościół klasztorny.
Obecny kościół poklasztorny pod wezwaniem Wniebowzięcia Najświętszej Marii Panny i św. Jakuba Większego jest wyjątkowym zabytkiem sztuki sakralnej, w szczególności okresu baroku. Obecny kościół, trójnawowy, wybudowany został w latach 1300–1328, niszczony, kilkakrotnie odbudowywany, po roku 1733 rozbudowany o dodatkowe przęsła i wieżową fasadę. Nawa główna kościoła ma 42 metry długości oraz 16 metrów wysokości. Wszystkie trzy nawy przykryte są sklepieniami krzyżowo-żebrowymi. Część kościoła od prezbiterium aż do ambony jest w stylu gotyckim, pozostała w stylu barokowym. Wystrój barokowy ma również kaplica św. Józefa. Wyposażenie kościoła w całości wykonano z drzewa lipowego. W kościele znajduje się aż 17 ołtarzy, z czego największy, dwukondygnacyjny ołtarz główny na podwyższonym cokole, wykonany w 1734 w warsztacie Michaela Kosslera w Niemodlinie. W ołtarzu umieszczony jest obraz Wniebowzięcia Najświętszej Marii Panny autorstwa Georga Wilhelma Neunhertza, wnuka malarza Michała Willmana. W zwieńczeniu ołtarza umieszczono figury Archanioła Michała i aniołów. Spośród dwunastu ołtarzy bocznych, na uwagę zasługują dwa pierwsze umieszczone przy prezbiterium, wykonane około 1762-1763 r. przez pochodzącego z okolic Ratyzbony, lecz pracującego całe życie w Opawie Jana Jerzego Lehnerta (lub Lehnera). Również cztery inne ołtarze boczne w kościele są jego autorstwa. Wyposażenie świątyni uzupełniają drewniane polichromowane stalle umieszczone po obu stronach prezbiterium, bogato zdobiona ambona z 1769 oraz rokokowe organy, dzieło Jana Gotfryda Wilhelma Schefflera z Brzegu.
Jemielnicka świątynia jest bogato zdobiona dziełami sztuki malarskiej i rzeźbiarskiej. Najbardziej znaczące dzieła malarskie to sześć obrazów ilustrujących życie Marii z lat 1767–1768, Wizja św. Bernarda, obrazy Wszystkich Świętych, św. Jana Nepomucena, św. Szczepana i św. Anny z Matką Boską. Wśród obrazów znajdują się również dzieła samego słynnego mistrza Willmana, między innymi portret św. Jadwigi, przedstawionej jako piękna kobieta w wytwornej szacie oraz obrazy Drogi Krzyżowej w nawach bocznych. Ważnym zabytkiem sztuki rzeźbiarskiej jest rzeźba Chrystusa Ecce Homo dłuta Jana Melchiora Oesterreicha wykonana ok. 1740. Postać Chrystusa charakteryzuje spiralne ukształtowanie sylwetki, przywdzianej w mocno pofałdowaną szatę. Uwydatnienie napięcia mięśni odzwierciedla stan emocjonalny postaci. Równie cennym zabytkiem jest rzeźba św. Sebastiana z roku 1500, pochodząca prawdopodobnie z wrocławskiej pracowni uczniów Wita Stwosza. Inne rzeźby to św. Wojciech oraz Grupa Ukrzyżowania w przedsionku.
Bogato zdobiona jest kaplica św. Józefa dobudowana w miejscu wyburzonej absydy. Sklepienie kaplicy zdobi polichromia z 1756 wykonana przez Wolfa. Na polichromii w centralnej części przedstawiony został św. Józef w otoczeniu aniołów, a nad nimi Bóg Ojciec w obłokach. Dolne części polichromii przedstawiają osoby z różnych stanów, między innymi cystersów na tle klasztoru. W kaplicy znajduje się ołtarz główny z 1740 z obrazem św. Rodziny autorstwa Michała Willmana oraz rzeźby św. Jana Chrzciciela i św. Jana Ewangelisty.
Zabudowania klasztorne.
Zabudowania klasztorne zachowane do czasów współczesnych w formie trzech skrzydeł o prostej architekturze służą obecnie parafii w Jemielnicy. Początkowo klasztor wybudowany był w formie czworoboku z wewnętrznym dziedzińcem z krużgankami o wymiarach 18 × 14 i piętrowymi skrzydłami. Skrzydło wschodnie wyburzono już po kasacie klasztoru w 1834, pozostawiając jedynie krużganek z zakrystią oraz średniowieczne kamienne mury wraz z bramami.
Nieopodal klasztoru znajdują się zabytkowe zabudowania gospodarcze wzniesione za czasów opata Staniczki, wśród nich zabytkowy młyn. Między młynem a budynkiem klasztornym biegnie mur z kamienną bramą zwieńczony szczytem, w którym znajduje się rokokowy kartusz z herbem klasztoru.
Prof. Tadeusz Chrzanowski uznał kościół jemielnicki za jeden z najlepiej zachowanych obiektów zabytkowych w południowo-zachodniej Polsce. O założeniu cysterskim w Jemielnicy pisał: "W Jemielnicy cenniejsze niż formy architektoniczne i zdobnicze kościoła jest zachowanie się owego zgrupowania budynków, gdzie obok klasztoru występują również młyn, spichlerz i inne zabudowania gospodarcze, a wszystko to położone nad stawem i dawnym kanałem młyńskim z jego starymi kamiennymi mostkami tworzy malowniczą całość."

</doc>
<doc id="2653192" url="https://pl.wikipedia.org/wiki?curid=2653192" title="Gerlach S.A.">
Gerlach S.A.



</doc>
<doc id="2653215" url="https://pl.wikipedia.org/wiki?curid=2653215" title="Lajos Károly Horn">
Lajos Károly Horn

Lajos Károly Horn (wym. [], ur. 5 listopada 1882 w Budapeszcie, zm. w 1945 tamże) – węgierski taternik, inżynier, autor licznych publikacji taternickich.
Był jednym z najaktywniejszych taterników węgierskich przed I wojną światową. Zginął w czasie oblężenia Budapesztu od trafienia pociskiem.

</doc>
<doc id="2653219" url="https://pl.wikipedia.org/wiki?curid=2653219" title="Lajos K. Horn">
Lajos K. Horn



</doc>
<doc id="2653220" url="https://pl.wikipedia.org/wiki?curid=2653220" title="Károly Lajos Horn">
Károly Lajos Horn



</doc>
<doc id="2653221" url="https://pl.wikipedia.org/wiki?curid=2653221" title="Károly Horn">
Károly Horn



</doc>
<doc id="2653224" url="https://pl.wikipedia.org/wiki?curid=2653224" title="Starszy strażak">
Starszy strażak

 Starszy strażak (st. str.) − najwyższy stopień korpusu szeregowych w Państwowej Straży Pożarnej oraz drugi stopień funkcyjny Ochotniczej Straży Pożarnej. Niższym stopniem jest strażak, a wyższym sekcyjny. Odpowiednik stopnia starszego szeregowego w Wojsku Polskim, Straży Granicznej, Służbie Więziennej, Biurze Ochrony Rządu oraz w Agencji Bezpieczeństwa Wewnętrznego. Odpowiednikiem tego stopnia w policji jest Starszy posterunkowy Policji.

</doc>
<doc id="2653248" url="https://pl.wikipedia.org/wiki?curid=2653248" title="Starszy aspirant">
Starszy aspirant

Starszy aspirant (st. asp.) − stopień w korpusie aspirantów Państwowej Straży Pożarnej. Niższym stopniem jest aspirant w wyższym aspirant sztabowy. Odpowiednik stopnia starszy chorąży w Wojsku Polskim, Straży Granicznej, Służbie Więziennej, Biurze Ochrony Rządu oraz w Agencji Bezpieczeństwa Wewnętrznego. Odpowiednikiem tego stopnia w Policji jest starszy aspirant Policji.

</doc>
<doc id="2653267" url="https://pl.wikipedia.org/wiki?curid=2653267" title="Aspirant sztabowy">
Aspirant sztabowy

Aspirant sztabowy (asp. sztab.) − najwyższy stopień w korpusie aspirantów Państwowej Straży Pożarnej. Niższym stopniem jest starszy aspirant, wyższym młodszy kapitan. Odpowiednik stopnia chorąży sztabowy w Straży Granicznej i Agencji Bezpieczeństwa Wewnętrznego. Odpowiednikiem tego stopnia w Policji jest aspirant sztabowy Policji.

</doc>
<doc id="2653302" url="https://pl.wikipedia.org/wiki?curid=2653302" title="Opactwo cystersów w Henrykowie">
Opactwo cystersów w Henrykowie



</doc>
<doc id="2653306" url="https://pl.wikipedia.org/wiki?curid=2653306" title="Uniwersytet Stanowy Ohio">
Uniwersytet Stanowy Ohio



</doc>
<doc id="2653311" url="https://pl.wikipedia.org/wiki?curid=2653311" title="Uniwersytet Stanowy Michigan">
Uniwersytet Stanowy Michigan



</doc>
<doc id="2653313" url="https://pl.wikipedia.org/wiki?curid=2653313" title="Opactwo cystersów w Kamieńcu Ząbkowickim">
Opactwo cystersów w Kamieńcu Ząbkowickim



</doc>
<doc id="2653326" url="https://pl.wikipedia.org/wiki?curid=2653326" title="Opactwo Cysterskie w Krzeszowie">
Opactwo Cysterskie w Krzeszowie



</doc>
<doc id="2653328" url="https://pl.wikipedia.org/wiki?curid=2653328" title="Uniwersytet Wayne State">
Uniwersytet Wayne State



</doc>
<doc id="2653343" url="https://pl.wikipedia.org/wiki?curid=2653343" title="Opactwo cystersów w Lądzie">
Opactwo cystersów w Lądzie



</doc>
<doc id="2653357" url="https://pl.wikipedia.org/wiki?curid=2653357" title="Opactwo cystersów w Mogile">
Opactwo cystersów w Mogile



</doc>
<doc id="2653362" url="https://pl.wikipedia.org/wiki?curid=2653362" title="Uniwersytet Emory">
Uniwersytet Emory



</doc>
<doc id="2653365" url="https://pl.wikipedia.org/wiki?curid=2653365" title="Opactwo cystersów w Kołbaczu">
Opactwo cystersów w Kołbaczu



</doc>
<doc id="2653371" url="https://pl.wikipedia.org/wiki?curid=2653371" title="Opactwo cystersów w Lubiążu">
Opactwo cystersów w Lubiążu



</doc>
<doc id="2653378" url="https://pl.wikipedia.org/wiki?curid=2653378" title="Opactwo cystersów w Oliwie">
Opactwo cystersów w Oliwie



</doc>
<doc id="2653385" url="https://pl.wikipedia.org/wiki?curid=2653385" title="Uniwersytet Northwestern">
Uniwersytet Northwestern



</doc>
<doc id="2653388" url="https://pl.wikipedia.org/wiki?curid=2653388" title="Konwent cysterek w Ołoboku">
Konwent cysterek w Ołoboku



</doc>
<doc id="2653396" url="https://pl.wikipedia.org/wiki?curid=2653396" title="Uniwersytet Clemson">
Uniwersytet Clemson



</doc>
<doc id="2653400" url="https://pl.wikipedia.org/wiki?curid=2653400" title="Uniwersytet Duke'a">
Uniwersytet Duke'a



</doc>
<doc id="2653403" url="https://pl.wikipedia.org/wiki?curid=2653403" title="Uniwersytet Bentley'a">
Uniwersytet Bentley'a



</doc>
<doc id="2653405" url="https://pl.wikipedia.org/wiki?curid=2653405" title="Uniwersytet Brandeis">
Uniwersytet Brandeis



</doc>
<doc id="2653407" url="https://pl.wikipedia.org/wiki?curid=2653407" title="Uniwersytet Suffolk">
Uniwersytet Suffolk



</doc>
<doc id="2653410" url="https://pl.wikipedia.org/wiki?curid=2653410" title="Uniwersytet Hamline">
Uniwersytet Hamline



</doc>
<doc id="2653419" url="https://pl.wikipedia.org/wiki?curid=2653419" title="Uniwersytet Akron">
Uniwersytet Akron



</doc>
<doc id="2653422" url="https://pl.wikipedia.org/wiki?curid=2653422" title="Oregoński Uniwersytet Stanowy">
Oregoński Uniwersytet Stanowy



</doc>
<doc id="2653430" url="https://pl.wikipedia.org/wiki?curid=2653430" title="Uniwersytet Temple">
Uniwersytet Temple



</doc>
<doc id="2653433" url="https://pl.wikipedia.org/wiki?curid=2653433" title="Uniwersytet Stanowy Pensylwanii">
Uniwersytet Stanowy Pensylwanii



</doc>
<doc id="2653438" url="https://pl.wikipedia.org/wiki?curid=2653438" title="Uniwersytet Thomasa Jeffersona">
Uniwersytet Thomasa Jeffersona



</doc>
<doc id="2653451" url="https://pl.wikipedia.org/wiki?curid=2653451" title="Uniwersytet Baylor">
Uniwersytet Baylor



</doc>
<doc id="2653454" url="https://pl.wikipedia.org/wiki?curid=2653454" title="Uniwersytet Rice">
Uniwersytet Rice



</doc>
<doc id="2653458" url="https://pl.wikipedia.org/wiki?curid=2653458" title="Uniwersytet Memphis">
Uniwersytet Memphis



</doc>
<doc id="2653461" url="https://pl.wikipedia.org/wiki?curid=2653461" title="Uniwersytet Vanderbilt">
Uniwersytet Vanderbilt



</doc>
<doc id="2653692" url="https://pl.wikipedia.org/wiki?curid=2653692" title="Johnny Hodges">
Johnny Hodges

John Keith „Johnny” Hodges (ur. 25 lipca 1907 w Cambridge, zm. 11 maja 1970 w Nowym Jorku) – amerykański saksofonista jazzowy grający na saksofonach altowym i sopranowym oraz na klarnecie; najbardziej znany ze swej gry w big bandzie Duke’a Ellingtona.
Działalność.
Karierę zaczynał grając z Lloydem Scottem, Sidneyem Bechetem, Luckym Robertsem i Chickiem Webbem. Gdy w 1928 Ellington postanowił powiększyć swój zespół polecono mu Hogdesa, który grał na saksofonach altowym i sopranowym. Z czasem jego gra stała się jednym z elementów pozwalających identyfikować orkiestrę Elligtona. Opuścił Duke’a, by w latach 1951–1955 prowadzić własny zespół, ale powrócił do big bandu na krótko przed sławnym występem orkiestry Ellingtona na Festiwalu w Newport w 1956.

</doc>
<doc id="2653929" url="https://pl.wikipedia.org/wiki?curid=2653929" title="Spektroskopia masowa jonizacji termicznej">
Spektroskopia masowa jonizacji termicznej

Spektroskopia masowa jonizacji termicznej (ang. "Thermal ionization mass spectrometry", TIMS) jest metodą spektrometrii masowej służącą do rozpoznawania izotopów pierwiastków. Metoda charakteryzuje się bardzo dużą czułością. Technika jest szeroko używana w geochemii, geochronologii i astrochemii izotopów.
Początkowo czysta chemicznie próbka jest ogrzewana w celu wywołania jonizacji atomów próbki. Jony za pomocą elektromagnesu są skupiane w wiązkę, a następnie rozdzielane ze względu na stosunek masy do ładunku jonu na pojedyncze wiązki w polu magnetycznym. Wiązki trafiają do odbiorników, gdzie zamieniane są na napięcie elektryczne. Porównanie napięć odpowiadających poszczególnym wiązkom dają dokładne proporcje izotopów.

</doc>
<doc id="2654078" url="https://pl.wikipedia.org/wiki?curid=2654078" title="City University of New York">
City University of New York

City University of New York (Uniwersytet Miejski w Nowym Jorku, Uniwersytet Miejski Nowego Jorku, Miejski Uniwersytet Nowojorski), w skrócie CUNY [wym. kjuni] – zespół miejskich uczelni w Nowym Jorku, w Stanach Zjednoczonych. Siedziba administracji uczelni znajduje się w Yorkville, na nowojorskim Manhattanie.
Jest to jeden z największych tego typu zespołów w Stanach Zjednoczonych: liczy 23 instytucje, w tym 11 uczelni czteroletnich, 7 dwuletnich oraz William E. Macaulay Honors College, centrum doktoranckie (CUNY Graduate Center), wydział prawniczy (CUNY School of Law), wydział dziennikarski (CUNY Graduate School of Journalism) i wydział biomedyczny (Sophie Davis School of Biomedical Education). Ponad 260 000 uczniów uczęszcza na studia dzienne lub wieczorowe, kolejne osób to studenci zaoczni lub kursanci uczęszczający do instytucji znajdujących się w pięciu dzielnicach Nowego Jorku. Studenci pochodzą z 205 krajów świata; około 60% z nich stanowią kobiety, 29% skończyło 24 lata. 
CUNY jest trzecim co do wielkości zespołem uniwersyteckim w Stanach Zjednoczonych pod względem liczby studentów, tuż za Uniwersytetem Stanu Nowy Jork (State University of New York, SUNY) i Uniwersytetem Stanu Kalifornia. CUNY i SUNY są instytucjami publicznymi, które działają niezależnie od siebie mimo dofinansowania przez stan Nowy Jork. Instytucje CUNY położone są tylko w granicach pięciu dzielnic miasta Nowy Jork, co sprawia, że otrzymują wsparcie od samorządu miejskiego.
Z Uniwersytetu Miejskiego w Nowym Jorku pochodzi 12 laureatów Nagrody Nobla.
Historia.
Szkoła powstała w roku 1847 jako Wolna Akademia ("Free Academy"), założona przez przewodniczącego Wydziału Edukacji w Nowym Jorku, Townsenda Harrisa. Została utworzona jako „uczelnia służąca bezpłatnemu nauczaniu polegającemu na publicznej edukacji”. W 1929 nazwę Free Academy zmieniono na City College of New York.
W 1926 władze stanu Nowy Jork powołały "Board of Higher Education of the City of New York", który miał za zadanie utworzenie i połączenie dodatkowych instytucji szkolnictwa wyższego dla rosnącej populacji miasta. W tym władze stanowe przejęły kontrolę nad miejskimi uczelniami i utworzył John Jay College w 1925, Brooklyn College w 1930, Queens College w 1937 i kilka dwuletnich uczelni.
W 1961 gubernator Nowego Jorku, Nelson Rockefeller, podpisał dekret o utworzeniu "City University of New York", łącząc tym samym dotychczasowo istniejące instytucje publiczne, a także dodając do nich szkołę doktorancką. W 1979 Board of Higher Education zmienił nazwę na "Board of Trustees of the CUNY". Wówczas zespół liczył 7 czteroletnich i 6 dwuletnich kolegiów, 4 szkoły cztero- i dwuletnie oraz kilka szkół branżowych.
Struktura.
Uniwersytet jest zarządzany przez liczący 17 członków Board of Trustees. Dziesięciu z nich wskazuje gubernator stanu, pięciu burmistrz miasta (w porozumieniu i za zgodą Senatu Stanu), dwóch jest "ex-officio", jeden jest wybierany spośród studentów i przez studentów na wszystkich uczelniach, a jeden członek to niegłosujący wykładowca. Członkowie mają 7-letnią kadencję, która może być przedłużona tylko raz na kolejne 7 lat. Rektorzy i dziekani poszczególnych instytucji odpowiadają bezpośrednio przed Board of Trustees, która również wybiera kanclerza uniwersytetu, pełniącego funkcję CE&amp;AO ("chief educational and administrative officer") całego zespołu CUNY.
Instytucje.
Rok utworzenia i nazwa uczelni:
Telewizja.
CUNY ma całodobową publiczną stację telewizyjną (City University Television), nadającą na sieci kablowej (podstawowy abonament) na terenie Nowego Jorku. Stacja współpracuje z innymi instytucjami CUNY i zatrudnia pełnoetatowych dziennikarzy, operatorów i producentów tworzących programy edukacyjno-publicystyczne nadawane na antenie, jak również w YouTube (w HD). Od 2009 odbywa się festiwal filmowy (City University Film Festival).

</doc>
<doc id="2654252" url="https://pl.wikipedia.org/wiki?curid=2654252" title="Hrabstwo Ripley (Missouri)">
Hrabstwo Ripley (Missouri)

Hrabstwo Ripley (ang. "Ripley County") – hrabstwo w stanie Missouri w Stanach Zjednoczonych.
Obszar całkowity hrabstwa obejmuje powierzchnię 631.66 mil2 (1 636 km2). Według danych z 2008 r. hrabstwo miało 13 485 mieszkańców. Hrabstwo powstało 5 stycznia 1833.

</doc>
<doc id="2654269" url="https://pl.wikipedia.org/wiki?curid=2654269" title="Jehol">
Jehol

Jehol ("Dżehol") – historyczna nazwa mandżurska, oznaczająca:

</doc>
<doc id="2654271" url="https://pl.wikipedia.org/wiki?curid=2654271" title="Dżehol">
Dżehol



</doc>
<doc id="2654285" url="https://pl.wikipedia.org/wiki?curid=2654285" title="Żądza śmierci">
Żądza śmierci

Żądza śmierci (ang "Driven to Kill") – amerykański film akcji z 2009 roku. Film znany też w Polsce pod alternatywnym tytułem Rusłan.
Treść.
Rusłan, były członek rosyjskiej mafii w Ameryce, który wycofał się z działalności przestępczej, skupia się teraz na pisaniu książki o swoim życiu. Pewnego dnia dowiaduje się, że jego córka wychodzi za mąż. Decyduje się przybyć na jej ślub. Okazuje się, że wybrankiem jest Stephen, syn gangstera, największego wroga Rusłana. Jednak narzeczony córki zapewnia, że nie ma nic wspólnego z przestępczą działalnością ojca. Wkrótce dochodzi do tragedii: nieznani sprawcy włamują się do domu panny młodej, mordują jej matkę, a ją ciężko ranią. Rusłan postanawia schwytać sprawców.

</doc>
<doc id="2654294" url="https://pl.wikipedia.org/wiki?curid=2654294" title="Rusłan (film)">
Rusłan (film)



</doc>
<doc id="2654308" url="https://pl.wikipedia.org/wiki?curid=2654308" title="Lajos Horn">
Lajos Horn



</doc>
<doc id="2654320" url="https://pl.wikipedia.org/wiki?curid=2654320" title="One!">
One!

One! (ang. "Them!") – amerykański film grozy z 1954 roku.
Treść.
W wyniku radioaktywnego promieniowania w Newadzie, podczas doświadczeń z bronią atomową, narodziły się ogromnych rozmiarów mrówki. Wkrótce zaczynają atakować ludzi. Naukowcy próbują unieszkodliwić bestie. Tymczasem jednak potwory rozprzestrzeniają się po kraju, siejąc śmierć i popłoch.

</doc>
<doc id="2654337" url="https://pl.wikipedia.org/wiki?curid=2654337" title="Ludzie-koty">
Ludzie-koty



</doc>
<doc id="2654360" url="https://pl.wikipedia.org/wiki?curid=2654360" title="Katt Williams">
Katt Williams

Micah S. Katt Williams (ur. 2 września 1973 w Cincinnati, Ohio) – amerykański aktor komediowy, aktor głosowy, komik, raper, były futbolista.

</doc>
<doc id="2654405" url="https://pl.wikipedia.org/wiki?curid=2654405" title="Papirus Oxyrhynchus 8">
Papirus Oxyrhynchus 8

Papirus Oxyrhynchus 8 oznaczany jako "P.Oxy.I 8" – fragment poezji prawdopodobnie Alkmana napisany mieszanym dialektem eolskim i doryckim języka greckiego. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na I wiek lub II wiek n.e. Przechowywany jest w Houghton Library (SM 2211). Tekst został opublikowany przez Grenfella i Hunta w 1898 roku.
Manuskrypt został napisany na papirusie, prawdopodobnie w formie zwoju. Rozmiary zachowanego fragmentu wynoszą 6,1 na 10,9 cm. Fragment ten zawiera siedem linii heksametrycznych. Tekst jest napisany małą, zgrabną, okrągłą uncjałą.

</doc>
<doc id="2654482" url="https://pl.wikipedia.org/wiki?curid=2654482" title="Papirus Oxyrhynchus 210">
Papirus Oxyrhynchus 210

Papirus Oxyrhynchus 210 oznaczany jako "P.Oxy.II 210" – wczesnochrześcijański fragment napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na III wiek n.e. Przechowywany jest w bibliotece Uniwersytetu w Cambridge (4048). Tekst został opublikowany przez Grenfella i Hunta w 1899 roku.
Manuskrypt został napisany na papirusie, w formie kodeksu. Rozmiary zachowanego fragmentu wynoszą 17,3 na 8,5 cm. Autor tego fragmentu jest nieznany. Tekst ma związek z Ewangelią Mateusza 7:17-19 i Ewangelią Łukasza 6:43-44 mówiącymi o tym, że drzewo poznaje się po jego owocach. Prawdopodobnie jest to fragment niekanonicznej Ewangelii, zwykle jednak nie jest zaliczany do kompendium apokryfów Nowego Testamentu. Do apokryfów zalicza go "Dieter Lührmann" i "Egbert Schlab".

</doc>
<doc id="2654487" url="https://pl.wikipedia.org/wiki?curid=2654487" title="Jaworzyński Wierch">
Jaworzyński Wierch

Jaworzyński Wierch (782 m) – szczyt w masywie Kotonia należącym do Pasma Koskowej Góry. Według regionalizacji Polski Jerzego Kondrackiego pasmo to należy do Beskidu Makowskiego. Jaworzyński Wierch znajduje się w głównym grzbiecie pasma Kotonia, między wierzchołkiem Balinki (708 m) i Groniem (766 m). Na mapie Geoportalu ma nazwę Gorylka. Ze stoków Jaworzyńskiego Wierchu spływa kilka potoków: na zachód i południe do Krzczonówki potok Więcierza i jego dopływ Dworski Potok, potok bez nazwy i Potok Proszkowców, na północną stronę do Trzebuńki Złoty Potok. 
Jaworzyński Wierch ma stoki wschodnie i południowe mało strome. Dawniej były one niemal całkowicie bezleśne, zajęte przez pola należącego do Tokarni osiedla Jaworzyny. Zabudowania tego osiedla znajdują się na południowo-wschodnich stokach Jaworzyńskiego Wierchu. Obecnie zaprzestano już wykorzystywania rolniczego niektórych pól i stopniowo zarastają one lasem, niektóre dawniej orne pola zamieniono na pastwiska i łąki. O tym, że były to pola orne świadczą wysokie miedze i kupy kamieni zbieranych z pola po orce. Sam wierzchołek Jaworzyńskiego Wierchu jest zalesiony, ale jego dość rozległa kopuła szczytowa jest bezleśna, dzięki temu jest dobrym punktem widokowym. Znakowany szlak turystyczny omija jednak wierzchołek Jaworzyńskiego Wierchu i prowadzi jego południowo-wschodnimi stokami przez osiedle Jaworzyny, obok odremontowanej kapliczki.

</doc>
<doc id="2654520" url="https://pl.wikipedia.org/wiki?curid=2654520" title="Gorylka">
Gorylka



</doc>
<doc id="2654556" url="https://pl.wikipedia.org/wiki?curid=2654556" title="Mumok">
Mumok



</doc>
<doc id="2654600" url="https://pl.wikipedia.org/wiki?curid=2654600" title="Cerkiew Świętych Kosmy i Damiana w Telatyczach">
Cerkiew Świętych Kosmy i Damiana w Telatyczach



</doc>
<doc id="2654602" url="https://pl.wikipedia.org/wiki?curid=2654602" title="Reprezentacja Sri Lanki w rugby 7 mężczyzn">
Reprezentacja Sri Lanki w rugby 7 mężczyzn

Reprezentacja Sri Lanki w rugby 7 mężczyzn – zespół rugby 7, biorący udział w imieniu Sri Lanki w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Sri Lanka Rugby Football Union, członek Asia Rugby oraz World Rugby.

</doc>
<doc id="2654642" url="https://pl.wikipedia.org/wiki?curid=2654642" title="Chmielewski Potok">
Chmielewski Potok

Chmielewski Potok – potok w południowo-zachodniej Polsce, w woj. dolnośląskim, na Pogórzu Izerskim, górna część Długiego Potoku.
Nazwa.
Górna część Długiego Potoku, od źródeł do dolnego krańca wsi Chmieleń, nazywana jest Chmielewskim Potokiem
Opis.
Długość Chmielewskiego Potoku wynosi ok. 5 km, źródła na wysokości ok. 460-470 m n.p.m., miejsce, gdzie zmienia swą nazwę – ok. 370 m n.p.m.
Wypływa między Krzywdami (Wzniesienia Radoniowskie) a Czartowskimi Skałami (Przedgórze Rębiszowskie), niedaleko wsi Janice. 
Płynie początkowo na zachód, później na północny zachód. W Chmieleniu, na wysokości kościoła skręca ponownie na zachód. Poniżej wsi zmienia nazwę na Długi Potok.

</doc>
<doc id="2654658" url="https://pl.wikipedia.org/wiki?curid=2654658" title="Historia Lwowa">
Historia Lwowa



</doc>
<doc id="2654663" url="https://pl.wikipedia.org/wiki?curid=2654663" title="Ludzie-koty (film 1942)">
Ludzie-koty (film 1942)

Ludzie-koty (ang. "Cat People") – amerykański film grozy z 1942 roku.
Treść.
Olivier poślubia piękną i nieśmiałą Serbkę, Irenę. Po ślubie Irena opowiada mu o klątwie, która ciąży nad nią i jej rodziną. Według tej klątwy kobieta pochodzi z rodu ludzi-kotów i raz na jakiś czas może zmienić się w panterę.

</doc>
<doc id="2654664" url="https://pl.wikipedia.org/wiki?curid=2654664" title="Irena Łaś-Ronisz">
Irena Łaś-Ronisz

Irena Łaś-Ronisz (ur. 23 sierpnia 1930 w Poznaniu, zm. 22 września 2003 w Warszawie) – polska specjalistka w dziedzinie geodezji.
Życiorys.
Po ukończeniu Liceum Mierniczego w 1949 rozpoczęła pięcioletnie studia na Wydziale Geodezji i Kartografii Politechniki Warszawskiej. Po studiach będąc inżynierem geodetą pomiarów podstawowych rozpoczęła pracę w pracowni obliczeń sieci triangulacyjnych Państwowego Przedsiębiorstwa Geodezyjnego. Od 1954 była członkiem Stowarzyszenia Geodetów Polskich, gdzie przez wiele lat piastowała funkcję skarbnika. Po 1974 pracowała nad rozwojem systemów informatycznych służących do przetwarzania danych geodezyjnych, w międzyczasie była oddelegowywana do Iraku, gdzie pracowała nad opracowaniem podstawowej sieci geodezyjnej. Za zaangażowanie i wkład w prace związane z wyrównaniem podstawowej osnowy geodezyjnej Polski oraz pracę w Iraku była trzykrotnie nagradzana przez prezesa Głównego Urzędu Geodezji i Kartografii (1976, 1980, 1985). W 1995 otrzymała tytuł Członka Honorowego Stowarzyszenia Geodetów Polskich. Jej zaangażowanie w rozwój polskiej geodezji wielokrotnie otrzymywała wyróżnienia, nagrody i odznaczenia m.in. Złoty i Srebrny Krzyż Zasługi, Złoty, Srebrny i Brązowy Medal „Za zasługi dla obronności kraju”, Złota i Srebrna Odznaka „Za zasługi w dziedzinie geodezji i kartografii”, złota Odznaka Honorowa SGP, Złota i Srebrna Odznaka Honorowa NOT. Pochowana na cmentarzu Bródnowskim w Warszawie (kwatera 61C-3-25). 

</doc>
<doc id="2654672" url="https://pl.wikipedia.org/wiki?curid=2654672" title="Papirus Oxyrhynchus 9">
Papirus Oxyrhynchus 9

Papirus Oxyrhynchus 9 oznaczany jako "P.Oxy.I 9" – fragment pracy „Ruthmica Stoicheia” "Arystoksenosa z Tarentu" napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na III wiek n.e. Przechowywany jest w bibliotece Trinity College w Dublinie (Pap. B 1). Tekst został opublikowany przez Grenfella i Hunta w 1898 roku.
Manuskrypt został napisany na papirusie, w formie zwoju. Rozmiary zachowanego fragmentu wynoszą 22,7 na 43,5 cm. Fragment ten zawiera pięć kolumn tekstu o metryce w muzyce. Tekst jest napisany pionowym pismem uncjalnym.

</doc>
<doc id="2654720" url="https://pl.wikipedia.org/wiki?curid=2654720" title="Anna Chęćka-Gotkowicz">
Anna Chęćka-Gotkowicz

Anna Chęćka-Gotkowicz (ur. 21 lutego 1975 w Lęborku) – doktor habilitowana nauk humanistycznych (estetyka i filozofia muzyki), pianistka, literatka, pedagog, adiunkt w Instytucie Filozofii, Socjologii i Dziennikarstwa - Zakładzie Estetyki i Filozofii Sztuki Uniwersytetu Gdańskiego.
Wykształcenie muzyczne.
Naukę gry na fortepianie rozpoczęła w Państwowej Szkole Muzycznej I st. w Wejherowie, by ją kontynuować w klasie Waldemara Wojtala w Szkole Muzycznej II st. im. Fryderyka Chopina w Gdańsku-Wrzeszczu, którą ukończyła z wyróżnieniem w 1993. Studia pianistyczne kontynuowała w Akademii Muzycznej im. Stanisława Moniuszki w Gdańsku w klasie Waldemara Wojtala, którą ukończyła z wyróżnieniem w 1998. W latach 1998-99, jako stypendystka Rządu Francuskiego, przebywała w Paryżu, gdzie doskonaliła swoje umiejętności pianistyczne pod kierunkiem Bernarda Ringeissena.
Jest laureatką II nagrody na XIII Ogólnopolskim Konkursie Pianistycznym w Koninie (1990), II nagrody na Międzynarodowym Konkursie Pianistycznym, Ragusa Ibla (1993) oraz laureatką Ogólnopolskiego Konkursu na stypendia artystyczne TiFC, Warszawa (1994).
Działalność naukowa.
W 2005 na Wydziale Filozofii i Socjologii Uniwersytetu Marii Curie-Skłodowskiej w Lublinie uzyskała stopień doktora nauk humanistycznych w zakresie filozofii, specjalność: estetyka za pracę pt. „Wartościowanie muzyki. Z zagadnień metakrytyki wykonania utworu muzycznego”. Obecnie jest adiunktką w Instytucie Filozofii, Socjologii i Dziennikarstwa - Zakład Estetyki i Filozofii Sztuki Uniwersytetu Gdańskiego, gdzie zajmuje się estetyką muzyczną, filozofią sztuki oraz związkami między literaturą i muzyką. Uczestniczyła w licznych konferencjach naukowych: m.in. w konferencji Koła teoretyków Literatury Uniwersytetu Gdańskiego „Chopinowskie Rezonanse”, gdzie wygłosiła referat pt. „Niewinne słuchanie Chopina, czyli o tym, czego wykonawca może się nauczyć od melomana”. Natomiast na Ogólnopolskiej Konferencji Literackiej zorganizowanej przez Stowarzyszenie Pisarzy Polskich oraz Nadbałtyckim Centrum Kultury w Gdańsku pt. "Koniec" przedstawiła pracę pt. "Da capo al fine".
W 2014 otrzymała na UMCS habilitację z filozofii za rozprawę "Ucho i umysł. Szkice o doświadczaniu muzyki". Obecnie zatrudniona na stanowisku profesora nadzwyczajnego. Jest autorką przekładów tekstów filozoficznych i literackich z angielskiego i francuskiego.
Publikacje.
Książki:

</doc>
<doc id="2654726" url="https://pl.wikipedia.org/wiki?curid=2654726" title="Papirus Oxyrhynchus 10">
Papirus Oxyrhynchus 10

Papirus Oxyrhynchus 10 oznaczany jako "P.Oxy.I 10" – fragment komedii nieznanego autora napisanej w języku greckim, datowany na II lub III wiek n.e.
Został odkryty przez "Bernarda Grenfella" i "Arthura Hunta" w 1897 w Oksyrynchos. Przechowywany jest w "The Beinecke Rare Book and Manuscript Library" Uniwersytetu Yale (30). Tekst został opublikowany przez Grenfella i Hunta w 1898.
Manuskrypt został napisany na papirusie, prawdopodobnie w formie zwoju. Rozmiary zachowanego fragmentu wynoszą 14,4 na 14,2 cm. Fragment ten zawiera dwadzieścia wierszy, z których ostatnie dziewięć jest prawie kompletne. Tekst jest napisany w średniej wielkości pionowymi literami uncjalnymi z lekką tendencją pisania kursywą. Ten fragment to monolog niewolnika, który pragnie wolności.

</doc>
<doc id="2654742" url="https://pl.wikipedia.org/wiki?curid=2654742" title="Krzysztof Pietraszkiewicz">
Krzysztof Pietraszkiewicz

Krzysztof Pietraszkiewicz (ur. 13 marca 1955 w Leśnej) – polski bankowiec, ekonomista, prezes Związku Banków Polskich.
Życiorys.
Absolwent Uniwersytetu Wrocławskiego na Wydziale Nauk Przyrodniczych oraz Studiów Podyplomowych Szkoły Głównej Handlowej na kierunku Finanse i Bankowość. Uczestnik szkoleń menadżerskich na Kellogg School of Management Northwestern University USA oraz w Letniej Międzynarodowej Szkole Bankowej w Australii o specjalności zarządzanie ryzykiem.
W okresie od listopada 1985 do września 1989 r. był zatrudniony w Urzędzie Rady Ministrów, kolejno jako doradca Wiceprezesa Rady Ministrów ds. ochrony zdrowia i ubezpieczeń społecznych, dyrektor Gabinetu Ministra Członka Rady Ministrów – przewodniczącego Komitetu Społeczno-Politycznego Rady Ministrów. Podczas obrad „Okrągłego Stołu” pełnił funkcję sekretarza Stolika Związkowego. Następnie dyrektor Gabinetu Szefa Urzędu Rady Ministrów.
Od 1991 roku związany ze Związkiem Banków Polskich, w którym od 2003 roku pozostaje prezesem ZBP.
Jest autorem szeregu rozwiązań prawnych i organizacyjnych dla polskiego sektora bankowego. Współtworzył oraz był członkiem władz nadzorczych lub programowych, zakładanych przy udziale Związku Banków Polskich, takich instytucji jak Krajowa Izba Rozliczeniowa S.A., Bankowe Przedsiębiorstwo Telekomunikacyjne „Telbank” S.A., Warszawski Instytut Bankowości, Centrum Prawa Bankowego, Biura Informacji Kredytowej S.A. oraz Biura Informacji Gospodarczej InfoMonitor S.A. Współtworzył m.in. przedstawicielstwo środowiska finansowego w Brukseli (2015), Bankowe Centrum Cyberbezpieczeństwa (2016). Współinicjator powołania Fundacji Obrotu Bezgotówkowego (2017).
Jest twórcą koncepcji lub współinicjatorem organizacji dorocznych konferencji o strategicznym znaczeniu dla rozwoju polskiej bankowości i gospodarki, jak np.: Forum Bankowe, Forum Liderów Banków Spółdzielczych, Kongres Prawa Bankowego, Kongres Gospodarki Elektronicznej, Horyzonty Bankowości, Kongres Finansowania Nieruchomości.
W latach 1998–2006 był przedstawicielem ZBP w Komisji Nadzoru Bankowego. Również od 2003 do 2016 roku był członkiem Rady Bankowego Funduszu Gwarancyjnego, którym był wcześniej w latach 1998–2000, Wiceprzewodniczący Rady ds. Systemu Płatniczego przy NBP. Od 1997 do 2014 roku piastował stanowisko przewodniczącego Rady Nadzorczej Biura Informacji Kredytowej S.A., obecnie jest Sekretarzem Rady. W latach 2002–2003 był przewodniczącym Rady Nadzorczej PKO Banku Polskiego S.A. Członek Rady Nadzorczej PESA Bydgoszcz S.A (od lipca 2014 r. do listopada 2018 r.).
Jest orędownikiem działań wspierających rozwój sektora bankowego oraz współdziałania tego sektora z rządem, przedstawicielami polityki i nauki na rzecz innowacyjności i wzrostu konkurencyjności polskiej gospodarki oraz krzewienia w społeczeństwie wiedzy ekonomicznej i zakresie cyberbezpieczeństwa. Jest jednym z kreatorów systemu poręczeń i gwarancji kredytowych oraz współtwórcą Krajowego Punktu Kontaktowego ds. Instrumentów Finansowych Unii Europejskiej przy ZBP. 
Wspólną inicjatywą Pietraszkiewicza i środowiska bankowego jest Klub Polska 2025+ będący miejscem spotkań przedstawicieli nauki, biznesu i mediów, w którym od 2004 roku przewodniczył ponad stu debatom ekspercko-naukowym. 
Jest też autorem lub współautorem wielu publikacji, artykułów dotyczących sektora bankowego, jego transformacji w Polsce i na świecie oraz organizatorem, współorganizatorem lub panelistą kilkuset kongresów, konferencji, debat i paneli problemowych z udziałem przedstawicieli: świata nauki, parlamentarzystów, rządu, centralnych urzędów, banków. 
Krzysztof Pietraszkiewicz jest członkiem Rady Fundacji i Kapituły Godła „Teraz Polska”, był członkiem Rady Naukowej przy Ministrze Nauki i Szkolnictwa Wyższego oraz Rady Narodowego Centrum Badań i Rozwoju (I kadencja). Od utworzenia jest przewodniczącym Zgromadzenia Fundatorów Warszawskiego Instytutu Bankowości. Od 2008 był członkiem, a następnie przewodniczącym Konwentu Politechniki Warszawskiej, obecnie pełni funkcję przewodniczącego Rady Uczelni Politechniki Warszawskiej. Jest członkiem Rady Pracodawców Stowarzyszenia Księgowych w Polsce. W kadencji 2018−2022 był Prezesem Polskiego Forum Akademicko-Gospodarczego, a od września 2022 jest wiceprezesem tego stowarzyszenia.
Od wielu lat zaangażowany w działalność społeczną, uczestnicząc we władzach organizacji pożytku publicznego, m.in.: od 1991 członek, a od 2010 przewodniczący Rady Fundatorów Fundacji "Promyk Słońca", działającej na rzecz dzieci z niepełnosprawnościami, członek Rady Programowej Fundacji "Pro Progressio" i Rady Fundacji "Porozumienie Bez Barier." Przez wiele lat był członkiem Społecznej Rady Warszawskiego Szpitala dla Dzieci.
Odznaczenia i nagrody.
Odznaczony Krzyżem Oficerskim Orderu Odrodzenia Polski (2004), Krzyżem Kawalerskim Orderu Odrodzenia Polski (1997), Orderem Wielkiego Księcia Gedymina IV klasy za zasługi dla rozwoju współpracy polsko-litewskiej (1996), a także odznakami honorowymi „Za zasługi dla bankowości Rzeczypospolitej Polskiej” (2005) oraz „Za Zasługi dla Samorządu Terytorialnego" (2015), a także Złotym Medalem Akademii Umiejętności.
Jest także laureatem w plebiscycie na 10 najbardziej zasłużonych bankowców 10-lecia w 2000 organizowanego przez Miesięcznik BANK. W 2006 Towarzystwo Hipolita Cegielskiego przyznało mu tytuł „Lidera Pracy Organicznej”, a w 2011 Fundacja Wokulskiego wyróżniła go tytułem „Pozytywista roku” w kategorii Gospodarka. Jest także laureatem tytułu Mistrza Mowy Polskiej 2012. Uhonorowany również m.in. medalem Fundacji Rektorów. W czasach studiów uhonorowany tytułem Primus Inter Pares oraz Medalem im. M. Kopernika za wyniki w nauce i pracy społecznej. W 2018 roku wyróżniony został Platynowym Laurem Umiejętności i Kompetencji Regionalnej Izby Gospodarczej w Katowicach. 
29 listopada 2017 otrzymał doktorat honoris causa Szkoły Głównej Handlowej w Warszawie.

</doc>
<doc id="2654775" url="https://pl.wikipedia.org/wiki?curid=2654775" title="Noniwamid">
Noniwamid

Noniwamid – organiczny związek chemiczny z grupy alkaloidów o strukturze zbliżonej do kapsaicyny. Składnik maści rozgrzewających.

</doc>
<doc id="2654805" url="https://pl.wikipedia.org/wiki?curid=2654805" title="David Camus">
David Camus

David Camus (ur. 1970 w Grasse) – francuski pisarz, dziennikarz, tłumacz, wydawca i agent literacki. Autor między innymi cyklu powieści o szpitalniku Morgennesie, których akcja rozgrywa się w Outremerze, w realiach historycznych bitwy pod Hittin oraz III krucjaty. Dziadkiem Davida Camus był Albert Camus, wybitny pisarz, laureat nagrody Nobla.

</doc>
<doc id="2654808" url="https://pl.wikipedia.org/wiki?curid=2654808" title="Reprezentacja Kazachstanu w rugby 7 mężczyzn">
Reprezentacja Kazachstanu w rugby 7 mężczyzn

Reprezentacja Kazachstanu w rugby 7 mężczyzn – zespół rugby 7, biorący udział w imieniu Kazachstanu w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Kazachski Związek Rugby, członek Asia Rugby oraz World Rugby.

</doc>
<doc id="2654832" url="https://pl.wikipedia.org/wiki?curid=2654832" title="Bruśnik (dopływ Kwisy)">
Bruśnik (dopływ Kwisy)

Bruśnik - potok w południowo-zachodniej Polsce, w woj. dolnośląskim, w powiecie lubańskim, lewy dopływ Kwisy, długość 5,6 km, źródła na wysokości ok. 395 m n.p.m., ujście – ok. 275 m n.p.m..
Źródła pomiędzy wzniesieniami Kątną Górą a Wojkową na Przedgórzu Izerskim (południowa część Pogórza Izerskiego).
Płynie ku północnemu zachodowi (NNW) przez Świecie i Leśną. W centrum Leśnej uchodzi do Kwisy.
Ma kilka niewielkich dopływów, z których tylko prawy Młynik ma nazwę.

</doc>
<doc id="2654837" url="https://pl.wikipedia.org/wiki?curid=2654837" title="HC Lev Praga">
HC Lev Praga

HC Lev Praga – czeski klub hokejowy z siedzibą w Pradze.
Historia.
HC Lev Praga jest kontynuatorem prawnym klubu HC Lev Poprad, którego siedziba została przeniesiona ze słowackiego miasta Poprad. Występował w lidze Kontinientalnaja Chokkiejnaja Liga w sezonie KHL (2011/2012).
W marcu 2012 w trakcie fazy play-off trwającego sezonu prezes ligi, Aleksandr Miedwiediew poparł ideę, aby od nowego sezonu klub HC Lev Poprad zmienił swoją siedzibę z Popradu do Pragi (przemawiała za tym m.in. większa hala w Pradze oraz wsparcie czeskiego związku hokeja na lodzie). 24 kwietnia 2012 klub pod nową nazwą HC Lev Praga złożył oficjalnie aplikację uczestnictwa w KHL, w tym niezbędne gwarancje finansowe. W zamierzeniu mecze czeskiej drużyny miały być rozgrywane w hali O2 Arena (później okazało się to niemożliwe). W kwietniu 2012 roku prezydent ligi Aleksandr Miedwiediew przyznał, że Lev oraz klub słowacki Slovan Bratysława „definitywnie będą grać” w KHL. W maju 2012 klub rozpoczął podpisywanie kontraktów z zawodnikami, zatrudnienie trenera, podano również do wiadomości nowy herb i barwy klubu, inne od prekursora z Popradu. W czerwcu 2012, pomimo potwierdzenia przedstawienia terminarza meczów, klub Lev nie potwierdził hali, jakiej będzie grać mecze. W tym czasie władze klubu zatrudniły jako menedżera, doświadczonego w tym fachu Łotysza Normundsa Sējējsa i rozpoczęły kompletowanie składu drużyny. Budżet klubu wynosił ok. 19-20 mln euro. W lipcu zdecydowano, że drużyna będzie rozgrywać mecze na obiekcie Tipsport Arena. Jednakże mecze rozgrywane są także w O2 Arena (w październiku 2012 roku pobito w niej ligowy rekord frekwencji - 16 304 widzów).
Po bardzo dobrym początku sezonu, drużyna zajmowała wysokie miejsce w tabeli, jednak w październiku nastąpiła seria porażek, w wyniku których czeski klub spadł na 12. miejsce w Konferencji Zachód KHL. W konsekwencji tego pod koniec miesiąca został zwolnieny szkoleniowiec Josef Jandač. Tymczasowo drużynę prowadził asystent Jiří Kalous, a 6 listopada 2012 roku nowym trenerem został Václav Sýkora. Pod koniec stycznia 2013 roku asystentem przestał był Jiří Kalous, pełniący tę funkcję od początku sezonu.
W rundzie zasadniczej zespół zajął 7. miejsce w Konferencji Zachód, a w 1/8 finału fazy play-off uległ CSKA Moskwa w meczach 0:4 i odpadł z dalszej rywalizacji. Ostatecznie Lev został sklasyfikowany na 15. miejscu w lidze. Po zakończeniu sezonu postanowiono, że trenerem nadal pozostanie Václav Sýkora, zaś z funkcji menedżera generalnego odszedł Normunds Sējējs. Po 14 kolejkach sezonu 2013/2014 zdecydowano, że trener Václav Sýkora zostanie asystentem, a nowym głównym szkoleniowcem został mianowany Fin Kari Jalonen. Drużyna pod jego wodzą dotarła do finału o Puchar Gagarina i uległa zespołowi Mietałłurg Magnitogorsk. Po sezonie odszedł z klubu trener Jalonen, który wcześnie podpisał umowę na prowadzenie reprezentacji Finlandii.
1 lipca 2014 władze klubu poinformowały, że Lev Praga nie wystartuje w sezonie KHL (2014/2015) z uwagi na problemy z finansowaniem.

</doc>
<doc id="2654839" url="https://pl.wikipedia.org/wiki?curid=2654839" title="Papirus Oxyrhynchus 11">
Papirus Oxyrhynchus 11

Papirus Oxyrhynchus 11 oznaczany jako "P.Oxy.I 11" – fragment komedii nieznanego autora napisanej w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na I lub II wiek n.e. Przechowywany jest w "Department of Manuscripts" Biblioteki Brytyjskiej (740). Tekst został opublikowany przez Grenfella i Hunta w 1898 roku.
Manuskrypt został napisany na papirusie, w formie zwoju. Rozmiary zachowanego fragmentu wynoszą 14,4 na 14,2 cm. Fragment ten zawiera dwie kolumny tekstu. Tekst jest napisany zwykłej wielkości pionowymi okrągłymi literami uncjalnymi. Akcenty i przedechy są stosowane sporadycznie.

</doc>
<doc id="2654842" url="https://pl.wikipedia.org/wiki?curid=2654842" title="Amra Sadiković">
Amra Sadiković

Amra Sadiković (ur. 6 maja 1989 w Prilepie) – szwajcarska tenisistka.
Kariera tenisowa.
Występy na zawodowych kortach rozpoczęła w czerwcu 2005, biorąc udział w kwalifikacjach do turnieju ITF, w szwajcarskim Lenzerheide. Zagrała tam dzięki "dzikiej karcie" ale odpadła już w pierwszej rundzie. Dwa tygodnie później, też z "dziką kartą", zagrała w turnieju głównym w Davos, ale po przegraniu pierwszego meczu ze Stefanie Vögele odpadła z dalszych rozgrywek. W kwietniu 2008 roku wygrała swój pierwszy turniej deblowy (w parze z Naomi Broady) w Bol w Chorwacji a w czerwcu tego samego roku, pierwszy turniej singlowy, w Davos. W sumie wygrała osiem turniejów singlowych i piętnaście deblowych rangi ITF.
W październiku 2006 dostała szansę od organizatorów turnieju cyklu WTA w Zurychu i zagrała, w parze ze Stefanie Vögele, w kwalifikacjach gry podwójnej, odpadając w pierwszej rundzie. Rok później, na tym samym turnieju wygrała jeden mecz w kwalifikacjach singla, pokonując w pierwszej rundzie Jarosławę Szwiedową i przegrała drugi z Anabel Mediną Garrigues. Po raz pierwszy w turnieju głównym zagrała we wrześniu 2009, na turnieju Bell Challenge w Quebecu. Wygrała tam kwalifikacje, pokonując w nich między innymi Anastazję Piwowarową a w turnieju głównym wygrała pierwszą rundę, zwyciężając Olgę Puczkową i odpadła w drugiej, po przegranym meczu z Amerykanką Lilią Osterloh.
Od 2009 jest w stałym składzie reprezentacji Szwajcarii w rozgrywkach Pucharu Federacji, żeńskiego odpowiednika Pucharu Davisa.

</doc>
<doc id="2654852" url="https://pl.wikipedia.org/wiki?curid=2654852" title="Cerkiew Przemienienia Pańskiego w okolicy wsi Wygoda">
Cerkiew Przemienienia Pańskiego w okolicy wsi Wygoda

Cerkiew pod wezwaniem Przemienienia Pańskiego – prawosławna cerkiew cmentarna w granicach Nowoberezowa, w okolicy Wygody. Należy do parafii Wniebowstąpienia Pańskiego w Nowoberezowie, w dekanacie Hajnówka diecezji warszawsko-bielskiej Polskiego Autokefalicznego Kościoła Prawosławnego.
Cerkiew znajduje się na cmentarzu prawosławnym, położonym w pobliżu drogi z Wygody do Nowoberezowa.
Historia.
Świątynię zbudowano w 1840 w Czyżykach; na obecne miejsce przeniesiono w 1925. W latach 2013–2014 cerkiew gruntownie wyremontowano (obiekt oszalowano, wymieniono podłogę, odnowiono i podniesiono sufit, odrestaurowano ikonostas oraz większość ikon, założono 2 nowe panikadiła). 19 czerwca 2014 (po zakończeniu prac remontowych), z błogosławieństwa metropolity Sawy, cerkiew została konsekrowana.
Architektura.
Budowla drewniana, o konstrukcji zrębowej, orientowana, salowa, zamknięta trójbocznie. Od frontu kruchta z dwuspadowym blaszanym daszkiem zwieńczonym niewielką kopułką z krzyżem. Nad frontową częścią nawy wznosi się czworoboczna wieża z dachem namiotowym zwieńczonym baniastym hełmem. Nawa pokryta jednokalenicowym, blaszanym dachem.

</doc>
<doc id="2654855" url="https://pl.wikipedia.org/wiki?curid=2654855" title="Amra Sadikovic">
Amra Sadikovic



</doc>
<doc id="2654858" url="https://pl.wikipedia.org/wiki?curid=2654858" title="Klawiatura akordowa">
Klawiatura akordowa

Klawiatura akordowa – rodzaj klawiatury umożliwiającej wprowadzanie tekstu lub komend do urządzenia (np. komputera) poprzez wciskanie sekwencji kilku klawiszy równocześnie (podobnie jak podczas grania akordów na fortepianie). Duża liczba kombinacji możliwych do osiągnięcia przy niewielkiej ilości klawiszy pozwala na wprowadzanie tekstu lub komend przy użyciu jednej dłoni, pozostawiając drugą wolną.
Klawiatury tego typu używane są między innymi w maszynach w systemie Braille'a, maszynach stenotypowych oraz technice komputerowej.
Historia.
Pierwsze znana implementacja klawiatury akordowej miała miejsce w 1837 roku. Charles Wheatstone and William Fothergill Cooke użyli jej do budowy pięcioprzewodowego telegrafu. Konstrukcja ta nie zyskała jednak popularności, wyparta przez prostszy i tańszy telegraf Morse'a.
Pierwsze szerokie zastosowanie klawiatury akordowej miało miejsce w maszynach stenotypowych, wprowadzonych w 1868 roku i używanych między innymi w sądownictwie Stanów Zjednoczonych do dnia dzisiejszego.
W alfabecie Braille'a do zapisu znaków stosuje się odpowiednio ułożone wypukłe punkty. W 1892 roku Frank Haven Hall stworzył maszynę Halla-Braille'a, która za pomocą sześciu klawiszy (jeden dla każdego punktu w systemie) umożliwiała szybki zapis treści w alfabecie Braille'a.

</doc>
<doc id="2654878" url="https://pl.wikipedia.org/wiki?curid=2654878" title="Rozbitek">
Rozbitek



</doc>
<doc id="2654883" url="https://pl.wikipedia.org/wiki?curid=2654883" title="Paweł Swietozarow">
Paweł Swietozarow

Paweł Michajłowicz Swietozarow (ur. 1866, zm. 10 maja 1922) – rosyjski duchowny i święty prawosławny.
Był synem prawosławnego diakona służącego we wsi Kartmazowo (gubernia włodzimierska). Ukończył Kijowską Akademię Duchowną i podjął pracę psalmisty w cerkwi w Kartmazowie. Zamierzał wstąpić do monasteru, jednak proboszcz parafii przy soborze Zmartwychwstania Pańskiego w Szui przekonał go, by ożenił się z jego córką i przejął po nim placówkę duszpasterską. Wkrótce po ślubie kobieta zmarła; ks. Swietozarow sam opiekował się dziećmi, jakie przyszły na świat w ich małżeństwie.
Do rewolucji październikowej duchowny pracował dodatkowo jako katecheta; po wprowadzeniu zakazu nauki religii w szkołach organizował katechezę w soborze w Szui. W 1919 został aresztowany pod zarzutem nieprzestrzegania postanowień Rady Komisarzy Ludowych. W 1921 ponownie spędził kilka miesięcy w więzieniu na polecenie Czeka. Kilkakrotnie był również zatrzymywany w związku z treścią głoszonych kazań.
15 marca 1922, w trakcie rządowej kampanii konfiskaty kosztowności cerkiewnych, wierni soboru w Szui czynnie przeciwstawili się wyniesieniu cennego wyposażenia ich świątyni. Doszło do zamieszek, w czasie pacyfikowania których padły cztery ofiary śmiertelne i 22 rannych.
Dwa dni po opisywanych wydarzenia ks. Swietozarow został aresztowany, zaś w kwietniu 1922, po procesie, jaki odbył się w Iwanowo-Wozniesiensku – skazany na śmierć przez rozstrzelanie. Wyrok został wykonany 10 maja 1922.
Kanonizowany w 2000 jako jeden z Soboru Świętych Nowomęczenników i Wyznawców Rosyjskich.

</doc>
<doc id="2654886" url="https://pl.wikipedia.org/wiki?curid=2654886" title="Młynik (dopływ Bruśnika)">
Młynik (dopływ Bruśnika)

Młynik (niem. "Kerbmühlen-flössel") - potok w południowo-zachodniej Polsce, w woj. dolnośląskim, w powiecie lubańskin, prawy dopływ Bruśnika, długość 1,6 km, źródła na wysokości ok. 380 m n.p.m., ujście – ok. 265 m n.p.m..
Źródła na północno-zachodnich zboczach Leszczynek, na Przedgórzu Izerskim (południowa część Pogórza Izerskiego).
Płynie ku północnemu wschodowi i powyżej Leśnej do Bruśnika.

</doc>
<doc id="2654901" url="https://pl.wikipedia.org/wiki?curid=2654901" title="Papirus Oxyrhynchus 12">
Papirus Oxyrhynchus 12

Papirus Oxyrhynchus 12 oznaczany jako "P.Oxy.I 12" – fragment pracy chronologicznej nieznanego autora napisanej w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na I lub II wiek n.e. Przechowywany jest w bibliotece Uniwersytetu Cambridge (Add. Ms. 4029). Tekst został opublikowany przez Grenfella i Hunta w 1898 roku.
Manuskrypt został napisany na papirusie, w formie zwoju. Rozmiary zachowanego fragmentu wynoszą 21 na 55,5 cm. Fragment ten zawiera dwie kolumny tekstu. Tekst jest napisany zwykłej wielkości literami półkursywą. Jest to chronologiczna praca podająca wykaz wydarzeń z historii greckiej, rzymskiej i orientalnej. Opisuje ona olimpiady i archontów w Atenach. Fragment ten dotyczy lat 355-315 p.n.e.

</doc>
<doc id="2654904" url="https://pl.wikipedia.org/wiki?curid=2654904" title="Artur Lawicki">
Artur Lawicki

Artur Lawicki (biał. Артур Лявіцкі; ur. 17 marca 1985 w Mińsku) – białoruski piłkarz, występujący na pozycji pomocnika.

</doc>
<doc id="2654915" url="https://pl.wikipedia.org/wiki?curid=2654915" title="Tytoniowe Źródło">
Tytoniowe Źródło

Tytoniowe Źródło (niem. "Tabaksborn") – źródło w południowo-zachodniej Polsce, w woj. dolnośląskim, w Górach Izerskich.
Wypływa z niego Płoka, prawy dopływ Kwisy. Znajduje się na wysokości ok. 850 m n.p.m., na południowych zboczach Dłużca, w Grzbiecie Kamienickim Gór Izerskich.
Nazwa pochodzi prawdopodobnie od przemytu tytoniu przez granicę prusko-austriacką w XVIII-XIX w..

</doc>
<doc id="2654924" url="https://pl.wikipedia.org/wiki?curid=2654924" title="Daria Mieloszyńska">
Daria Mieloszyńska

Daria Mieloszyńska, po mężu Zwolak (ur. 24 listopada 1983 w Poznaniu) – polska koszykarka grająca na pozycji skrzydłowej (F). Reprezentantka Polski.
Kariera sportowa.
Jest wychowanką Olimpii Poznań, w której barwach występowała w latach 1998-2002 w I lidze, była dwukrotnie mistrzynią Polski juniorek, a w 2002 wywalczyła awans do ekstraklasy. W latach 2002-2004 występowała w zespole Illinois Central College, w latach 2004-2007 w zespole Texas Longhorns. Następnie wróciła do Polski, była zawodniczką Tęczy Leszno (2007/2008), CCC Polkowice (2008-2010), Lotosu Gdynia (2010/2011), francuskiej Tarbes Gespe Bigorre (runda jesienna sezonu 2011/2012), hiszpańskiej Caja Rural Tintos de Toro (runda wiosenna sezonu 2011/2012), Wisły Kraków (2012/2013), Artego Bydgoszcz (2013/2014), hiszpańskiej CD Zamarat (2014/2015). Od 2015 jest zawodniczką kolejnego hiszpańskiego klubu - Uni Girona.
Z Wisłą Kraków zdobyła wicemistrzostwo Polski (2013), z Artego Bydgoszcz brązowy medal mistrzostw Polski (2014).
W 2009 wystąpiła na mistrzostwach Europy seniorek, zajmując z drużyną 11 miejsce.
Jej mężem jest koszykarz Sebastian Zwolak.

</doc>
<doc id="2654937" url="https://pl.wikipedia.org/wiki?curid=2654937" title="Orkiestra Kameralna Accademia dell’arco">
Orkiestra Kameralna Accademia dell’arco

Orkiestra Kameralna Accademia dell’arco, od 2002 r. zwana Academia Balticum – kameralna orkiestra smyczkowa, którą tworzą studenci i absolwenci Akademii Muzycznej im. Feliksa Nowowiejskiego w Bydgoszczy, a od 2000 r. także studenci innych polskich oraz zagranicznych uczelni muzycznych.
Historia.
Orkiestra powstała w 1989 r. z inicjatywy skrzypka Pawła Radzińskiego, profesora Akademii Muzycznej im. Feliksa Nowowiejskiego w Bydgoszczy. Premierowym występem był koncert zorganizowany na zakończenie międzynarodowego kursu skrzypcowego, prowadzonego przez profesora Konserwatorium Muzycznego im. Piotra Czajkowskiego w Moskwie, Wiktora Pikajzena i Pawła Radzińskiego, jego studenta. Intensywną działalność koncertową orkiestra rozpoczęła kilka lat później, pod kierunkiem prof. Pawła Radzińskiego – solisty, dyrygenta i dyrektora artystycznego zespołu. Jednym z pierwszych osiągnięć było wykonanie na forum publicznym, podczas Tygodnia Kultury Chrześcijańskiej w Bydgoszczy dzieła J. Haydna „"Siedem słów Chrystusa na krzyżu"” (1994) oraz tournée po Niemczech (1994). W 1997 r. zespół wystąpił w Katedrze Gnieźnieńskiej podczas uroczystości towarzyszących pobytowi papieża Jana Pawła II.
W 2000 r. orkiestra usamodzielniła się, wychodząc spod skrzydeł Akademii Muzycznej w Bydgoszczy, stając się międzynarodowym zespołem, który w 2002 r. przyjął nazwę „"Academia Balticum"”. W jej składzie znaleźli się zarówno studenci i absolwenci uczelni z Bydgoszczy oraz innych uczelni muzycznych w Polsce, a także studenci ze Szwecji, Finlandii i Estonii. Ciekawym pomysłem koncertowym był festiwal „"Muzyka w świetle księżyca"”, zorganizowany w lecie 2002 i 2003 r. w Pałacu w Lubostroniu i Katedrze Gnieźnieńskiej.
Charakterystyka.
Orkiestra stanowi 20-osobowy zespół instrumentalistów. Dorobek koncertowy zespołu i przejawy jego aktywnej działalności artystycznej to m.in. uczestnictwo w muzycznych festiwalach krajowych i zagranicznych oraz nagrania radiowe i telewizyjne. W repertuarze smyczkowej orkiestry kameralnej znajduje się około 40 pozycji muzyki barokowej, klasycznej, romantycznej i współczesnej.
Repertuar zespołu jest bardzo różnorodny - obejmuje dzieła kompozytorów tworzących od epoki baroku aż po współczesność, propagując przy tym kompozycje bydgoskich twórców. Orkiestra koncertuje w wielu miastach Polski. Może poszczycić się również występami w Hiszpanii, we Włoszech, Niemczech, Szwajcarii i Finlandii. Od samego początku prowadzącym i liderem zespołu jest prof. zw. Paweł Radziński.

</doc>
<doc id="2654942" url="https://pl.wikipedia.org/wiki?curid=2654942" title="Luhja">
Luhja

Luhja – ludność afrykańska z grupy Bantu, żyjąca głównie w zachodniej Kenii. Ich populacja w Kenii osiąga ok. 5,3 mln ludzi. Posługują się językiem luhja, w 18 dialektach. Słowo "luhya" oznacza „klan” lub „ludzie z klanu”. 
Luhja zajmują się głównie rolnictwem, a także hodowlą bydła i innych zwierząt. Najważniejszymi roślinami uprawnym są trzcina cukrowa i kawa. Rozwój i modernizacja mają silny wpływ na tradycyjne życie plemienia. Jednak spora liczba tradycyjnych zwyczajów została utrzymana. Ważną rolę w życiu plemienia pełni kult przodków.

</doc>
<doc id="2654954" url="https://pl.wikipedia.org/wiki?curid=2654954" title="Papirus Oxyrhynchus 13">
Papirus Oxyrhynchus 13

Papirus Oxyrhynchus 13 oznaczany jako "P.Oxy.I 13" – fragment listu nieznanego autora do króla Macedonii napisanego w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na II lub III wiek n.e. Przechowywany jest w "Head of Special Collections" Uniwersytetu Columbia. Tekst został opublikowany przez Grenfella i Hunta w 1898 roku.
Manuskrypt został napisany na papirusie, w formie zwoju. Rozmiary zachowanego fragmentu wynoszą 8,7 na 7,1 cm. Fragment ten zawiera osiemnaście linijek tekstu. Tekst jest napisany średniej wielkości pismem uncjalnym. Wydaje się, że list został skierowany do Antygona I lub jego syna Demetriusza I. 

</doc>
<doc id="2654966" url="https://pl.wikipedia.org/wiki?curid=2654966" title="Gogita Gogua">
Gogita Gogua

Gogita Gogua (ur. 4 października 1983 w Tbilisi) – gruziński piłkarz, grający w Dinamo Tbilisi. Występuje na pozycji pomocnika. W reprezentacji Gruzji zadebiutował w 2005 roku. Do tej pory rozegrał w niej 27 meczów, w których zdobył trzy bramki (stan na 18 maja 2012).

</doc>
<doc id="2655011" url="https://pl.wikipedia.org/wiki?curid=2655011" title="Poidło (wodospad)">
Poidło (wodospad)

Poidło (niem. "Tränkefall") – niewielki wodospad w południowo-zachodniej Polsce, w woj. dolnośląskim, w Górach Izerskich.
Wodospad Poidło najduje się na potoku Wodopój, na wysokości ok. 590 m n.p.m., w pobliżu jego ujścia do Kwisy.

</doc>
<doc id="2655031" url="https://pl.wikipedia.org/wiki?curid=2655031" title="Gabriel Justice Yaw Anokye">
Gabriel Justice Yaw Anokye

Gabriel Justice Yaw Anokye (ur. 27 maja 1960 w Emenaa) – ghański duchowny katolicki, arcybiskup Kumasi od 2012.
Życiorys.
Święcenia kapłańskie przyjął 16 lipca 1988. Był m.in. dyrektorem diecezjalnego centrum duszpasterskiego, a także wykładowcą i wicerektorem seminarium w Cape Coast.
Episkopat.
30 października 2003 został mianowany biskupem pomocniczym archidiecezji Kumasi oraz biskupem tytularnym "Cellae in Mauretania". Sakry biskupiej udzielił mu 17 stycznia 2004 abp Peter Kwasi Sarpong.
26 marca 2008 został biskupem diecezji Obuasi. 15 maja 2012 został mianowany przez Benedykta XVI ordynariuszem archidiecezji Kumasi.

</doc>
<doc id="2655035" url="https://pl.wikipedia.org/wiki?curid=2655035" title="Altar (miasto)">
Altar (miasto)

Altar – miasto w północnej części meksykańskiego stanu Sonora, siedziba władz gminy Altar. Miasto jest położone około 100 km od Zatoki Kalifornijskiej oraz około 120 km od Nogales leżącym na granicy ze Stanami Zjednoczonymi. W 2005 roku ludność miasta liczyła 7257 mieszkańców. Altar jest uznawane za jedno z najcieplejszych miejsc na ziemi w okresie maj-wrzesień. W tym okresie średnia temperatura oscyluje w granicach 40 °C.

</doc>
<doc id="2655036" url="https://pl.wikipedia.org/wiki?curid=2655036" title="I wojna domowa w Sudanie">
I wojna domowa w Sudanie

Pierwsza wojna domowa w Sudanie (znana także jaka rewolta Anyanya od nazwy grupy rebeliantów) – konflikt mający miejsce w latach 1955 do 1972 z powodu żądań południa uzyskania regionalnej autonomii oraz reprezentacji politycznej w rządzie sudańskim. Na przestrzeni 17 lat konfliktu można wyróżnić trzy okresy: początkowe starcia partyzanckie, Anyanya oraz Ruch Wyzwolenia Południowego Sudanu.
Porozumienie z Addis Ababy zakończyło pierwszą wojnę domową w Sudanie, ale nie zdołało rozwiązać problemów i napięć pomiędzy stronami, co doprowadziło po 11 latach przerwy do kolejnego, jeszcze bardziej krwawego konfliktu między północą a południem znanym jako II wojna domowa w Sudanie trwająca od 1983 do 2005 roku.
Źródła konfliktu.
Do 1946 roku Wielka Brytania wraz z Egiptem (w ramach kondominium o nazwie Sudan Anglo-Egipski) zarządzały północnym i południowym Sudanem jako oddzielnymi regionami. W tym samym roku Wielka Brytania zdecydowała o połączeniu obu tych regionów w jedną jednostkę administracyjną. Działanie to nie było konsultowane z obywatelami południa, którzy obawiali się zdominowania przez większą i silniejszą politycznie północ. Ponadto mieszkańcy Sudanu Południowego to większości chrześcijanie oraz animiści, podczas gdy północ jest regionem zdominowanym przez islam.
W lutym 1953 roku Wielka Brytania i Egipt zdecydowały o przyznaniu niepodległości dla Sudanu jako jednego państwa. Napięcia wewnętrzne wzrosły, a szczególnym momentem była data 1 stycznia 1956, kiedy to Sudan miał oficjalnie stać się niepodległym państwem. Okazało się wtedy, że liderzy polityczni z północy chcą zrezygnować z zobowiązania do stworzenia rządu federalnego, który dałby południowym rejonom znaczną autonomię. Wydarzenia te stały się zarzewiem do konfliktu na wielką skalę.
Konsekwencje konfliktu.
W całym okresie konfliktu zginęło około 500 tys. ludzi, z czego aż około 80% to cywile nie biorący udziału w konflikcie. Setki tysięcy ludzi zostało zmuszonych do ucieczki ze swych domów. Porozumienie z Addis Abeby okazało się tylko chwilowym rozwiązaniem. Wielokrotne pogwałcenia porozumienia o zawieszeniu broni przez północ, a także odkrycie bogatych złóż ropy naftowej doprowadziły do niepokojów i wybuchu kolejnej wojny domowej.

</doc>
<doc id="2655057" url="https://pl.wikipedia.org/wiki?curid=2655057" title="Kot cymric">
Kot cymric



</doc>
<doc id="2655067" url="https://pl.wikipedia.org/wiki?curid=2655067" title="Szerzawa (Góry Izerskie)">
Szerzawa (Góry Izerskie)

Szerzawa (niem. "Weissflossberg", 975 m n.p.m.) – wzniesienie w południowo-zachodniej Polsce, w Sudetach Zachodnich, w Górach Izerskich, w Wysokim Grzbiecie.
Położenie.
Wzniesienie położone jest w środkowej części Gór Izerskich, w połowie Wysokiego Grzbietu, około 3,0 km na południowy wschód od Świeradowa-Zdrój, pomiędzy Podmokłą na zachodzie a Rudym Grzbietem i Mokrą Przełęczą na wschodzie.
Charakterystyka.
Wzniesienie zbudowane jest z granitognejsów, należących do metamorfiku izerskiego (blok karkonosko-izerski). Zbocza południowe, zachodnie i wschodnie są łagodne, natomiast zbocze północne stromo opada w kierunku doliny Kwisy. Przez wzniesienie przechodzi granica wododziału zlewisk morza Bałtyckiego i Północnego.
Turystyka.
Przez szczyt prowadzi szlak turystyczny:

</doc>
<doc id="2655078" url="https://pl.wikipedia.org/wiki?curid=2655078" title="Archidiecezja Toronto">
Archidiecezja Toronto

Archidiecezja Toronto – łac. "Archidioecesis Torontina" – archidiecezja Kościoła rzymskokatolickiego w Kanadzie. Jest główną diecezją metropolii Toronto. Została erygowana 17 grudnia 1841 przez wydzielenie z diecezji Kingston. 18 marca 1870 podniesiona do rangi metropolii.

</doc>
<doc id="2655120" url="https://pl.wikipedia.org/wiki?curid=2655120" title="Papirus Oxyrhynchus 14">
Papirus Oxyrhynchus 14

Papirus Oxyrhynchus 14 oznaczany jako "P.Oxy.I 14" – fragment poematu eligijnego nieznanego autora napisanego w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na II lub III wiek n.e. Przechowywany jest w bibliotece Uniwersytetu Edynburskiego. Tekst został opublikowany przez Grenfella i Hunta w 1898 roku.
Manuskrypt został napisany na papirusie, prawdopodobnie w formie zwoju. Rozmiary zachowanego fragmentu wynoszą 18,5 na 7,2 cm. Tekst jest napisany w sposób jasny prostym pismem uncjalnym. Posiada bardzo głębokie marginesy na 7,8 cm, które prawdopodobnie zostały przeznaczone na scholia. Poemat ten odnosi się do zanych fragmentów Iliady.

</doc>
<doc id="2655128" url="https://pl.wikipedia.org/wiki?curid=2655128" title="Roßmarkt (Frankfurt nad Menem)">
Roßmarkt (Frankfurt nad Menem)

Roßmarkt (pol. Koński Targ) - plac w centrum Frankfurtu nad Menem. Po poszerzeniu murów miejskich (ok. 1333) miejsce handlu końmi. Przy placu znajduje się Kościół św. Katarzyny i pomnik Gutenberga.

</doc>
<doc id="2655143" url="https://pl.wikipedia.org/wiki?curid=2655143" title="Kombajn zbożowy oczesujący">
Kombajn zbożowy oczesujący

Kombajn zbożowy oczesujący – kombajn przeznaczony do zbioru zbóż metodą oczesywania roślin na pniu. W odróżnieniu od kombajnu zbożowego maszyna ta zbiera ziarno poprzez zrywanie (oczesywanie) tylko kłosa bez ścinania źdźbła w jego dolnej części. Zbiór ziarna poprzez oczesywanie znany był już w I wieku naszej ery, ale później został zaniechany. Obecnie jest stosowany na niewielką skalę dzięki zastosowaniu specjalistycznych zespołów żniwnych w kombajnach zbożowych.
Możliwości kombajnu z oczesującym zespołem żniwnym.
Zbiór plonu jest końcowym etapem uprawy roślin. Należy go dokonać jak najszybciej po uzyskaniu przez ziarno stanu dojrzałości. Pozostawanie plonu na polu powoduje częściową, a niekiedy nawet całkowitą utratę jego wartości, w wyniku niekorzystnych warunków pogodowych, pożarów, bytowania zwierzyny. Szybkość zbioru zależy od przepustowości zespołu młócącego kombajnu. W procesie młócenia poprzedzonego koszeniem przez kombajn przechodzi znaczna ilość słomy ograniczająca szybkość ruchu pojazdu. Kombajn oczesujący zostawia większość słomy na polu, a w zebranej masie ziarno stanowi 80%, czyli dwa razy więcej niż przy zbiorze tradycyjnym. Ta cecha umożliwia dwukrotne zwiększenie prędkości roboczej kombajnu, co skraca czas zbioru. Oczesywanie zmniejsza także straty ziarna powstające w trakcie nagarniania w koszącym zespole żniwnym.
W czasie tradycyjnego zbioru określona ilość energii – a więc i paliwa zastosowanego w kombajnie – zużywana jest na cięcie źdźbeł roślin, transportowanie, deformowanie podczas omłotu i rozdzielanie. Technologia oczesywania pozwala zmniejszyć zużycie paliwa o 35–40%. Do podstawowych zalet kombajnu oczesującego należą:
Historia kombajnu oczesującego.
Historyczny rozwój kombajnu oczesującego ma przerywany i wieloetapowy charakter. W pewnych okresach historycznych pojawiała się jako środek realizacji palących potrzeb społeczeństwa, a potem szła w niepamięć, żeby się odrodzić znów po wiekach. W ciągu tego czasu została opracowana wielka ilość żniwiarek oczesujących, wytworzona i wypróbowana przez wynalazców, jednak tylko nieliczne zostały wdrożone do produkcji i zastosowane w rolnictwie. 
Żniwiarka galijska.
Pierwsze wzmianki o sposobach zbierania wyłącznie kłosów zbóż za pomocą prymitywnej maszyny znajduje się w "Historii naturalnej" Pliniusza Starszego, napisanej dla cesarza rzymskiego Tytusa Flawiusza. Autor opisał prymitywne maszyny stosowane w wielkich majątkach Galii jako wydajniejsze od ręcznej pracy. Dokładniejszy opis tych maszyn znalazł się w "Traktacie o rolnictwie" IV-wiecznego pisarza Palladiusza. Ze słów Palladiusza wynikało, że urządzenie to miało postać dwukołowego wozu z ukośnie umocowanym z przodu grzebieniem. Do wozu zaprzęgano wołu lub osła. Obok skrzyni szedł człowiek z narzędziem w kształcie litery T (długi kij z poprzecznie osadzonym na końcu jeszcze jednym, mniejszym). Podczas ruchu maszyny po polu grzebień wcinał się w źdźbła na wysokości kwiatostanów, a człowiek za pomocą narzędzia "rozczesywał" kłosy tak, żeby dotykały grzebienia, obłamywały się i spadały do skrzyni. Źdźbła pozostawały nietknięte na polu. Taka żniwiarka była wydajniejsza od ręcznego zbioru sierpami, bo pozwalała na zwiększenie szerokości koszenia i szybkości ruchu.
Realizacja głównego zadania maszyn oczesujących, tj. oddzielanie kłosów od źdźbła była możliwa dzięki grzebieniowi i aktywnemu narzędziu w kształcie litery T. Takie urządzenie mogło zbierać tylko zboża kłosowe, których kwiatostany znajdują się na końcu długich łodyg. Nie wiadomo, jak długo taka maszyna była stosowana w Galii, ale biorąc pod uwagę to, że Pliniusz Starszy wspomina o niej w drugiej połowie I wieku, a Palladiusz potwierdza jej istnienie w pierwszej połowie IV wieku, przypuszczalnie żniwiarka galijska była stosowana nie mniej niż 250 lat. Po upadku Cesarstwa Rzymskiego znikły wielkie majątki i żniwiarki stały się zbędne.
Australijskie żniwiarki oczesujące.
Żniwiarka Ridleya.
Rozwój żniwiarek oczesujących rozpoczął się w połowie XIX wieku, w okresie kolonizacji angielskiej w Australii. Dla kolonistów wielki problem stanowił suchy klimat Australii, ponieważ zboże do momentu zbiorów przesychało i stawało się łamliwe, co powodowało straty podczas koszenia. Ten problem został rozwiązany w roku 1843 przez Johna Ridleya, który udoskonalił żniwiarkę galijską i przystosował do warunków klimatycznych Australii. Unowocześnienia Ridleya polegały na tym, że czterokołowy wóz był kierowany za pomocą tylnych kół. Maszynę poruszały zaprzęgnięte z tyłu konie. Z przodu, na skrzyni był przymocowany grzebień, nad którym znajdował się bęben łopatkowy, obracany wskutek ruchu kół żniwiarki. Rozmiar szczeliny pomiędzy zębami grzebienia był dostosowany do rozmiaru źdźbła. Żniwiarka była obsługiwana przez jedną osobę. Podobnie jak w żniwiarce galijskiej grzebień wcinał się w źdźbła na poziomie kwiatostanów. Kłosy obłamywał nie człowiek, lecz przedni bęben, który za pomocą łopatek podczas obracania się częściowo wymłócał ziarno i transportował je do kosza. Dzięki udoskonaleniu kierowania żniwiarką i mechanizacji omłotu zboża żniwiarka oczesująca Johna Ridleya w ciągu jednego dnia roboczego mogła uprzątać 4 ha, co było porównywalne do nakładu pracy 10 kosiarzy w tym samym przedziale czasowym i przestrzennym. Żniwiarka Ridleya była stosowana tylko do zbioru zbożowych (kłosowych) roślin. Liderem w produkcji tego typu żniwiarek była kompania Josepha Mellora, która w ciągu kilku lat wyprodukowała ponad 3 tys. maszyn.
Żniwiarka Morrowa i McKaya.
Kolejnym etapem rozwoju było dodanie żniwiarce oczesującej nowych funkcji: omłotu oczesanych kłosów, oczyszczania ziarna od plew i słomy, nasypywania oczyszczonych ziaren do worków i wyładowywania worków z ziarnem podczas ruchu maszyny. Unowocześnienia te wprowadzili James Morrow i H. Victor McKay, którzy odpowiednio w latach 1883 i 1884 zaprezentowali własne żniwiarki oczesujące. Ich żniwiarka była trzykołową maszyną ciągniętą przez konie zaprzęgnięte z przodu po lewej stronie. Kombajn prowadziło dwóch operatorów: jeden kierował ruchem, drugi wsypywał ziarno do worków. W ciągu jednego dnia roboczego kombajn mógł uprzątnąć 40 hektarów. Ten typ żniwiarki oczesującej do dziś przoduje pod względem minimalnych strat energii na tonę zebranego plonu.
W 1895 roku H. Victor McKay założył kompanię „Sunshine Harvester”, w której ciągle doskonalił swój kombajn. W 1916 roku, dzięki ulepszeniom Hadleya Shepherda, kompania zaczęła produkować nowe kombajny oczesujące, w których pod grzebieniem umieszczono aparat tnący, a masę oczesaną transportowano podajnikiem. Takie konstrukcyjne właściwości rozszerzały możliwości żniwiarki, pozwalając na zbiór wilgotnego i wyległego zboża. Po zmianie właściciela w 1950 roku kompania wstrzymała produkowanie kombajnów oczesujących pod marką handlową „Sunshine”, a sześć lat później wycofała je z produkcji.
Rosyjskie żniwiarki oczesujące.
W 1868 roku agronom Andriej Własienko z guberni twerskiej zaprezentował maszynę rolniczą „Konna żniwiarka do zbioru zboża na pniu”, która stanowiła połączenie kosiarki, urządzeń transportujących i młocarni. Maszynę ciągnęły dwa konie, prowadzone przez jednego furmana. Ze słów Własienki ta maszyna zastępowała pracę 20 kosiarzy i była osiem razy wydajniejsza od amerykańskiej żniwiarki McCormika. Podobną maszynę w guberni samarskiej stworzył M. Gumilin, który wykorzystał doświadczenia Własienki. Żadnej z tych maszyn nie zaczęto produkować na większą skalę. W 1869 roku Własienko opatentował swój wynalazek. W sprawie masowej produkcji jego maszyny interweniowali u władz uczeni i rolnicy, jednak minister rolnictwa nie przychylił się do ich prośby.
Współczesne żniwiarki oczesujące.
W drugiej połowie XX wieku wznowiono prace nad polepszeniem metod zbioru za pomocą żniwiarek oczesujących, które według naukowca Leonida Pogoriełowa powinny zastąpić tradycyjne kombajny.
Pierwowzorem współczesnych żniwiarek oczesujących była prawdopodobnie maszyna Amerykanina K. Baldwina. W odróżnieniu od starszych rozwiązań nowa żniwiarka oczesująca miała aktywne robocze narzędzie wykonane w kształcie bębna cylindrycznego (wirnika), wzdłuż którego brzegów zamocowano rzędy grzebieni. Podczas obracania się bębna grzebienie zanurzały się w źdźbła i oczesywały ziarnową część plonu. Kłosy nie były obłamywane, jak dotąd, tylko młócone. Maszyna była dostosowana do zbiorów wilgotnego i wyległego zboża oraz sprzątania z pól zachwaszczonych. Produkcję tego typu żniwiarek oczesujących w ostatniej dekadzie XX wieku rozpoczęła kompania „Shelbourn Reynolds” (Wielka Brytania).
Niezależnie od Anglików do podobnego rozwiązania na początku lat 80. XX wieku doszedł kierownik laboratorium maszyn żniwiarskich Instytutu Mechanizacji Rolnictwa w Melitopolu (obecnie Tawrijski Państwowy Agrotechnologiczny Uniwersytet), doktor nauk technicznych Petro Szabanow, twórca dwubębnowych maszyn.
Działanie współczesnych kombajnów oczesujących.
Kombajny oczesujące dzielą się na jednobębnowe i dwubębnowe. Dwubębnowy kombajn składa się z bębna oczesującego, przedniego bębna-odrzutnika, podajnika i nieruchomego płaszcza odbijającego. Po wprawieniu maszyny w ruch źdźbła roślin odchylane są za pomocą płaszcza. Pod wpływem wsysającego strumienia powietrza, wytwarzanego przez bęben oczesujący i bęben-odrzutnik, kłosy trafiają do zespołu młócącego. Młócenie odbywa się za pomocą znajdujących się na powierzchni bębnów grzebieni z prostokątnymi zębami. Omłócone zboże transportowane jest do podajnika, a następnie do pochylonej komory kombajnu. Jednobębnowe kombajny są pod względem konstrukcyjnym prostsze; zawierają bęben oczesujący (rotor), zespół żniwny, stabilizujący tarczę i podajnik. Działanie bębna oczesującego i transportowanie omłóconej masy wygląda podobnie jak przy użyciu kombajnu dwubębnowego.
Badania porównawcze kombajnów jedno- („Shelboure”) i dwubębnowych (MON-4), przeprowadzone w 1980 roku na Krymie podczas zbioru ryżu, na Kubaniu przy zbiorze pszenicy i na zachodzie Rosji w czasie zbioru jęczmienia, wykazały, że straty plonu w przypadku użycia maszyny dwubębnowej są o 1,5% mniejsze.
Ograniczenia.
Kombajny oczesujące są przeznaczone do zbioru zbóż oraz niektórych gatunków nasienników. Zbiór bobowatych w tej technologii jest niemożliwy ze względu na rozmieszczenie strąków na łodydze. Nie mogą być użyte do zbioru dwuetapowego, przez co nie mogą być stosowane do roślin wymagających podsuszenia po skoszeniu. Przy ich odpowiedniej eksploatacji straty ziarna nie przekraczają 1%, ale mogą być większe w przypadku zbiorów opóźnionych, gdy ziarno nie trzyma się już w kłosie i osypuje się, oraz w łanie o dużej różnicy w wysokości kwiatostanów. Niezalecane jest stosowanie kombajnów oczesujących na zakamienionych polach, a także przy zbiorze wyległego zboża.

</doc>
<doc id="2655148" url="https://pl.wikipedia.org/wiki?curid=2655148" title="Ejigbo">
Ejigbo

Ejigbo − miasto w stanie Osun, w Nigerii. Zamieszkane głównie przez Joruba. Liczy ok. 56 tys. mieszkańców.
W mieście rozwinął się przemysł spożywczy.

</doc>
<doc id="2655151" url="https://pl.wikipedia.org/wiki?curid=2655151" title="Grunwald Poznań (piłka nożna)">
Grunwald Poznań (piłka nożna)

Sekcja piłki nożnej WKS Grunwald Poznań – sekcja klubu sportowego Grunwald Poznań, która powstała 12 września 1947 roku.
Historia.
1973 – likwidacja Lig Międzywojewódzkich i utworzenie Klasy Wojewódzkiej (III stopień rozgrywek)
1976 – kolejna reforma i utworzenie III ligi (międzywojewódzkiej)
Wskutek nowego podziału administracyjnego kraju, województwo poznańskie zostało podzielone na pięć mniejszych województw, w których utworzono nowe okręgi piłkarskie. W ten sposób całkowicie zmalało znaczenie Ligi Okręgowej, która nie była już bezpośrednią rywalizacją drużyn z całej Wielkopolski.

</doc>
<doc id="2655154" url="https://pl.wikipedia.org/wiki?curid=2655154" title="The Age of Hell">
The Age of Hell

The Age of Hell – szósty album studyjny amerykańskiej grupy muzycznej Chimaira wydany 16 sierpnia 2011 roku przez Wytwórnię El Music.

</doc>
<doc id="2655158" url="https://pl.wikipedia.org/wiki?curid=2655158" title="Papirus Oxyrhynchus 15">
Papirus Oxyrhynchus 15

Papirus Oxyrhynchus 15 oznaczany jako "P.Oxy.I 15" – fragment epigramu nieznanego autora napisanego w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na III wiek n.e. Przechowywany jest w "Special Collections Department" biblioteki Uniwersytetu w Glasgow. Tekst został opublikowany przez Grenfella i Hunta w 1898 roku.
Manuskrypt został napisany na papirusie, w formie zwoju. Rozmiary zachowanego fragmentu wynoszą 9,2 na 15,7 cm. Tekst jest napisany w sposób nieregularną i pochyłą uncjałą.

</doc>
<doc id="2655176" url="https://pl.wikipedia.org/wiki?curid=2655176" title="Kocioł (Góry Izerskie)">
Kocioł (Góry Izerskie)

Kocioł (niem. "Kesselberg", 721 m n.p.m.) – wzniesienie w południowo-zachodniej Polsce, w Sudetach Zachodnich, w Górach Izerskich.
Wzniesienie w zachodniej części Grzbietu Kamienickiego Gór Izerskich. Wyrasta w bocznym, krótkim ramieniu pomiędzy Sępią Górą na zachodzie a Wysoką na wschodzie.
Zbudowane ze skał metamorficznych – gnejsów i granitognejsów, leukogranitów oraz łupków łyszczykowych i leptynitów, należących do bloku karkonosko-izerskiego, a ściślej jego północno-zachodniej części - metamorfiku izerskiego.
Na północnych zboczach znajdują się niewielkie skałki.
Również na północnym zboczu znajduje się nieczynny kamieniołom łupków łyszczykowych.
Prawie cały masyw jest zalesiony.
Na północno-wschodnich zboczach położona jest wieś Kotlina z ruinami dawnego schroniska - hotelu - domu wczasowego - ośrodka harcerskiego.
Turystyka.
Wschodnimi zboczami biegnie zielony – szlak turystyczny z Gryfowa przez Mirsk na Sępią Górę i do Świeradowa.

</doc>
<doc id="2655188" url="https://pl.wikipedia.org/wiki?curid=2655188" title="Pratt &amp; Whitney Canada PW100">
Pratt &amp; Whitney Canada PW100

Pratt &amp; Whitney Canada PW100 – rodzina turbośmigłowych silników lotniczych o mocach w zakresie od 2000 do 5000 KM (1500 do 3700 kW) produkowanych przez kanadyjski oddział Pratt &amp; Whitney. Pierwszy silnik tego typu wszedł do użytku w roku 1984.
Konstrukcja.
Silnik PW100 został zbudowany w nietypowej konfiguracji jako trójwałowy silnik turbośmigłowy. Odśrodkowa sprężarka niskiego ciśnienia, napędzana przez jednostopniową turbinę niskiego ciśnienia, doładowuje odśrodkową sprężarkę wysokiego ciśnienia którą z kolei napędza jednostopniowa turbina wysokiego ciśnienia. Moc dostarczana jest do reduktora obrotów śmigła za pomocą trzeciego wału napędzanego niezależną dwustopniową turbiną. Taki układ umożliwia uruchomienie silnika z unieruchomionym śmigłem (tzw. "Hotel mode"), co z kolei umożliwia użytkowanie silnika jako APU bez konieczności montowania dodatkowego urządzenia dając wymierne korzyści w masie i stopniu komplikacji całego samolotu.

</doc>
<doc id="2655204" url="https://pl.wikipedia.org/wiki?curid=2655204" title="GeForce GTX 200">
GeForce GTX 200



</doc>
<doc id="2655206" url="https://pl.wikipedia.org/wiki?curid=2655206" title="Małgorzata Sadowska (piłkarka ręczna)">
Małgorzata Sadowska (piłkarka ręczna)



</doc>
<doc id="2655212" url="https://pl.wikipedia.org/wiki?curid=2655212" title="Papirus Oxyrhynchus 16">
Papirus Oxyrhynchus 16

Papirus Oxyrhynchus 16 oznaczany jako "P.Oxy.I 16" – fragment czwartej księgi (rozdziały 36-41) Wojny peloponeskiej Tukidydesa napisanej w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na I wiek n.e. Przechowywany jest w "The University Museum" biblioteki Uniwersytetu Pensylwanii (E 2747). Tekst został opublikowany przez Grenfella i Hunta w 1898 roku.
Manuskrypt został napisany na papirusie, w formie zwoju. Rozmiary zachowanego fragmentu wynoszą 25,6 na 20 cm. Fragment zawiera trzy kolumny pisane po 50-53 linijek. Tekst jest napisany małą i nieregularną uncjałą. Nie zawiera numeracji stron.
Fragment tego samego egzemplarza Wojny peloponeskiej zawiera również "P.Oxy.IV 696" przechowywany w tym samym muzeum (E 2814). "P.Oxy.I 16" jest jednym z około 20 papirusów z fragmentami Wojny peleponeskiej znalezionych w Oxynrhynchus.

</doc>
<doc id="2655213" url="https://pl.wikipedia.org/wiki?curid=2655213" title="Uniwersytet Stanowy Arizona">
Uniwersytet Stanowy Arizona



</doc>
<doc id="2655223" url="https://pl.wikipedia.org/wiki?curid=2655223" title="Okigwe">
Okigwe

Okigwe - drugie co do wielkości miasto w stanie Imo, w południowo-wschodniej Nigerii. Liczy 14 883 mieszkańców.
W mieście rozwinął się przemysł olejarski.

</doc>
<doc id="2655230" url="https://pl.wikipedia.org/wiki?curid=2655230" title="Grunwald Poznań (hokej na trawie)">
Grunwald Poznań (hokej na trawie)

 WKS Grunwald Poznań – sekcja hokeja na trawie powstała w styczniu 1952 roku. Na przełomie 1951/1952 roku, Zarząd Związkowego Klubu Sportowego Włókniarz Poznań (trzecie miejsce w Mistrzostwach Polski w 1950) wystąpił z propozycją do Zarządu Garnizonowego Wojskowego Klubu Sportowego (GWKS) Poznań o przejęcie sekcji hokeja na trawie i lodzie, której nie był w stanie utrzymać. Kierownictwo GWKS wyraziło zgodę i oficjalnie przejęto sekcję.

</doc>
<doc id="2655259" url="https://pl.wikipedia.org/wiki?curid=2655259" title="Big K.R.I.T.">
Big K.R.I.T.

Big K.R.I.T., właściwie Justin Scott (ur. 26 sierpnia 1986 w Meridian, Missisipi) – amerykański raper i producent muzyczny. Pseudonim artystyczny jest skrótem od wyrazów "King Remembered In Time".
Życiorys.
Karierę muzyczną rozpoczął w 2005 roku. Jej okres nie jest znany.
W maju 2010 roku wydał mixtape "K.R.I.T. Wuz Here", który zdobył uznanie krytyków. Niecały roku później, w marcu 2011 roku ukazał się kolejny mixtape "Return of 4Eva". Był wyprodukowany przez samego Scotta. Gościnnie wystąpili na nim między innymi David Banner, Chamillionaire, Ludacris czy Bun B. Tak jak przy poprzedniej produkcji, krytycy równie dobrze ocenili kompozycję. William E. Ketchum III z portalu internetowego hiphopdx.com ocenił mixtape bardzo wysoko, określając go jako "free album" (z ang. "darmowy album"), czyli solowy album całkowicie za darmo.
1 lipca 2011 roku raper ogłosił swój debiutancki solowy album pt. "Live from the Underground". Planowana premiera miała odbyć się 27 września 2011. Jednak nie nastąpiła, i została przeniesiona na 5 czerwca 2012 r. Pierwszym singlem był utwór "Money On the Floor"; wydany 24 października 2011. Kolejnym została piosenka "I Got This", która ukazała się 20 marca 2012. Teledysk do tego singla był realizowany kilka tygodni później, 10 kwietnia. Natomiast pełny klip ukazał się 7 maja 2012 r. Sprzedaż płyty w pierwszym tygodniu wyniosła 41 000 egzemplarzy.
Dyskografia.
Single.
Curren$y - Jet Life Ft. Wiz Khalifa (18 wrz 2012)

</doc>
<doc id="2655261" url="https://pl.wikipedia.org/wiki?curid=2655261" title="Spis powszechny dzikich zajęcy (opowiadanie)">
Spis powszechny dzikich zajęcy (opowiadanie)

Spis powszechny dzikich zajęcy – opowiadanie humorystyczne Georgiego Miszewa, wydane w 1970 r. w tomie opowiadań "Esenen panair". Na podstawie opowiadania Eduard Zacharijew nakręcił w 1973 r. film, do którego Miszew napisał scenariusz (zob. "Spis powszechny dzikich zajęcy").
Treść.
Do wsi przyjeżdża statystyk. Z miejscowych chłopów, nauczyciela i weterynarza tworzy komisję, która ma mu pomóc z przeliczeniu pogłowia zajęcy na potrzeby statystyki, ponieważ "państwo chce wiedzieć, jakim bogactwem dysponuje" Ponieważ nauczyciel i weterynarz nie chcą brać udziału w komisji, statystyk grozi im założeniem raportu. Komisja wychodzi na pole kapusty, rozpina sieci i próbuje znaleźć zające, ale zajęcy nie ma. W południe członkowie komisji rozpoczynają posiłek, popijają rakiję i zapominają o zadaniu.
Opowiadanie zostało przetłumaczone na język polski przez Wojciecha Gałązkę i znalazło się w wydanej w 1975 r. antologii "Spis powszechny dzikich zajęcy i inne opowiadania", w wyborze Krystyny Migdalskiej i Wojciecha Gałązki, Warszawa 1975. 

</doc>
<doc id="2655286" url="https://pl.wikipedia.org/wiki?curid=2655286" title="Mrożynka">
Mrożynka

Mrożynka (niem. "Vogtsbach") – potok w południowo-zachodniej Polsce, w woj. dolnośląskim, w Górach Izerskich, w prawym dorzeczu Kwisy. Długość ok. 11 km, źródła na wysokości ok. 810 m n.p.m., ujście – ok. 340 m n.p.m.
Opis.
Wypływa z północnych zboczy Kamienickiego Grzbietu Gór Izerskich, z północnych zboczy Kowalówki. Początkowo płynie stromą, głęboko wciętą doliną pomiędzy Tłoczyną a Dłużcem ku północnemu wschodowi. Dolina ta nosi nazwę "Ciemny Wądół". Pod Hucianką zakręca na północny wschód i ponownie na północny zachód, po czym wypływa na Pogórze Izerskie. Odtąd płynie spokojnie w tym samym kierunku przez południową część Kotliny Mirskiej.
Uchodzi do Długiego Potoku, choć niektóre źródła podają, że do Kwisy.
Dopływy.
Większe dopływy, to:

</doc>
<doc id="2655287" url="https://pl.wikipedia.org/wiki?curid=2655287" title="Linia kolejowa Elbląg - Myślice">
Linia kolejowa Elbląg - Myślice



</doc>
<doc id="2655297" url="https://pl.wikipedia.org/wiki?curid=2655297" title="Kompanie wyborcze">
Kompanie wyborcze

 
Kompanie wyborcze – doborowe pododdziały wojska okresu Księstwa Warszawskiego i Królestwa Polskiego.
Wprowadzone w wojsku polskim na wzór francuskich "kompanii Ellite". Była to pierwsza kompania pierwszego szwadronu pułku jazdy. Pozostałe kompanie w pułkach jazdy nazywano centralnymi. W pułkach jazdy ciężkiej (kirasjerów), kompanii wyborczych nie organizowano.
W jednostkach piechoty pododdziałami wyborczymi były kompanie grenadierów, woltyżerów, a w pułkach strzelców pieszych - kompanie karabinierów. Pododdziałami centralnymi były kompanie fizylierskie – strzeleckie.
W Wojsku Polskim Królestwa Kongresowego kompanie wyborcze tworzyły Gwardię. 
Żołnierzy do kompanii wyborczej rekrutowano spośród najsprawniejszych i najbardziej doświadczonych żołnierzy oddziału. Otrzymywali oni wyższy od pozostałych żołd.
Podczas parady kompania wyborcza maszerowała na czele pułku, tuż za dowódcą i trębaczami. W czasie szarży walki zajmowała pozycje na skrzydłach atakującego oddziału.Jej zadaniem było oskrzydlenie przeciwnika lub obrona własnych skrzydeł przed podobnym zamiarem nieprzyjaciela. Wykorzystywana była do działań manewrowych. 
Kolorem dominującym w ozdobach munduru był kolor pąsowy, a jako nakrycia głowy używali najczęściej bermycy różnych wzorów. Emblematem grenadierów, a za nimi kompanii wyborczych kawalerii był "gorejący granat", który umieszczano na bermycach, klamrach pasa głównego, pasach do ładownicy i na pokrywie ładownicy.

</doc>
<doc id="2655298" url="https://pl.wikipedia.org/wiki?curid=2655298" title="Linia kolejowa Golczewo Wąskotorowe - Śniatowo">
Linia kolejowa Golczewo Wąskotorowe - Śniatowo



</doc>
<doc id="2655305" url="https://pl.wikipedia.org/wiki?curid=2655305" title="Linia kolejowa Kościerzyna - Gołubie Kaszubskie">
Linia kolejowa Kościerzyna - Gołubie Kaszubskie



</doc>
<doc id="2655307" url="https://pl.wikipedia.org/wiki?curid=2655307" title="Linia kolejowa Koszalin Wąskotorowy - Bobolice Wąskotorowe">
Linia kolejowa Koszalin Wąskotorowy - Bobolice Wąskotorowe



</doc>
<doc id="2655313" url="https://pl.wikipedia.org/wiki?curid=2655313" title="Linia kolejowa Lutol Suchy - Trzciel Zachodni">
Linia kolejowa Lutol Suchy - Trzciel Zachodni



</doc>
<doc id="2655316" url="https://pl.wikipedia.org/wiki?curid=2655316" title="Linia kolejowa Nasielsk Wąskotorowy - Pułtusk">
Linia kolejowa Nasielsk Wąskotorowy - Pułtusk



</doc>
<doc id="2655317" url="https://pl.wikipedia.org/wiki?curid=2655317" title="Dieudonné Nzapalainga">
Dieudonné Nzapalainga

Dieudonné Nzapalainga CSSp (ur. 14 marca 1967 w Bangassou) – środkowoafrykański duchowny rzymskokatolicki, duchacz, administrator apostolski "sede vacante" Bangi w latach 2009–2012, arcybiskup metropolita Bangi od 2012, kardynał prezbiter od 2016.
Życiorys.
Dieudonné Nzapalainga urodził się 14 marca 1967 w Mbomou. Po szkole podstawowej wstąpił do Niższego Seminarium w Bangassou, a następnie do Saints Apôtres Major of Philosophy w Otélé w Kamerunie, po czym kontynuował naukę w Wyższym Seminarium Duchownym Daniela Brottiera w Libreville. Następnie uzyskał licencjat z teologii we francuskim Centre Sèvres of Frs.
Pierwsze śluby zakonne złożył 8 września 1993 w Zgromadzeniu Ducha Świętego pod opieką Niepokalanego Serca Maryi Panny, a śluby wieczyste 6 września 1997. Święcenia prezbiteratu otrzymał 9 sierpnia 1998.
Po święceniach zajmował następujące stanowiska: 1998–2005: kapelan sierot Fundacji Auteuil (Francja) i wikariusz parafii św. Hieronima w Marsylii; 2005–2009: przełożony regionalny ojców duchaczy (Afryka Środkowa) i proboszcz parafii w Bangi; 2008–2009: przewodniczący Konferencji Wyższych Przełożonych Afryki Środkowej.
26 maja 2009 został mianowany administratorem apostolskim archidiecezji Bangi.
14 maja 2012 papież Benedykt XVI prekonizował go arcybiskupem metropolitą Bangi. 22 lipca 2012 otrzymał święcenia biskupie, a 29 lipca odbył ingres do katedry Matki Bożej Niepokalanego Poczęcia. Głównym konsekratorem był kardynał Fernando Filoni – prefekt Kongregacji ds. Ewangelizacji Narodów, zaś współkonsekratorami arcybiskup Jude Thaddeus Okolo, nuncjusz apostolski Republiki Środkowoafrykańskiej, i biskup Edouard Mathos, biskup diecezjalny Bambari. Jako zawołanie biskupie przyjął słowa „"Ad Imaginem Dei Creavit Illum"” ("Na obraz Boży go stworzył"). 29 czerwca 2013 w bazylice św. Piotra na Watykanie odebrał od papieża Franciszka paliusz metropolitalny.
9 października 2016 podczas modlitwy Regina Coeli papież Franciszek ogłosił, że mianował go kardynałem. 19 listopada 2016 na konsystorzu w bazylice św. Piotra kreował go kardynałem prezbiterem, a jako kościół tytularny nadał mu bazylikę św. Andrzeja „della Valle”, a 18 grudnia uroczyście objął swój kościół tytularny w Rzymie.

</doc>
<doc id="2655318" url="https://pl.wikipedia.org/wiki?curid=2655318" title="Linia kolejowa Mrozy - Rudka Sanatorium">
Linia kolejowa Mrozy - Rudka Sanatorium



</doc>
<doc id="2655319" url="https://pl.wikipedia.org/wiki?curid=2655319" title="Tychy Lodowisko">
Tychy Lodowisko

Tychy Lodowisko – końcowy przystanek kolejowy Szybkiej Kolei Regionalnej w Śródmieściu Tychów pod wiaduktem w ciągu ulicy kardynała Stefana Wyszyńskiego. W bezpośrednim sąsiedztwie znajduje się Stadion Zimowy. Przystanek powstał w 2012 roku w ramach rozbudowy Szybkiej Kolei Regionalnej.
Historia.
15 lutego 2011 PKM Tychy podpisało umowę z Przedsiębiorstwem Robót Komunikacyjnych na budowę przystanków Tychy Lodowisko, Tychy Aleja Bielska i Tychy Grota-Roweckiego oraz modernizację przystanku Tychy Zachodnie.
Wszystkie te przystanki zostały otwarte 1 września 2012. Tego samego dnia Przewozy Regionalne wydłużyły do Tychów Lodowiska relacje swoich pociągów kończących dotychczas bieg w Tychach Mieście. 9 grudnia 2012 obsługa przystanku, podobnie jak i całej SKR, została przejęta przez Koleje Śląskie. 18 grudnia władze Tych podpisały umowę z firmą Aldesa Construcciones na budowę dwóch parkingów Park &amp; Ride (z 352 miejscami parkingowymi każdy) zlokalizowanych przy przystanku Tychy Lodowisko oraz stacji Tychy. 29 czerwca 2015 parking został oddany do użytku.
Linie kolejowe.
Przystanek znajduje się przy torze łączącym nr 696 Tychy Miasto – Tychy Lodowisko, biegnącym równolegle do linii nr 179 Tychy – Mysłowice Kosztowy. Za przystankiem od strony Mysłowic znajduje się kozioł oporowy.
Infrastruktura.
Na przystanku znajduje się jeden peron o długości 220 m, wyposażony w automaty biletowe, dynamiczną informację pasażerską, megafony, monitoring, oświetlenie, wiaty i słupki alarmowo-rozmówne.
Obok przystanku znajduje się 4-kondygnacyjny parking Parkuj i Jedź, mogący pomieścić 352 samochody i 50 rowerów. Na parkingu znajduje się 18-metrowy tunel łączący go bezpośrednio z peronem przystanku.
Ruch pociągów.
Przystanek jest przystankiem końcowym Szybkiej Kolei Regionalnej (linia S4 Kolei Śląskich Sosnowiec Główny – Tychy Lodowisko). Na linii obowiązuje takt 1-godzinny. Część kursów kończy/rozpoczyna bieg w Katowicach.
W roku 2021 przystanek obsługiwał 1000–1500 pasażerów na dobę.
Komunikacja z przystankiem.
W pobliżu przystanku kolejowego "Tychy Lodowisko" znajdują się przystanki autobusowo-trolejbusowe"Tychy Lodowisko" i "Tychy Osiedle O" obsługiwane przez ZTM oraz wypożyczalnia rowerów miejskich.

</doc>
<doc id="2655320" url="https://pl.wikipedia.org/wiki?curid=2655320" title="Papirus Oxyrhynchus 17">
Papirus Oxyrhynchus 17

Papirus Oxyrhynchus 17 oznaczany jako "P.Oxy.I 17" – fragment drugiej księgi (rozdziały 7 i 8) Wojny peloponeskiej Tukidydesa napisanej w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na II lub III wiek n.e. Przechowywany jest w "Milton S. Eisenhower Library" Uniwersytetu Johnsa Hopkinsa. Tekst został opublikowany przez Grenfella i Hunta w 1898 roku.
Manuskrypt został napisany na papirusie, prawdopodobnie w formie zwoju. Rozmiary zachowanego fragmentu wynoszą 7 na 5,3 cm. Fragment zawiera 13 linijek tekstu. Tekst jest napisany małą i pionową uncjałą. "P.Oxy.I 17" jest jednym z około 20 papirusów z fragmentami Wojny peleponeskiej znalezionych w Oxynrhynchus.

</doc>
<doc id="2655322" url="https://pl.wikipedia.org/wiki?curid=2655322" title="Linia kolejowa Jaszczów - LW Bogdanka">
Linia kolejowa Jaszczów - LW Bogdanka



</doc>
<doc id="2655331" url="https://pl.wikipedia.org/wiki?curid=2655331" title="Linia kolejowa Miłomłyn - Myślice">
Linia kolejowa Miłomłyn - Myślice



</doc>
<doc id="2655332" url="https://pl.wikipedia.org/wiki?curid=2655332" title="Linia kolejowa Miłomłyn - Morąg">
Linia kolejowa Miłomłyn - Morąg



</doc>
<doc id="2655336" url="https://pl.wikipedia.org/wiki?curid=2655336" title="Linia kolejowa Rokita - Czarnogłowy">
Linia kolejowa Rokita - Czarnogłowy



</doc>
<doc id="2655340" url="https://pl.wikipedia.org/wiki?curid=2655340" title="Linia kolejowa Pyrzyce - Płońsko Pyrzyckie">
Linia kolejowa Pyrzyce - Płońsko Pyrzyckie



</doc>
<doc id="2655343" url="https://pl.wikipedia.org/wiki?curid=2655343" title="Cerkiew św. Michała Archanioła w Starym Korninie">
Cerkiew św. Michała Archanioła w Starym Korninie

Cerkiew św. Michała Archanioła – prawosławna cerkiew parafialna w Starym Korninie. Należy do dekanatu Hajnówka diecezji warszawsko-bielskiej Polskiego Autokefalicznego Kościoła Prawosławnego.
Historia.
Pierwsza cerkiew w Starym Korninie.
Prawosławna cerkiew w Starym Korninie została wzniesiona między listopadem 1630 a sierpniem 1631. O zakończeniu robót informuje kamień pamiątkowy z napisem w języku cerkiewnosłowiańskim "Sozdan siej chram roku 1631" ("świątynia ta [została] wzniesiona w roku 1631"). W tym samym roku utworzono w Starym Korninie prawosławną parafię. Budowę zainicjował duchowny Szymon Simonowicz, który przekazał z myślą o cerkwi część ogrodu i wykupił sąsiednie parcele. Świątynię wznosili sami parafianie. Nadano jej podwójne wezwanie św. Michała Archanioła i św. Anny, co może sugerować istnienie dwóch ołtarzy. Pierwszym proboszczem starokornińskiej parafii został syn fundatora Jan. W 1632 wojewoda nowogródzki Mikołaj Sapieha podarował parafii dwie włóki ziemi. Siedem lat później polecił przekazać placówce duszpasterskiej kolejne dwie włóki należące dotąd do leśnictwa bielskiego z zastrzeżeniem, iż parafia ma przyjąć unię brzeską. Nadanie to razem z postawionymi przez Sapiehę warunkami potwierdził król Władysław IV. Cerkiew w Starym Korninie faktycznie przyjęła unię krótko po poświęceniu.
Objawienie Starokornińskiej Ikony Matki Bożej, budowa i funkcjonowanie drugiej cerkwi.
W 1709 w okolicach Starego Kornina, według unickiej i prawosławnej tradycji, doszło do objawienia ikony Matki Bożej, nazwanej następnie Starokornińską. Miejscowa cerkiew stała się celem licznych pielgrzymek. Początkowo proboszcz Jan Simonowicz zdecydował o rozbudowie obiektu sakralnego. W 1715 ufundowano również nowy ołtarz, do którego wstawiono cudowną ikonę. Okazało się jednak, że świątynia jest w bardzo złym stanie technicznym. W 1724 Jan Klemens Branicki ufundował nową świątynię. Trzy lata później w opisie wizytacji kanonicznej stwierdzono, że budowla nie była jeszcze ukończona, podobnie jak starsza cerkiew wznoszona była z drewna, zwieńczono ją natomiast pięcioma kopułami. Na jednej z kopuł znajdował się już krzyż, a na dwóch bocznych imiona Jezusa i Maryi. Na wyposażeniu świątyni obok elementów typowych dla Kościołów wschodnich były już utensylia zaczerpnięte z tradycji łacińskiej, co odpowiadało tendencjom panującym w całej Cerkwi unickiej po synodzie zamojskim w 1720. Chociaż w cerkwi był jeszcze stół ofiarny (żertwiennik), carskie wrota oraz antymins, miejscowe duchowieństwo zaczęło już nosić obce wschodniej tradycji ornaty. W 1728 do świątyni wstawiono portatyl. W 1734 w cerkwi św. Michała Archanioła umieszczono nowe carskie wrota zdobione motywem liści akantu. W cerkwi nadal znajdował się także czterorzędowy ikonostas.
Dokumenty kolejnej wizytacji cerkwi w 1747 wskazują na korzystanie w świątyni z polskojęzycznego Ewangeliarza oraz łacińskiego mszału. Nie wspomniano również o ikonostasie, pozostały jedynie carskie wrota. W 1755 do świątyni wstawiono monstrancję, którą wcześniej w Supraślu konsekrował biskup piński. Wizytacja z 1758 informuje o wstawieniu do cerkwi organów i wcześniejszym usunięciu carskich wrót. W prezbiterium świątyni znalazł się ołtarz wykonany według wzorców łacińskich z trzema antyminsami i dwoma portatylami. Innym typowo łacińskim elementem wyposażenia były figury św. Tomasza z Akwinu i św. Jacka.
Począwszy od 1759 do lat 30. XIX w. w świątyni starokornińskiej naprzemiennie służyli duchowni uniccy i rzymskokatoliccy. Parafia w Starym Korninie należała do dekanatu bielskiego unickiej metropolii kijowsko-wileńskiej (łącznie działało w niej 18 placówek duszpasterskich).
W 1838 do parafii w Starym Korninie należały 1773 osoby. Była to jedna z kilku placówek w regionie, w których w latach 30. XIX w. nie nastąpiły konwersje z obrządku unickiego na łaciński.
Cerkiew w Starym Korninie w 1839, po synodzie połockim, stała się ponownie świątynią prawosławną. W poprzednich latach uzupełniono jej wyposażenie o elementy typowe dla prawosławia tradycji rosyjskiej, natomiast utensylia typowo katolickie usunięto. W 1834 biskup Józef Siemaszko przeprowadził wizytację cerkwi w metropolii wileńskiej, by ocenić ich stan materialny i wskazać najzamożniejsze i najbardziej znaczące. To w nich w pierwszej kolejności miały być instalowane ikonostasy, prawosławne ołtarze i stoły ofiarne. Cerkiew w Starym Korninie znalazła się wśród szesnastu świątyń na Podlasiu, które hierarcha uznał za szczególnie istotne lub zamożne. Ikonostas w cerkwi pojawił się ponownie w 1836. W tym samym roku do cerkwi przekazano nowe naczynia liturgiczne.
Trzecia cerkiew.
W XIX w. stan techniczny świątyni stopniowo się pogarszał. W 1893 z inicjatywy miejscowego proboszcza i parafian zbudowano kolejną cerkiew, której nadano to samo wezwanie, co poprzedniej. Do budynku wstawiono nowy ikonostas autorstwa Jegora Mołokina, malarza i rzeźbiarza z Wilna. Ikony fundowane były przez osoby prywatne, a na początku XX stulecia sprowadzono kolejne wizerunki z Athosu. Rok przed poświęceniem cerkwi parafialnej w Starym Korninie oddano do użytku drugą cerkiew pod wezwaniem św. Anny. Kult ikony tej świętej w XIX w. pojawił się w miejscowej parafii i z niejasnych przyczyn próbowano zastąpić nim trwający od początku XVIII w. kult ikony maryjnej.
Wyposażenie osiemnastowiecznej świątyni rozdzielono między dwie starokornińskie cerkwie. Podczas gdy ołtarz z cudowną ikoną pozostał w cerkwi parafialnej, ikonostas przeniesiono do cerkwi św. Anny. Na wyposażeniu świątyń pozostają również osiemnastowieczne wizerunki Ewangelistów, ikona Chrystusa na Krzyżu i naczynia liturgiczne.
W okresie międzywojennym i II wojny światowej.
W 1915 prawosławni mieszkańcy Starego Kornina udali się na bieżeństwo. Razem z nimi wywieziono z miejscowości Starokornińską Ikonę Matki Bożej, która nigdy nie znalazła się z powrotem w pierwotnym miejscu. W niepodległej Polsce prawosławnych ze Starego Kornina przyłączono do parafii w Dubiczach Cerkiewnych. Majątek parafii przejęła siedlecka Dyrekcja Lasów Państwowych. Cerkiew w Starym Korninie ponownie stała się świątynią parafialną w 1940.
Architektura.
Obecna świątynia jest budowlą drewnianą, o konstrukcji zrębowej, wzniesioną na planie krzyża greckiego, nieorientowaną. Od frontu kruchta poprzedzona przedsionkiem z dwuspadowym dachem. Przy bocznym wejściu (bezpośrednio do kruchty) zadaszony ganek. Prezbiterium zamknięte prostokątnie, z dwiema bocznymi zakrystiami. Dachy cerkwi blaszane. Nad centralną częścią nawy dach ośmioboczny zwieńczony wieżyczką z baniastym hełmem. Nad krańcowymi częściami transeptu, kruchtą i prezbiterium dachy jednokalenicowe z kopułkami. Wewnątrz znajduje się ikonostas z końca XIX w., wykonany przez Jegora Mołokina z Wilna.
Cerkiew wpisano do rejestru zabytków 31 grudnia 1986 pod nr 630.

</doc>
<doc id="2655344" url="https://pl.wikipedia.org/wiki?curid=2655344" title="Literatura Rusi Kijowskiej">
Literatura Rusi Kijowskiej

Pojawienie się alfabetu cyrylickiego i języka pisanego na Rusi Kijowskiej było ściśle związane z przyjęciem chrztu przez Włodzimierza Wielkiego i cały rządzony przez niego kraj. Istnieją dowody, że pismo znane było na Rusi już wcześniej, jednak dopiero po 988 rozpowszechniło się . Od tego momentu na Rusi Kijowskiej rozwija się literatura, związana w pierwszej kolejności z Kościołem. 
Znaczna część dorobku literackiego Rusi Kijowskiej to cerkiewnosłowiańskie przekłady fragmentów Biblii, tekstów liturgicznych i hagiograficznych oraz kazań. Od XI w. na Rusi zauważalna jest też oryginalna twórczość piśmiennicza, na którą składają się kazania i żywoty świętych, latopisy (kroniki), literatura ludowa (byliny i pieśni). Najważniejszym zabytkiem literatury Rusi Kijowskiej jest "Słowo o wyprawie Igora", jednak jego autentyczność budzi wśród badaczy kontrowersje.
Literatura przekładowa.
W pierwszych latach po chrzcie Rusi Kijowskiej (988) w kraju tym rozwinęło się piśmiennictwo o charakterze użytkowym, związane z Kościołem. Teksty o szeroko pojętym charakterze religijnym były przenoszone na grunt ruski przez duchowieństwo wywodzące się z ziem południowosłowiańskich lub przez Greków, przy czym posługiwano się przekładami z języka greckiego na język cerkiewnosłowiański opracowanymi stulecie wcześniej w Bułgarii .
Na Rusi znane były częściowe przekłady Biblii: ewangelie (zarówno w formie pełnej, jak i w formie zbiorów fragmentów niezbędnych do odprawiania Świętej Liturgii). Najdawniejsze kodeksy zawierające pełny tekst czterech ewangelii to "Ewangeliarz Archangielski" datowany na 1092 oraz "Ewangeliarz halicki" z 1144. Datowany na lata 1056-1057 "Ewangeliarz Ostromira" był natomiast księgą dostosowaną do potrzeb liturgicznych. Na Rusi znane były ponadto "Dzieje Apostolskie" oraz listy apostołów pod ogólną nazwą "Apostoł". Kodeksy z ich tekstem pełnym funkcjonowały najpóźniej od XIII w., zaś skróconym - już stulecie wcześniej. Spośród ksiąg starotestamentowych najbardziej rozpowszechniona była Księga Psalmów, wykorzystywana nie tylko w praktyce liturgicznej, ale również przechowywana w domach i używana jako księga magiczna lub zwykła lektura. Zachowały się egzemplarze "Księgi Psalmów" z XI w. (np. Kodeks Nowogrodzki). Odrębną grupę ksiąg religijnych funkcjonujących na Rusi stanowiły zbiory modlitw i wskazówek dotyczących odprawiania nabożeństw – służebniki, horologiony, trebniki, mineje (np. Kodeks supraski).
Znaczną popularnością cieszyły się apokryfy – tłumaczona z greckiego opowieść o Salomonie i Kitowrasie oraz powstałe już na Rusi, lecz inspirowane bizantyjskimi motywami "Chożdienije Bogorodicy po mukam" oraz legenda o przybyciu apostoła Andrzeja na miejsce, gdzie później powstał Kijów. Z literatury bizantyjskiej na Ruś przeszła również hagiografia – na język cerkiewnosłowiański przetłumaczono najsłynniejsze żywoty świętych wczesnochrześcijańskich jak "Żywot Antoniego Wielkiego" i "Żywot Aleksego, człowieka bożego" oraz najważniejsze pateryki – "Synajski", "Egipski" i "Rzymski". Obok żywotów świętych tłumaczono także poświęcone im hymny.
Znaczące miejsce w literaturze przekładowej miały kazania. Na Rusi Kijowskiej funkcjonowały zbiory homilii Jana Chryzostoma (cerkiewnosłowiański przekład powstał w Bułgarii w X w.), Efrema Syryjczyka, Grzegorza z Nazjanzu, Bazylego Wielkiego, Cyryla Jerozolimskiego, Atanazego Wielkiego. Na Ruś dotarły także przekłady niektórych tekstów historycznych: w XI w. przełożona została "Historia wojny żydowskiej" Józefa Flawiusza (na gruncie ruskim funkcjonowała jako "Opowieść o zburzeniu Jerozolimy"), zaś na przełomie XI-XII w. "Aleksandreida".
Odrębny charakter miały zbiory sentencji i aforyzmów lub wiadomości na różne tematy. Tłumaczona z greckiego "Pszczoła" była zestawieniem pogrupowanych tematycznie przysłów, cytatów biblijnych, fragmentów dzieł twórców antycznych oraz rodzimych porzekadeł wybranych przez kompilatora oryginału. "Fizjolog" stanowił natomiast zestaw informacji o świecie przyrody, w tym szereg opisów zwierząt, także fantastycznych.
Z dzieł o tematyce czysto świeckiej szczególne miejsce w kulturze ruskiej zajmują "Opowieść o mądrym Akirze", tekst pochodzenia asyryjskiego, historia mądrego doradcy jednego z tamtejszych władców oraz "Dzieje Digenisowe" – historia idealnego rycerza broniącego Imperium Rzymskiego przed Saracenami.
Oryginalna literatura Rusi Kijowskiej.
Utwory powstające na Rusi Kijowskiej związane były głównie z Kościołem i z ideologią państwa.
Szczególne znaczenie w literaturze Rusi Kijowskiej mają oryginalne kazania pisane i wygłaszane przez miejscowych hierarchów kościelnych. Kazania powstałe na Rusi można podzielić na dwie grupy: teksty proste, o silnie wyeksponowanym celu dydaktycznym, nieskomplikowane pod względem formalny oraz kunsztowne formalnie i rozbudowane homilie. Pierwszy typ reprezentują kazania Teodozjusza Pieczerskiego i biskupa nowogrodzkiego Łukasza Żydiaty, drugi - homilie metropolitów kijowskich Hilariona ("Słowo o zakonie i łasce") i Klemensa Smolatycza oraz biskupa turowskiego Cyryla ("Homilia na niedzielę Tomasza").
Obok żywotów świętych przekładanych z języka greckiego na Rusi zaczęła rozwijać się rodzima literatura hagiograficzna, której przykładem jest anonimowy żywot Borysa i Gleba z końca XI w. Najpóźniej w XII w. powstał "Żywot Teodozjusza Pieczerskiego", zaś w XIII w. zbiór żywotów mnichów związanych z Monasterem Kijowsko-Peczerskim – "Pateryk Kijowsko-Pieczerski" .
Równolegle z tekstami oryginalnymi na Rusi funkcjonowały kompilacje ruskich i bizantyjskich żywotów.
Na mniejszą skalę w literaturze ruskiej reprezentowany był gatunek opowieści o podróżach (chożdienije). Najstarszym zabytkiem reprezentującym ten gatunek jest "Wędrówka ihumena jednego z klasztorów ruskich, Daniela" – opis pobytu w Palestynie z XII w.
Charakterystycznym rodzajem piśmiennictwa ruskiego były kroniki (latopisy), z których najważniejszą jest "Powieść minionych lat" ("Powieść doroczna"). Chociaż ich autorami byli z reguły mnisi, teksty te mają charakter raczej historyczny niż religijny; jasno ukazują najważniejsze problemy polityczne Rusi, podają wiele szczegółów, realistycznie ujmują opisywane wydarzenia.
Szczególne miejsce w literaturze Rusi Kijowskiej zajmuje "Słowo o wyprawie Igora", którego oryginalność i faktyczny czas powstania nadal budzą kontrowersje. Tematem utworu jest nieudana kampania księcia Igora Światosławowicza przeciwko Połowcom, dzieło przedstawia przebieg decydującej bitwy, przedstawia reakcje wielkiego księcia na wieść o klęsce, rozpacz żony Igora, wreszcie ucieczkę tytułowego bohatera z niewoli i powrót do swojego księstwa. Autor tekstu jest nieznany.
Literatura ustna i folklor.
Odrębne miejsce w dorobku literackim Rusi Kijowskiej zajmuje twórczość ludowa, ustna, której znaczna część, nigdy niezapisana, nie przetrwała. Przejawem folkloru Rusi Kijowskiej były pieśni związane z zawieraniem małżeństwa, śmiercią i pogrzebem. Epickie byliny, porównywane z twórczością Homera, a na gruncie słowiańskim z epickimi pieśniami serbskimi, opisują przygody „bogatyrów” – potężnych wojów broniących Rusi. Najstarsze byliny powtarzają motywy z przedchrześcijańskiej mitologii słowiańskiej i łączą postacie bohaterów z siłami natury. Młodsze byliny (znanych jest ok. 400 takich utworów) są utrzymane w duchu bardziej realistycznym, z reguły opisując czyny członków drużyny Włodzimierza Wielkiego, walczący z Chazarami i Połowcami. Najważniejszymi bohaterami bylin, regularnie przewijającymi się w tego typu utworach, są Ilja Muromiec, Dobrynia Nikiticz i Alosza Popowicz.

</doc>
<doc id="2655348" url="https://pl.wikipedia.org/wiki?curid=2655348" title="Linia kolejowa Strzelce Krajeńskie - Lubiana">
Linia kolejowa Strzelce Krajeńskie - Lubiana



</doc>
<doc id="2655351" url="https://pl.wikipedia.org/wiki?curid=2655351" title="Linia kolejowa Staropole - Kursko">
Linia kolejowa Staropole - Kursko



</doc>
<doc id="2655353" url="https://pl.wikipedia.org/wiki?curid=2655353" title="Linia kolejowa Samlino Odgałęźne - Samlino">
Linia kolejowa Samlino Odgałęźne - Samlino



</doc>
<doc id="2655356" url="https://pl.wikipedia.org/wiki?curid=2655356" title="Musée Toulouse-Lautrec">
Musée Toulouse-Lautrec

Musée Toulouse-Lautrec (Muzeum Toulouse-Lautreca) – muzeum sztuki położone w Albi przy placu św. Cecylii poświęcone Henriemu de Toulouse-Lautrecowi. Posiada największy na świecie zbiór jego prac: ponad 1000 obrazów, rysunków, litografii, szkiców, w tym wszystkie plakaty w liczbie 31. Muzeum odwiedza rocznie ok. 160 000 gości, co stawia je w czołówce muzeów położonych poza Paryżem.
Historia.
Wprowadzone w 1905 ustawodawstwo oddzielające Kościół od Państwa umożliwiło przekształcenie byłej rezydencji arcybiskupów Palais de la Berbie w muzeum. Dzięki spuściźnie po artyście, przekazanej w 1922 przez hrabiego i hrabinę de Toulouse-Lautrec, galerie poświęcone artyście zainaugurowały swą działalność.
W 2001 rozpoczęto w muzeum prace renowacyjne i modernizacyjne, w ramach których wykonano nowy projekt wejścia do muzeum, a pod nim samym zbudowano audytorium na 156 miejsc, przeznaczone na konferencje i odczyty, pomieszczenia na warsztaty edukacyjne i prezentacje dla dzieci, uczniów i dorosłych oraz pomieszczenie dla wystaw czasowych. 2 kwietnia 2012 otwarto zmodernizowaną placówkę dla publiczności. Zgromadzone eksponaty są prezentowane w porządku tematycznym i chronologicznym. Na pierwszym piętrze, ciągnącym się wokół dziedzińca honorowego, eksponowane są prace Toulouse-Lautreca, natomiast na drugim – sztuka współczesna.
Budynek.
W II połowie XIII wieku biskupi Albi postanowili w pobliżu katedry św. Cecylii wybudować rezydencję Palais de la Berbie. Przypominający fortecę pałac jest świadectwem dawnej potęgi biskupów Albi. Średniowieczna architektura budowli o wysokich i grubych murach łączy dziedziniec honorowy ze stołpem. W ciągu stuleci pałac był przebudowywany i powiększany. Wpisany na listę zabytków Francji należy do najlepiej zachowanych rezydencji biskupich w tym kraju. Od 2010 wraz z miastem Albi znajduje się na liście światowego dziedzictwa UNESCO.
Zbiory.
Zbiory dzieł artysty w muzeum jego imienia stanowią dar jego rodziców i obejmują ponad 1000 prac dokumentujących jego działalność artystyczną, w tym m.in. wszystkie plakaty (31), i obrazy z ulubionymi motywami (Montmartre, kobiety, portrety).

</doc>
<doc id="2655366" url="https://pl.wikipedia.org/wiki?curid=2655366" title="Linia kolejowa Wrzeście - Bargędzino">
Linia kolejowa Wrzeście - Bargędzino



</doc>
<doc id="2655369" url="https://pl.wikipedia.org/wiki?curid=2655369" title="Pierwsza wojna domowa w Sudanie">
Pierwsza wojna domowa w Sudanie



</doc>
<doc id="2655371" url="https://pl.wikipedia.org/wiki?curid=2655371" title="Kompania wyborcza">
Kompania wyborcza



</doc>
<doc id="2655391" url="https://pl.wikipedia.org/wiki?curid=2655391" title="Ferajna z baru „Oficina”">
Ferajna z baru „Oficina”

Ferajna z baru „Oficina” () – hiszpański serial komediowy z lat 1993–1996 w reżyserii Tito Fernándeza.
Światowa premiera serialu miała miejsce 4 kwietnia 1993 roku na hiszpańskim kanale Antena 3. Po raz ostatni serial pojawił się w 1996 roku. W Polsce serial nadawany był dawniej na kanale TVP2.
Obsada.
i inni

</doc>
<doc id="2655394" url="https://pl.wikipedia.org/wiki?curid=2655394" title="Max Kaufmann">
Max Kaufmann



</doc>
<doc id="2655407" url="https://pl.wikipedia.org/wiki?curid=2655407" title="Monika Naisen">
Monika Naisen

Monica Naisen (ur. w XVII wieku; zm. w 1626 w Nagasaki) – japońska męczennica, Błogosławiona Kościoła katolickiego.
Życiorys.
Pochodziła z religijnej rodziny. Jej mężem był bł. Jan Naisen; z tego związku urodził się syn bł. Ludwik Naisen. W czasie prześladowań katolików, została aresztowana za ukrywanie bł. księdza Jana Chrzciciela Zoli. Została ścięta w Nagasaki 12 lipca 1626 roku.
Została beatyfikowana przez papieża Piusa IX 7 lipca 1867 roku w grupie 205 męczenników japońskich, a jej wspomnienie obchodzone jest w dniu 12 lipca.

</doc>
<doc id="2655410" url="https://pl.wikipedia.org/wiki?curid=2655410" title="Jan Penkała">
Jan Penkała

Jan Penkała (ur. 2 lipca 1912, zm. 27 marca 1973) – polski duchowny rzymskokatolicki, prałat, kapelan Armii Krajowej, dyrektor Prymasowskiej Rady Budowy Kościołów, proboszcz parafii św. Zygmunta na warszawskich Bielanach.

</doc>
<doc id="2655422" url="https://pl.wikipedia.org/wiki?curid=2655422" title="Anyanya">
Anyanya

Anyanya – południowosudańska separatystyczna armia partyzancka stworzona w trakcie I wojny domowej w Sudanie. W języku ma'di "Anyanya" oznacza „jad węża”.
Od około 1969 plemiona południowej części Sudanu – m.in. Nuerowie, Lotuko, Bari, Aczoli, Azande, Dinkowie – zrzeszyli się do wspólnej walki przeciwko rządom Sudanu tworząc partyzanckie oddziały Anyanya.

</doc>
<doc id="2655429" url="https://pl.wikipedia.org/wiki?curid=2655429" title="Jan Naisen">
Jan Naisen

John Naisen (ur. w XVII wieku; zm. w 1626 w Nagasaki) – japoński męczennik, Błogosławiony Kościoła katolickiego.
Życiorys.
Urodził się bardzo religijnej rodzinie. Jego żoną była bł. Monika Naisen, a synem bł. Ludwik Naisen. Podczas prześladowań katolików, wraz z żoną, ukrywał bł. księdza Jana Chrzciciela Zolę. Wkrótce zostali aresztowani. Jego żona została ścięta, a on spalony żywcem w 1626 roku.
Został beatyfikowany przez papieża Piusa IX 7 lipca 1867 roku w grupie 205 męczenników japońskich.

</doc>
<doc id="2655434" url="https://pl.wikipedia.org/wiki?curid=2655434" title="Skórzyna (dopływ Mrożynki)">
Skórzyna (dopływ Mrożynki)

Skórzyna ("Skórzyniec", niem. "VStossbach") – potok w południowo-zachodniej Polsce, w woj. dolnośląskim, w Górach Izerskich, lewy dopływ Mrożynki. Długość ok. 1,2 km, źródła na wysokości ok. 680-750 m n.p.m., ujście – ok. 576 m n.p.m..
Opis.
Wypływa z północnych zboczy Kamienickiego Grzbietu Gór Izerskich, z północnych zboczy Kamienicy. Powstaje z wielu drobnych potoczków. Płynie stromą doliną ku północy. Uchodzi do Mrożynki w "Ciemnym Wądole".

</doc>
<doc id="2655436" url="https://pl.wikipedia.org/wiki?curid=2655436" title="Antoni (Kripak)">
Antoni (Kripak)

Arcybiskup Antoni, imię świeckie Serhij Mychajłowycz Kripak (ur. 16 lutego 1977 w Czowno-Fedorowce) – ukraiński biskup prawosławny, przełożony Pustelni Glińskiej.
Życiorys.
Pochodzi z rodziny urzędniczej. W 1996 wstąpił jako posłusznik do Pustelni Glińskiej. 20 kwietnia 2002 złożył w niej wieczyste śluby mnisze, przyjmując imię Antoni na cześć świętego mnicha Antoniego Pieczerskiego. 12 maja 2002 wyświęcony na hierodiakona; w monasterze pełnił obowiązki ekonoma i dziekana. 19 grudnia 2002 przyjął święcenia kapłańskie. Rok później otrzymał godność ihumena, zaś w 2006 – archimandryty.
Od 23 grudnia 2010 do czerwca 2011 był p.o. namiestnika Pustelni Glińskiej, zaś w czerwcu 2011 objął wymienioną godność na stałe.
Jego chirotonia biskupia odbyła się 13 maja 2012 w głównym soborze monasteru św. Pantelejmona w Kijowie z udziałem metropolitów kijowskiego i całej Ukrainy Włodzimierza, odeskiego i izmaelskiego Agatangela, czerkaskiego i kaniowskiego Sofroniusza, winnickiego i mohylewsko-podolskiego Symeona, arcybiskupów boryspolskiego Antoniego, biełgorodzko-dniestrowskiego Mikołaja, sarneńskiego i poleskiego Anatola, połtawskiego i myrhorodzkiego Filipa, zaporoskiego i melitopolskiego Łukasza, żytomierskiego Nikodema, jahodyńskiego Serafina, horodnickiego Aleksandra, biskupów chocimskiego Melecjusza, makarowskiego Hilarego, wasylkowskiego Pantelejmona, drohobyckiego Filareta, browarskiego Teodozjusza i szepetowskiego i sławuckiego Dionizego. Przyjął tytuł biskupa borodniańskiego, wikariusza eparchii kijowskiej. Uległ on w lipcu 2012 zmianie na "biskup putywelski".
17 sierpnia 2019 r. otrzymał godność arcybiskupa.

</doc>
<doc id="2655442" url="https://pl.wikipedia.org/wiki?curid=2655442" title="Maxwell Montes">
Maxwell Montes

Maxwell Montes (pol. "Góry Maxwella") – masyw górski na Wenus, na wyżynie Ishtar Terra. Jego najwyższy szczyt sięga co najmniej 11 km ponad średnią wysokość powierzchni planety, cały masyw ma średnicę 797 km.
Masyw ma współrzędne planetograficzne . Góry urywają się od zachodu, na granicy równiny Lakshmi Planum, wznosząc się 6,4 km ponad jej poziom; od wschodu opadają mniej gwałtownie ku Fortuna Tessera. Topografia tego regionu i samych Maxwell Montes wskazuje, że powstały w reżimie kompresyjnym, czyli na skutek działania sił ściskających. W obrębie masywu wyróżnia się duży krater uderzeniowy o nazwie Cleopatra; brak deformacji wskazuje, że jest on młodszy, niż same góry.
Nazwa masywu upamiętnia szkockiego fizyka, Jamesa Clerka Maxwella.

</doc>
<doc id="2655444" url="https://pl.wikipedia.org/wiki?curid=2655444" title="Menachemja">
Menachemja

Menachemja (hebr. מנחמיה; ang. Menahemya lub Menachemja) – wieś komunalna położona w Samorządzie Regionu Emek ha-Majanot, w Dystrykcie Północnym, w Izraelu.
Położenie.
Menachemja jest położona na wysokości 195 metrów p.p.m. na południowo-zachodniej krawędzi Doliny Kinaret w depresji Rowu Jordanu, w pobliżu zbiegu rzek Jordan i Jarmuk. Po stronie zachodniej wznoszą się strome zbocza płaskowyżu o wysokości 260 metrów n.p.m. Na północ od wsi przepływa strumień Anin, na południu strumień Menachemia, a wschodnią granicę wioski wyznacza rzeka Jordan. W odległości około 1,5 km na południowy wschód od wsi łączy się ona z rzeką Jarmuk, stanowiącą granicę z Jordanią. W odległości 4 km na północny wschód jest Jezioro Tyberiadzkie. Teren położony na wschód od wsi jest stosunkowo płaski. Obszar ten jest wykorzystywany do upraw rolniczych i pod stawy hodowlane. W jej otoczeniu znajduje się miasteczko Jawne’el, kibuce Geszer, Gazit, Alummot, Kewucat Kinneret, Bet Zera, Afikim, Aszdot Ja’akow Me’uchad i Aszdot Ja’akow Ichud, oraz moszawy Kefar Kisch i Szadmot Dewora. Po stronie jordańskiej jest wieś Bakura.
Menachemja jest położona w Samorządzie Regionu Emek ha-Majanot, w Poddystrykcie Jezreel, w Dystrykcie Północnym Izraela.
Demografia.
Stałymi mieszkańcami wsi są wyłącznie Żydzi:
Historia.
Grupa założycielska zawiązała się w 1901 roku i składała się z pięciu pionierów, którzy przybyli do Doliny Kinaret aby przygotować teren pod powstanie pierwszej współczesnej żydowskiej osady rolniczej w tej części Doliny Jordanu. Założenie osady przebiegło w trzech etapach. W pierwszym etapie, w dniach od 23 do 26 grudnia 1901 roku, pięć rodzin żydowskich osiedliło się na ziemi wykupionej przez organizacje syjonistyczne od arabskich właścicieli. W drugim etapie, od 25 grudnia 1902 roku, utworzono unię rolniczą umożliwiającą osadnikom dzierżawienie ziemi od organizacji syjonistycznych. Trzeci etap rozpoczął się w styczniu 1903 roku, kiedy formalnie powstała wieś. Mieszkało w niej dwanaście rodzin, do których następnie dołączyło pięć rodzin z Zichron Ja’akow. Wybudowano 21 domów w dwóch rzędach, otoczonych murem. Pozostawiono dwie działki niezabudowane, z przeznaczeniem pod szkołę i ośrodek zdrowia. Wieś początkowo nazywała się Milchamia (hebr. מלחמיה). Przed I wojną światową w pobliżu wioski utworzono kamieniołom i zakład produkcyjny gipsu. Po zamieszkach w Nabi Musa, w dniu 24 kwietnia 1920 roku grupa Arabów zaatakowała wieś. Podjęto wówczas ze względów bezpieczeństwa decyzję o ewakuacji na krótki czas wszystkich mieszkańców. Po powrocie mieszkańców w 1921 roku, zmieniono nazwę wioski na obecną, oddając w ten sposób cześć ojcu Wysokiego Komisarza Palestyny, sir Herberta Samuela.
Ze względu na mocno odizolowane położenie, trudne warunki geograficzne i rosnące zagrożenie ze strony Arabów, rozwój wioski był powolny i przyśpieszył dopiero w latach 50. XX wieku wraz z pojawieniem się nowej fali żydowskich imigrantów. W latach 1951-2006 posiadała prawa samorządu lokalnego. Po pozbawieniu tych praw została przekształcona w zwykłą wieś komunalną. Ze względu na położenie geograficzne w Dolinie Kinaret powinna ona podlegać pod jurysdykcję Samorządu Regionu Doliny Jordanu, postanowiono jednak przydzielić ją do Samorządu Regionu Doliny Bet Sze’an.
Architektura.
Menachemja posiada kilka osiedli mieszkaniowych: Ofer (na wschodzie), Bene Beitecha (na południu) i Amidar A (na zachodzie).
Kultura i sport.
We wsi jest ośrodek kultury z biblioteką, basen kąpielowy, sala sportowa z siłownią, oraz boisko do piłki nożnej.
Edukacja.
Wieś utrzymuje przedszkole i szkołę podstawową "Michael Szalita". Wieś posiada własną synagogę i mykwę.
Gospodarka i infrastruktura.
Lokalna gospodarka opiera się na rolnictwie i sadownictwie. W sadach uprawia się grejpfruty, mandarynki, pomarańcze, banany, daktyle, winorośla i oliwki. We wsi jest przychodnia zdrowia z gabinetem stomatologicznym, dwa sklepy wielobranżowe i warsztat mechaniczny.
Transport.
Ze wsi wyjeżdża się na południowy wschód na drogę nr 7188, którą jadąc na wschód dojeżdża się do skrzyżowania z drogą nr 90, lub jadąc na południowy zachód przejeżdża się przez kamieniołomy i dojeżdża do kibucu Geszer. Natomiast drogą nr 90 jadąc na południe dojeżdża się do kibucu Geszer, lub jadąc na północny wschód dojeżdża się do kibuców Aszdot Ja’akow Me’uchad i Aszdot Ja’akow Ichud.

</doc>
<doc id="2655452" url="https://pl.wikipedia.org/wiki?curid=2655452" title="Origin (program)">
Origin (program)

Origin – była to platforma firmy Electronic Arts pełniąca funkcję sklepu z grami w wersji cyfrowej oraz systemu kontroli dostępu do danych w formie cyfrowej (DRM). Pierwszym produktem udostępnionym w postaci cyfrowej w serwisie był dodatek do gry "Battlefield 2" – "Battlefield 2: Special Forces". Liczba zarejestrowanych użytkowników platformy sięgnęła ponad 50 milionów. Platforma Origin została zastąpiona przez EA app.

</doc>
<doc id="2655462" url="https://pl.wikipedia.org/wiki?curid=2655462" title="Jan Chrzciciel Zola">
Jan Chrzciciel Zola

Jan Chrzciciel Zola (ur. 1 listopada 1575 w Brescii; zm. w 1626 w Nagasaki) – włoski jezuita, misjonarz, męczennik, Błogosławiony Kościoła katolickiego.
Życiorys.
Wstąpił do jezuitów w 1595, a w 1602 roku wyjechał do Indii. W 1606 roku wyjechał do Japonii, gdzie prowadził działalność misyjną. Wkrótce doszło do prześladowań katolików w końcu został aresztowany wraz z Monicą Naisen i jej mężem. Został spalony żywcem w 1626 roku.
Beatyfikował go papież Pius IX w 1867 roku w grupie 205 męczenników.

</doc>
<doc id="2655477" url="https://pl.wikipedia.org/wiki?curid=2655477" title="Kościół Wniebowzięcia Najświętszej Marii Panny w Wągrowcu">
Kościół Wniebowzięcia Najświętszej Marii Panny w Wągrowcu

Kościół Wniebowzięcia Najświętszej Marii Panny w Wągrowcu – kościół dawnego opactwa cysterskiego, obecnie kościół parafialny parafii Wniebowzięcia Najświętszej Maryi Panny znajdujący się w Wągrowcu, przy ulicy Klasztornej.
Przy kościele w XVII w. działała szkoła, jej rektorem był w 1639 r. Adam Gradowicz, studiujący wcześniej w Akademii Lubrańskiego.
Kościół po pożarze 1747, na nowo zbudowany, ukończony 1799. Podczas okupacji zamieniony na magazyn, 1945 podpalony przez Niemców przed ucieczką, wypalił się doszczętnie. Jednocześnie spłonął przyległy klasztor, zbudowany w XVIII wieku z wykorzystaniem murów gotyckich. Po wojnie w latach 1946-1968, odbudowano kościół i klasztor. W 1968 roku w pomieszczeniach poklasztornych urządzono Dom Zasłużonego Kapłana Archidiecezji Gnieźnieńskiej im. Jakuba Wujka, który działał do czerwca 1997 roku. Obecnie skrzydło północne i zachodnie należą do parafii Wniebowzięcia Najświętszej Maryi Panny, a skrzydło wschodnie i południowe zostały przeznaczone na inne cele. W dniu 1 września 2013 roku opiekę nad kościołem i parafią przejęli ojcowie Paulini

</doc>
<doc id="2655501" url="https://pl.wikipedia.org/wiki?curid=2655501" title="Seria GP2 – Catalunya 2012">
Seria GP2 – Catalunya 2012

Runda GP2 na torze Circuit de Catalunya – czwarta runda mistrzostw serii GP2 w sezonie 2012.
Wyniki.
Kwalifikacje.
Źródło: "Wyprzedź Mnie!"
Główny wyścig.
Wyścig.
Źródło: "Wyprzedź Mnie!"
Prowadzenie w wyścigu.
!Nr
!Kierowca
!Okrążenia
!Suma
Sprint.
Wyścig.
Źródło: "Wyprzedź Mnie!"
Prowadzenie w wyścigu.
!Nr
!Kierowca
!Okrążenia
!Suma
Lista startowa.
Josef Král powrócił do bolidu Barwa Addax.Victor Guerin zastąpił Brendona Hartleya w bolidzie Ocean Racing Technology.

</doc>
<doc id="2655509" url="https://pl.wikipedia.org/wiki?curid=2655509" title="Gervasio Antonio de Posadas">
Gervasio Antonio de Posadas

Gervasio Antonio de Posades (ur. 18 czerwca 1757, zm. 2 lipca 1833) – prezydent Argentyny w latach 1814-1815.
Życiorys.
Rozpoczął naukę w klasztorze San Francisco. Następnie studiował prawo. W 1789 roku został mianowany notariuszem. Miesiąc później został prokuratorem miasta Buenos Aires. Od 31 stycznia 1814 roku do 9 stycznia 1815 roku był prezydentem Argentyny. W 1829 roku zaczął pisać swoje wspomnienia. Zmarł 2 lipca 1833 roku.

</doc>
<doc id="2655513" url="https://pl.wikipedia.org/wiki?curid=2655513" title="Piergiuseppe Vacchelli">
Piergiuseppe Vacchelli

Piergiuseppe Vacchelli (ur. 4 lutego 1937 w Longardore di Sospiro) – włoski duchowny katolicki, arcybiskup, przewodniczący Rady Wyższej Papieskich Dzieł Misyjnych oraz sekretarz pomocniczy w Kongregacji ds. Ewangelizacji Narodów w latach 2008-2012.
Życiorys.
Prezbiterat.
Po ukończeniu seminarium duchownego w Cremonie, 27 maja 1961 otrzymał święcenia kapłańskie. Inkardynowany do diecezji Cremony, był m.in. sekretarzem i kanclerzem biskupim, asystentem diecezjalnym Akcji Katolickiej, prowikariuszem generalnym oraz proboszczem parafii katedralnej. W 1996 został podsekretarzem Konferencji Episkopatu Włoch.
Episkopat.
24 maja 2008 został mianowany przez Benedykta XVI przewodniczącym Rady Wyższej Papieskich Dzieł Misyjnych oraz arcybiskupem tytularnym diecezji "Minturnae". Zastąpił na tym stanowisku abp. Henryka Hosera minowanego ordynariuszem warszawsko-praskim. Sakry biskupiej udzielił mu 3 lipca 2008 Sekretarz Stanu Stolicy Apostolskiej - kard. Tarcisio Bertone. 
Jako dyrektor Papieskich Dzieł Misyjnych wchodził z urzędu w skład zarządu Kongregacji ds. Ewangelizacji Narodów jako sekretarz pomocniczy.
26 czerwca 2012 papież przyjął jego rezygnację z zajmowanych urzędów i jego następcą wyznaczył tanzańskiego biskupa Protase Rugambwę.

</doc>
<doc id="2655520" url="https://pl.wikipedia.org/wiki?curid=2655520" title="Piętnastolatki">
Piętnastolatki

Piętnastolatki (ang. "Hillside", znany również jako "Fifteen", 1991-1993) – kanadyjsko-amerykański serial młodzieżowy stworzony przez Johna T. Binkleya.
Emisja.
Światowa premiera serialu miała miejsce 3 lutego 1991 r. Ostatni odcinek serialu został wyemitowany 25 kwietnia 1993 r. Serial nadawany był na kanadyjskim kanale YTV i na amerykańskim kanale Nickelodeon. W Polsce serial nadawany był na kanale TVP3.
Nagrody i nominacje.
Serial otrzymał łącznie 5 nominacji, w 2 kategoriach nagrody Young Artist Awards:

</doc>
<doc id="2655532" url="https://pl.wikipedia.org/wiki?curid=2655532" title="Dżafar Muhammad an-Numajri">
Dżafar Muhammad an-Numajri

Dżafar Muhammad an-Numajri (ur. 1 stycznia 1930 w Wad Nubawi Omdurman, zm. 30 maja 2009 w Chartumie) – prezydent Sudanu od 25 maja 1969 do kwietnia 1985 roku. 
Życiorys.
Urodził się w Wad Nubawi Omdurman w centralnym Sudanie. W 1948 roku został tymczasowo usunięty ze szkoły średniej za udział w strajku szkolnym przeciwko rządom brytyjskim. W 1952 roku ukończył Sudan Military College. Znalazł się wówczas pod dużym wpływem idei Gamala Abdela Nasera i Wolnych Oficerów, którzy w tym samym roku przejęli władzę w Egipcie. Pełnił rolę dowódcy garnizonu w Chartumie i uczestniczył w kampaniach przeciwko rebeliantom w południowym Sudanie. W trakcie służby przystąpił do Ruchu Wolnych Oficerów, spisku mającego na celu obalenie rządu. W latach 60. został wysłany do Stanów Zjednoczonych, gdzie w 1966 roku ukończył U.S. Army Command College w Fort Leavenworth w stanie Kansas. 
25 maja 1969 roku wraz ze współpracownikami obalił cywilny reżim Ismaila al-Azhariego. Po sukcesie puczu został awansowany do stopnia generała, objął urząd premiera, ministra obrony i przewodniczącego Rady Dowództwa Rewolucji. W skład Rady weszli zarówno politycy z północy i południa kraju. Duże wpływy w niej posiadali działacze wiązani z marksizmem. Zrewoltowane wojsko aresztowało prominentów dotychczasowego reżimu i odesłało na przymusową emeryturę starszych oficerów. W polityce wewnętrznej ogłoszone utworzenie „republiki demokratycznej“ i rozwój „socjalizmu sudańskiego“. Zawieszono tymczasową konstytucję, zniesiono instytucje rządowe i zakazano działalności partii politycznych. Rozpoczął kampanię laicyzacji, rozdziału państwa i religii, sekularyzacji szkół i ograniczania wpływów konserwatywnego duchowieństwa. W polityce gospodarczej Rada znacjonalizowała wiele gałęzi przemysłu i sektor bankowy. 
Pod koniec 1969 roku an-Numajri w Trypolisie spotkał się z przywódcami wojskowych rządów Libii Mu’ammarem al-Kaddafim i Egiptu Gamel Abdelem Nasarem, by omówić z nimi możliwość współpracy swoich krajów. Sudan utrzymywał w tym czasie bliskie relacje zarówno z Egiptem i Libią, doszło ponadto do zbliżenia do Iraku, Syrii oraz ZSRR.
W marcu 1970 roku rozbił rewoltę prawicową zorganizowaną przez zwolenników imama Sadika al-Mahdiego. Po upadku rewolty lider powstańców udał się na wygnanie. Rok później prawicowcy utworzyli koalicję Ansar która podjęła się kolejne próby odsunięcia wojskowych od władzy. Również ta rebelia nie powiodła się, a jej inicjatorzy zostali schwytani przez siły rządowe. Po uporaniu się z opozycją prawicową, junta an-Numajriego rozpoczęła rozprawę z elementami marksistowskimi. An-Numajri rozpoczął usuwanie marksistów z rządu a w następnym roku zakazał działalności części komunistycznych związków zawodowych i innych organizacji społecznych. W marcu 1971 roku utworzył Sudański Związek Socjalistyczny, który objął w kraju monopartyjne rządu. Tym samym uderzono w dotychczas sprzymierzoną Sudańską Partię Komunistyczną, której liderów aresztowano. 
Pomimo usilnych prób rozbicia ruchu komunistycznego, partia komunistyczna utworzyła podziemne struktury. 19 lipca 1971 roku grupa sympatyzujących z komunistami wojskowych przeprowadziła pucz. Za organizację zamachu stanu odpowiedzialny był major Haszim al-Ata. W wyniku puczu an-Numajri został uwięziony przez zbuntowanych wojskowych i chwilowo utracił władzę. Do jego odbicia doszło 22 lipca gdy wierne mu jednostki aresztowały al-Atę i jego sojuszników. An-Numajri za inspirację zamachu oskarżył partię komunistyczną - nakazał on aresztować setki komunistów i opozycyjnych wojskowych. Niektórzy z aresztowanych zostali straceni. W następstwie puczu An-Numajri wydalił wschodnioniemieckich doradców do spraw bezpieczeństwa oraz potępił Związek Radziecki i jego sojuszników na przychylność do zamachu stanu. W kolejnych latach zbliżył się do USA, które zaoferowały Sudanowi dostawy broni.
Po pokonaniu puczystów an-Numajri kontynuował swoje zobowiązania co do ustanowienia państwa socjalistycznego. Tymczasowa konstytucja opublikowana w sierpniu 1971 roku, zdefiniowała kraj jako „demokrację socjalistyczną“. Konstytucja rozwiązywała Radę Dowództwa Rewolucji, jej rolę miał przejąć prezydent. We wrześniu tego samego roku an-Numajri został wybrany na prezydenta. W plebiscycie za jego kandydaturę opowiedziało się 98,6 procent głosów (według oficjalnych wyników).
Zaangażował się w rozwiązanie konfliktu z południem. 27 marca 1972 roku podpisał w Addis Abeba porozumienie z przedstawicielami tej części kraju. W wyniku umowy nadano autonomię wewnętrzną Sudanowi Południowi. Dzień podpisania paktu był następnie obchodzony jako Dzień Jedności Narodowej. Członkowie rządu niechętni porozumieniu zostali zdymisjonowani. Kończąc spór na Południu kraju, junta przystąpiła do stabilizacji północy kraju. Prezydent prowadził politykę decentralizacji administracji a klasę urzędniczą oparł na osobach wywodzących się z obszarów miejskich gdzie poglądy lewicowe były najbardziej widoczne. Jednocześnie Chartum potwierdził szczególną pozycję islamu, szariat uznano za źródło wszystkich aktów prawnych. 
W sierpniu tego samego roku uformował Konstytuantę która miała opracować nową konstytucję. Dokument państwowy został upubliczniony w maju 1973 roku. Przewidywał on kontynuację rządów prezydenckich, wsparcie dla autonomii regionalnej na południu. Islam wedle ustawy stał się religią państwową Sudanu, niemniej jednak chrześcijaństwo zostało uwzględnione w konstytucji jako religia wielu obywateli Sudanu.
Na przestrzeni lat 1973 i 1974 wzrosło niezadowolenie z rządów junty (także pośród żołnierzy). Rząd stał się niepopularny szczególnie pośród islamskich konserwatystów którzy uznali porozumienie z południem za zdradę. W 1973 i 1974 roku doszło do dwóch nieudanych prób zamachu stanu. W kraju wybuchły strajki islamistycznych i lewicowych studentów. We wrześniu 1974 roku, an-Numajri zareagował na niepokoje ogłaszając stan wyjątkowy. Stan został wykorzystany przez prezydenta do aresztowań pośród dysydentów i czystki w armii. W 1974 roku utworzony został Front Narodowy powiązany ze środowiskiem Sadika al-Mahdiego. W lipcu 1976 roku członkowie ruchu zainspirowali kolejną próbę puczu. Wsparty przez Libię zamach został stłamszony a ponad 700 rebeliantów zginęło. W wyniku kolejnych represji do więzień trafiło dziesiątki dysydentów i przywódców religijnych. Pomimo niepokojów w 1977 roku w wyborach an-Numajri został wybrany na drugą kadencję.
W połowie lat 70. wprowadził szereg inicjatyw mających na celu rozwój rolnictwa i przemysłu w Sudanie, zaprosił zagraniczne firmy do poszukiwań w kraju ropy naftowej.
Nieudany pucz w 1976 roku otworzył drogę do pojednania między juntą a Frontem Narodowym. Na początku 1977 roku, urzędnicy rządowi spotkali się z opozycją w Londynie. W następstwie konferencji doszło do spotkania an-Numajriego i al-Mahdiego. Obaj przywódcy podpisali umowę zakładającą rozwiązanie Frontu Narodowego w zamian za przywrócenie swobód obywatelskich, reformę samorządową, uwolnienie więźniów politycznych i potwierdzenie niezaangażowania w polityce zagranicznej. W następstwie pojednania, rząd uwolnił około 1000 więźniów i udzielił amnestii al-Mahdiemu. Wielu byłych zwolenników Frontu Narodowego przystąpiło do rządzącej monopartii. Do kraju powrócił też lider islamistów, Hasan at-Turabi, który został uwięziony po rewolucji majowej i zesłany na wygnanie. W lutym 1978 roku odbyły się wybory parlamentarne które okazały się sukcesem niezależnych powiązanych z konserwatywnym islamem. Klęska wyborcza przyczyniła się do zaostrzenia kursu junty i wstrzymania procesu demokratyzacji.
W połowie 1983 roku na południu kraju utworzona została Ludowa Armia Wyzwolenia Sudanu. Frakcja ta reprezentowała interesy nieislamskiej ludności kraju. Prezydent sprzeciwiał się niepodległościowym dążeniom południowców, co doprowadziło do wybuchu II wojny domowej. Partyzantów wsparł oraz zezwolił na utworzenie baz na terenie własnego kraju, prezydent Etiopii Mengystu Hajle Marjam, co było między innymi odpowiedzią na wsparcie sudańskie dla erytrejskich separatystów. 
W reakcji na rebelie, we wrześniu 1983 roku rozpoczął proces islamizacji kraju. Szariat ogłoszono podstawą sudańskiego systemu prawnego co spowodowało jeszcze większą niechęć na południu ale także wśród zsekularyzowanych muzułmanów. Trwająca na południu wojna przyczyniła się do stałego rośnięcia kosztów żywności i benzyny. W 1984 roku prezydent ogłosił stan wyjątkowy, który dał specjalne uprawnienia wojsku. Na początku 1985 roku w Chartumie wybuchł strajk generalny. 6 kwietnia tego samego roku w trakcie pobytu an-Numajriego w Stanach Zjednoczonych, grupa wojskowych przeprowadziła zamach stanu. W wyniku puczu tymczasowo władzę objął porucznik Abdel Rahman Swar al-Dahab. Obalony prezydent schronił się w Egipcie.
Wrócił do Sudanu w maju 1999 roku. W 2000 roku wystartował w wyborach przeciwko urzędującemu prezydentowi Omarowi al-Baszirowi, uzyskał 9,6% głosów. Nujmari zmarł w swoim domu w Omdurmanie 30 maja 2009 roku.

</doc>
<doc id="2655539" url="https://pl.wikipedia.org/wiki?curid=2655539" title="Papirus Oxyrhynchus 18">
Papirus Oxyrhynchus 18

Papirus Oxyrhynchus 18 oznaczany jako "P.Oxy.I 18" – fragment pierwszej księgi (rozdziały 105 i 106) Dziejów Herodota napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na III wiek n.e. Przechowywany jest w "Department of Manuscripts" Biblioteki Brytyjskiej (741). Tekst został opublikowany przez Grenfella i Hunta w 1898 roku.
Manuskrypt został napisany na papirusie, prawdopodobnie w formie zwoju. Rozmiary zachowanego fragmentu wynoszą 18,2 na 8,7 cm. Fragment zawiera 13 linijek tekstu. Tekst jest zwykłej wielkości okrągłą uncjałą. Styl pisania przypomina wielkie kodeksy biblijne. Ma głębokie marginesy. Fragment ten wspiera tradycję piśmienniczą z kilkoma różnicami w gramatyce.

</doc>
<doc id="2655555" url="https://pl.wikipedia.org/wiki?curid=2655555" title="Rodolfo Zelaya">
Rodolfo Zelaya

Rodolfo Antonio Zelaya García (ur. 3 lipca 1988 w Usulután) – salwadorski piłkarz występujący na pozycji cofniętego napastnika, zawodnik Alianza FC. Od 2008 reprezentant Salwadoru.
Kariera klubowa.
Zelaya jest wychowankiem klubu CD Alacrán, CD Maracaná San Rafael i Atlético La Merced, gdzie dobrymi występami przyciągnął zainteresowanie jednego z najbardziej utytułowanych zespołów w kraju – CD Águila, jednak obydwie strony nie porozumiały się w kwestiach finansowych. Zawodnik trafił ostatecznie do drugoligowego ADI FC, w którym spędził półtora roku i był czołowym strzelcem ekipy. Jego forma została dostrzeżona przez szkoleniowca pierwszoligowej drużyny CD Chalatenango, Vladana Vicevica, który ściągnął go do klubu. W salwadorskiej Primera División Zelaya zadebiutował w sezonie Clausura 2008, od razu wywalczył sobie miejsce w składzie i w wieku zaledwie 19 lat został jednym z najważniejszych graczy swojego zespołu.
Latem 2008 Zelaya na zasadzie wolnego transferu przeniósł się do drużyny Alianza FC, której prezydent Lisandro Pohl był posiadaczem jego karty zawodniczej. Tam spędził udany rok, po czym wraz z trzema rodakami – Christianem Castillo i Julio Martínezem – przeniósł się do meksykańskiego drugoligowca Club León, podpisując z nim trzyletnią umowę. Nie spełnił jednak pokładanych w nim nadziei, przez co już po pół roku powrócił do Alianzy na zasadzie wypożyczenia. Po upływie kolejnych sześciu miesięcy został wykupiony na stałe i w rozgrywkach Apertura 2010 wywalczył z Alianzą wicemistrzostwo Salwadoru. Jeszcze lepiej poszło mu w sezonie Clausura 2011, kiedy to został najlepszym strzelcem zespołu z trzynastoma bramkami na koncie i przypieczętował tytuł mistrza kraju, zdobywając decydujące dwa gole w wygranym 2:1 meczu finałowym z CD FAS.
W lipcu 2011 Zelaya na zasadzie sześciomiesięcznego wypożyczenia z opcją pierwokupu zasilił drużynę Spartak Władykaukaz, występującą w drugiej lidze rosyjskiej – Pierwyj diwizion. W nowym zespole zadebiutował 9 sierpnia 2011 w wygranym 1:0 ligowym spotkaniu z Torpedo Włodzimierz. Premierową bramkę dla Ałaniji strzelił 6 października tego samego roku w zremisowanej 1:1 konfrontacji z Fakiełem Woroneż. W 2013 ponownie wypożyczony do Ałaniji. 30 stycznia 2019 dołączył do Los Angeles FC z Major League Soccer, skąd wypożyczony był do Las Vegas Lights FC z USL Championship. W styczniu 2020 klub ogłosił, że wspólnie z Zelayą postanowili się rozstać. W 2020 był zawodnikiem Celaya FC z Liga de Expansión MX.
7 sierpnia 2020 ponownie podpisał kontrakt z Alianza FC.
Kariera reprezentacyjna.
W reprezentacji Salwadoru Zelaya zadebiutował 23 kwietnia 2008 w zremisowanym 2:2 meczu towarzyskim z Chinami. 6 września tego samego roku, w wygranym 5:0 spotkaniu z Haiti w ramach eliminacji do Mistrzostw Świata 2010, strzelił trzy bramki – swoje pierwsze w kadrze narodowej. Ogółem w kwalifikacjach do mundialu rozegrał dwanaście spotkań, zdobywając cztery bramki, jednak jego drużyna nie zdołała awansować na światowy czempionat rozgrywany w RPA.
W 2009 roku Zelaya wziął udział w Złotym Pucharze CONCACAF, lecz jego zespół nie wyszedł z grupy, zajmując w niej ostatnie miejsce. Dwa lata później z czterema trafieniami na koncie wywalczył tytuł wicekróla strzelców Złotego Pucharu CONCACAF i został wybrany do najlepszej jedenastki turnieju, natomiast jego bramka w spotkaniu z Kostaryką została wybrana przez CONCACAF piątym najładniejszym golem rozgrywek. Mimo tych indywidualnych wyróżnień Zelaya odpadł z Salwadorem już w ćwierćfinale.

</doc>
<doc id="2655563" url="https://pl.wikipedia.org/wiki?curid=2655563" title="Thibaut Pinot">
Thibaut Pinot

Thibaut Pinot (ur. 29 maja 1990 w Lure) – francuski kolarz szosowy.
Osiągnięcia.
Opracowano na podstawie:

</doc>
<doc id="2655564" url="https://pl.wikipedia.org/wiki?curid=2655564" title="Papirus Oxyrhynchus 19">
Papirus Oxyrhynchus 19

Papirus Oxyrhynchus 19 oznaczany jako "P.Oxy.I 19" – fragment pierwszej księgi (rozdział 76) Dziejów Herodota napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na II lub III wiek n.e. Przechowywany jest w "Curator of Manuscripts" biblioteki Uniwersytetu Princeton (AM 1093). Tekst został opublikowany przez Grenfella i Hunta w 1898 roku.
Manuskrypt został napisany na papirusie, prawdopodobnie w formie zwoju. Rozmiary zachowanego fragmentu wynoszą 12,5 na 8 cm. Fragment zawiera 16 linijek tekstu. Tekst jest napisany małym, kwadratowym pismem uncjalnym.

</doc>
<doc id="2655570" url="https://pl.wikipedia.org/wiki?curid=2655570" title="Martin Bláha">
Martin Bláha

Martin Bláha (ur. 12 września 1977 w Brnie) – czeski kolarz torowy i szosowy, trzykrotny medalista mistrzostw świata i dwukrotny mistrz Europy w kolarstwie torowym.
Kariera.
Pierwszy sukces w karierze Martin Bláha osiągnął w 1995 roku, kiedy zdobył brązowy medal torowych mistrzostw świata juniorów w sprincie drużynowym. W 2003 roku odniósł swoje pierwsze szosowe zwycięstwo wygrywając wyścig Brno 500+1 Kolo. Dwa lata później został mistrzem Czech w omnium i sprincie drużynowym. W 2009 roku na mistrzostwach świata w Pruszkowie wspólnie z Jiřím Hochmannem wywalczył brązowy medal w madisonie, w którym Czesi ulegli tylko Duńczykom i Australijczykom. Na rozgrywanych w 2010 roku mistrzostwach Europy w Pruszkowie zespół czeski w tym samym składzie zdobył złoty medal. Ponadto w 2011 roku zdobył w tej samej konkurencji srebrny medal na mistrzostwach świata w Apeldoorn i złoty na mistrzostwach Europy w Poniewieżu. W 2014 roku wspólnie z Hochmannem zdobył srebrny medal w swej koronnej konkurencji podczas mistrzostw świata w Cali.

</doc>
<doc id="2655572" url="https://pl.wikipedia.org/wiki?curid=2655572" title="Ambrogio Spreafico">
Ambrogio Spreafico

Ambrogio Spreafico (ur. 26 marca 1950 w Garbagnate Monastero) – włoski duchowny katolicki, biskup diecezjalny Frosinone-Veroli-Ferentino od 2008, biskup diecezjalny Anagni-Alatri od 2023.
Życiorys.
Święcenia kapłańskie otrzymał 12 kwietnia 1975 w zgromadzeniu barnabitów. Rok później wystąpił z zakonu i uzyskał inkardynację do diecezji Palestrina, zaś w 1988 został prezbiterem diecezji rzymskiej. W 1978 rozpoczął pracę jako wykładowca na Papieskim Instytucie Biblijnym, zaś w 1992 przeniósł się na Papieski Uniwersytet Urbaniana w Rzymie. W latach 1997-2003 oraz 2005-2008 był rektorem tejże uczelni. Działalność duszpasterską prowadził we wspólnocie Sant’Egidio w Rzymie i Niemczech oraz w parafii Santa Maria in Trastevere i San Filippo Neri alla Garbatella w Rzymie.
3 lipca 2008 papież Benedykt XVI mianował go biskupem koadiutorem diecezji Frosinone. Sakry biskupiej udzielił mu 26 lipca 2008 sekretarz stanu Stolicy Apostolskiej - kard. Tarcisio Bertone. 18 października 2008 po śmierci poprzednika objął diecezję.
10 listopada 2022 papież Franciszek mianował go jednocześnie biskupem "in persona Episcopi" diecezji Anagni-Alatri. 15 stycznia 2023 objął diecezję Anagni-Alatri.

</doc>
<doc id="2655581" url="https://pl.wikipedia.org/wiki?curid=2655581" title="Opactwo Cystersów w Przemęcie">
Opactwo Cystersów w Przemęcie

Opactwo Cystersów w Przemęcie – kościół i klasztor pocysterski znajdujący się w Przemęcie, przy ulicy Opackiej.
Kościół bazylikowy, trzynawowy, na planie krzyża, zbudowany 1651-1696, prawdopodobnie według projektu Jerzego Catenazziego. Spalony 1742, odbudowany 1758-1759. Zachodnia fasada posiada dwie wieże zakończone ażurowymi hełmami (na lewej wieży oryginalny z 1725 roku, prawy to wierna kopia z 1984 roku). Po 1950 przeprowadzono konserwację polichromii z XVIII wieku w prezbiterium i nawie głównej oraz odsłonięto polichromię w transepcie po stronie północnej, po stronie południowej polichromia nowa.
Wyposażenie wnętrza jednolite, składają się na nie barokowe rzeźbione ołtarze, stalle, tron opacki, ambona, konfesjonały, ławy. Z klasztoru zachowany tylko fragment przebudowany na plebanię (piętrowe skrzydło południowe) i krużganki sklepione kolebkowo-krzyżowo przyległe do kościoła.

</doc>
<doc id="2655585" url="https://pl.wikipedia.org/wiki?curid=2655585" title="Jonatan Kis-Lew">
Jonatan Kis-Lew

Jonatan Kis-Lew (ur. 31 grudnia 1985 w Miszmar Ajjalon w Izraelu) – izraelski artysta, działacz pokojowy, były aktor. Jest on głównie znany ze swoich kolorowych obrazów prymitywnych, które zdobyły mu uznanie w Izraelu i należą do ważnych kolekcji sztuki, m.in. kolekcji Banku Leumi, największego banku w Izraelu. Kis-Lev jest także prezesem Izraelskiej Młodzieży Esperanckiej.
Działalność artystyczna.
Kis-Lev w wieku pięciu lat rozpoczął prywatne lekcje malarstwa i kontynuował swoją edukację artystyczną w Szkole Sztuki Aleph w Tel Awiwie, gdzie uczył się rysunku i rzeźby. W wieku 16 lat otrzymał stypendium do szkoły Lester B. Pearson United World College of the Pacific w Kanadzie, która choć nie jest szkołą artystyczną, wspiera rozwój młodych talentów. Dzięki temu Kis-Lev specjalizował się w sztukach wizualnych pod opieką nauczyciela Arta Brendona i zdał międzynarodową maturę (International Baccalaureate) ze specjalizacją w tym kierunku.
Po powrocie do Izraela, Kis-Lev rozwijał swoje umiejętności artystyczne podczas służby w Siłach Obronnych Izraela (Armii Obrony Izraela). W 2007 roku w Tel Awiwie odbyła się jego pierwsza wystawa pod tytułem „Początki: Neve Zedek i Jaffa”, którą Kis-Lev zadebiutował w izraelskim świecie sztuki. Wystawę odwiedziło wielu gości, w tym burmistrz Tel Awiwu Ron Chuldaj.
Po zakończeniu służby wojskowej, Kis-Lev postanowił nie kontynuować nauki sztuki w Akademii Sztuk Pięknych, ale zdecydował, że sam będzie rozwijał swój styl i technikę. W następnych latach artysta opracował kilka technik, które pomogły mu „zapomnieć” o wszystkim, czego nauczył się o „właściwym” malarstwie od najmłodszych lat i „ponownie malować jak dziecko”. Zaczął malować niektóre obrazy lewą ręką, zamiast jego wiodącą prawą. Zarys innych malował na płótnie odwróconym do góry nogami, np. z niebem na dole obrazu. Według artysty, techniki te pomogły mu nabrać pewności siebie, uwierzyć w jego artystyczną intuicję i malować bardziej swobodnie. Styl opracowany przez Kis-Leva został określony jako naiwny. Niektórzy krytycy opisali jego dzieła jako „pseudonaiwne”, mając na uwadze „świadome” podejście artysty do jego pracy.
Działalność pokojowa.
Spotkania.
W wieku 12 lat Kis-Lev wziął udział w pokojowych warsztatach plastycznych, podczas których po raz pierwszy poznał palestyńskie dzieci. Warsztaty te były inspiracją do jego działań na rzecz pokoju. Kis-Lev wstąpił do żydowsko-arabskiego ruchu młodzieży Sadaka Reut, co wywarło na niego ogromny wpływ. W wieku 16 lat został wybrany Młodym Ambasadorem Izraela przez Izraelskie Towarzystwo Szkół Zjednoczonego Świata (United World Colleges) i otrzymał stypendium do Pearson College w Kanadzie. Tam uczył się i mieszkał z rówieśnikami z całego świata, w tym z uczniami z Palestyny i krajów arabskich. to misja ruchu Szkół Zjednoczonego Świata.
Służba wojskowa.
Po ukończeniu nauki w Kanadzie, Kis-Lev wrócił do Izraela, by służyć w Siłach Obronnych Izraela. Walczył o to, aby stacjonować w jednostce, którą uważał za propagującą pokój, a nie wojnę i okupację. Dzięki swoim staraniom został przydzielony do siedziby Koordynatora Działań Rządowych na Terytoriach Arabskich, gdzie był odpowiedzialny za współpracę z organizacjami jak UNRWA (Agencja Narodów Zjednoczonych dla Pomocy Uchodźcom Palestyńskim na Bliskim Wschodzie) i Lekarze Bez Granic. Podczas swojej służby Kis-Lev poinformował generała majora Yusefa Mishleba o możliwych negatywnych konsekwencjach izraelskiego planu jednostronnego wycofania się ze Strefy Gazy dla ludności palestyńskiej.
Działalność i publikacje.
W 2011 Kis-Lev został wybrany jako jeden z 25 młodych liderów izraelskich do udziału w Programie Przywództwa Politycznego Tikvah (Tikvah Program for Political Leadership) w Interdyscyplinarnym Centrum w mieście Herclijja w Izraelu. Program ten, prowadzony pod kierunkiem profesora Petera Berkowitza i doktor Alisy Rubin Peled, miał na celu wspieranie zmian społecznych i politycznych w Izraelu i na Bliskim Wschodzie. 
Wierząc, że sztuka może być pomostem pomiędzy Izraelczykami i Palestyńczykami, i będąc pod wpływem jego własnych doświadczeń podczas pokojowych warsztatów artystycznych, Kis-Lev dołączył w 2011 roku do grupy artystów współpracujących na rzecz pokoju. Projekt ten zgromadził 15 izraelskich i 15 palestyńskich artystów reprezentujących różne dyscypliny sztuki i był prowadzony przez Stowarzyszenie Rodzin w Żałobie na Rzecz Pokoju (Bereaved Families for Peace). Projekt obejmował regularne spotkania pomiędzy artystami w Izraelu i na terenie Autonomii Palestyńskiej. Do wspólnych działań artystów należały wizyty do Lifty (wyludnionej palestyńskiej wioski) i Muzeum Holokaustu w Jad Waszem. Inicjatywa ta zdobyła szerokie zainteresowanie mediów z powodu wyjątkowej współpracy artystów reprezentujących obie strony konfliktu na rzecz wzajemnego zrozumienia i pokoju.
Kis-Lev wierzy w moc nauki i sztuki w działaniach na rzecz pokoju pomiędzy Izraelczykami a Palestyńczykami. Uważa, że promowanie spotkań mających na celu wyeliminowanie wzajemnego lęku pomiędzy obiema stronami konfliktu nie musi wiązać się z jakimkolwiek stanowiskiem politycznym. Kis-Lev deklaruje się jako syjonista i nie widzi sprzeczności między swoimi poglądami i aktywnością pokojową. W 2008 zaczął pisać i wykładać na temat możliwości pokoju na Bliskim Wschodzie, podkreślając wartość edukacji pokojowej jako sposobu na rozwiązanie konfliktu izraelsko-palestyńskiego.
Aktorstwo.
Jako nastolatek Kis-Lev pobierał lekcje sztuk wizualnych w Szkole Sztuk Pięknych Aleph w Tel Awiwie i uczestniczył w wieczornych zajęciach teatralnych w Teatrze dla Dzieci imienia Orny Porat, zanim zdecydował się dołączyć to klasy teatralnej w Szkole Aleph. Później powiedział, że podjął tę decyzję częściowo dlatego, że czuł się zbyt ograniczony koniecznością malowania martwej natury podczas lekcji malarstwa. Zaczął grać w Teatrze Narodowym Habima w Izraelu i w wieku 14 lat przeniósł się na wydział teatru w Liceum Artystycznym im. Thelmy Yellin, szkoły znanej jako izraelski odpowiednik Nowojorskiego Liceum Teatralnego (New York High School of Performing Arts), na której został oparty film „Sława” (Fame) z 1980 roku. W kolejnych latach Kis-Lev zagrał w wielu sztukach teatralnych i programach telewizyjnych w Izraelu. W 2003 roku, po zagraniu wiodącej roli gwałciciela w izraelskiej operze mydlanej „Miłość jest tuż za rogiem”, zaczął stopniowo oddalać się od świata aktorskiego, koncentrując się na sztukach plastycznych i działalności na rzecz pokoju. Niemniej jednak, w latach 2008–2011 nagrał kilka książek audio dla dzieci i dorosłych dla wydawnictwa muzycznego Israeli Sonicbooks.
Życie osobiste.
Kis-Lev mieszka i pracuje w wiosce Miszmar Ajjalon w biblijnej Dolinie Ajalon, gdzie spędził swoje dzieciństwo. Jest członkiem zarządu Izraelskiej Ligi Esperantystów i prezesem Młodzieży Esperanckiej. Jest aktywnym członkiem organizacji Starszych Braci i Sióstr (Big Brothers Big Sisters) w Izraelu oraz Izraelskiego Związku Artystów Plastyków. Uważa się za samouka. Zdobył tytuł licencjata z wyróżnieniem na Otwartym Uniwersytecie w Izraelu, ze specjalizacją z muzyki i historii sztuki.

</doc>
<doc id="2655587" url="https://pl.wikipedia.org/wiki?curid=2655587" title="Salamandra meksykańska">
Salamandra meksykańska



</doc>
<doc id="2655591" url="https://pl.wikipedia.org/wiki?curid=2655591" title="Cerkiew św. Anny w Starym Korninie">
Cerkiew św. Anny w Starym Korninie

Cerkiew pod wezwaniem św. Anny – prawosławna cerkiew pomocnicza w Starym Korninie. Należy do parafii św. Michała Archanioła w Starym Korninie, w dekanacie Hajnówka diecezji warszawsko-bielskiej Polskiego Autokefalicznego Kościoła Prawosławnego.
Świątynia znajduje się w bezpośrednim sąsiedztwie cerkwi parafialnej. Nazywana jest przez parafian małą cerkwią, z powodu niedużej powierzchni użytkowej i niewielu celebrowanych nabożeństw.
Cerkiew została zbudowana w 1773. Początkowo unicka, po 1839 prawosławna. Przebudowywana w 1860, 1892 i 1903. Budowla drewniana, o konstrukcji zrębowej, orientowana, jednonawowa. Nad głównym wejściem dwuspadowy daszek wsparty na dwóch słupach (dobudowany po ostatnim remoncie). Prezbiterium mniejsze od nawy, zamknięte prostokątnie. Od frontu wieża-dzwonnica zwieńczona ostrosłupowym hełmem. Dachy cerkwi blaszane. Nad nawą dach jednokalenicowy, z umiejscowioną w centralnej części wieżyczką zwieńczoną baniastym hełmem. Nad prezbiterium dach trójspadowy.
Główne nabożeństwa celebrowane w cerkwi św. Anny:
Cerkiew wpisano do rejestru zabytków 31 grudnia 1986 pod nr 631.

</doc>
<doc id="2655630" url="https://pl.wikipedia.org/wiki?curid=2655630" title="Fast Infrared Exoplanet Spectroscopy Survey Explorer">
Fast Infrared Exoplanet Spectroscopy Survey Explorer

Fast Infrared Exoplanet Spectroscopy Survey Explorer (FINESSE) – kosmiczne obserwatorium proponowane przez NASA w ramach programu Explorer, którego zadaniem byłoby badanie składu atmosfer znanych planet pozasłonecznych. Głównym urządzeniem badawczym FINESSE miał być spektrometr podczerwieni działający na długości fal od 0,7 do 5 mikrometrów i pozwalający na wykrywanie w atmosferach planet pozasłonecznych między innymi takich związków chemicznych jak woda, metan, dwutlenek węgla i tlenek węgla. Ze spektrometrem miał współpracować teleskop o aperturze 76 cm.
Zakładano, że misja FINESSE rozpocznie się w 2017 i potrwa dwa lata.
Misja FINESSE konkurowała z misją Transiting Exoplanet Survey Satellite (TESS). Wiosną 2013 jedna z nich miała zostać wybrana przez NASA do dalszej realizacji. 5 kwietnia 2013 NASA poinformowała, że do startu w 2017 roku została wybrana misja TESS.

</doc>
<doc id="2655638" url="https://pl.wikipedia.org/wiki?curid=2655638" title="Walter broni Sarajewa">
Walter broni Sarajewa

Walter broni Sarajewa (oryg. ) – jugosłowiański film wojenny z 1972.
Opis fabuły.
Akcja filmu rozgrywa się we wrześniu 1944. Niemiecka Grupa Armii E w obliczu zagrożenia okrążeniem rozpoczyna odwrót z Bałkanów. Kluczem do powodzenia tego przedsięwzięcia jest sukces „Operacji Laufer” – dostarczenie niemieckim jednostkom pancernym, które dotarły do Wiszegradu, paliwa znajdującego się w Sarajewie. Do walki z Niemcami stają miejscowi partyzanci dowodzeni przez tajemniczego Waltera. Ich organizację ma sparaliżować agent niemieckiego wywiadu działający pod pseudonimem Kondor, który podaje się za Waltera. Zostaje jednak zdemaskowany i zabity. Pociąg, którym Niemcy przewożą paliwo, zostaje opanowany przez trzech partyzantów dowodzonych przez Waltera i zniszczony.
Odbiór i znaczenie.
Tytułowy bohater został nazwany na cześć dowódcy partyzanckiego , który zginął podczas wyzwalania Sarajewa w 1945.
Film jako jeden z niewielu zagranicznych obrazów był wyświetlany w Chińskiej Republice Ludowej w czasach rewolucji kulturalnej. Zyskał tam sporą popularność i, głównie za sprawą chińskiej publiczności, jest jednym z najczęściej oglądanych na świecie filmów wojennych w historii. Na cześć bohaterów filmu nazywano w Chinach dzieci oraz ulice. Popularność filmu jest jednym ze źródeł wzrostu liczby chińskich turystów w Bośni i Hercegowinie oraz pozostałych państwach Bałkanów Zachodnich.
Do filmu nawiązuje tytuł debiutanckiego albumu zespołu – "Das ist Walter" z 1984.
W 2012 powstał film dokumentalny „Valter” poświęcony popularności obrazu „Walter broni Sarajewa”.
W 2019 w Sarajewie otwarto poświęcone filmowi muzeum.
Film był debiutem aktorskim Emira Kusturicy, który zagrał tam epizodyczną rolę.

</doc>
<doc id="2655645" url="https://pl.wikipedia.org/wiki?curid=2655645" title="Jiří Hochmann">
Jiří Hochmann

Jiří Hochmann (ur. 10 stycznia 1986 w Brnie) – czeski kolarz torowy i szosowy, dwukrotny medalista mistrzostw świata i Europy w kolarstwie torowym.
Kariera.
Pierwszy sukces w karierze Jiří Hochmann osiągnął w 2003 roku, kiedy zdobył brązowe medale torowych mistrzostw Europy juniorów w sprincie drużynowym i wyścigu punktowym. W 2008 roku wywalczył brązowe medale mistrzostw świata U-23 w scratchu i wyścigu punktowym. Największe sukcesy osiągał jednak wspólnie z Martinem Bláhą w madisonie. W 2009 roku podczas mistrzostw świata w Pruszkowie wywalczyli brązowy medal, ulegając tylko Duńczykom i Australijczykom. Dwa lata później, na mistrzostwach świata w Apeldoorn zajęli drugie miejsce za Australijczykami. Ponadto na mistrzostwach Europy w Pruszkowie w 2010 roku i mistrzostwach Europy w Poniewieżu w 2012 roku zdobywali złote medale.

</doc>
<doc id="2655649" url="https://pl.wikipedia.org/wiki?curid=2655649" title="Orgon">
Orgon



</doc>
<doc id="2655669" url="https://pl.wikipedia.org/wiki?curid=2655669" title="Józef Wilkoński">
Józef Wilkoński

Józef Wilkoński herbu Odrowąż – szambelan Jego Królewskiej Mości, kasztelanic krzywiński, cześnik poznański, poseł województwa kaliskiego na Sejm Czteroletni w 1790 roku, członek Zgromadzenia Przyjaciół Konstytucji Rządowej.

</doc>
<doc id="2655680" url="https://pl.wikipedia.org/wiki?curid=2655680" title="Opactwo Cystersów w Wągrowcu">
Opactwo Cystersów w Wągrowcu

Opactwo Cystersów w Wągrowcu – dawne opactwo cystersów w Wągrowcu w północno-wschodniej części województwa wielkopolskiego, w powiecie wągrowieckim. Kościół klasztorny pod wezwaniem Wniebowzięcia Najświętszej Marii Panny, współcześnie pełni rolę świątyni parafialnej parafii Wniebowzięcia Najświętszej Maryi Panny w Wągrowcu, natomiast dawne zabudowania klasztorne wykorzystywane są przez parafię oraz wągrowieckie Muzeum Regionalne.
W komunikacie, odczytanym 25 sierpnia 2013 roku w parafiach dekanatu wągrowieckiego, abp Józef Kowalczyk poinformował o przekazaniu parafii i opactwa pod zarząd ojców paulinów z dniem 1 września 2013 roku.
Historia.
Geneza opactwa.
Klasztor wągrowiecki, mimo że utworzony dopiero pod koniec XIV wieku, jako jednostka organizacyjna jest jednym z najstarszych opactw cysterskich w Polsce. Opactwo ufundowane zostało przez Zbyluta z rodu Paluków i osadzone w Łeknie na ziemi wągrowieckiej. Cystersi przybyli do Łekna z Altenbergu pod Kolonią i w 1153 na uroczystym zjeździe w Łeknie, z rąk Zbyluta otrzymali dokument fundacyjny opactwa. Do dzisiaj zachował się oryginalny dokument fundacyjny klasztoru, który w 2016 r. został wpisany na krajową listę UNESCO Pamięć Świata. Według najnowszych badań klasztor w Łeknie był najwcześniej lokowanym na ziemiach polskich opactwem cysterskim. Proces jego lokowania rozpoczął się już prawdopodobnie w 1143. Aktywna działalność cystersów sprawiła, że w ciągu niespełna dwóch stuleci zgromadzili rozległe dobra ziemskie, sięgające od Łekna aż po Wągrowiec tak, że było to jedno z najznaczniejszych opactw na ziemiach polskich.
W 1319 opat Gotszalk zakupił od Sędziwoja Wojciechowicza z rodu Zarębów kilka wsi, wśród nich Prostynię, która dała początek przyszłemu Wągrowcowi. Osada rozwijała się prężnie i w 1381 otrzymała prawa miejskie. Kilkanaście lat później cystersi podjęli decyzję o przeniesieniu klasztoru z Łekna do Wągrowca. Translokacja siedziby trwała prawie sto lat. Tym samym klasztor wągrowiecki przejął tradycje cystersów łękneńskich, a ich działalność została wpisana w historię miasta. W 1451 opat Gotfryd wykupił od wójta Michała prawa do wójtostwa, przez co Wągrowiec stał się miastem klasztornym, a jego losy całkowicie splotły się z dziejami opactwa. Był jednym z nielicznych ośrodków miejskich w Polsce, stanowiących wyłączną własność zakonną. Umieszczony w tarczy herbowej miasta wizerunek z popiersiem zakonnika przypominał o przysługującym cystersom prawie do jego własności.
Rozkwit i lata świetności.
Na przełomie XIV i XV wieku rozpoczęto wznoszenie zabudowań klasztornych. W 1493 dokonano uroczystej konsekracji ołtarza głównego w kościele klasztornym kończąc proces translokacji opactwa. Do połowy XVI w. w opactwie stosowano zasadę przyjmowania do klasztoru wyłącznie kandydatów pochodzenia niemieckiego – z Kolonii i jej okolic. Proces ten został przerwany w wyniku tak zwanej polonizacji klasztoru. Na skutek długotrwałych starań części społeczeństwa polskiego i sprzyjających okolicznościach wewnętrznych, zmieniono obsadę opactwa z niemieckiej na polską. Istotnym wydarzeniem był wybór pierwszego w historii polskiego opata. Został nim w 1553 Andrzej Dzierżanowski, wywodzący się z rodziny szlacheckiej herbu Gozdawa. Dotychczasowi zakonnicy niemieccy na znak sprzeciwu względem tego wyboru opuścili opactwo.
Z inicjatywy opata Dzierżanowskiego w 1557 utworzono przy klasztorze tak zwaną wyższą szkołę dla chłopców wywodzących się z miejscowej szlachty. Okres działalności Dzierżanowskiego oraz dwóch jego następców był dla klasztoru i miasta okresem prawdziwego rozkwitu. Klasztor wągrowiecki należał w tym czasie do najlepiej prowadzonych cysterskich domów zakonnych w Polsce. Z klasztorem w Wągrowcu związanych było wówczas kilka znanych postaci, wśród nich Maciej Łubieński, późniejszy prymas, któremu opat Dzierżanowski finansował studia oraz urodzony w Wągrowcu Jakub Wujek, jezuita, autor słynnego przekładu Biblii na język polski, który jako chłopiec kształcił się w wągrowieckiej szkole. Wybitną postacią był również Adam z Wągrowca, cysters wągrowiecki o wybitnych uzdolnieniach muzycznych, organista i kompozytor. Jego utwory przez długi czas pozostawały nieznane, odnaleziono je na początku XX wieku na Litwie.
W 1580 Wągrowiec był miejscem kapituły zakonnej. Kapitułę zwołał i uczestniczył w niej Edmund a Cruce (Edmund od Krzyża), komisarz generalny zakonu, opat z Chatillon we Francji. Jej głównym celem była reforma życia zakonnego w Polsce. W wyniku kapituły ustanowiono samodzielną Polską Prowincję Cystersów w skład której weszły Wągrowiec, Koronowo, Oliwa, Pelplin, Bledzew, Przemęt, Obra, Paradyż, Ląd, Sulejów, Jędrzejów, Koprzywnica, Szczyrzyc, Mogiła oraz której podlegały konwenty żeńskie z Chełmna, Ołoboku, Owińsk, Żarnowca i Torunia. Na mocy przepisów ustanowionych przez kapitułę władzę nad wszystkimi klasztorami Prowincji sprawował jeden opat wybierany przez zgromadzenie wszystkich opatów (lub ich delegację), który nosił tytuł wikariusza generalnego i w imieniu opata generalnego z Citeaux sprawował jurysdykcję nad klasztorami.
Wiek XVII i XVIII to okres licznych klęsk żywiołowych oraz wojen, które przyczyniły się do znacznego zubożenia klasztoru i miasta. W latach 1655–1656 w Wągrowcu stacjonowali Szwedzi. W mieście dokonali dużych spustoszeń, a na klasztor nałożyli kontrybucję. W 1708 i 1717 miasto było niszczone przez wojska moskiewskie. Mocą zawartego ze Stolicą Apostolską konkordatu wschowskiego w 1737 roku królowie Polski mieli prawo mianować tutaj opatów komendatoryjnych. Ogromne zniszczenia majątku klasztornego powstały również 1747, kiedy to z powodu zaprószenia ognia w browarze, spłonął klasztor i całe zabudowania klasztorne.
Decyzją władz pruskich w 1793 ograniczono dochody duchowieństwa klasztornego do 50 procent. Również w tym roku, po ponad 340 latach cystersi przestali być właścicielami miasta, które stało się miastem królewskim. Trzy lata później państwo przejęło wszystkie dobra klasztorne, a w 1816 wydało zakaz przyjmowania do klasztoru nowicjuszy. Był to początek upadku opactwa.
Sekularyzacja i dzieje współczesne.
Ponad czterechsetletnia działalność cystersów w Wągrowcu zakończyła się w 1835 roku. Opactwo zsekularyzowano, a cystersi zostali zmuszeni do opuszczenia klasztoru. Kościół zakonny przekazany został pod opiekę parafii, klasztor przeznaczono natomiast na sąd i więzienie. Zlikwidowano bibliotekę klasztorną, która w momencie kasaty liczyła ponad 1940 woluminów. W czasie II wojny światowej kościół i klasztor zamknięto. Znajdowały się w nich niemieckie magazyny sprzętu sanitarnego i lekarstw. Dzieła zniszczenia dokończył pożar, będący wynikiem podpalenia budynków przez uciekających Niemców w nocy z 20 na 21 stycznia 1945. Po wojnie odbudowano zniszczone opactwo, ale nie uzyskało ono już XVIII-wiecznego barokowego blasku. W roku 1968 w murach klasztornych utworzono Dom Zasłużonego Kapłana Archidiecezji Gnieźnieńskiej im. ks. Jakuba Wujka funkcjonujący do 1997. W 1973 zorganizowano w nim Kongres Biblistów Polskich, w którym uczestniczyli kard. Stefan Wyszyński i kard Karol Wojtyła. Obecnie trwają prace nad utworzeniem w klasztorze ośrodka rekolekcyjnego.
Zabytki.
Zespół klasztorny Cystersów wpisany został do rejestru zabytków prowadzonego obecnie przez Narodowy Instytut Dziedzictwa. W rejestrze znajdują się:
Do rejestru NID (nr A-1165 z 16 marca 1970) wpisany jest również dawny pałac opatów z końca XVIII wieku, zwany Opatówką – obecnie siedziba Muzeum Regionalnego.
Kościół klasztorny.
Obecny kościół poklasztorny pod wezwaniem Wniebowzięcia Najświętszej Marii Panny oraz świętych Piotra i Pawła zawdzięcza swój wygląd powojennej odbudowie. Kościół jest świątynią orientowaną, trzynawową, pięcioprzęsłową na planie prostokąta w układzie halowym. Kościół zwieńczony jest dwuspadowym dachem oraz dwiema niskimi wieżami od zachodu. W architekturze kościoła zachowały się oryginalne detale architektoniczne, takie jak głowice filarów i służek, wsporniki i fragmenty gzymsów dekorowane motywami roślinnymi oraz zwornik sklepienny w południowym ramieniu
Wyposażenie świątyni w znacznej mierze uległo zniszczeniu podczas ostatniego pożaru, dlatego jest dość skromne. Ołtarz główny wykonany w 1960 wykonany został na wzór ołtarza z 1799 roku. Jest to ołtarz kamienno-ceglano-gipsowy. W centrum ołtarza znajduje się obraz Wniebowzięcia Najświętszej Marii Panny. Obudowę części środkowej ołtarza tworzą kolumny i pilastry, między którymi w głównej części ołtarza stoją naturalnej wielkości rzeźby świętych Piotra i Pawła. W kościele znajdują się stalle wykonane w 1713, sprowadzone w 1970 z katedry gnieźnieńskiej. Wartość zabytkową ma również późnogotycka rzeźba Madonny z Dzieciątkiem z około 1510, zachowana z przedwojennego kościoła. Na ścianach świątyni znajdują się współczesne tablice poświęcone księdzu Jakubowi Wujkowi i Janowi Pawłowi II, który uczestniczył w kongresie biblijnym.
Zabudowania klasztorne.
Zabudowania klasztorne przylegają do kościoła klasztornego. Dwa ze skrzydeł klasztornych zajmowane są przez parafię. Wewnątrz zabudowań klasztornych znajduje się otoczony krużgankami wirydarz, a w jego centrum studnia o głębokości 6m. 

</doc>
<doc id="2655713" url="https://pl.wikipedia.org/wiki?curid=2655713" title="Michał Michalski (prezydent Lwowa)">
Michał Michalski (prezydent Lwowa)

Michał Michalski (ur. 29 września 1846 we Lwowie, zm. 13 kwietnia 1907 we Lwowie) – polski rzemieślnik, uczestnik powstania styczniowego, prezydent Lwowa.
Życiorys.
Michał Michalski był synem rzemieślnika. Po ukończeniu szkoły ludowej, terminował w zakładach kowalskich. Po wybuchu powstania styczniowego zaciągnął się do oddziału W. Komorowskiego i walczył jako szeregowiec żuawów śmierci. Wziął udział w bitwie pod Poryckiem na Wołyniu (2-3 listopada 1863). Po wycofaniu się oddziału do Galicji, był krótko więziony. Po odzyskaniu wolności powrócił do zawodu. W 1873 otworzył jako mistrz kowalski własny zakład, który w 1879 przekształcił w fabrykę powozów.
W 1878 uzyskał obywatelstwo miejskie a w 1880 został wybrany do Rady Miejskiej Lwowa. Od 4 kwietnia 1889 był pierwszym delegatem Rady Miejskiej (drugim wiceprezesem), a od 1895 był wiceprezydentem Lwowa. Po ustąpieniu Godzimira Małachowskiego 7 lipca 1905 roku został wybrany prezydentem miasta.
Był członkiem Polskiego Towarzystwa Gimnastycznego „Sokół”. Przez kilka lat był prezesem Towarzystwa Strzeleckiego. Był członkiem wielu towarzystw i organizacji gospodarczych m.in. Izby Handlowej i Przemysłowej we Lwowie, Krajowej Komisji Przemysłowej, Komitetu Cenzorów Banku Krajowego, Rady Administracyjnej Fundacji hr. Skarbka, Rady Nadzorczej Muzeum Przemysłowego.
Od 8 lipca 1889 do śmierci był posłem Lwowa do Sejmu Krajowego (VI kadencja 1889-1895, VII kadencja 1895-1901 i część VIII kadencji 1901-1907) jako przedstawiciel Polskiego Stronnictwa Demokratycznego.
W 1872 poślubił Michalinę Krykiewicz. Miał z nią jedną córkę, Marię Legeżyńską. Jego zięciem był Wiktor Legeżyński – lekarz.
Michał Michalski został pochowany wraz ze swoją córką i zięciem w rodzinnym grobowcu na Cmentarzu Łyczakowskim we Lwowie. Popiersie na jego grobie Tadeusz Błotnicki, a zostało odsłonięte 25 kwietnia 1909.
Upamiętnienie.
Na początku października w sali Towarzystwa Strzeleckiego odsłonięto popiersie Michała Michalskiego autorstwa Antoniego Popiela.

</doc>
<doc id="2655724" url="https://pl.wikipedia.org/wiki?curid=2655724" title="Valorianie i dinozaury">
Valorianie i dinozaury

Valorianie i dinozaury lub Dino Jeźdzcy (ang. "Dino-Riders", 1988) – amerykański serial animowany stworzony przez Paula Kirchnera.
Serial emitowany był po raz pierwszy od 1 października do 31 grudnia 1988 roku. 
Wersja polska.
W Polsce serial nadawany był na kanale TVP3 w 1995 roku pod nazwą Valorianie i dinozaury. Serial został wydany na VHS pod nazwą Dino Jeźdzcy z polskim lektorem, którym był Jerzy Rosołowski.

</doc>
<doc id="2655744" url="https://pl.wikipedia.org/wiki?curid=2655744" title="Andrzej Krauze">
Andrzej Krauze

Andrzej Krauze (ur. 1947 w Dawidach Bankowych) – polski grafik, rysownik i plakacista.
Życiorys.
Znany głównie z rysunków satyrycznych. W swoim dorobku ma wiele plakatów filmowych i teatralnych oraz ilustracji do książek. Jest również autorem kilku książek dla dzieci. Brat reżysera Antoniego Krauzego.
Jeszcze przed studiami publikował swoje rysunki m.in. w miesięczniku „Wiedza i Życie”, gdzie debiutował w 1965 roku. W 1966 rozpoczął studia na warszawskiej Akademii Sztuk Pięknych. Uczył się najpierw na Wydziale Malarstwa, potem wybrał specjalność projektowanie graficzne, które studiował pod kierunkiem Henryka Tomaszewskiego. Od 1970 współpracował ze „Szpilkami”, a w latach 1974–1981 felietony rysunkowe Andrzeja Krauzego ukazywały się na łamach „Kultury”. Zamieszczał swoje rysunki również w „Tygodniku Solidarność” i wydawnictwach podziemnych. Ilustrował książki drukowane w drugim obiegu (m.in. „Folwark zwierzęcy” Orwella). W 1979 roku wyjechał z Polski do Wielkiej Brytanii. Od 1989 roku współpracuje stale z brytyjskim „Guardianem”, a od 2000 z „Rzeczpospolitą”. Publikował również w „The Times”, „Observerze”, „The Sunday Telegraph”. Od 2013 roku jest współpracownikiem czasopisma „W sieci”, równocześnie współpracuje z pismem „Do Rzeczy”.

</doc>
<doc id="2655747" url="https://pl.wikipedia.org/wiki?curid=2655747" title="Plakacista">
Plakacista



</doc>
<doc id="2655768" url="https://pl.wikipedia.org/wiki?curid=2655768" title="Engler">
Engler



</doc>
<doc id="2655771" url="https://pl.wikipedia.org/wiki?curid=2655771" title="Fabryka Przyrządów i Uchwytów BISON-BIAL">
Fabryka Przyrządów i Uchwytów BISON-BIAL



</doc>
<doc id="2655780" url="https://pl.wikipedia.org/wiki?curid=2655780" title="Deutsche Bühne">
Deutsche Bühne

Deutsche Bühne – niemiecka scena teatralna w Bydgoszczy, funkcjonująca w czasach II Rzeczypospolitej (1920–1939).
Lokalizacja.
Scena niemiecka działała w kompleksie pomieszczeń przy ul. Gdańskiej 52, tzw. "Elysium-Theater", wynajmowanych od towarzystwa naukowego "Deutsches Haus". W pomieszczeniach tych funkcjonuje dziś "Grand Cassino", natomiast na miejscu drewnianego teatru Elysium po II wojnie światowej wybudowano gmach obecnego Teatru Polskiego.
Budynek.
Budynek, w którym mieściła się "Deutsche Bühne", wzniesiono w 1882 r. według projektu spółki Anton Hoffmann – Józef Święcicki. Była to skromna drewniana budowla ze sceną oddzieloną od widowni kanałem dla orkiestry. Wnętrze ozdabiała otwarta więźba dachowa z ozdobnie wykończonymi elementami konstrukcyjnymi. Teatr, zwany "Victoria-Theater", swoją działalność zainaugurował 16 lipca 1882 r. operetką Johanna Straussa "Zemsta nietoperza". W 1892 r. scenę przemianowano na "Elysium-Theater". Do 1920 r. wystawiano w niej lekki repertuar – głównie operetki i wodewile. Widownia teatru wynosiła 510 miejsc (dla porównania widownia Teatru Miejskiego miała miejsc 777). W latach 1904-1905 w sąsiedztwie przy ul. Gdańskiej 66-68 wzniesiono dwie wielkomiejskie kamienice, których partery przeznaczone zostały na eleganckie lokale gastronomiczne znane jako "Restaurant zum Reichskanzler".
Historia.
Po przejściu Bydgoszczy pod administrację odrodzonego państwa polskiego w 1920 r. zawodowy niemiecki zespół teatralny był zmuszony opuścić wzniesiony w 1896 r. Teatr Miejski. W tej sytuacji mniejszość niemiecka przystąpiła do organizowania amatorskiego ruchu teatralnego, który miał wypełnić lukę po likwidacji teatru zawodowego oraz konkurować z polskimi przedsięwzięciami kulturalnymi. Zespół ten był dotowany przez władze Republiki Weimarskiej, a od 1933 r. III Rzeszy.
Niemiecka scena, która odgrywała ważną rolę w życiu kulturalnym Niemców zamieszkałych w Bydgoszczy w dwudziestoleciu międzywojennym, powstała początkowo jako niewielki teatr amatorski, założony w 1920 r. przez dr. Hansa Tietze, dyrektora prywatnego niemieckiego liceum oraz Willego Damaschke, nauczyciela. Premiera pierwszego spektaklu "Die Raüber" ("Zbójcy") Friedricha Schillera miała miejsce 11 listopada 1920 r. W miarę upływu czasu scena stała się teatrem zawodowym, który zatrudniał aktorów i przekształcił się w instytucję, także muzyczną, mającą zespół operowy i 20-osobową orkiestrę pod batutą dyrektora Bydgoskiego Konserwatorium Muzycznego Wilhelma von Winterfelda. W zespole grali muzycy niemieccy i polscy, z przewagą tych pierwszych. Ewenementem na skalę całej Polski był także młodzieżowy zespół baletowy prowadzony przez choreograf Käthe Toeppe-Plästerer. W opracowaniach historyków można znaleźć opinię, iż na tle innych ówczesnych teatrów niemieckich w Polsce scena ta reprezentowała wysoki poziom.
W 1922 r. powołano do życia "Verein-Deutsche Bühne", które reprezentowało teatr przed władzami miejskimi i innymi teatrami. Stopniowo pokonano trudności organizacyjno-finansowe (np. zakupiono kostiumy ze zlikwidowanego teatru w Sopocie). Dyrektorem sceny przez wiele lat był nauczyciel niemiecki Hans Tietze, a od 1937 r. Arnold Sonnenberg i Willi Damaschke.
Repertuar teatru dobierano zgodnie z ideą walki o niemiecką kulturę i sztukę; miał też podtrzymywać ducha narodowego wśród mniejszości. Teatr kierował się wskazówkami otrzymywanymi z Niemiec oraz posyłał do Rzeszy szczegółowe sprawozdania z zakończonych sezonów teatralnych. Wystawiano klasyków niemieckich, zwłaszcza dramaty Schillera, m.in. "Zbójcy", "Intryga i miłość", "Don Carlos", "Maria Stuart", "Trylogia o Wallensteinie i wojnie trzydziestoletniej". Rzadziej sięgano do twórczości Johanna Wolfganga Goethego oraz Gerharta Hauptmanna i Hermanna Sudermanna. Uwzględniano również pozycje wielkiej klasyki obcej – Szekspira, Augusta Strindberga, George’a Bernarda Shawa. W całym sezonie odbywało się ok. 100 spektakli, z czego połowę przeznaczano na przedstawienia muzyczne.
Widownia teatru była zawsze wypełniona w pełni, do czego przyczynił się repertuar uwzględniający operetki, wodewile, komedie, opery i inne spektakle muzyczne. Na przedstawienia przychodzili także Polacy. W latach 1923–1933 zagrano 25 premier z repertuaru muzycznego. W latach 20. wystawiano m.in. operetki Johanna Straussa i Franza Lehára. Miały też miejsce gościnne występy teatrów z Niemiec, np. w 1928 r. Kammer-Opera z Berlina wystawiła "Uprowadzenie z seraju" Wolfganga Amadeusza Mozarta. Wilhelm von Winterfeld skomponował specjalnie dla "Deutsche Bühne" operetkę pt. "Tanzerin aus liege" ("Tancerka z miłości"), którą wystawiono w sezonie 1923/24. Spektakl ten, częściowo przekomponowany i przetłumaczony na jeżyk polski przez Zygmunta Urbanyja, wystawiono rok później na scenie Teatru Miejskiego w Bydgoszczy, przy pełnym aplauzie publiczności.
"Deutsche Bühne" – podobnie jak scena polska – organizowała również uroczystości okolicznościowe, związane z rocznicami dotyczącymi niemieckiej historii i kultury. Ukłonem w stronę społeczności polskiej była na wysokim poziomie przygotowana akademia z okazji 400 rocznicy urodzin Jana Kochanowskiego 3 maja 1930 r. W jej programie znalazły się: uwertura Christopha Willibalda Glucka do "Ifigenii w Taurydzie", Stanisława Moniuszki "Elegia" oraz niemiecka prapremiera "Odprawy posłów greckich" Kochanowskiego z muzyką Wilhelma von Winterfelda i pod jego dyrekcją. Niemcy nadali tej uroczystości duży rozgłos, a prasa polska podkreśliła wysoki poziom wykonania koncertu.
Po dojściu Adolfa Hitlera do władzy w Niemczech w 1933 r. nastąpiło przekierowanie repertuaru teatru w stronę ideologii nacjonalistycznej oraz narodowo-socjalistycznej. Zaniechano wystawiania utworów, będących na hitlerowskim indeksie, spadła częstotliwość spektakli muzycznych. W obliczu zaostrzenia sytuacji politycznej między Polską a Niemcami 5 maja 1939 r. starosta bydgoski Julian Suski podjął decyzję o zamknięciu teatru, co spotkało się z gwałtownymi protestami bydgoskich Niemców i ich protektorów z Rzeszy.
Niemiecka scena teatralna w Bydgoszczy w latach 1920–1939 odegrała ważną rolę w życiu muzycznym miasta, nie tylko mniejszości niemieckiej. Mimo zaostrzenia sytuacji po 1933 r., jej działalność, podobnie jak Bydgoskiego Konserwatorium Muzycznego, była przejawem integracji dwóch społeczności Bydgoszczy: polskiej i niemieckiej.

</doc>
<doc id="2655786" url="https://pl.wikipedia.org/wiki?curid=2655786" title="Ablenes hians">
Ablenes hians



</doc>
<doc id="2655788" url="https://pl.wikipedia.org/wiki?curid=2655788" title="Ablennes pacificus">
Ablennes pacificus



</doc>
<doc id="2655790" url="https://pl.wikipedia.org/wiki?curid=2655790" title="Athlennes hians">
Athlennes hians



</doc>
<doc id="2655811" url="https://pl.wikipedia.org/wiki?curid=2655811" title="Okop (szczyt)">
Okop (szczyt)

Okop (388 m n.p.m.) – szczyt nad Braciejową na Pogórzu Strzyżowskim. Na północno-zachodnim ramieniu góry znajdują się pozostałości grodu "Głodomank" (IX-X w.).

</doc>
<doc id="2655830" url="https://pl.wikipedia.org/wiki?curid=2655830" title="Belone hians">
Belone hians



</doc>
<doc id="2655833" url="https://pl.wikipedia.org/wiki?curid=2655833" title="Belone maculata">
Belone maculata



</doc>
<doc id="2655835" url="https://pl.wikipedia.org/wiki?curid=2655835" title="Belone melanostigma">
Belone melanostigma



</doc>
<doc id="2655836" url="https://pl.wikipedia.org/wiki?curid=2655836" title="Belone schismatorhynchus">
Belone schismatorhynchus



</doc>
<doc id="2655839" url="https://pl.wikipedia.org/wiki?curid=2655839" title="Blennes hians">
Blennes hians



</doc>
<doc id="2655841" url="https://pl.wikipedia.org/wiki?curid=2655841" title="Mastaccembelus melanostigma">
Mastaccembelus melanostigma



</doc>
<doc id="2655842" url="https://pl.wikipedia.org/wiki?curid=2655842" title="Mastacembelus fasciatus">
Mastacembelus fasciatus



</doc>
<doc id="2655843" url="https://pl.wikipedia.org/wiki?curid=2655843" title="Papirus Oxyrhynchus 3035">
Papirus Oxyrhynchus 3035

Papirus Oxyrhynchus 3035 oznaczany jako "P.Oxy.XLII 3035" – nakaz aresztowania chrześcijanina, wydany w dniu 28 lutego 256 roku n.e. przez władze Imperium Rzymskiego. Dokument został sporządzony na papirusie na pojedynczym arkuszu. Jest to jedno z pierwszych użyć słowa „chrześcijanin” potwierdzone na piśmie. Tekst został opublikowany w roku 1974 przez P. J. Parsonsa w "The Oxyrhynchus Papyri", część XLII (42).
Opis.
Nakaz został wydany przez szefa rady rządzącej w Oksyrynchos dla służb porządkowych w wiosce, by aresztować mężczyznę opisanego jako chrześcijanin. Powody, które doprowadziły do tego, że chrześcijanin miał podlegać aresztowaniu nie zostały podane – chyba że chodzi o samo wyznawanie wiary chrześcijańskiej. Ten dokument może tłumaczyć prześladowanie chrześcijan, ale chrześcijanie byli powszechnie tolerowani przez władze, z wyjątkiem charakterystycznych i wyjątkowych okresów, o których wiemy z innej dokumentacji. Jeden z takich okresów został jednak „ustanowiony na podstawie rozkazu cesarza Waleriana I w roku 257 i 258 n.e.”
Rękopis jest datowany na podstawie ostatnich linijek dokumentu na trzeci rok koregencji Waleriana I z jego synem Galienem, co pozwala określić rok powstania manuskryptu jako 256 rok n.e. Dzień i miesiąc spisania dokumentu również zostały podane w ostatnim wierszu. Nazwa miesiąca to "Famenot" w kalendarzu egipskim i odpowiadającym mu kalendarzu koptyjskim. Nakaz został wydany w trzecim dniu tego miesiąca co jest odpowiednikiem 28 lutego 256 roku n.e. w kalendarzu gregoriańskim.
Tekst grecki.
Rękopis jest przechowywany w "Papyrology Rooms", Sackler Library w Oksfordzie (P.Oxy.XLII 3035).

</doc>
<doc id="2655845" url="https://pl.wikipedia.org/wiki?curid=2655845" title="Tylosurus caeruleofasciatus">
Tylosurus caeruleofasciatus



</doc>
<doc id="2655846" url="https://pl.wikipedia.org/wiki?curid=2655846" title="Tylosurus hians">
Tylosurus hians



</doc>
<doc id="2655854" url="https://pl.wikipedia.org/wiki?curid=2655854" title="Angostura (Mexico)">
Angostura (Mexico)



</doc>
<doc id="2655866" url="https://pl.wikipedia.org/wiki?curid=2655866" title="Abramites ternetzi">
Abramites ternetzi



</doc>
<doc id="2655867" url="https://pl.wikipedia.org/wiki?curid=2655867" title="Leporinus nigripinnis">
Leporinus nigripinnis



</doc>
<doc id="2655870" url="https://pl.wikipedia.org/wiki?curid=2655870" title="Leporinus salarii">
Leporinus salarii



</doc>
<doc id="2655872" url="https://pl.wikipedia.org/wiki?curid=2655872" title="Leporinus solarii">
Leporinus solarii



</doc>
<doc id="2655900" url="https://pl.wikipedia.org/wiki?curid=2655900" title="Beitun">
Beitun

Beitun (chiń. 北屯; pinyin: "Běitún"; ujg. بېيتۇن, "Beytun") – miasto na prawach podprefektury w północno-zachodnich Chinach, w regionie autonomicznym Sinciang, nad Irtyszem. W 2011 roku liczba mieszkańców miasta wynosiła 76 300. 
Historia.
W 1958 roku utworzono na tym terenie sztab 10. Dywizji Korpusu Produkcji i Budownictwa Sinciangu. Decyzję o budowie miasta podjęto w 1997 roku. Miejscowość otrzymała prawa miejskie 28 grudnia 2011 roku.

</doc>
<doc id="2655940" url="https://pl.wikipedia.org/wiki?curid=2655940" title="Wolfgang Rautenberg">
Wolfgang Rautenberg

Wolfgang Rautenberg (ur. 1936 w Poczdamie, zm. 4 września 2011 w Berlinie) – niemiecki matematyk i logik.

</doc>
<doc id="2655984" url="https://pl.wikipedia.org/wiki?curid=2655984" title="Paweł Buczak">
Paweł Buczak

Paweł Buczak (ur. 19 lipca 1988 w Krakowie) – polski koszykarz grający na pozycji silnego skrzydłowego lub środkowego. W sezonie 2011/2012 zawodnik klubu Śląsk Wrocław. Obecnie bez klubu. Posiada zarówno amerykańskie, jak i polskie obywatelstwo.
Paweł Buczak swoją karierę koszykarską rozpoczynał od występów w dywizji I NCAA w barwach zespołu Princeton Tigers, reprezentującego Princeton University. W drużynie tej grał przez 4 sezony (od 2006/2007 do 2009/2010), reprezentując ją w sumie w 78 meczach, w których zdobył łącznie 378 punktów, miał 228 zbiórek i 121 asyst.
Po zakończeniu kariery uniwersyteckiej, w sezonie 2010/2011, z powodu odniesionej kontuzji nie występował w żadnym zespole.
Latem 2011 roku został zaproszony na miesięczne testy w Śląsku Wrocław. Po ich zakończeniu podpisał roczny kontrakt z tym klubem. W jego barwach w sezonie 2011/2012 wystąpił w 38 meczach Polskiej Ligi Koszykówki, w których zdobył w sumie 190 punktów i miał 154 zbiórki.

</doc>
<doc id="2655991" url="https://pl.wikipedia.org/wiki?curid=2655991" title="Alpha Noir">
Alpha Noir

Alpha Noir – dziesiąty album studyjny portugalskiej grupy muzycznej Moonspell. Wydawnictwo ukazało się 27 kwietnia 2012 nakładem wytwórni muzycznej Napalm Records. Do edycji rozszerzonej została dołączona druga płyta pt. Omega White. W ramach promocji do utworów "Lickanthrope" i "White Skies" zostały zrealizowane teledyski.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2656000" url="https://pl.wikipedia.org/wiki?curid=2656000" title="Wahid Rezaji">
Wahid Rezaji

Wahid Rezaji, "Vahid Rezae" (ur. w 1993) – afgański lekkoatleta, sprinter.

</doc>
<doc id="2656016" url="https://pl.wikipedia.org/wiki?curid=2656016" title="Pirandello">
Pirandello



</doc>
<doc id="2656026" url="https://pl.wikipedia.org/wiki?curid=2656026" title="Sciascia">
Sciascia

Sciascia:

</doc>
<doc id="2656110" url="https://pl.wikipedia.org/wiki?curid=2656110" title="Acanthopagrus bifasciatus">
Acanthopagrus bifasciatus



</doc>
<doc id="2656144" url="https://pl.wikipedia.org/wiki?curid=2656144" title="To (serial telewizyjny)">
To (serial telewizyjny)

To – amerykański serial grozy z 1990 roku na podstawie powieści Stephena Kinga "To".
Fabuła.
W 1960 grupa szkolnych outsiderów, nad którymi znęca się Henry Bowers wraz z kolegami jest również trapiona przez złego demona, który przeobraża się w lęki dzieci i zabija je. Dzieci poprzez wspólną przyjaźń pokonują demona. Po 30 latach demon się odradza a grupa teraz już dorosłych przyjaciół raz jeszcze zbiera się, aby stanąć naprzeciw zagrożeniu i pokonać je raz na zawsze.
Nagrody i nominacje.
Nagroda Eddy 1991
David Blangsted
Nagroda Emmy 1991

</doc>
<doc id="2656223" url="https://pl.wikipedia.org/wiki?curid=2656223" title="Śmiechosteron">
Śmiechosteron

Śmiechosteron - DVD Kabaretu Skeczów Męczących

</doc>
<doc id="2656241" url="https://pl.wikipedia.org/wiki?curid=2656241" title="Aleksander Heiman-Jarecki">
Aleksander Heiman-Jarecki

Aleksander Heiman-Jarecki (ur. 11 września 1886 w Łodzi, zm. 14 stycznia 1966 w Sydney) – polski przemysłowiec pochodzenia żydowskiego, działacz społeczny, polityk, senator w II RP.
Życiorys.
Ukończył łódzką szkołę handlową i Manchester School of Technology. W 1920 roku służył w Wojsku Polskim.
Od 1919 roku był kierownikiem, a od roku 1933 prezesem Spółki Akcyjnej Wyrobów Bawełnianych „Wola” w Warszawie. W 1934 roku został wybrany na prezesa Związku Przemysłu Włókienniczego w Polsce. Był działaczem Polskiej Macierzy Szkolnej w Gdańsku i fundatorem kilku budynków szkolnych i bibliotecznych (np. Biblioteki Miejskiej im. J. Piłsudskiego w Łodzi), oraz parków, np. Parku im. Jana Matejki w Łodzi (jego ojciec, Edward Heiman-Jarecki ufundował Gimnazjum Polskie w Łodzi).
Był politycznie związany z BBWR. W 1935 roku został senatorem IV kadencji (1935–1938) z województwa łódzkiego. W senacie pracował w komisjach: budżetowej (w której był referentem), gospodarczej (1937–38), komunikacji, prawniczej (1935–36) i społecznej (1937–38, w której również był referentem). W lipcu 1936 wicepremier Eugeniusz Kwiatkowski poinformował, że senator Heiman-Jarecki nie ujawnił dochodu w sumie 199 tys. zł., od którego przypadał podatek w wysokości 42 tys. zł, zaś włącznie z karą z tego tytułu był zobowiązany do uiszczenia kwoty 282 tys. zł.
Życie prywatne.
Urodził się w rodzinie żydowskiej, był synem Edwarda i Heleny z domu Szyffer. Był trzykrotnie żonaty: w 1910 roku ożenił się z Antonią Reuff. Po jej śmierci w 1926 roku, ożenił się 9 lipca 1933 roku z Bronisławą Kojałłowicz, aresztowaną w 1943 roku we Francji i zamordowaną w Auschwitz. W 1947 roku ożenił się z Antoniną Zgórską.
Przed II wojną światową mieszkał w Łodzi. Po wybuchu wojny wyjechał do Francji, a po wojnie osiadł w Australii.
Jego siostrzenicą (córką Heleny Heiman) była Janina Konarska, żona Antoniego Słonimskiego.

</doc>
<doc id="2656261" url="https://pl.wikipedia.org/wiki?curid=2656261" title="Saskia Burmeister">
Saskia Burmeister

Saskia Burmeister (ur. 12 lutego 1985 w Sydney) – australijska aktorka, znana z ról w "Hating Alison Ashley" i "Patrol morski".
Kariera.
W szkole średniej grała w wielu produkcjach teatralnych, w tym m.in.: "Blackrock", "Kupcu weneckim", "Chapel Perilous". W 2003 roku Burmeister dołączyła do obsady serialu "Nastoletni geniusze" jako Dina Demiris. Pojawiła się także w 2005 roku w komedii "Hating Alison Ashley" i za tę rolę otrzymał nominację dla najlepszej aktorki pierwszoplanowej od Australijskiego Instytutu Filmowego (AFI).
Pojawiła się gościnnie w "Policjantach z Mt. Thomas" i zdobyła w 2006 roku nagrodę Australijskiego Instytutu Filmowego dla najlepszego gościa lub aktorki drugoplanowej w serialu. W 2007 roku rozpoczęła grę w serialu "Patrol morski" jako Nikki Caetano. W tym samym roku, pojawiła się w "The Jammed" i zdobyła nominację AFI dla najlepszej aktorki drugoplanowej.
Życie prywatne.
Burmeister dorastała w Bellingen na Mid North Coast w Nowej Południowej Walii. Uczyła się w Mosman High School w Sydney i uczęszczała do "Australijskiego Teatru dla Młodych Ludzi".
W lutym 2008 roku zawarła związek małżeński z australijskim aktorem Jamiem Croftem.
Filmografia.
Źródło

</doc>
<doc id="2656276" url="https://pl.wikipedia.org/wiki?curid=2656276" title="Mogiła nieznanego żołnierza">
Mogiła nieznanego żołnierza

Mogiła nieznanego żołnierza - powieść Andrzeja Struga z 1922 roku.
Na podstawie powieści w 1927 powstał film pt. "Mogiła nieznanego żołnierza" w reż. Ryszarda Ordyńskiego.
Treść.
Kapitan Łazowski podczas wojny dostaje się do rosyjskiej niewoli. Pracuje przymusowo w rosyjskiej fabryce amunicji. Jest świadkiem rewolucji i wojny domowej. Udaje mu się wydostać i rozpoczyna wędrówkę do domu. Tymczasem, żona, sądząc że mąż zginął na wojnie, ponownie wychodzi za mąż. Wywołuje to niezadowolenie córki, która nie wierzy w śmierć ojca. W momencie ślubu żony Łazowski, przekroczywszy granicę, pada trafiony zbłąkaną kulą. Córka podświadomie czuje wtedy śmierć ojca. 

</doc>
<doc id="2656308" url="https://pl.wikipedia.org/wiki?curid=2656308" title="Perkołyska amerykańska">
Perkołyska amerykańska

Perkołyska amerykańska ("Heliornis fulica") – gatunek średniego ptaka z rodziny perkołysek (Heliornithidae). Zasiedla Amerykę Południową, Amerykę Centralną i południowo-wschodni Meksyk. Nie wyróżnia się podgatunków.
Środowisko.
Zasiedla leśne rzeki, strumienie oraz stawy i jeziora otoczone zwieszającą się roślinnością.
Morfologia.
Długość ciała: 26–33 cm
Masa ciała: 125–150 g
Wierzch głowy czarny, biała brew, spód głowy i przód szyi białe, reszta czarna; na szyi biała pręga. Skrzydła są szarobrązowe, kuper i ogon rudobrązowe. U samca górna część dzioba jest czarna, dolna – płowa, a u samicy dziób i obrączki oczne czerwone. Nogi są żółto-czarne, a stopy z płatami skórnymi na palcach są paskowane żółto-czarno. Samica przypomina samca, ale jest nieco mniejsza. W sezonie lęgowym ma rzucającą się w oczy cynamonową plamę na policzkach i po bokach górnej części szyi.
Pożywienie.
Podobnie jak reszta perkołysek, pożywia się owadami wodnymi oraz ich larwami, skorupiakami, żabami i drobnymi rybami.
Lęgi.
Terytorium samca to około 200 m wzdłuż strumienia. Najdokładniejszy opis gniazdowania pochodzi z południowego Meksyku, obserwację prowadził Alvarez del Toro. 15 kwietnia odkrył prawie kompletne gniazdo. Miało średnicę 22 cm i głębokość 7 cm. Inne gniazdo odkryte w Panamie miało wymiary 18×22,5 cm. Jaj w gnieździe jest 2–4, są brudnobiałe, jedno z nich, na którym dokonano pomiaru, miało wymiary 29–30 mm × 20 mm.
Samiec wysiaduje jaja w środku dnia, samica przez resztę czasu. Inkubacja trwa bardzo krótko, 10–11 dni. Pisklęta po wykluciu mają słabo rozwinięte dziób i nóżki. Samiec bardziej angażuje się w opiekę nad potomstwem. Pod skrzydłami posiada kieszenie skórne, w których nosi pisklęta w trakcie lotu.
Status.
IUCN uznaje perkołyskę amerykańską za gatunek najmniejszej troski (LC, "Least Concern") nieprzerwanie od 1988 roku. W 2019 roku organizacja Partners in Flight szacowała liczebność światowej populacji na 0,5–5 milionów osobników, a jej trend uznawała za lekko spadkowy.

</doc>
<doc id="2656330" url="https://pl.wikipedia.org/wiki?curid=2656330" title="Papirus Oxyrhynchus 2331">
Papirus Oxyrhynchus 2331

Papirus Oxyrhynchus 2331 oznaczany jako "P.Oxy.XXII 2331" zwany również "Papirusem Heraklesa" – fragment rękopisu w języku greckim opisujący Dwanaście prac Heraklesa. Fragment ten jest datowany na III wiek n.e. Tekst manuskryptu został opublikowany w roku 1954 przez C.H. Robertsa w "The Oxyrhynchus Papyri", część XXII (22).
Rękopis ten zawiera trzy obramowane kolorowe rysunki. Wszystkie odnoszą się do pierwszej pracy Heraklesa, zabicia Lwa nemejskiego. Są one położone w środku tekstu. Papirus Oxyrhynchus 2331 jest jednym z niewielu zachowanych skrawków literatury klasycznej ilustrowanej na papirusie.
Rękopis został spisany na papirusie w formie zwoju. Rozmiary zachowanego fragmentu wynoszą 23,5 na 10,6 cm. Rękopis jest przechowywany w "Papyrology Rooms", Sackler Library w Oksfordzie (P.Oxy.XXII 2331).

</doc>
<doc id="2656347" url="https://pl.wikipedia.org/wiki?curid=2656347" title="Charlotte di Calypso">
Charlotte di Calypso

Charlotte Di Calypso (ur. 9 grudnia 1990 roku) – francuska modelka pochodzenia włoskiego.
W 2005 roku wzięła udział we francuskiej edycji konkursu "Elite Model Look" agencji Elite. Zajęła pierwsze miejsce. Nagrodą był kontrakt z paryskim oddziałem agencji Elite. Wkrótce po konkursie została twarzą domu mody Chanel. Niedługo potem podpisała międzynarodowe kontrakty z agencjami w: Mediolanie, Nowym Jorku i Kopenhadze. Na wybiegu oprócz kolekcji Chanel prezentowała również kreacje takich domów mody jak: Hermès, Kenzo, Miu Miu, Prada, Calvin Klein, Dolce &amp; Gabbana, Emporio Armani, Christian Dior, Christian Lacroix, Valentino, Alexander McQueen, Donna Karan i Emanuel Ungaro. Wzięła udział w kampaniach reklamowych m.in. Chanel i Ralpha Laurena.

</doc>
<doc id="2656364" url="https://pl.wikipedia.org/wiki?curid=2656364" title="Rumuńska Unia Zielonoświątkowa">
Rumuńska Unia Zielonoświątkowa

Rumuńska Unia Zielonoświątkowa – jest czwartą co do wielkości organizacją religijną w Rumunii i jednym z osiemnastu uznanych oficjalnie wyznań religijnych. Według spisu w 2002 roku 330.486 mieszkańców Rumunii (1,5%) zadeklarowało się jako zielonoświątkowcy. Etnicznie byli to: 85,2% Rumunów, 10,6% Cyganów, 1,9% Ukraińców, 1,8% Węgrów i 0,5% z innych grup. W spisie powszechnym w 2011 roku 362.314 mieszkańców (1,8%) zadeklarowało się jako zielonoświątkowcy. Większość kościołów skoncentrowanych jest w północnej części Rumunii.
Według badań GloPent w 2008 roku w Rumunii było około 500 tysięcy zielonoświątkowców.

</doc>
<doc id="2656420" url="https://pl.wikipedia.org/wiki?curid=2656420" title="Danuta Kwapiszewska">
Danuta Kwapiszewska

Danuta Kwapiszewska (ur. 6 czerwca 1922, zm. 3 kwietnia 1999 w Warszawie) – polska tancerka i rzeźbiarka, córka malarki Juli Kwapiszewskiej.
Życiorys.
W czasie okupacji niemieckiej mieszkała z rodzicami na Mokotowie w kamienicy Concordia. Występowała w małych warszawskich teatrzykach w tym między innymi na Nowym Świecie w „Walcu Chopina”.
Po wojnie była jedną z bardziej uznanych tancerek baletowych w Polsce. Została odznaczona złotym medalem w Budapeszcie i Brukseli. Pod koniec lat 50. występowała m.in. w Kabarecie „Wagabunda”. Po ciężkim wypadku została sparaliżowana od pasa w dół. Zajęła się wtedy rzeźbiarstwem i nauczaniem tańca.
Była uczestniczką Międzynarodowego Pleneru Malarsko-Rzeźbiarskiego „Garbno ‘77” odbywającego się w ramach czwartej edycji projektu artystycznego pn. Plener Malarsko-Rzeźbiarski „Garbno”, zorganizowanego od 18 maja do 8 czerwca 1977.
W 1979 otrzymała Złoty Krzyż Zasługi.
Została pochowana na cmentarzu Bródnowskim (kw. 33A-VI-2).
Powstał o niej krótki film dokumentalny "„Moje rzeźby tańczą za mnie”" z 1983 w reż. Tadeusza Kijańskiego. Jej poetycką biografię planowała choreografka Lidia Bień.

</doc>
<doc id="2656427" url="https://pl.wikipedia.org/wiki?curid=2656427" title="Supreme Lord">
Supreme Lord

Supreme Lord - polska grupa wykonująca death metal. Założona w 1991 w Zielonej Górze przez Reyasha. W 1995 nastąpiła zmiana nazwy na obecną - Supreme Lord. Zespół przechodził liczne zmiany składu. Przez jego szeregi przewinęło się ok. 15 gitarzystów, a jedynym stałym członkiem zespołu jest Reyash.

</doc>
<doc id="2656430" url="https://pl.wikipedia.org/wiki?curid=2656430" title="Jaki Byard">
Jaki Byard

Jaki (John) Byard (ur. 15 czerwca 1922 w Worcester (Massachusetts) – zm. 11 lutego 1999 w Nowym Jorku) – amerykański pianista jazzowy, kompozytor, lider zespołów jazzowych, pedagog. Był multiinstrumentalistą, oprócz fortepianu grał m.in. na trąbce i saksofonie. Znany ze swego eklektycznego
stylu, w którym mieścił wszystko od ragtime'u i gry stride do free jazzu.
Grał zawodowo już w wieku 15 lat. Podczas II wojny był żołnierzem armii amerykańskiej. Po zakończeniu wojny, pod koniec lat 40. jeździł w trasy koncertowe z zespołem Earla Bostica. Na początku lat 50. mieszkał w Bostonie i swoich pierwszych nagrań płytowych dokonał wraz z Charliem Mariano, w 1951. Później był członkiem zespołów Herba Pomeroya (w latach 1952 - 1955, w 1957 nagrał z nim płytę) oraz Maynarda Fergussona (1959-1962).
W 1959 uczestniczył w nagraniach albumu Erica Dolphy ("Outward Bound"). W 1961 Dolphy był producentem pierwszej płyty Byarda dla Prestige "Here's Jaki" (z udziałem m.in. perkusisty Roya Haynesa).
Po przeprowadzce do Nowego Jorku, w latach 1962 - 1964 oraz w 1970 nagrywał z Charlesem Mingusem, np. "The Complete Town Hall Concert" czy "Mingus Mingus Mingus Mingus Mingus" i "The Black Saint and the Sinner Lady". W 1964 pojechał z nim na tourneè do Europy. 
Znaczących nagrań dokonał także współpracując z takimi artystami jak Booker Ervin, Charlie Mariano, Sam Rivers, czy też od połowy lat 60. z saksofonistą Rolandem Kirkiem. W latach 70. Byard prowadził big band The Apollo Stompers, z którym regularnie występował w klubach Bostonu i Nowego Jorku. 
Był wykładowcą muzyki na New England Conservatory, Manhattan School of Music, Hartford School of Music i New School for Jazz and Contemporary Music.
Byard był ojcem dwóch córek (Denise i Diane) i syna Geralda. Zginął w lutym 1999, zastrzelony w swoim domu przy Hollis Avenue (Queens) w niewyjaśnionych dotąd okolicznościach.

</doc>
<doc id="2656442" url="https://pl.wikipedia.org/wiki?curid=2656442" title="Terroryzm samobójczy">
Terroryzm samobójczy

Terroryzm samobójczy – terroryzm, który powstał na początku lat 80. XX wieku w Libanie i rozprzestrzenił się na cały świat. Zamachy te są rozpoznawane jako czwarta fala terroryzmu. Pojęcie jest różnie interpretowane, np. Martha Crenshaw przyjmuje, że zjawisko to oznacza akty terrorystyczne, w których śmierć sprawcy jest koniecznym warunkiem ich przeprowadzenia. Yoram Schweitzer uważa, że politycznie motywowany akt przemocy popełniony przez samoświadomą jednostkę, która aktywnie i z premedytacją powoduje własną śmierć z zamiarem zniszczenia określonego celu. Śmierć sprawcy jest przy tym koniecznym warunkiem powodzenia misji.
Definicja Boaza Ganora mówi o metodzie operacyjnej, w której sam akt ataku jest uzależniony od śmierci sprawcy, natomiast Rohana Guanratny twierdzi, iż to poświęcenie własnego życia w akcie zniszczenia lub próbie zlikwidowania danego obiektu, aby przyśpieszyć osiągnięcie celu politycznego. Psychologicznie i fizycznie wyszkolony terrorysta dąży do własnej śmierci jednocześnie ze zniszczeniem wrogiego celu.
Takie ataki postrzegane są jako bardzo skuteczna broń w arsenale terrorystycznym. 
Wyróżnia się trzy rodzaje samobójstw (koncepcja Emila Durkheima):
Często właśnie terroryzm samobójczy zaliczany jest jako altruistyczne samobójstwo. Najczęściej spotykane to zjawisko jest wśród religijnych organizacji terrorystycznych ruchu dżihadystycznego, takich jak Hamas, czy Hezbollah. Bezpośrednim celem zamachowca-samobójcy jest nie tylko doprowadzenie do własnej śmierci, ale także spowodowanie jak największej liczby ofiar wśród przeciwnika. Śmierć samego wykonawcy ataku terrorystycznego potęguje uczucie strachu, ponieważ dowodzi pełnej bezkompromisowości zamachowca oraz jego gotowości do złożenia ofiary w postaci własnego życia. Mimo iż jest o podłożu religijnym nawołującym do dżihadu, lecz występują także treści związane z patriotyzmem i nacjonalizmem. Niekiedy taki terrorysta samobójca poświęca się islamowi, walce z okupantem jako męczennik posiadający aprobatę społeczeństwa (w tym przypadku palestyńskiego) uznającego terrorystę za bohatera. Planując ataki terrorystyczne, terroryści liczą na efekt psychologiczny. Jest on dużo większy, gdy dokona go kobieta, ponieważ w wielu środowiskach postrzegana jest, jako bezbronna i niezdolna do wyrządzenia krzywdy. W związku z tym, atak terrorystyczny dokonany przez kobietę eskaluje uczucie strachu. Ponadto kobiecie często znacznie łatwiej przeniknąć w miejsca masowych skupisk ludzkich, aby tam przeprowadzić zamach.

</doc>
<doc id="2656454" url="https://pl.wikipedia.org/wiki?curid=2656454" title="Tadeusz Filipowicz">
Tadeusz Filipowicz

Tadeusz Justyn Filipowicz (ur. 26 września 1887 w Trembowli, zm. w kwietniu 1940 w Charkowie) – podpułkownik artylerii Wojska Polskiego, ofiara zbrodni katyńskiej.
Życiorys.
Urodził się w rodzinie Antoniego i Justyny z Derpowskich. Był starszym bratem Pawła (1897-1940), podpułkownika artylerii, również zamordowanego w 1940 roku przez NKWD w Charkowie i Juliana (1895-1945), w kampanii wrześniowej dowódcy Wołyńskiej Brygady Kawalerii.
Tadeusz studiował w Akademii Rolniczej w Dublanach. W latach 1914–1918 walczył w szeregach armii Austro-Węgier. 1 listopada 1916 roku został mianowany porucznikiem w korpusie oficerów rezerwy artylerii. W 1918 roku jego oddziałem macierzystym był 30 pułk artylerii ciężkiej polowej.
W 1918 roku zgłosił się na ochotnika do Wojska Polskiego, brał udział w obronie Lwowa, a następnie został skierowany do 5 pułku artylerii polowej, w szeregach którego walczył w wojnie polsko-bolszewickiej.
Po zakończeniu działań wojennych pozostał w wojsku, został zweryfikowany do stopnia podpułkownika ze starszeństwem z dniem 1 czerwca 1919 roku i w 1921 roku został przeniesiony do rezerwy. Dyplom inżyniera rolnika uzyskał na Politechnice Lwowskiej.
Po agresji ZSRR na Polskę wzięty do niewoli sowieckiej i przewieziony do obozu w Starobielsku. Wiosną 1940 zamordowany przez NKWD w Charkowie i pochowany potajemnie w Piatichatkach w mogile zbiorowej. Obecnie spoczywa na Cmentarzu Ofiar Totalitaryzmu w Charkowie.
5 października 2007 roku Minister Obrony Narodowej Aleksander Szczygło mianował go pośmiertnie do stopnia pułkownika. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2656467" url="https://pl.wikipedia.org/wiki?curid=2656467" title="Stronnictwo Ludowe „Wola Ludu”">
Stronnictwo Ludowe „Wola Ludu”

Stronnictwo Ludowe „Wola Ludu” – polska chłopska partia polityczna założona na przełomie lat 1943 i 1944 z inicjatywy Polskiej Partii Robotniczej. Zajmowała stanowisko prokomunistyczne. Ugrupowanie posiadało swoich przedstawicieli w PKWN i Krajowej Radzie Narodowej. Po zajęciu Lubelszczyzny przez Armię Czerwoną w końcu lipca 1944, w dniach 17–18 września tego samego roku przekształciło się w Stronnictwo Ludowe, ugrupowanie satelickie wobec Polskiej Partii Robotniczej. Działacze partii w dużej mierze wywodzili się z PPR i Stronnictwa Ludowego „Roch”.
Zarząd Główny.
ZG SL „Wola Ludu” został wybrany 21 lutego 1944.
Prezes:
Wiceprezesi:
Sekretarz generalny:
Skarbnik:
Pozostali członkowie:

</doc>
<doc id="2656471" url="https://pl.wikipedia.org/wiki?curid=2656471" title="SL &quot;Wola Ludu&quot;">
SL &quot;Wola Ludu&quot;



</doc>
<doc id="2656480" url="https://pl.wikipedia.org/wiki?curid=2656480" title="Kuitun">
Kuitun



</doc>
<doc id="2656492" url="https://pl.wikipedia.org/wiki?curid=2656492" title="Diagram Frosta">
Diagram Frosta

Diagram Frosta, diagram Frosta-Ebswortha – wykres stosowany w elektrochemii, na podstawie którego można ocenić trwałość termodynamiczną danego pierwiastka na różnych stopniach utlenienia. Jest to zmodyfikowana, dwuwymiarowa wersja diagramu Latimera.
Budowa diagramu.
Diagram Forsta przedstawia zależność ilorazu entalpii swobodnej i stałej Faradaya w funkcji stopnia utlenienia pierwiastka. Podobnie jak w przypadku diagramów Latimera, ważnym czynnikiem jest pH, w jakim bada się dany pierwiastek. Do skonstruowania diagramu Frosta potrzebna jest znajomość potencjałów standardowych. Na przykład w przypadku manganu zachodzą następujące reakcja redoks (sumaryczne):
Znając wartość potencjałów standardowych, można wyliczyć siłę elektromotoryczną z różnicy pomiędzy potencjałami układów manganowych a potencjałem elektrody odniesienia. Z tak otrzymanych wyników można obliczyć zmianę entalpii swobodnej, korzystając ze wzoru:
gdzie:
Z tak otrzymanych danych można sporządzić skalę do diagramu Frosta, odkładając na osi Y wartości entalpii swobodnej wyrażonej w kJ/mol.
Jednak znacznie wygodniejszą i bardziej przydatną skalą jest skala zawierająca iloczyn potencjałów redoks i stopnia utlenienia. Korzystając z diagramu Latimera, można obliczyć potencjał redoks, który jest potencjałem jonu względem potencjału wolnego atomu. Wyznacza się go jako średnią ważoną. Następnie wartość otrzymanego potencjału mnoży się przez stopień utlenienia i stąd otrzymuje się wartość N×E, wyrażoną w woltach.
Interpretacja.
Diagramy Frosta mogą służyć ocenie trwałości termodynamicznej form danego pierwiastka (w nawiasach podano przykłady z diagramu dla manganu w ):

</doc>
<doc id="2656500" url="https://pl.wikipedia.org/wiki?curid=2656500" title="Halina Jaroszewiczowa">
Halina Jaroszewiczowa

Halina Maria (Helena) Jaroszewiczowa z Chełmickich (ur. 7 listopada 1892 w Dziewanowie, zm. 21 czerwca 1940 w Palmirach) – polska działaczka niepodległościowa i społeczna, polityczka, posłanka na Sejm i senatorka w II RP. Dama Virtuti Militari.
Życiorys.
Córka Ludwika Chełmickiego, właściciela majątku Dziewanowo, i Eleonory z domu Karwowskiej. Ukończyła prywatną szkołę średnią Walickiej w Warszawie (zabór rosyjski) w 1910 roku, w 1911 roku zdała eksternistycznie maturę w Rydze, studiowała na Wydziale Filozoficznym Uniwersytetu Jagiellońskiego w Krakowie w latach 1912–1914.
W 1910 roku była delegatką warszawskich szkół średnich na Zjazd Grunwaldzki w Krakowie. W czasie studiów działała w organizacji „Skarb i Wojsko”, od 1913 roku była komendantką 1. plutonu żeńskiego Związku Strzeleckiego oraz członkinią zarządu „Promienia” i „Jedności”, od 1912 roku należała do PPS. Została aresztowana w styczniu 1914 roku za kolportaż nielegalnej prasy i była więziona przez pół roku na Pawiaku w Warszawie, została zwolniona ze względu na stan zdrowia i wróciła do Dziewanowa.
Po wybuchu I wojny światowej była kurierką, wywiadowczynią, kolporterką druków, magazynierką broni i materiałów wybuchowych w strukturach Komendy I Brygady Legionów Polskich. Zorganizowała i była komendantką Oddziału Żeńskiego Lubelskiego POW, była żołnierką Oddziału Lotnego Wojsk Polskich. Została ponownie aresztowana na przełomie marca i kwietnia 1915 roku i przewieziona do więzienia na Butyrkach w Moskwie, po 5 miesiącach pobytu w więzieniu została zwolniona za kaucją z powodu choroby. Po kilkumiesięcznym leczeniu w sanatorium, we wrześniu 1916 roku dotarła – przez Finlandię, Szwecję i Niemcy – do Zakopanego, przewożąc raport kierownictwa POW w Rosji dla Józefa Piłsudskiego.
Wznowiła działalność w POW i Pogotowiu Bojowym PPS (kierowniczka działu wywiadu i członkini Centralnego Wydziału Pogotowia). Jesienią 1918 roku była uczestniczką przygotowywania nie zrealizowanego planu ucieczki Piłsudskiego z Magdeburga.
Jej wspomnienia z okresu pracy niepodległościowej w 2019 zostały wydane przez Muzeum Historii Polski w tomie "Kobiety niepodległości. Wspomnienia z lat 1910–1918".
W latach 1919–1921 była sekretarką Zarządu Głównego PSL „Wyzwolenie” i zarządu Związku Zawodowego Robotników Rolnych, była też organizatorką Kursów dla Dorosłych w Warszawie.
W okresie międzywojennym była członkinią władz Polskiego Białego Krzyża (1922–1933), Stowarzyszenia „Rodzina Wojskowa”, Związku Strzeleckiego i Komitetu Społecznego Rady Szkolnej. Od 1928 roku kierowała Wydziałem Opieki nad Matką i Dzieckiem oraz była wiceprzewodniczącą Zarządu Głównego Związku Pracy Obywatelskiej Kobiet. Uczestniczyła w międzynarodowych konferencjach poświęconych zagadnieniom opieki nad matką i dzieckiem, m.in. była wiceprzewodniczącą Kongresu Kolonii Letnich w Genewie (1930), konferencji Unii Międzyparlamentarnej w Bukareszcie (1933), członkinią Międzynarodowej Rady ds. Kolonii Letnich w Paryżu.
W latach 1928–1930 była zastępczynią posła z listy nr 1 w okręgu wyborczym nr 3 (Siedlce). W kampanii wyborczej 1930 roku była członkinią sztabu Komitetu Wyborczego Organizacji Kobiecych. Została posłanką na Sejm III kadencji (1930–1935) z ramienia Grupy Kobiecej BBWR. W tej kadencji działała w komisjach: budżetowej, ochrony pracy (zastępczyni członka), opieki społecznej i inwalidów (kierowniczka grupy) oraz regulaminowej i nietykalności poselskiej (zastępczyni członka).
W 1935 roku została senatorką IV kadencji (1935–1938) z województwa lubelskiego. W tej kadencji pracowała w komisjach: budżetowej (1937–1938), opieki społecznej (1935–1936), regulaminowej (1937–1938) i spraw zagranicznych (której była sekretarką).
Po agresji III Rzeszy i ZSRR na Polskę i kapitulacji Warszawy działała w utworzonej 27 września 1939 Służbie Zwycięstwu Polski, później w Związku Walki Zbrojnej – ZWZ. 15 kwietnia 1940 aresztowana przez Gestapo, więziona na Pawiaku i stracona w zbiorowej egzekucji w Palmirach.
Po powojennej ekshumacji z mogiły zbiorowej została pochowana na Cmentarzu w Palmirach (w kwaterze XVII/90).
Życie prywatne.
W 1919 roku wyszła za mąż za Tadeusza Jaroszewicza (1890–1934) – zastępcę szefa sztabu Komendy Głównej Milicji Ludowej PPS, podpułkownika dyplomowanego WP, attaché wojskowego przy poselstwie RP w Finlandii i Szwecji, chargé d’affaires poselstwa RP w Egipcie. Mieli dwoje dzieci:

</doc>
<doc id="2656520" url="https://pl.wikipedia.org/wiki?curid=2656520" title="Tłuszcz mleczny do smarowania">
Tłuszcz mleczny do smarowania



</doc>
<doc id="2656536" url="https://pl.wikipedia.org/wiki?curid=2656536" title="Shuko Aoyama">
Shuko Aoyama



</doc>
<doc id="2656555" url="https://pl.wikipedia.org/wiki?curid=2656555" title="Yaracuyanos FC">
Yaracuyanos FC

Yaracuyanos Fútbol Club – wenezuelski klub piłkarski z siedzibą w San Felipe. 
Historia.
Yaracuyanos Fútbol Club został założony 2006. W następnym roku zadebiutował w trzeciej lidze wenezuelskiej, którą w debiutanckim sezonie Yaracuyanos wygrało i awansowało do drugiej. Równie krótki był pobyt na zapleczu wenezuelskiej ekstraklasy. 
Mimo zajęcia dopiero 9. miejsca klub awansował na miejsce UA Maracaibo, który odstąpił mu miejsce. W debiutanckim sezonie Yaracuyanos zajęło 15. miejsce. W sezonie 2010/11 klub zajął 9. miejsce, dzięki czemu zakwalifikował się do rozgrywek Copa Sudamericana 2011. Przygoda z Copa Sudamericana nie trwała długo, gdyż w I rundzie kwalifikacyjnej odpadło z ekwadorskim LDU Quito (1-1 u siebie i 0-1 na wyjeździe). W sezonie 2011/12 Yaracuyanos klub zajął 8. miejsce i po raz drugi zakwalifikował się do Copa Sudamericana.

</doc>
<doc id="2656567" url="https://pl.wikipedia.org/wiki?curid=2656567" title="Mana Endo">
Mana Endo



</doc>
<doc id="2656596" url="https://pl.wikipedia.org/wiki?curid=2656596" title="HTC Desire C">
HTC Desire C

HTC Desire C – smartfon firmy HTC. Jest następcą modelu HTC Desire, zaprezentowanym 13 maja 2012 roku.
Telefon posiada 3,5-calowy ekran LCD. Urządzenie HTC działa pod kontrolą systemu Android 4.0.3 z nakładką producenta HTC Sense w wersji 4.0.

</doc>
<doc id="2656597" url="https://pl.wikipedia.org/wiki?curid=2656597" title="Suchoj SuperJet 100">
Suchoj SuperJet 100



</doc>
<doc id="2656606" url="https://pl.wikipedia.org/wiki?curid=2656606" title="Katastrofa samolotu Suchoj SuperJet 100 w Indonezji">
Katastrofa samolotu Suchoj SuperJet 100 w Indonezji



</doc>
<doc id="2656615" url="https://pl.wikipedia.org/wiki?curid=2656615" title="Nur-Otan">
Nur-Otan



</doc>
<doc id="2656630" url="https://pl.wikipedia.org/wiki?curid=2656630" title="Methods Of Silence">
Methods Of Silence

Methods of Silence – drugi album grupy Camouflage, wydany przez Atlantic Records w 1989 roku.
Opis albumu.
Methods of Silence (pol. Metody ciszy) to drugi album grupy Camouflage. Na uwagę zasługuje utwór „Love is a Shield”, który osiągnął 9 miejsce na niemieckiej liście przebojów i był to największy sukces grupy Camouflage.

</doc>
<doc id="2656638" url="https://pl.wikipedia.org/wiki?curid=2656638" title="Rugby union na Igrzyskach Azjatyckich 2010">
Rugby union na Igrzyskach Azjatyckich 2010

Turniej rugby union na Igrzyskach Azjatyckich 2010 odbył się w chińskim Kantonie w dniach 21–23 listopada 2010 roku. Areną zmagań zarówno kobiet, jak i mężczyzn w siedmioosobowej odmianie tego sportu był Guangzhou University Town Stadium.
Rugby union w programie tych zawodów pojawiło się czwarty raz, po raz pierwszy natomiast zorganizowano turniej kobiet.
W rozegranych na Guangzhou University Town Stadium zawodach reprezentacje w pierwszym dniu rywalizowały w ramach grup systemem kołowym, po czym w drugim dniu nastąpiła faza pucharowa – cztery czołowe drużyny z każdej grupy walczyły o medale.
Do turnieju w roli faworytek przystępowały ówczesne mistrzynie kontynentu i triumfatorki turnieju rugby 7 na Igrzyskach Azji Wschodniej 2009 – Chinki, choć i reprezentantki Kazachstanu, Tajlandii i Japonii w kilku wcześniejszych latach odnosiły triumfy w azjatyckich zawodach. Z kolei w zawodach męskich późniejszego triumfatora upatrywano w jednej spośród czterech reprezentacji – Japonii, Korei Południowej, Hongkongu i Chin. Dzień pierwszy potwierdził przedturniejowe przewidywania, faworyci bowiem wywalczyli lepsze pozycje przed ćwierćfinałami. Jedynym zespołem, który nie awansował do tej fazy byli Mongolczycy, dla których był to debiut reprezentacyjny. Ostatecznie złote medale przypadły Japończykom oraz reprezentantkom Kazachstanu.
Srebro zdobyte przez reprezentantów Hongkongu było ich pierwszym medalem w sportach drużynowych w historii startów w igrzyskach azjatyckich.
Podczas każdego dnia zawody oglądało 30 000 widzów.

</doc>
<doc id="2656658" url="https://pl.wikipedia.org/wiki?curid=2656658" title="Jerzy Miller (działacz społeczny)">
Jerzy Miller (działacz społeczny)

Jerzy Kazimierz Miller (ur. 10 lipca 1932 w Świnnej, zm. 19 listopada 2007 w Koszalinie) – działacz społeczny i polityczny, historyk, sybirak.
Życiorys.
Urodził się w rodzinie inteligenckiej. Ojciec Janusz był urzędnikiem państwowym, matka Aniela, z domu Mrowiec - nauczycielką w szkole podstawowej.
Do czerwca 1941 wraz z rodzicami i czwórką rodzeństwa mieszkał w Narewce w województwie białostockim, skąd 18 czerwca 1941, wskutek prześladowań inteligencji polskiej przez NKWD - wraz z rodziną był deportowany w głąb Związku Radzieckiego. Początkowo osadzony w łagrze nad rzeką Narym, następnie po nawiązaniu stosunków dyplomatycznych przez rząd gen. Sikorskiego ze Związkiem Radzieckim - wysiedlony w rejon Nowosybirska, aby w końcu osiedlić się w miejscowości Kosicha w Kraju Ałtajskim.
W maju 1946 powrócił do Polski i zamieszkał w Wałczu, gdzie ukończył szkołę podstawową i średnią. Następnie przeprowadził się do Koszalina. Ukończył studia wyższe, uzyskał stopień doktora nauk humanistycznych w zakresie historii.
Od 1946 działał w organizacjach młodzieżowych, głównie w harcerstwie - kolejno jako członek, zastępowy, drużynowy, przyboczny hufca - komendant powiatowy ZHP w Koszalinie. Był kierownikiem Wydziału Harcersko-Szkolnego Zarządu Wojewódzkiego ZMP w Koszalinie. Od 30 sierpnia do 18 grudnia 1956 pełnił funkcję komendanta wojewódzkiego Organizacji Harcerskiej Polski Ludowej. Od 18 grudnia 1956 do 30 września 1962 roku był komendantem Chorągwi Koszalińskiej ZHP. Od 1 lipca 1958 był harcmistrzem. Od 1965 był harcmistrzem PL. Jednocześnie był wiceprzewodniczącym Zarządu Wojewódzkiego ZMP w Koszalinie.
Z kolei przeszedł do pracy w aparacie partyjnym. Był kierownikiem Wydziału Propagandy Komitetu Wojewódzkiego PZPR w Koszalinie, następnie I sekretarzem Komitetu Miejskiego i Powiatowego PZPR w Koszalinie.
W latach 1972-1980 był pracownikiem Ministerstwa Spraw Zagranicznych.
Następnie powrócił do pracy w aparacie partyjnym. Był m.in. sekretarzem Komitetu Wojewódzkiego PZPR w Koszalinie. Był aktywistą PRON.
Od 1990 roku był współorganizatorem Związku Sybiraków w Koszalinie. Od października 1993 był prezesem Zarządu Oddziału Związku Sybiraków w Koszalinie. Od 1994 był członkiem Zarządu Głównego Związku Sybiraków. Jednocześnie pełnił funkcję przewodniczącego Miejsko-Powiatowej Rady Kombatantów i Osób Represjonowanych w Koszalinie.
W grudniu 2006 zrezygnował z funkcji prezesa Zarządu Oddziału Związku Sybiraków.
Był autorem licznych opracowań o organizacjach młodzieżowych w regionie, m.in. „Harcerstwo koszalińskie 1954-1964”, wyd. Koszalin 1970, „Związek Walki Młodych na Ziemi Koszalińskiej”, wyd. Koszalin 1973.
Za pracę zawodową i działalność społeczną został uhonorowany licznymi odznaczeniami, m.in. Krzyżem Komandorskim Orderu Odrodzenia Polski.
Zmarł po ciężkiej chorobie 19 listopada 2007 w Koszalinie. Został pochowany na Cmentarzu Komunalnym w Koszalinie, kwatera R-23, rząd 3, grób 45.

</doc>
<doc id="2656671" url="https://pl.wikipedia.org/wiki?curid=2656671" title="Category management">
Category management



</doc>
<doc id="2656687" url="https://pl.wikipedia.org/wiki?curid=2656687" title="Witold Jeszke">
Witold Jeszke

Witold Jeszke (ur. 5 marca 1891 w Ruchocinku, zm. 4 listopada 1970 w Poznaniu) – polski działacz niepodległościowy i społeczny, doktor prawa, polityk, poseł na Sejm i senator w II RP.
Życiorys.
Wykształcenie.
Ukończył gimnazjum w Gnieźnie (zdał maturę w 1911 roku), następnie studiował filozofię i prawo na uniwersytetach w Królewcu, Lipsku i Wrocławiu (gdzie w 1917 roku obronił doktorat z prawa). Egzamin arendarski zdał w 1914 roku, a asesorski – w 1919 roku.
Działalność niepodległościowa.
W 1906 roku został wydalony z gimnazjum za udział w strajku szkolnym. Był członkiem Towarzystwa Tomasza Zana (w latach 1908–1911 był prezesem oddziału w Gnieźnie) oraz ZMP „Zet”. Był także współredaktorem pisma „Brzask”. Podczas studiów działał w tajnej organizacji „Grupy Narodowe”. Uczestniczył w powstaniu wielkopolskim, w 1919 roku był więziony przez władze niemieckie w Głogowie i Żaganiu.
Działalność społeczna i zawodowa.
W latach 1919–1921 pracował jako referendariusz w Ministerstwie byłej Dzielnicy Pruskiej, w latach 1921–1922 był syndykiem Związku Spółek Zarobkowych i Gospodarczych. W 1921 otworzył praktykę adwokacką (od 1926 roku także notarialną) i prowadził aż do wybuchu II wojny światowej jedną z największych kancelarii adwokacko-notarialnych w Poznaniu. Był członkiem i dziekanem Rady Adwokackiej, prezesem Rady Notarialnej (w latach 1934–1936 i 1938–1939) oraz prezesem Zarządu Głównego Koła Adwokatów RP. 
Działalność polityczna.
W latach 1918–1919 współorganizował Związek Młodej Polski w Wielkopolsce (w roku 1923 był jego prezesem), w 1926 roku zainicjował utworzenie Związku Naprawy Rzeczypospolitej, który w 1928 roku połączył się z Partią Pracy tworząc Związek Polskiej Młodzieży Demokratycznej. W latach 1930–1935 był prezesem Rady Wojewódzkiej BBWR w Poznaniu, od 1931 – przewodniczącym Grupy Regionalnej posłów i senatorów BBWR w województwie poznańskim. Ponadto pełnił funkcję prezesa Towarzystwa Polsko-Duńskiego oraz działał w zarządzie Towarzystwa Opieki nad Polakami za Granicą i Zjednoczeniu Pracy Wsi i Miast. 
W 1930 roku został posłem na Sejm III kadencji (1930–1935) – mandat uzyskał z listy nr 1 (BBWR) z okręgu wyborczym w Gnieźnie, a w 1935 roku został senatorem IV kadencji (1935–1938) z województwa poznańskiego. W III kadencji pracował w komisjach: budżetowej, konstytucyjnej (referent), prawniczej (referent), spraw zagranicznych (sekretarz i referent). W IV kadencji – w komisjach: administracji (1937–1938), opieki społecznej (1935–1936, zastępca przewodniczącego), prawniczej i spraw zagranicznych (1937–1938). 
Po wybuchu II wojny światowej i po wojnie.
Po wybuchu II wojny światowej od września 1939 roku przebywał w Rumunii, od 1940 roku – na Cyprze i od 1941 roku – w Ośrodku Zapasowym Samodzielnej Brygady Strzelców Karpackich w Palestynie i Egipcie. W latach 1944–1945 uczestniczył w kampanii włoskiej w szeregach 2. Korpusu Polskiego (w stopniu porucznika). 
Od 1947 roku mieszkał w Londynie, gdzie był zarządcą polskiego hotelu „Princes Conot Hotel” i wiceprezesem Komisji Badania Spraw Polsko-Niemieckich (do 1959 roku). W 1961 roku powrócił do kraju i zamieszkał u córki w Warszawie. Został pochowany na Cmentarzu Junikowo w Alei Zasłużonych (pole AZ, kwatera 2-L-9).
Życie prywatne.
Był synem Bolesława i Kazimiery z domu Lersz vel Lausz-Suffczyńskiej. Od 3 września 1920 roku był mężem Ireny z Kowalewiczów (1894–1972), mieli 2 córki: Aleksandrę po mężu Świechowską (1920–1989) – archeologa i przybraną córkę Irenę Rabską (ur. 1921).

</doc>
<doc id="2656693" url="https://pl.wikipedia.org/wiki?curid=2656693" title="Kotyora">
Kotyora



</doc>
<doc id="2656698" url="https://pl.wikipedia.org/wiki?curid=2656698" title="Dallol">
Dallol

Dallol – wulkan położony w północnej części Etiopii w pobliżu granicy z Erytreą. Powstał na dnie pustynnej depresji nazywanej Kotliną Danakilską lub Danakilem. W latach 1960–1966 zmierzono tu najwyższą na Ziemi średnią temperaturę roczną, która wyniosła +34,4°C. Nigdy nie zanotowano tu temperatury poniżej 23°C, a temperatury w okolicach 50°C nie są rzadkością. Rejon położony jest w strefie usianej wulkanami, gejzerami i gorącymi źródłami, gdyż znajduje się na obszarze Wielkich Rowów Afrykańskich powstałych w wyniku potężnych ruchów tektonicznych. Rowy powodują oddalanie się Afryki od Azji oraz rozpad kontynentu afrykańskiego.
Okolice Dallol, teren Pustyni Danakilskiej, zamieszkiwane są przez Afarów – do dziś wrogo nastawionych do przybyszów.
Charakterystyka.
Cechą charakterystyczną Dallol są gorące, kolorowe baseny solankowe wypełniające kratery wulkanu. Tworzą je gorące źródła, które wypłukują związki siarki i żelaza z magmy. Obszar wulkanu wypełniają także formacje do których należą: gejzery, fumarole, jasnożółte siarkowe tarasy, słupy soli oraz kwaśne gorące źródła. Ujścia kraterów Dallol znajdują się 48 m p.p.m. i zaliczane są do najniżej położonych na powierzchni Ziemi.
Dallol posiada katalogowy numer 0201-041. Pierwsza erupcja wulkanu miała miejsce w 1926 roku.

</doc>
<doc id="2656708" url="https://pl.wikipedia.org/wiki?curid=2656708" title="Kościół Pana „Aladura”">
Kościół Pana „Aladura”

Kościół Pana „Aladura” – afrochrześcijański Kościół, który został założony w 1930 roku przez Josiah Olunowo Oshitelu w Ogere, w Nigerii. Powstał z ruchu Aladura, związanym z ruchem zielonoświątkowym, a później rozprzestrzenił się po całym świecie zwłaszcza w sąsiednich krajach: Benin, Togo, Ghana, Liberia i Sierra Leone. W 2005 r. miał 3,6 miliona wiernych. Kościół prowadzi własny Instytut Teologiczny, który jest obecnie częścią Lagos State University.
Praktyka religijna.
Słowo „Aladura” pochodzi z języka joruba, jego znaczenie to „Modlitwa”. Modlitwa jest w centrum praktyk religijnych Kościoła Pana. Przez członków kościoła prowadzone są rozszerzone posiedzenia modlitewne. W Kościele Aladura zostały wprowadzone, jako w jednym z pierwszych niezależnych kościołów, typowo afrykańskie elementy nabożeństwa, takie jak perkusja, klaskanie i tańce Afryki Zachodniej. Charakterystycznym dla nabożeństw, jest ubiór w białe sutanny.
Jako hasło i przewodnie nauczanie, kościół ułożył cztery zasady: moc zielonoświątkowa, nauczanie biblijne, program ekumeniczny i odpowiedzialność społeczna.
Ekumenia.
Kościół Aladura kładzie duży nacisk na współpracę ekumeniczną z innymi kościołami. Tym samym jest członkiem wielu organizacji ekumenicznych.
Są to między innymi:

</doc>
<doc id="2656737" url="https://pl.wikipedia.org/wiki?curid=2656737" title="Równina Kącka">
Równina Kącka

Równina Kącka – mikroregion obejmujący środkową część Równiny Wrocławskiej, między Wysoczyzną Średzką a Równiną Grodkowską. Od północnego wschodu graniczy z Pradoliną Wrocławską a od południowego zachodu z Przedgórzem Sudeckim - Równiną Świdnicką, Masywem Ślęży i Wzgórzami Niemczańsko-Strzelińskimi.

</doc>
<doc id="2656785" url="https://pl.wikipedia.org/wiki?curid=2656785" title="Józef i żona Potifara">
Józef i żona Potifara

Józef i żona Potifara – dwa obrazy holenderskiego malarza Rembrandta.
W 1655 roku Rembrandt dwukrotnie w swoich obrazach podjął starotestamentowy motyw związany z biblijnym patriarchą Józefem. Historia została zaczerpnięta z Księgi Rodzaju i opowiada o Józefie będącym zarządcą domu Potifara, wysokiego urzędnika faraona. Pod nieobecność Potifara, jego żona wielokrotnie próbowała uwieść Józefa, ten jednak zawsze odmawiał pokusie. Pewnego razu gdy kobieta złapała go za płaszcz i ponownie namawiała go do zdrady, Józef wyrwał się jej uciekając lecz zostawiając swój płaszcz. Urażona kobieta zwołała domowników i oskarżyła Józefa o próbę zniewolenia jej. Gdy powrócił Potifar powiedziała do niego: 
Opis obrazu i interpretacja.
Rembrandt nie był pierwszym artystą, który przedstawiał intrygę żony Potifara. Przed nim temat podejmował m.in. Murillo. Kompozycja Rembrandta jest innowacyjna, przedstawia wszystkie trzy główne postacie opowiadania w jednym pomieszczeniu. Dzięki takiemu zabiegowi był w stanie streścić całą opowieść biblijną na jednym płótnie. Inspiracją do namalowania obrazu mogła być jednak nie Biblia, lecz sztuka teatralna autorstwa Joosta van den Vondela "Józef w Egipcie". Cała scena rozgrywa się w sypialni, co również jest odstępstwem od tekstu źródłowego. Pośrodku obrazu siedzi żona Potifara wskazująca na czerwony płaszcz sługi. Światło pada na puste łoże zasłane białym prześcieradłem. W jego blasku stoi za łożem skruszony Józef. Do jego namalowania pozował Rembrandtowi jego jedyny syn Tytus. Chłopak ma u boku klucze do domu Potifara. Temat zdrady i nieuczciwego oskarżenia może odnosić się do prywatnego życia artysty. Kilka lat wcześniej sam został oskarżony przez kochankę o niedochowanie obietnicy przez co sprawa trafiła do sądu i ciągnęła się latami.
W tym samym roku Rembrandt namalował drugą wersję tego samego tematu. Obraz wydaje się niedokończony, postacie przedstawione bardzo teatralnie choć kompozycja została zachowana.

</doc>
<doc id="2656788" url="https://pl.wikipedia.org/wiki?curid=2656788" title="Wojciech Ślimak">
Wojciech Ślimak

Wojciech Ślimak (ur. ok. 1838-1840 roku w Zakopanem, zm. we wrześniu 1896 roku tamże) – góral, przewodnik tatrzański, kościelny w Zakopanem.
Należał do grupy najlepszych przewodników tatrzańskich w latach 1860-1890. Uprawnienia klasy II zdobył w 1875 roku, a klasy I – w 1886 roku. Był stałym towarzyszem wypraw ks. Józefa Stolarczyka, za jego czasów pełnił też funkcję kościelnego w parafii zakopiańskiej. W późniejszym okresie prowadził często w Tatry Tytusa Chałubińskiego. Podczas wycieczek z udziałem Chałubińskiego pracował także jako kucharz i golibroda.

</doc>
<doc id="2656789" url="https://pl.wikipedia.org/wiki?curid=2656789" title="Odwodnianie">
Odwodnianie



</doc>
<doc id="2656790" url="https://pl.wikipedia.org/wiki?curid=2656790" title="Proksinesis">
Proksinesis



</doc>
<doc id="2656794" url="https://pl.wikipedia.org/wiki?curid=2656794" title="Glynor Plet">
Glynor Plet

Glynor Plet (ur. 30 stycznia 1987 w Amsterdamie) – holenderski piłkarz grający na pozycji napastnika. Od 2015 jest piłkarzem Maccabi Hajfa.
Kariera klubowa.
Heracles Almelo.
27 maja 2010 roku podpisał trzyletni kontrakt z opcją przedłużenia o kolejny rok z Heraclesem Almelo. Rozegrał 73 ligowe mecze w barwach Heraclesu i trafił 39 bramek.
W swoim debiucie w Eredivisie, przeciwko Willem II trafił dwie bramki.
FC Twente.
31 stycznia 2012 roku podpisał kontrakt z FC Twente.

</doc>
<doc id="2656795" url="https://pl.wikipedia.org/wiki?curid=2656795" title="Jędrek Połonina">
Jędrek Połonina

Jędrek Połonina, właśc. Andrzej Wasielewski, znany również jako Jędruś Świątkarz oraz Kapeluszowy Kowboj (ur. 1 lutego 1949 w Górznie, zm. 4 września 1995 w Komańczy) – polski rzeźbiarz, malarz, rysownik, poeta i pieśniarz bieszczadzki.
Życiorys.
Był uczniem Antoniego Rząsy, przez pewien czas związany z grupą literacką Ogród/Ogród-2. Jego prace plastyczne inspirowane były częstokroć folklorem wschodniokarpackim. Popularność zawdzięczał jednak głównie osobowości, włóczęgowskiemu stylowi życia i kowbojskiemu image'owi (zawsze chodził w kapeluszu, często z gitarą, hodował konie). Uważany za „króla cyganerii bieszczadzkiej”, najwybitniejszą osobistość środowiska tzw. zakapiorów. Jego rysunki ukazywały się w piśmie „Podkarpacie” oraz w publikacjach Andrzeja Potockiego, który poświęcił mu książkę "Bieszczadzkie przypadki Jędrka Wasielewskiego Połoniny".
Zginął 4 września 1995 w Komańczy potrącony przez samochód, prowadzony przez pijanego kierowcę. Został pochowany na cmentarzu w Kulasznem.
Upamiętnienie.
Andrzej Potocki stworzył film dokumentalny o Jędrku Połoninie pt. "Kapeluszowy kowboj" (1992 oraz napisał książkę zatytułowaną "Bieszczadzkie przypadki Jędrka Wasielewskiego Połoniny" (wyd. I 2008, wyd. II - rozszerzone 2014). W Kulasznem ustanowiono pomnik Jędrka Połoniny. Poeta Jan Szelc napisał jesienią 1995 wiersz pt. "Teraz tylko wiatr... (Jędrusiowi Połoninie)", wydany w tomiku poezji pt. "Mycykowy Dział" w 1998. 17 lipca 2021 odsłonięto ławeczkę Jędrka Połoniny w Komańczy.

</doc>
<doc id="2656800" url="https://pl.wikipedia.org/wiki?curid=2656800" title="Oksol">
Oksol



</doc>
<doc id="2656828" url="https://pl.wikipedia.org/wiki?curid=2656828" title="Ilia Klimkin">
Ilia Klimkin



</doc>
<doc id="2656843" url="https://pl.wikipedia.org/wiki?curid=2656843" title="Ostra randka">
Ostra randka

Ostra randka – niskobudżetowy, niezależny polski thriller sensacyjny z roku 2012 w reżyserii Macieja Odolińskiego zrealizowany w technice 3D.
Fabuła.
Młoda, romantyczna i naiwna studentka Gosia, po sprzeczce z chłopakiem Kubą, wpada w ręce niebezpiecznego przestępcy Mariusza Kurskiego. Kurski i jego nieobliczalni kumple, zamieszani w nielegalny handel ludzkimi organami realizują swój szokujący plan. Gosia podejmuje nierówną walkę o swoje życie. 
Realizacja.
Zdjęcia do filmu realizowano w 2012 r., w Poznaniu, Berlinie, Nowym Tomyślu, Warszawie i Piasecznie k. Warszawy. Film kręcono kamerami Sony PMW F55 (rig 3D) i Panasonic AG-3DP (SS-3D). Muzyka nagrana w studiu BG Berlin. W filmie wykorzystano piosenki J.J Cale'a i Troy Millera. 
DVD i Blu-ray.
Premiera DVD i Blu-ray 3D - 21 marca 2014 r. Wersja Blu-ray zawiera dwie wersje filmu (2D i 3D) oraz dodatki.

</doc>
<doc id="2656863" url="https://pl.wikipedia.org/wiki?curid=2656863" title="Kosmodrom Kagoshima">
Kosmodrom Kagoshima



</doc>
<doc id="2656868" url="https://pl.wikipedia.org/wiki?curid=2656868" title="Henryk Kawecki">
Henryk Kawecki

Henryk Kawecki (ur. 12 maja 1886 w Warszawie, zm. 19 stycznia 1942 tamże) – polski prawnik, polityk, podsekretarz stanu w Ministerstwie Spraw Wewnętrznych (1935–1937), senator RP IV kadencji (1935–1938), członek loży wolnomularskiej w Warszawie w czasach II Rzeczypospolitej.
Życiorys.
Wykształcenie.
Ukończył szkołę realną w Warszawie i studia prawnicze na uniwersytecie w Dorpacie.
Działalność niepodległościowa.
W początkowej fazie I wojny światowej (1915–1916) służył w Straży Obywatelskiej w Warszawie. Od 15 czerwca 1918 roku był członkiem Polskiej Organizacji Wojskowej (pracował w Komendzie Naczelnej POW do 11 listopada 1918 roku). W latach 1918–1921 służył w Adiutanturze Generalnej WP, a następnie w sztabie ścisłym Wodza Naczelnego. Uczestniczył w walkach pod Radzyminem.
1 marca 1921 roku został na własną prośbę zwolniony do rezerwy (w stopniu podporucznika).
Praca zawodowa.
Po ukończeniu studiów został aplikantem w Warszawie. W 1921 roku został szefem służby bezpieczeństwa Litwy Środkowej. 16 kwietnia 1925 roku jako były podinspektor Policji Państwowej został mianowany urzędnikiem VI stopnia służbowego. Od kwietnia 1926 roku był zastępcą naczelnika, a później naczelnikiem (od lutego 1927 roku) Wydziału Bezpieczeństwa Ministerstwa Spraw Wewnętrznych. Od 21 stycznia do 28 sierpnia 1930 roku był Komisarzem Rządu na m.st. Warszawę. W marcu 1931 roku został dyrektorem Departamentu Organizacyjnego MSW, następnie dyrektorem Gabinetu Ministra i dyrektorem Departamentu Politycznego. Odegrał kluczową rolę w zwerbowaniu agenta Józefa Mützenmachera. W okresie od 18 września 1935 do 5 lutego 1937 roku był podsekretarzem stanu do spraw administracyjnych w MSW, a następnie dyrektorem departamentów personalnych w MSW i URM (do 1939 roku).
W 1935 roku został senatorem IV kadencji (1935–1938) powołanym przez Prezydenta RP Ignacego Mościckiego.
Życie prywatne.
Był synem Józefa i Wiktorii z Wilkowskich. Ożenił się z Marią Tarnogórską.
Był członkiem masońskiej Wielkiej Loży Narodowej Polski (Warszawa). Jednocześnie (?) był członkiem loży „Św. Graala” (Jurysdykcja, następnie Federacja Polska Zakonu Powszechnego Zjednoczonego Wolnomularstwa „Le Droit Humain” w Warszawie).

</doc>
<doc id="2656963" url="https://pl.wikipedia.org/wiki?curid=2656963" title="Victor i Hugo">
Victor i Hugo

Victor i Hugo (ang. "Victor and Hugo", znany również jako "Victor and Hugo: Bunglers in Crime", 1991-1992) – brytyjski serial animowany wyprodukowany przez Cosgrove Hall dla Thames Television. Serial jest spin-offem "Hrabiego Kaczuli".
Światowa premiera serialu miała miejsce 6 września 1991 roku na kanale ITV (CITV). Ostatni odcinek serialu został wyemitowany 29 grudnia 1992 roku. W Polsce serial nadawany był na antenie TVP Regionalnej.

</doc>
<doc id="2656973" url="https://pl.wikipedia.org/wiki?curid=2656973" title="Projekt robót geologicznych">
Projekt robót geologicznych

Projekt robót geologicznych – dokument określający cel i zasady prowadzenia robót geologicznych. 
Ramy projektu.
Sporządzenie projektu jest obowiązkowe, z wyjątkiem wykonywania robót geologicznych na potrzeby ruchu zakładu górniczego. Projekt robót geologicznych określa w szczególności:
Materię tę reguluje Prawo geologiczne i górnicze, a także rozporządzenie Ministra Środowiska z dnia 20 grudnia 2011 w sprawie szczegółowych wymagań dotyczących projektów robót geologicznych, w tym robót, których wykonywanie wymaga uzyskania koncesji.
Zatwierdzanie projektu robót geologicznych.
Jeśli roboty geologiczne nie wymagają pozyskania koncesji na poszukiwanie lub rozpoznawanie złoża kopaliny, wówczas projekt robót geologicznych podlega zatwierdzeniu przez właściwy organ administracji geologicznej. Zatwierdzenie to następuje w drodze decyzji, na okres nie dłuższy niż 5 lat, zaś poprzedzone jest opinią wójta (burmistrza, prezydenta miasta) gminy, na obszarze której roboty będą wykonywane. Stronami postępowania administracyjnego w sprawie zatwierdzenia projektu robót są właściciele oraz użytkownicy wieczyści nieruchomości gruntowych, w granicach których roboty będą wykonywane. Właścicielom (użytkownikom wieczystym) gruntów położonych poza tym terenem status strony w tym postępowaniu nie przysługuje (art. 41 ust. 2 w zw. z art. 80 ust. 3 PGG).

</doc>
<doc id="2657350" url="https://pl.wikipedia.org/wiki?curid=2657350" title="Zespół Informatyki Marynarki Wojennej">
Zespół Informatyki Marynarki Wojennej



</doc>
<doc id="2657677" url="https://pl.wikipedia.org/wiki?curid=2657677" title="Cristián Bautista">
Cristián Bautista

Cristián Javier Bautista (ur. 10 grudnia 1987 w La Unión) – salwadorski piłkarz występujący na pozycji napastnika, obecnie zawodnik Isidro Metapán.
Kariera klubowa.
Bautista pochodzi z miasta La Unión i jest wychowankiem tamtejszej drużyny CD Atlético Balboa, w której seniorach, występujących wówczas w drugiej lidze, spędził rok. W późniejszym czasie przeszedł do pierwszoligowego CD Once Municipal, gdzie w rozgrywkach Apertura 2006, swoich debiutanckich w salwadorskiej Primera División, wywalczył mistrzostwo kraju. Po roku przeszedł do jednego z najbardziej utytułowanych klubów w kraju – CD Águila, w którym spędził dwa sezony w roli rezerwowego. Latem 2009 powrócił do Atlético Balboa, występującego już w pierwszej lidze. Podczas drugiej przygody z tą ekipą reprezentował jej barwy przez rok.
W styczniu 2011 Bautista podpisał umowę z czołowym zespołem w kraju – AD Isidro Metapán. Jeszcze w tym samym roku, w sezonie Apertura, jako jeden z ważniejszych zawodników klubu, osiągnął mistrzostwo Salwadoru, natomiast pół roku później, podczas rozgrywek Clausura 2012, został wicemistrzem kraju.
Kariera reprezentacyjna.
Bautista w seniorskiej reprezentacji Salwadoru zadebiutował 9 lutego 2011 w wygranym 1:0 meczu towarzyskim z Haiti. Premierowego gola w kadrze narodowej strzelił 2 września tego samego roku w wygranej 3:2 konfrontacji z Dominikaną, wchodzącej w skład eliminacji do Mistrzostw Świata 2014. W tych samych rozgrywkach wpisał się na listę strzelców jeszcze raz – w wygranym 4:1 spotkaniu z Kajmanami.

</doc>
<doc id="2657679" url="https://pl.wikipedia.org/wiki?curid=2657679" title="Christian Javier Bautista">
Christian Javier Bautista



</doc>
<doc id="2657680" url="https://pl.wikipedia.org/wiki?curid=2657680" title="Cristian Bautista">
Cristian Bautista



</doc>
<doc id="2657776" url="https://pl.wikipedia.org/wiki?curid=2657776" title="Katarzyna Burghardt">
Katarzyna Burghardt

Katarzyna Burghardt, Katarzyna Kwoka (ur. 29 czerwca 1985) – polska lekkoatletka chodziarka, mistrzyni Polski.
Kariera.
Początkowo uprawiała biegi przez płotki, w zawodach chodziarzy zadebiutowała w maju 2003.
Zajęła 4. miejsce w chodzie na 20 kilometrów na młodzieżowych mistrzostwach Europy w 2007 w Debreczynie.
Wystąpiła w Pucharze Świata w chodzie sportowym w 2010 w Chihuahua zajmując 21. miejsce w chodzie na 20 kilometrów, a w Pucharze Świata w chodzie sportowym w 2012 w Sarańsku była na tym dystansie 56.
Czterokrotnie startowała w Pucharze Europy w chodzie sportowym na dystansie 20 kilometrów, zajmując następujące miejsca: 2005 – 38., 2007 – 34., 2009 – 12. i 2011 – 25.
Była mistrzynią Polski w chodzie na 20 kilometrów w 2007, wicemistrzynią w 2005 i w 2008 oraz brązową medalistką w 2009, 2010 i 2012. Zdobyła również halowe mistrzostwo Polski w chodzie na 3000 metrów w 2007, 2008 i 2013 oraz wicemistrzostwo w 2011, 2012 i 2014.
18 marca 2012 w Lugano uzyskała wynik 1:31:25 na 20 kilometrów, lepszy od minimum PZLA na igrzyska olimpijskie w 2012 w Londynie, na igrzyskach wystąpiły ostatecznie 3 inne reprezentantki Polski.
17 marca 2013 w Lugano uzyskała czas 1:29:21, bijąc tym samym rekord Polski na 20 kilometrów.
Rekordy życiowe:

</doc>
<doc id="2657797" url="https://pl.wikipedia.org/wiki?curid=2657797" title="Deris Ariel Umanzor Guevara">
Deris Ariel Umanzor Guevara



</doc>
<doc id="2657887" url="https://pl.wikipedia.org/wiki?curid=2657887" title="Luis Anaya">
Luis Anaya

Luis Alonso Anaya Merino (ur. 19 maja 1981 w San José Guayabal) – salwadorski piłkarz występujący na pozycji obrońcy.
Kariera klubowa.
Anaya jako junior reprezentował barwy drużyn ADFA Cuscatlán i San José, jednak profesjonalną karierę piłkarską rozpoczynał w drugoligowej drużynie CD Platense Municipal Zacatecoluca, do której dołączył jako siedemnastolatek. W Platense występował przez sześć sezonów, jednak żaden z nich nie został zwieńczony awansem do najwyższej klasy rozgrywkowej. Latem 2005 przeszedł do jednego z najbardziej utytułowanych klubów w kraju – CD FAS, w barwach którego zadebiutował w salwadorskiej Primera División 7 maja 2005 w spotkaniu z Águilą. W tym samym sezonie – Clausura 2005 – wywalczył z FAS mistrzostwo Salwadoru.
Drugi w swojej karierze tytuł mistrza kraju Anaya zdobył już jako zawodnik CD Águila, w rozgrywkach Clausura 2006. Ogółem w klubie z siedzibą w mieście San Miguel spędził dwa lata, po czym odszedł do CD Chalatenango. Tam z kolei występował przez rok, a latem 2008 podpisał umowę ze stołecznym Alianza FC. Barwy tej ekipy reprezentował podczas dwóch kolejnych sezonów. Sezon 2010/2011 rozegrał jako piłkarz CD UES, jednak bez większych sukcesów. Latem 2011 powrócił do Águili, z którą w rozgrywkach Clausura 2012 osiągnął kolejne mistrzostwo kraju.
Kariera reprezentacyjna.
W seniorskiej reprezentacji Salwadoru Anaya zadebiutował 7 października 2006 w przegranym 0:1 meczu towarzyskim z Panamą. Premierowego gola w kadrze narodowej strzelił za to 22 sierpnia 2007 w wygranym 2:0 sparingu z Hondurasem. W tym samym roku został powołany na Złoty Puchar CONCACAF, gdzie jego drużyna nie zdołała wyjść z grupy. Był podstawowym piłkarzem Salwadoru podczas eliminacji do Mistrzostw Świata 2010, podczas których wpisał się na listę strzelców w wygranej 3:1 konfrontacji z Panamą, jednak nie zakwalifikował się na mundial.
W 2011 Anaya ponownie znalazł się w składzie na Złoty Puchar CONCACAF, na którym tym razem dotarł do ćwierćfinału. Wziął także udział w eliminacji do Mistrzostw Świata 2014, gdzie zdobył dwie bramki w wygranym 4:1 pojedynku z Kajmanami.
Afera korupcyjna.
Luis Anaya został dożywotnio zawieszony przez Federację Salwadoru (FESFUT) wraz z 13 innymi reprezentantami tego kraju za udział w ustawianiu meczów. Zawodnicy mieli dopuścić się czynów korupcyjnych co najmniej przy czterech meczach międzynarodowych. Zakaz dotyczy pracy w środowisku piłkarskim w jakiejkolwiek roli.

</doc>
<doc id="2657889" url="https://pl.wikipedia.org/wiki?curid=2657889" title="Luis Alonso Anaya">
Luis Alonso Anaya



</doc>
<doc id="2657922" url="https://pl.wikipedia.org/wiki?curid=2657922" title="Lin Junhong">
Lin Junhong

Lin Junhong (; ur. 9 grudnia 1990) – chińska kolarka torowa, czterokrotna medalistka mistrzostw świata.
Kariera.
Pierwszy sukces w karierze Lin Junhong osiągnęła w 2010 roku, kiedy wspólnie z Gong Jinjie zdobyła srebrny medal w sprincie drużynowym na mistrzostwach świata w Kopenhadze. Na tych samych mistrzostwach Chinka była dziesiąta w wyścigu na 500 m, a rywalizację w sprincie indywidualnym ukończyła na trzynastej pozycji. W 2010 roku brała także udział w igrzyskach azjatyckich w Kantonie, gdzie zdobyła srebrny medal w sprincie indywidualnym. Na rozgrywanych cztery lata później mistrzostwach świata w Cali razem z Zhong Tianshi zdobyła srebrny medal w sprincie drużynowym, a indywidualnie zajęła trzecie miejsce. W sprincie indywidualnym wyprzedziły ją jedynie Niemka Kristina Vogel oraz Zhong Tianshi. Kolejny medal zdobyła na mistrzostwach świata w Londynie w 2016 roku, gdzie była druga w sprincie indywidualnym.

</doc>
<doc id="2657939" url="https://pl.wikipedia.org/wiki?curid=2657939" title="Gintarė Gaivenytė">
Gintarė Gaivenytė

Gintarė Gaivenytė (ur. 23 kwietnia 1986 w Ucianie) – litewska kolarka torowa, dwukrotna medalistka mistrzostw świata.
Kariera.
Pierwszy sukces w karierze Gintarė Gaivenytė osiągnęła w 2009 roku, kiedy wraz z Simoną Krupeckaitė wywalczyła brązowy medal w sprincie drużynowym podczas mistrzostw świata w Pruszkowie. Sukces ten Litwinki w tym samym składzie powtórzyły także na mistrzostwach świata w Kopenhadze w 2010 roku. W stolicy Danii Gaivenytė była ponadto osiemnasta w wyścigu na 500 m, a rywalizację w sprincie indywidualnym ukończyła na 27 pozycji.

</doc>
<doc id="2657956" url="https://pl.wikipedia.org/wiki?curid=2657956" title="Sarah Kent">
Sarah Kent

Sarah Kent (ur. 10 lutego 1990 w Kalgoorlie) – australijska kolarka torowa i szosowa, dwukrotna medalistka mistrzostw świata w kolarstwie torowym.
Kariera.
Pierwszy sukces osiągnęła w 2007 roku, kiedy na mistrzostwach świata juniorów w kolarstwie torowym zdobyła w srebrny medal w wyścigu indywidualnym na dochodzenie. Rok później, na mistrzostwach świata w tej samej kategorii wiekowej zdobyła złoty medal w drużynowym wyścigu na dochodzenie i srebrny w indywidualnie. W 2009 roku wzięła udział w mistrzostwach świata w Pruszkowie, gdzie wspólnie z Ashlee Ankudinoff i Josephine Tomic zdobyła brązowy medal w wyścigu drużynowym na dochodzenie. Na rozgrywanych w 2010 roku mistrzostwach świata w Kopenhadze Australijki w tym samym składzie co w Pruszkowie wywalczyły złoty medal, wyprzedzając Brytyjki oraz reprezentantki Nowej Zelandii. Kent jest także medalistką mistrzostw Australii w kolarstwie szosowym.

</doc>
<doc id="2658009" url="https://pl.wikipedia.org/wiki?curid=2658009" title="KIC 12557548">
KIC 12557548

KIC 12557548 – pomarańczowy karzeł położony w gwiazdozbiorze Łabędzia w odległości około 1500 lat świetlnych od Ziemi, zbadany w ramach programu Kepler. Obserwowana wielkość gwiazdowa obiektu wynosi 16, temperatura powierzchni gwiazdy wynosi ok. 4400 K.
Układ planetarny.
Gwiazda najprawdopodobniej posiada planetę pozasłoneczną obiegającą ją po bardzo ciasnej orbicie, okres orbitalny tej planety wynosi zaledwie 15,7 godzin. Jest to najkrótszy okres orbitalny wśród wszystkich znanych planet (stan na 2012), planeta obiega gwiazdę w odległości zaledwie 1,5 milionów kilometrów od powierzchni gwiazdy – mniej niż cztery odległości Ziemi od Księżyca.
Planeta została odkryta metodą tranzytową, w jej przypadku uwagę astronomów zwrócił niezwykły przebieg zaćmienia gwiazdy obieganej przez planetę. Zazwyczaj tranzytujące planety regularnie zmniejszają widzialną jasność obieganych przez nie słońc, w przypadku KIC 12557548 obserwowane zaćmienia jej gwiazdy były bardzo nieregularne. Ich analiza wskazała, że planeta ciągnie za sobą „ogon” podobny do warkocza kometarnego; prawdopodobnie z powodu znacznej bliskości gwiazdy planeta jest powoli rozrywana, a metale występujące na jej powierzchni odparowują, kondensując następnie w ziarna pyłu. Innym wyjaśnieniem tego zjawiska może być intensywny wulkanizm, erupcje mogą tworzyć obserwowane chmury pyłu. Szacuje się, że planeta traci około sto tysięcy ton materii na sekundę (1  na miliard lat).

</doc>
<doc id="2658022" url="https://pl.wikipedia.org/wiki?curid=2658022" title="Elizabeth Deignan">
Elizabeth Deignan

Elizabeth Mary Deignan z domu Armitstead (ur. 18 grudnia 1988 w Beverley) – brytyjska kolarka torowa i szosowa, siedmiokrotna medalistka mistrzostw świata, wicemistrzyni olimpijska w kolarstwie szosowym w 2012 roku, pierwsza zwyciężcyni klasyku Paryż-Roubaix kobiet.
Kariera.
Pierwszy sukces w karierze Elizabeth Armitstead osiągnęła w 2005 roku, kiedy na torowych mistrzostwach świata juniorów zajęła drugie miejsce w scratchu. W latach 2007–2008 zdobyła pięć medali mistrzostw Europy U-23, w tym trzy złote: w scratchu (2007 i 2008) oraz drużynowym wyścigu na dochodzenie (2008). Na mistrzostwach świata w Pruszkowie w 2009 roku wspólnie z Joanną Rowsell i Wendy Houvenaghel wywalczyła złoty medal w drużynowym wyścigu na dochodzenie. Na tych samych mistrzostwach Armitstead była druga w scratchu, w którym lepsza była tylko Kubanka Yumari González, a w wyścigu punktowym była trzecia, ulegając tylko Włoszce Giorgii Bronzini i ponownie González. Kolejne dwa medale zdobyła na mistrzostwach świata w Kopenhadze w 2010 roku: razem z Rowsell i Houvenaghel była druga w drużynowym wyścigu na dochodzenie, a indywidualnie zajęła drugie miejsce w omnium, przegrywając tylko z Tarą Whitten z Kanady. Ponadto Elizabeth zdobyła srebrny medal w szosowym wyścigu ze startu wspólnego na igrzyskach Wspólnoty Narodów w Nowym Delhi w 2010 roku. 26 września 2015 r. zdobyła złoty medal ze startu wspólnego elity kobiet na Mistrzostwach Świata w kolarstwie szosowym w amerykańskim Richmond.

</doc>
<doc id="2658086" url="https://pl.wikipedia.org/wiki?curid=2658086" title="Jan Bakelants">
Jan Bakelants

Jan Bakelants (ur. 14 lutego 1986 w Oudenaarde) – belgijski kolarz szosowy, zawodnik profesjonalnej grupy Ag2r-La Mondiale. Jest kolarzem profesjonalnym od 2009 roku.

</doc>
<doc id="2658093" url="https://pl.wikipedia.org/wiki?curid=2658093" title="Boršice u Blatnice">
Boršice u Blatnice

Boršice u Blatnice – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 825 mieszkańców.

</doc>
<doc id="2658097" url="https://pl.wikipedia.org/wiki?curid=2658097" title="Boršice">
Boršice

Boršice – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 2201 mieszkańców.

</doc>
<doc id="2658101" url="https://pl.wikipedia.org/wiki?curid=2658101" title="Břestek">
Břestek

Břestek – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 791 mieszkańców.

</doc>
<doc id="2658104" url="https://pl.wikipedia.org/wiki?curid=2658104" title="Adsorpcja zmiennociśnieniowa">
Adsorpcja zmiennociśnieniowa

Adsorpcja zmiennociśnieniowa (w skrócie AZ; ang. "pressure swing adsorption", PSA) – technologia rozdzielania gazów oparta na zjawisku adsorpcji. Instalacja do adsorpcji zmiennociśnieniowej składa się z kilku zbiorników ciśnieniowych (których liczba i wielkość zależy od ilości rozdzielanego gazu oraz stopnia rozdzielenia) wypełnionych adsorbentem (np. zeolitami). Określenie "zmiennociśnieniowa" odnosi się do faktu, że ciśnienie w poszczególnych adsorberach nie jest stałe, lecz zmienia się w trakcie trwania procesu.
Proces.
Technologia PSA opiera się na procesie adsorpcji, czyli zjawisku wiązania cząsteczek na powierzchni. Siła z jaką cząsteczki adsorbują się na powierzchni zależy od ich rodzaju, powierzchni adsorpcyjnej, temperatury i ciśnienia. Odpowiedni dobór warunków oraz adsorbenta umożliwia selektywne adsorbowanie się konkretnego rodzaju cząsteczek. Pozwala to na rozdział lub oczyszczenie mieszaniny gazów. Procesem odwrotnym do procesu adsorpcji jest desorpcja. Pod wpływem niskiego ciśnienie cząsteczki zaadsorbowane na powierzchni odrywają się od niej przechodząc do fazy gazowej. Aby zapewnić ciągłość pracy, w instalacjach przemysłowych stosuje się układy kilku adsorberów, w których zachodzą kolejno procesy adsorpcji i desorpcji.
Z procesowego punktu widzenia jednostka adsorpcji zmiennociśnieniowej składa się z kilku adsorberów oraz zbiornika do wyrównywania ciśnienia połączonych orurowaniem oraz wyposażonych w odpowiednie instrumenty kontrolno-pomiarowe. Najprostszy układ składa się z dwóch adsorberów pracujących na przemian w fazie adsorpcji i regeneracji. Układy takie można spotkać w instalacjach do rozdzielania powietrza lub odwadniania etanolu. Pierwsze schematy pracy w układach dwuzbiornikowych zostały opracowane w latach sześćdziesiątych przez Skarstroma (patrz poniżej) oraz de Montgareuila i Domine.
Proces dwuzbiornikowy Skarstroma.
Proces składa się z czterech faz: kompresji, adsorpcji, dekompresji i desorpcji. W pierwszym kroku jeden ze zbiorników ("P2") zostaje poddany procesowi kompresji (do ciśnienia, przy którym zachodzi adsorpcja). Jednocześnie drugi zbiornik ("P1") zostaje poddany procesowi dekompresji w przeciwprądzie (zanieczyszczenia zostają usunięte np. do atmosfery). Gdy ciśnienie w zbiorniku "P2" osiągnie odpowiedni poziom, zawór wylotowy zostaje otwarty i rozpoczyna się proces adsorpcji. Część oczyszczonego gazu jest przekierowywana do zbiornika "P1" jako gaz przedmuchujący. Gdy adsorbent w zbiorniku "P2" zostanie całkowicie wyczerpany zawór wylotowy zostaje zamknięty, zawór wlotowy otwarty i rozpoczyna się proces dekompresji. Jednocześnie zbiornik "P1" zostaje poddany procesowi kompresji i cykl powtarza się od nowa.
Jest to najprostszy schemat procesu, od którego wywodzą się bardziej złożone układy.
Układy złożone.
Bardziej złożone układy można spotkać np. w instalacjach do oczyszczania gazu ziemnego lub wodoru. Instalacje takie pracują w układzie złożonym z kilku adsorberów. W zależności od ilości przetwarzanego gazu oraz stosunku ciśnień na wylocie i wlocie, są to zwykle układy 4–12-zbiornikowe. Liczba zbiorników powoduje, że cały proces staje się bardziej złożony. Im więcej adsorberów w układzie, tym więcej możliwych sekwencji pracy.
W przypadku układów złożonych najprostsza sekwencja składa się z czterech faz (z których każdą można podzielić na dwie podfazy) – adsorpcji ("A"), dekompresji ("D"), regeneracji ("R") oraz ponownej kompresji ("K"). Poszczególne fazy procesu następują kolejno we wszystkich pracujących adsorberach i są ze sobą ściśle połączone. Fazy procesu w poszczególnych zbiornikach są przesunięte względem siebie w czasie, tworząc układ zbiorników pod różnym ciśnieniem, zmieniającym się w trakcie procesu według ściśle zaprogramowanej sekwencji. Stąd nazwa "adsorpcja zmiennociśnieniowa".
Kluczowym etapem pracy adsorbera jest proces adsorpcji ("A"), w którym część gazów zostaje zaadsorbowana na powierzchni wypełnienia (np. zeolitów). Oczyszczony gaz, będący zasadniczym produktem, zostaje odprowadzony z instalacji. Gdy adsorbent w zbiorniku "A" zostaje wyczerpany, dopływ gazu zostaje zamknięty a gaz wlotowy przekierowany do innego zbiornika, który przejmuje funkcję adsorbera. W zbiorniku, w którym odbywała się faza adsorpcji zaczyna się faza dekompresji ("D1" + "D2") a następnie regeneracji ("R1" + "R2").
Gdy zamknięty zostaje dopływ do zbiornika, znajduje się w nim wysokiej czystości gaz pod ciśnieniem, który nie spełnia wymogów czystości produktu, ale możne zostać poddany dalszemu oczyszczaniu (w innym zbiorniku). W pierwszej fazie dekompresji ("D1") gaz ten zostaje przekierowany do zbiornika, który zakończył właśnie proces regeneracji w celu ponownej jego kompresji. W drugiej fazie dekompresji ("D2", gdy ciśnienie spadnie do odpowiedniego poziomu) gaz zostaje skierowany do zbiornika, w którym odbywa się proces regeneracji ("R2"). Gdy ciśnienie w zbiorniku spadnie do odpowiednio niskiego poziomu rozpoczyna się proces regeneracji ("R1" + "R2").
Aby uniknąć przedostania się zanieczyszczeń wraz z oczyszczonym gazem, w pierwszej fazie regeneracji ("R1") zawór wylotowy zostaje zamknięty a zawór wlotowy otwarty. W ten sposób gaz zostaje wypuszczony w kierunku przeciwnym do kierunku przepływu gazu w fazie adsorpcji i skierowany do zbiornika na gaz resztkowy. W dalszej fazie regeneracji ("R2") do oczyszczenia adsorbenta użyty zostaje oczyszczony gaz (ze zbiornika, który właśnie znajduje się w fazie dekompresji "D2"). Po całkowitym zakończeniu fazy regeneracji zbiornik jest gotowy do kompresji i ponownej pracy w fazie adsorpcji.
Do ponownej kompresji najpierw (faza "K1") wykorzystuje się gaz ze zbiornika będącego w fazie dekompresji a następnie gaz oczyszczany (faza "K2"). Gdy zbiornik osiągnie ciśnienie robocze, cały cykl rozpoczyna się od nowa.
Historia.
Początek rozwoju technologii PSA przypada na lata trzydzieste XX wieku. Pierwsze prace na jej temat opublikowali Finlayson i Sharp (dla British Celanese Corp.), Hasche i Dargan oraz Perley. Prace nad rozwojem tej technologii szły powoli. W latach 50. rozwojem tej technologii zajmował się Kahle, Skarstrom (dla Esso), de Montgareuil i Domine (dla Air Liquide). Technologia ta zyskała znaczenie pod koniec lat 70., kiedy liczba publikacji i patentów wzrosła kilkukrotnie (z kilku do kilkudziesięciu rocznie). Obecnie badania koncentrują się na zastosowaniu nowych adsorbentów (głównie zeolitów) oraz usprawnieniem automatyki (co wynika z konieczności stosowania coraz bardziej złożonych i szybszych cykli pracy).
Adsorbenty.
Materiały stosowane jako adsorbenty charakteryzują się wysoką porowatością oraz powierzchnią adsorpcyjną. Sama struktura materiału może działać selektywnie na różne rodzaje cząsteczek.
Przykładami materiałów wykorzystywanych w instalacjach są węgiel aktywny, silikażel, tlenek glinu (stosowany głównie w procesie odsiarczania) oraz zeolity. Dobór ilości oraz wysokości warstw wypełnienia zależy od oczyszczanego gazu. W przypadku np. wodoru konieczna jest adsorpcja gazów o różnej wielkości i charakterze cząsteczki. Powoduje to, że układ poszczególnych warstw wypełnienia staje się złożony.
Pierwszą warstwą wypełnienia (patrząc od wlotu do zbiornika) stanowi zwykle silikażel – bardzo dobrze adsorbuje on wodę oraz węglowodory. Następną warstwą jest węgiel aktywny, który bardzo dobrze adsorbuje wodę, dwutlenek węgla oraz metan. U wylotu ze zbiornika znajduje się warstwa zeolitów, które adsorbują tlenek węgla i pozostałe zanieczyszczenia. Wodór nie zostaje zaadsorbowany.
Zastosowanie.
PSA jest technologią powszechnie stosowaną w przemyśle. Jednym z głównych jej zastosowań jest oczyszczanie wodoru z dwutlenku węgla i innych gazów.
PSA wykorzystuje się również do oczyszczania gazu ziemnego z siarkowodoru.
Innym przykładem jest oczyszczanie biogazu z dwutlenku węgla, wzbogacając go w metan do poziomu porównywalnego z gazem ziemnym.
Prowadzone są badania nad wykorzystaniem tej technologii do wychwytywania dwutlenku węgla z gazów spalinowych pochodzących z elektrowni, ciepłowni i instalacji chemicznych. Za pomocą tej technologii możliwe jest również uzyskanie azotu i tlenu z powietrza. Przykładowy schemat takiej instalacji znajduje się na zdjęciu obok.
Metoda ta jest korzystna w przypadku małych ilości przetwarzanego powietrza (3–3000 Nm³/h). W przypadku dużych instalacji przemysłowych konieczny jest rozdział gazów metodami niskotemperaturowymi. Ograniczenia wynikające z charakteru stosowanych adsorbentów powodują, że rozmiar instalacji, jaka byłyby konieczna do realizacji takiego procesu, staje się ogromny i rozwiązanie staje się nieekonomiczne.
Technologia ta jest również wykorzystywana do odwadniania etanolu.

</doc>
<doc id="2658109" url="https://pl.wikipedia.org/wiki?curid=2658109" title="Březolupy">
Březolupy

Březolupy – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 1689 mieszkańców.

</doc>
<doc id="2658117" url="https://pl.wikipedia.org/wiki?curid=2658117" title="Březová (powiat Uherské Hradiště)">
Březová (powiat Uherské Hradiště)

Březová – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 1064 mieszkańców.
Zobacz też:

</doc>
<doc id="2658127" url="https://pl.wikipedia.org/wiki?curid=2658127" title="Buchlovice">
Buchlovice

Buchlovice (niem. Buchlowitz) – miasteczko w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyło 2487 mieszkańców.
W miasteczku znajduje się barokowy pałac.

</doc>
<doc id="2658133" url="https://pl.wikipedia.org/wiki?curid=2658133" title="Venditti">
Venditti



</doc>
<doc id="2658139" url="https://pl.wikipedia.org/wiki?curid=2658139" title="Osvětimany">
Osvětimany

Osvětimany – miasteczko w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyło 831 mieszkańców.

</doc>
<doc id="2658142" url="https://pl.wikipedia.org/wiki?curid=2658142" title="Filip Nereusz Olizar">
Filip Nereusz Olizar

Filip Nereusz Olizar-Wołczkiewicz herbu Radwan Sowity (ur. ok. 1750, zm. w 1816 we Włoszech) – szambelan królewski w czasach panowania Stanisława Augusta Poniatowskiego, podczaszy wielki litewski, marszałek Trybunału Głównego Koronnego.
Brat posła na Sejm Czteroletni, Józefa Kalasantego, oraz Genowefy (matki Franciszka Ksawerego Druckiego Lubeckiego) i Klary. Poślubił Ludwikę Niemirowicz-Szczyttównę I v. za Ludwikiem Oskierką, córkę Krzysztofa Niemirowicza-Szczytta i Józefy hr. Butlerówny. Z Ludwiką miał troje dzieci: Narcyza, Gustawa oraz Adelajdę - matkę Aleksandera Narcyza Przezdzieckiego. 
Życiorys.
Pochodził ze szlacheckiej rodziny Olizarów herbu Chorągwie Kmitów posiadającej znacznie dobra ziemskie, m.in. na Wołyniu.
9 grudnia 1774 r. został mianowany szambelanem, następnie został podczaszym wielkim litewskim (30 VIII 1780 — 1794). W 1790 r. był deputatem z województwa kijowskiego i marszałkiem Trybunału Głównego Koronnego (1791).
Poseł wołyński na sejm 1776 roku.
Filip Nereusz Olizar został właścicielem Ostrożca, Zabłocia, Woronia, Struhy i Radymla w powiecie pińskim. Po śmierci brata odziedziczył cały majątek, stając się także właścicielem m.in. Korosteszowa. W Korosteszowie wybudował nowy dwór, a także ufundował nowe uposażenie kościoła (1796), otwartą lecznicę oraz szkołę. 
Po rozbiorach był członkiem cesarskiej komisji edukacyjnej na Litwie i rosyjskim rzeczywistym radcą stanu, a także członkiem Akademii Nauk i Towarzystwa Ekonomicznego we Florencji. 
Zmarł we Włoszech, gdzie udał się dla podreperowania zdrowia. 
Był kawalerem orderów Orła Białego, św. Stanisława i św. Włodzimierza II klasy.

</doc>
<doc id="2658147" url="https://pl.wikipedia.org/wiki?curid=2658147" title="Polešovice">
Polešovice

Polešovice – miasteczko w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyło 1989 mieszkańców.

</doc>
<doc id="2658157" url="https://pl.wikipedia.org/wiki?curid=2658157" title="Bystřice pod Lopeníkem">
Bystřice pod Lopeníkem

Bystřice pod Lopeníkem – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 802 mieszkańców.

</doc>
<doc id="2658167" url="https://pl.wikipedia.org/wiki?curid=2658167" title="Částkov (kraj zliński)">
Částkov (kraj zliński)

Částkov – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 383 mieszkańców.

</doc>
<doc id="2658169" url="https://pl.wikipedia.org/wiki?curid=2658169" title="Przerwane pocałunki">
Przerwane pocałunki

Przerwane pocałunki (wł. "I baci mai dati") – włoski film komediowo-dramatyczny z 2010 roku w reżyserii Roberty Torre. Film miał premierę 3 września 2010 roku podczas 67. Międzynarodowego Festiwalu Filmowego w Wenecji. 
Opis fabuły.
Pewnego razu Manueli (Carla Marchese) śni się Matka Boska, która zmienia jej dotychczasowe życie. Wszyscy sąsiedzi z okolicy przekonani są, że dziewczyna potrafi zrobić wszystko o co zostanie poproszona. 
Obsada.
i inni

</doc>
<doc id="2658172" url="https://pl.wikipedia.org/wiki?curid=2658172" title="Částkov">
Částkov

Gminy w Czechach:

</doc>
<doc id="2658178" url="https://pl.wikipedia.org/wiki?curid=2658178" title="Zamach w Faisalabadzie (8 marca 2011)">
Zamach w Faisalabadzie (8 marca 2011)



</doc>
<doc id="2658183" url="https://pl.wikipedia.org/wiki?curid=2658183" title="Dolní Němčí">
Dolní Němčí

Dolní Němčí (dawniej Dolněmčí) – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 3038 mieszkańców.
Zobacz też:

</doc>
<doc id="2658188" url="https://pl.wikipedia.org/wiki?curid=2658188" title="Horní Němčí">
Horní Němčí

Horní Němčí – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 849 mieszkańców.
Zobacz też:

</doc>
<doc id="2658192" url="https://pl.wikipedia.org/wiki?curid=2658192" title="Drslavice (kraj zliński)">
Drslavice (kraj zliński)

Drslavice – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 536 mieszkańców.
Zobacz też:

</doc>
<doc id="2658196" url="https://pl.wikipedia.org/wiki?curid=2658196" title="Drslavice">
Drslavice

Gminy w Czechach:

</doc>
<doc id="2658202" url="https://pl.wikipedia.org/wiki?curid=2658202" title="Uniwersytet Marylandu w College Park">
Uniwersytet Marylandu w College Park

Uniwersytet Marylandu w College Park () – amerykańska uczelnia publiczna z siedzibą w College Park w stanie Maryland, założona w 1856.
Od 1916 uniwersytet znajduje się pod pełną kontrolą stanu Maryland, a od 1920 działa pod obecną nazwą. Kształci ponad 37 500 studentów i zatrudnia około 4000 pracowników naukowych.
W latach 2010–2011 został zaliczony przez brytyjski magazyn "Times Higher Education" do 200 najlepszych uniwersytetów na świecie.
Jednostki organizacyjne.
Uniwersytet Marylandu w College Park składa się z następujących jednostek organizacyjnych:

</doc>
<doc id="2658205" url="https://pl.wikipedia.org/wiki?curid=2658205" title="Pašovice">
Pašovice

Pašovice – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 720 mieszkańców.

</doc>
<doc id="2658214" url="https://pl.wikipedia.org/wiki?curid=2658214" title="Pitín">
Pitín

Pitín – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 946 mieszkańców.

</doc>
<doc id="2658222" url="https://pl.wikipedia.org/wiki?curid=2658222" title="Podolí (powiat Uherské Hradiště)">
Podolí (powiat Uherské Hradiště)

Podolí – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 852 mieszkańców.
Zobacz też:

</doc>
<doc id="2658225" url="https://pl.wikipedia.org/wiki?curid=2658225" title="University of Maryland">
University of Maryland



</doc>
<doc id="2658231" url="https://pl.wikipedia.org/wiki?curid=2658231" title="Hostějov">
Hostějov

Hostějov – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 32 mieszkańców.

</doc>
<doc id="2658235" url="https://pl.wikipedia.org/wiki?curid=2658235" title="RkCN Oksywie">
RkCN Oksywie

RkCN Oksywie (Radiokomunikacyjne Centrum Nadawcze Oksywie) – maszt o wysokości 60 metrów znajdujący się w Gdyni na Oksywiu.
Nadawane programy.
Nienadawane analogowe programy telewizyjne.
Programy telewizji analogowej wyłączone 28 listopada 2012.

</doc>
<doc id="2658238" url="https://pl.wikipedia.org/wiki?curid=2658238" title="Hostětín">
Hostětín

Hostětín – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 238 mieszkańców.

</doc>
<doc id="2658242" url="https://pl.wikipedia.org/wiki?curid=2658242" title="Hradčovice">
Hradčovice

Hradčovice – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 1016 mieszkańców.
Gmina dzieli się na dwie części:

</doc>
<doc id="2658249" url="https://pl.wikipedia.org/wiki?curid=2658249" title="Huštěnovice">
Huštěnovice

Huštěnovice – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 983 mieszkańców.

</doc>
<doc id="2658254" url="https://pl.wikipedia.org/wiki?curid=2658254" title="Focjusz (Topiro)">
Focjusz (Topiro)

Focjusz, imię świeckie Boris Aleksandrowicz Topiro (ur. 16 stycznia 1884 na stacji Piśmiennaja, zm. 20 sierpnia 1952) – rosyjski biskup prawosławny.
Wykształcenie średnie zdobył w gimnazjum, w 1908 ukończył ze stopniem kandydata nauk teologicznych wyższe studia w Petersburskiej Akademii Duchownej. Pracował następnie jako nauczyciel w szkole średniej, po czym został docentem w Instytucie Pedagogicznym uniwersytetu w Pietrozawodsku.
W 1926, w ramach Żywej Cerkwi, złożył wieczyste śluby mnisze, a następnie święcenia diakońskie i kapłańskie. W lutym 1927 odnowicielski metropolita Pimen wyświęcił go na biskupa tulczyńskiego. Od 1928 do 1931 był biskupem ługańskim. W 1931 przeszedł w stan spoczynku, po czym wystąpił z Żywej Cerkwi i wstąpił do grigoriewców, gdzie po raz drugi przyjął chirotonię biskupią, obejmując, w randze arcybiskupa, zarząd eparchii nowoczerkaskiej. W czerwcu 1943 poprzez złożenie aktu pokutnego wrócił do Rosyjskiego Kościoła Prawosławnego, zachowując jedynie śluby mnisze. W tym samym roku został ponownie wyświęcony na kapłana, po czym podniesiony do godności archimandryty.
12 lipca 1943 przyjął kanonicznie chirotonię na biskupa kubańskiego i krasnodarskiego. Po roku przeniesiony na katedrę chersońską i nikołajewską, zaś w 1945 – do eparchii orłowskiej i briańskiej. W lutym 1946, za dotychczasową pracę na rzecz Cerkwi oraz za zaangażowanie patriotyczne w II wojnie światowej, otrzymał godność arcybiskupa. W tym samym roku wyjechał do Paryża, gdzie miał wspierać metropolitę Eulogiusza w zarządzaniu Zachodnioeuropejskim Egzarchatem Rosyjskiego Kościoła Prawosławnego; zachował urząd arcybiskupa orłowskiego.
W 1947 został arcybiskupem odeskim; po roku odszedł w stan spoczynku. W listopadzie 1948 decyzja ta została cofnięta i arcybiskup Focjusz objął zarząd eparchii wileńskiej i litewskiej, który w latach 1950-1951 łączył z godnością egzarchy zachodnioeuropejskiego. W grudniu 1951 mianowany arcybiskupem lwowskim i tarnopolskim, sprawował urząd do śmierci w roku następnym.

</doc>
<doc id="2658256" url="https://pl.wikipedia.org/wiki?curid=2658256" title="Jalubí">
Jalubí

Jalubí – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 1799 mieszkańców.

</doc>
<doc id="2658262" url="https://pl.wikipedia.org/wiki?curid=2658262" title="Jankovice (powiat Uherské Hradiště)">
Jankovice (powiat Uherské Hradiště)

Jankovice – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 471 mieszkańców.

</doc>
<doc id="2658278" url="https://pl.wikipedia.org/wiki?curid=2658278" title="Uniwersytet Marylandu w Baltimore">
Uniwersytet Marylandu w Baltimore

Uniwersytet Marylandu w Baltimore () – amerykańska uczelnia publiczna z siedzibą w Baltimore w stanie Maryland, założona w 1807. Kształci ponad 5800 studentów i zatrudnia około 2300 pracowników naukowych.
Kampus uczelniany składa się z 58 budynków położonych w pobliżu Camden Yards i Lexington Market w Baltimore. Davidge Hall – zbudowana w 1812 siedziba Szkoły Medycznej (School of Medicine) – jest najstarszym budynkiem na półkuli północnej wykorzystywanym w sposób ciągły jako miejsce nauczania medycyny. Szkoła Stomatologii (Dental School), założona w 1840, była pierwszą szkołą stomatologii na świecie.
Jednostki organizacyjne.
Instytucja składa się z następujących jednostek organizacyjnych (w nawiasie data założenia):

</doc>
<doc id="2658285" url="https://pl.wikipedia.org/wiki?curid=2658285" title="Acanthurus achillas">
Acanthurus achillas



</doc>
<doc id="2658289" url="https://pl.wikipedia.org/wiki?curid=2658289" title="Acanthurus aterrimus">
Acanthurus aterrimus



</doc>
<doc id="2658290" url="https://pl.wikipedia.org/wiki?curid=2658290" title="Hepatus achilles">
Hepatus achilles



</doc>
<doc id="2658291" url="https://pl.wikipedia.org/wiki?curid=2658291" title="Hepatus aterrimus">
Hepatus aterrimus



</doc>
<doc id="2658293" url="https://pl.wikipedia.org/wiki?curid=2658293" title="C. C. Rider">
C. C. Rider



</doc>
<doc id="2658294" url="https://pl.wikipedia.org/wiki?curid=2658294" title="Teuthis achilles">
Teuthis achilles



</doc>
<doc id="2658296" url="https://pl.wikipedia.org/wiki?curid=2658296" title="Teuthis aterrimus">
Teuthis aterrimus



</doc>
<doc id="2658301" url="https://pl.wikipedia.org/wiki?curid=2658301" title="Lauren Ellis">
Lauren Ellis

Lauren Ellis (ur. 19 kwietnia 1989 w Ashburton) – nowozelandzka kolarka torowa i szosowa, trzykrotna medalistka mistrzostw świata.
Kariera.
Pierwszy sukces w karierze Lauren Ellis osiągnęła w 2006 roku, kiedy na torowych mistrzostwach świata juniorów zajęła drugie miejsce w indywidualnym wyścigu na dochodzenie. W kategorii seniorów pierwszy medal zdobyła na mistrzostwach świata w Pruszkowie w 2009 roku, gdzie wspólnie z Alison Shanks i Jaime Nielsen wywalczyła brązowy medal w drużynowym wyścigu na dochodzenie. Kolejne dwa medale zdobyła na mistrzostwach świata w Kopenhadze w 2010 roku: razem z Alison Shanks i Rushlee Buchanan była trzecia w drużynowym wyścigu na dochodzenie, a wyścigu punktowym zajęła drugie miejsce, przegrywając tylko z Tarą Whitten z Kanady. Ponadto Elizabeth zdobyła srebrny medal w wyścigu punktowym na igrzyskach Wspólnoty Narodów w Nowym Delhi w tym samym roku. W 2012 roku Ellis została mistrzynią Nowej Zelandii w szosowym wyścigu ze startu wspólnego.

</doc>
<doc id="2658305" url="https://pl.wikipedia.org/wiki?curid=2658305" title="Iwan Wiszniakow">
Iwan Wiszniakow

Iwan Wiszniakow (ros. Ива́н Я́ковлевич Вишняко́в) (ur. 1699 w Moskwie, zm. 1761) — rosyjski malarz-portrecista epoki rokoko.
Na początku lat trzydziestych XVIII wieku Iwan Wiszniakow pracował pod opieką malarza Louisa Caravaque (1684-1754), który dobrze oceniał jego umiejętności. Następnie był pomocnikiem malarza Andrieja Matwiejewa (1701-1739). W roku 1739 zastąpił Matwiejewa na stanowisku kierownika grupy malarzy przy Kancelarii ds. Budownictwa. W następnym roku został radcą dworu, a w roku 1752 asesorem kolegialnym. 
Nadzorował zdobienie malarstwem wielu pałaców Sankt Petersburga i okolic, budowę cerkwi i łuków triumfalnych.
Wraz z wielu uczniami wykonywał wystrój malarski Pałacu Zimowego i Peterhofu, cerkwi Pałacu Zimowego.
Iwan Wiszniakow zajmował się także malarstwem portretowym, tworzył również ikony w Cerkwi św. Andrzeja w Kijowie. Ponadto zajmował się konserwacją obrazów.
Wśród licznych portretów wyróżniają się podobizny Sary Eleonory Fermor i jej małżonka Wilhelma oraz carycy Jelizawety Pietrownej. 
Iwan Wiszniakow nie podpisywał zazwyczaj swoich dzieł. Zachowały się tylko dwa podpisane obrazy – portrety Nikołaja i Kseni Tiszynych. 

</doc>
<doc id="2658309" url="https://pl.wikipedia.org/wiki?curid=2658309" title="Acanthurus glaucoparecius">
Acanthurus glaucoparecius



</doc>
<doc id="2658315" url="https://pl.wikipedia.org/wiki?curid=2658315" title="Rushlee Buchanan">
Rushlee Buchanan

Rushlee Buchanan (ur. 20 stycznia 1988 w Te Awamutu) – nowozelandzka kolarka torowa i szosowa, czterokrotna medalistka mistrzostw świata w kolarstwie torowym.
Kariera.
Pierwszy sukces w karierze Rushlee Buchanan osiągnęła w 2005 roku, kiedy na torowych mistrzostwach świata juniorów zajęła drugie miejsce w wyścigu punktowym. W 2009 roku została mistrzynią Nowej Zelandii w szosowym wyścigu ze startu wspólnego. Sukces ten powtórzyła w 2010 roku ponadto wygrywając dwa tytuły w kolarstwie torowym: w scratchu i drużynowym wyścigu na dochodzenie. Na rozgrywanych w 2010 roku mistrzostwach świata w Kopenhadze wspólnie z Alison Shanks i Lauren Ellis zdobyła brązowy medal w drużynowym wyścigu na dochodzenie. Na tych samych mistrzostwach Buchanan zajęła także piętnaste miejsce w scratchu.

</doc>
<doc id="2658316" url="https://pl.wikipedia.org/wiki?curid=2658316" title="Monoceros garretti">
Monoceros garretti



</doc>
<doc id="2658319" url="https://pl.wikipedia.org/wiki?curid=2658319" title="Naso literatus">
Naso literatus



</doc>
<doc id="2658320" url="https://pl.wikipedia.org/wiki?curid=2658320" title="Prionurus eoume">
Prionurus eoume



</doc>
<doc id="2658329" url="https://pl.wikipedia.org/wiki?curid=2658329" title="Rudolf Müller">
Rudolf Müller

Rudolf Müller (ur. 24 czerwca 1931 w Schmottseiffen, zm. 25 grudnia 2012 w Görlitz) – niemiecki duchowny rzymskokatolicki, w latach 1994-2006 biskup diecezjalny Görlitz. 
Życiorys.
Święcenia kapłańskie przyjął 17 lipca 1955, udzielił ich mu biskup pomocniczy Paderborn, Friedrich Maria Rintelen. W 1972 został inkardynowany do nowo powołanej administratury apostolskiej Görlitz. 19 maja 1987 papież Jan Paweł II mianował go biskupem pomocniczym administratury, ze stolicą tytularną Nasai. Sakry udzielił mu 1 lipca 1987 administrator apostolski bp Bernhard Huhn. 27 czerwca 1994 administratura została podniesiona do rangi diecezji, zaś bp Müller otrzymał nominację na jej pierwszego ordynariusza. Jego ingres do tamtejszej katedry odbył się 3 września 1994. 24 czerwca 2006 osiągnął biskupi wiek emerytalny (75 lat) i tego samego dnia opuścił swój urząd. Od tego czasu pozostawał biskupem seniorem diecezji. 

</doc>
<doc id="2658336" url="https://pl.wikipedia.org/wiki?curid=2658336" title="Ludwig Mann">
Ludwig Mann

Ludwig Mann (ur. 31 sierpnia 1866 we Wrocławiu, zm. 15 stycznia 1936 tamże) – niemiecki lekarz neurolog, profesor tytularny, prymariusz St. Georgs-Krankenhaus we Wrocławiu. Uczeń i współpracownik Carla Wernickego. Wspólnie z nim upamiętniony jest w eponimicznej nazwie porażenia typu Wernickego-Manna.
Był synem kupca Ottona Manna i Clary Schöngarth. Żonaty z Elise Gräfe, córką kupca Juliusa Gräfego. Mieli dwoje dzieci, Wernera (1901) i Charlotte (1905).

</doc>
<doc id="2658395" url="https://pl.wikipedia.org/wiki?curid=2658395" title="Milan Kadlec">
Milan Kadlec

Milan Kadlec (ur. 13 października 1974 w Uherské Hradiště) – czeski kolarz torowy i szosowy, brązowy medalista mistrzostw świata i Europy w kolarstwie torowym.
Kariera.
Pierwszy sukces w karierze Milan Kadlec osiągnął w 1996 roku, kiedy zajął trzecie miejsce w klasyfikacji generalnej Tour de Slovaquie. W latach 1998 i 1999 zdobywał srebrne medale na mistrzostwach Czech w kolarstwie szosowym. W 2004 roku brał udział w igrzyskach olimpijskich w Atenach, gdzie był piąty w wyścigu punktowym i trzynasty w madisonie. W 2005 i 2006 roku zdobył kolejne medale krajowych mistrzostw w kolarstwie szosowym, a w 2007 roku został mistrzem Czech w torowym wyścigu punktowym. Podczas igrzysk olimpijskich w Pekinie w 2008 roku był dziewiąty w tej samej konkurencji i ponownie trzynasty w madisonie. W 2010 roku wystąpił na mistrzostwach świata w Kopenhadze, gdzie zdobył brązowy medal w wyścigu punktowym, ulegając tylko Australijczykowi Cameronowi Meyerowi i Holendrowi Peterowi Schepowi. Rok później zdobył brązowy medal w tej samej konkurencji na mistrzostwach Europy w Apeldoorn, przegrywając tylko z Polakiem Rafałem Ratajczykiem i Silvanem Dillierem ze Szwajcarii.

</doc>
<doc id="2658404" url="https://pl.wikipedia.org/wiki?curid=2658404" title="Acanthurus chrysosoma">
Acanthurus chrysosoma



</doc>
<doc id="2658405" url="https://pl.wikipedia.org/wiki?curid=2658405" title="Acanthurus eparei">
Acanthurus eparei



</doc>
<doc id="2658406" url="https://pl.wikipedia.org/wiki?curid=2658406" title="Acanthurus humeralis">
Acanthurus humeralis



</doc>
<doc id="2658408" url="https://pl.wikipedia.org/wiki?curid=2658408" title="Ctenodon erythromelas">
Ctenodon erythromelas



</doc>
<doc id="2658411" url="https://pl.wikipedia.org/wiki?curid=2658411" title="Harpurus paroticus">
Harpurus paroticus



</doc>
<doc id="2658414" url="https://pl.wikipedia.org/wiki?curid=2658414" title="Hepatus chrysosoma">
Hepatus chrysosoma



</doc>
<doc id="2658416" url="https://pl.wikipedia.org/wiki?curid=2658416" title="Hepatus olivaceus">
Hepatus olivaceus



</doc>
<doc id="2658419" url="https://pl.wikipedia.org/wiki?curid=2658419" title="Rhombotides olivaceus">
Rhombotides olivaceus



</doc>
<doc id="2658420" url="https://pl.wikipedia.org/wiki?curid=2658420" title="Teuthis olivaceus">
Teuthis olivaceus



</doc>
<doc id="2658429" url="https://pl.wikipedia.org/wiki?curid=2658429" title="Bazyli (Ratmirow)">
Bazyli (Ratmirow)

Bazyli, imię świeckie Wasilij Michajłowicz Ratmirow (ur. 29 grudnia 1887 w guberni stawropolskiej, zm. po 1947) - rosyjski duchowny prawosławny.
Życiorys.
Edukacja, wczesna działalność.
Był synem kapłana prawosławnego. W 1908 ukończył seminarium duchowne w Stawropolu. W swoich wspomnieniach twierdził, że podjął następnie studia w Kijowskiej Akademii Duchownej i uzyskał stopień kandydata nauk teologicznych, jednak w spisach absolwentów uczelni brak jego nazwiska. 17 sierpnia 1908 przyjął święcenia diakońskie i rozpoczął służbę w cerkwi w stanicy Starodieriewiankowskiej. 5 października 1909 został wyświęcony na kapłana i od 1910 służył w cerkwi w Arzgirze, zaś od 1914 - w cerkwi św. Mikołaja w Jejsku. W 1920 złożył wieczyste śluby mnisze i został podniesiony do godności archimandryty.
Biskup.
4 listopada 1921 patriarcha moskiewski i całej Rusi Tichon wyświęcił go na biskupa jejskiego, wikariusza eparchii stawropolskiej. Już w maju roku następnego biskup Bazyli przeszedł do Żywej Cerkwi. W marcu 1927 został aresztowany i skazany na uwięzienie w łagrze urządzonym w dawnym Monasterze Sołowieckim. W 1932 zwolniony, na polecenie synodu Żywej Cerkwi udał się do Armawiru i przyjął tytuł arcybiskupa armawirskiego i majkopskiego. W 1935 otrzymał godność metropolity i został przeniesiony do eparchii kurskiej. Według wspomnień miejscowego duchowieństwa Bazyli prowadził otwarcie świecki tryb życia, prawie nigdy nie odprawiał nabożeństw ani nie przystępował do sakramentów. W 1938 mianowany kanclerzem w synodzie Żywej Cerkwi, zaś po jego likwidacji - kanclerzem współzarządzającym tymże związkiem wyznaniowym razem z jego Pierwszym Hierarchą - metropolitą Witalisem. W 1939 na własne życzenie odszedł w stan spoczynku, następnie zrzekł się stanu duchownego i podjął pracę księgowego.
W lipcu 1941 złożył akt pokutny przed "locum tenens" Patriarchatu Moskiewskiego metropolitą moskiewskim i kołomieńskim Sergiuszem, który przyjął go ponownie do Rosyjskiego Kościoła Prawosławnego z godnością biskupa. 17 lipca tego samego roku został wyznaczony na biskupa żytomierskiego, zaś w sierpniu 1941 przeniesiony na katedrę kalinińską i kaszyńską. Jako biskup kaliniński współpracował z radzieckim wywiadem, pomagając w przerzucaniu radzieckich oficerów w przebraniu duchownych prawosławnych na okupowane przez III Rzeszę terytorium. W 1942 otrzymał godność arcybiskupią. W 1943 objął równolegle zarząd eparchii smoleńskiej i posługiwał się odtąd tytułem arcybiskupa kalinińskiego i smoleńskiego. Brał udział w soborze biskupów w Moskwie we wrześniu 1943.
Sprawa eparchii białostockiej.
4 września 1944 został zwierzchnikiem wszystkich struktur prawosławnych na terenie Białorusi, z tytułem arcybiskupa mińskiego i mohylewskiego. W grudniu tego samego roku udał się na Białostocczyznę, by nakłonić miejscowe duchowieństwo do uznania jego jurysdykcji; uzyskał takie deklaracje od duchownych dekanatów hajnowskiego, bielskiego i białostockiego PAKP: księży Mikołaja Wincukiewicza, Józefa Guszkiewicza, Elizeusza Gierasimowicza i Jana Gromotowicza. Dwa miesiące później patriarcha moskiewski i całej Rusi Aleksy I ogłosił powstanie eparchii białostockiej z arcybiskupem Bazylim jako "locum tenens". Dopiero w maju 1946 Patriarchat Moskiewski wycofał się z tej próby sprawowania jurysdykcji nad częścią terytorium PAKP. Również władze polskie zwalczały zwolenników powstania eparchii białostockiej - w 1946 zaginęło bez wieści kilku jego zwolenników, m.in. księża Wincukiewicz i Włodzimierz Jemieljaniuk. Pod naciskiem władz, niechętnych powstaniu struktur Rosyjskiego Kościoła Prawosławnego na terytorium Polski, popierający biskupa Bazylego wycofali się ze swoich deklaracji.
Po II wojnie światowej.
Dzięki staraniom arcybiskupa Bazylego w 1945 przy monasterze Zaśnięcia Matki Bożej w Żyrowicach powstały kursy teologiczne, które w 1947 przekształcono w seminarium duchowne. Równocześnie duchowny prowadził niemoralny tryb życia i dopuścił się oszustw finansowych w zarządzaniu eparchią, ponadto Synod Rosyjskiego Kościoła Prawosławnego dowiedział się o jego porzuceniu stanu duchownego w 1939. W 1946 arcybiskup wystąpił o przeniesienie w stan spoczynku z powodu złego stanu zdrowia. Nigdy jednak nie pojawił się na posiedzeniu Synodu, który żądał od niego wyjaśnień; został zawieszony w stanie duchownym. Informacji o jego życiu po 1947 brak.

</doc>
<doc id="2658430" url="https://pl.wikipedia.org/wiki?curid=2658430" title="Acanthurus carinatus">
Acanthurus carinatus



</doc>
<doc id="2658432" url="https://pl.wikipedia.org/wiki?curid=2658432" title="Aspisurus sohar">
Aspisurus sohar



</doc>
<doc id="2658434" url="https://pl.wikipedia.org/wiki?curid=2658434" title="Chaetodon sohal">
Chaetodon sohal



</doc>
<doc id="2658435" url="https://pl.wikipedia.org/wiki?curid=2658435" title="Chaetodon sohar">
Chaetodon sohar



</doc>
<doc id="2658437" url="https://pl.wikipedia.org/wiki?curid=2658437" title="Choetodon sohab">
Choetodon sohab



</doc>
<doc id="2658439" url="https://pl.wikipedia.org/wiki?curid=2658439" title="Ctenodon ruppelii">
Ctenodon ruppelii



</doc>
<doc id="2658457" url="https://pl.wikipedia.org/wiki?curid=2658457" title="Ernst Brücke">
Ernst Brücke



</doc>
<doc id="2658479" url="https://pl.wikipedia.org/wiki?curid=2658479" title="Nokia C7-00">
Nokia C7-00



</doc>
<doc id="2658492" url="https://pl.wikipedia.org/wiki?curid=2658492" title="Acanthurus bicommatus">
Acanthurus bicommatus



</doc>
<doc id="2658493" url="https://pl.wikipedia.org/wiki?curid=2658493" title="Acanthurus plagiatus">
Acanthurus plagiatus



</doc>
<doc id="2658495" url="https://pl.wikipedia.org/wiki?curid=2658495" title="Acanthurus tennenti">
Acanthurus tennenti



</doc>
<doc id="2658533" url="https://pl.wikipedia.org/wiki?curid=2658533" title="Alfona Bruno">
Alfona Bruno

Alfona Bruno właśc. Helena Rita Antonina Bruno (ur. 10 kwietnia 1937 w Tarquinia; zm. 23 sierpnia 1994 w Mesynie) – włoska Służebnica Boża Kościoła katolickiego.
Życiorys.
Urodziła się jako piąte z siedmiorga dzieci Leonarda Bruna i Gerlandii Alaimo. Została ochrzczona 13 czerwca 1937 roku w kościele parafialnym św. Jana Chrzciciela i Antoniego. 
4 listopada 1956 roku wstąpiła do Zgromadzenia Sióstr Służebnic Wynagrodzicielek Najświętszego Serca Jezusa i otrzymała imię zakonne Maria Alfona od Dzieciątka Jezus. 2 stycznia 1960 roku złożyła śluby zakonne, 28 lutego tego samego roku została wysłana do Stanów Zjednoczonych, gdzie pełniła różne posługi. 
W 1961 roku zaczęła cierpieć na reumatoidalne zapalenie stawów i na skutek tej choroby została sparaliżowana.
Zmarła 23 sierpnia 1994 roku w opinii świętości.
23 sierpnia 2001 roku rozpoczął się jej proces beatyfikacyjny.

</doc>
<doc id="2658585" url="https://pl.wikipedia.org/wiki?curid=2658585" title="Teresio Olivelli">
Teresio Olivelli

Teresio Olivelli (ur. 7 stycznia 1916 w Bellagio, zm. 17 stycznia 1945 w Hersbruck) – włoski męczennik, błogosławiony Kościoła katolickiego.
Życiorys.
Urodził się bardzo religijnej rodzinie. Studiował w Kolegium Ghislieri, następnie rozpoczął studia na uniwersytecie w Pawii, a także brał udział w działalności organizacyjnej w Akcji Katolickiej. Po ukończeniu studiów był profesorem prawa administracyjnego w Turynie. W czasie II wojny światowej został aresztowany 27 kwietnia 1944 roku w Mediolanie i trafił do więzienia, gdzie był torturowany. 17 stycznia 1945 roku został brutalnie pobity przez strażnika i zmarł. Został pośmiertnie odznaczony medalem Waleczności Wojskowej.
W 1996 roku rozpoczął się jego proces beatyfikacyjny. 16 czerwca 2017 papież Franciszek podpisał dekret uznający jego męczeństwo i 3 lutego następnego roku odbyła się jego beatyfikacja.
Jego wspomnienie liturgiczne wyznaczono na 17 stycznia (dies natalis).

</doc>
<doc id="2658591" url="https://pl.wikipedia.org/wiki?curid=2658591" title="Kylie Bax">
Kylie Bax

Kylie Bax (ur. 7 stycznia 1975 roku) – nowozelandzka modelka.
Pracę modelki rozpoczęła w 1995 roku w rodzinnej Nowej Zelandii. Rok później przeniosła się do Nowego Jorku i Los Angeles. Zaledwie tydzień po przyjeździe do Nowego Jorku nawiązała współpracę z fotografem mody Stevenem Meiselem, dzięki czemu jej kariera nabrała szybkiego rozpędu. Pojawiała się na okładkach międzynarodowych edycji: Elle, Harper’s Bazaar, Vogue oraz Marie Claire. Brała udział w pokazach mody takich marek jak: Chanel, Christian Dior, Cynthia Rowley, DKNY, Dolce &amp; Gabbana, Donna Karan, Fendi, Gianfranco Ferré, Gucci, Hermès, Isaac Mizrahi, John Galliano, Lawrence Steele, Mark Eisen, Martine Sitbon, MaxMara, Michael Kors, Miu Miu, Moschino, Nicole Miller, Óscar de la Renta, Paco Rabanne, Philip Treacy, Ralph Lauren, Salvatore Ferragamo, Sonia Rykiel, Sportmax, Todd Oldham, Valentino i Yōji Yamamoto. Modelka od czasu do czasu pojawia się w produkcjach filmowych.

</doc>
<doc id="2658599" url="https://pl.wikipedia.org/wiki?curid=2658599" title="Michał Selerowski">
Michał Selerowski

Michał Selerowski (ur. 18 kwietnia 1982 w Zambrowie) – polski rzeźbiarz i witrażysta.
Życiorys.
W 2003 ukończył Liceum Plastyczne im. Wojciecha Kossaka w Łomży. Już w 2001 roku zdobył pierwszą nagrodę w konkursie na logo "Liceum plastycznego" w Łomży (obecnie używane). Studiował w latach 2002-2007 na Wydziale Rzeźby Akademii Sztuk Pięknych w Warszawie w pracowni prof. Antoniego Janusza Pastwy, uzyskując tytuł magistra sztuki z wynikiem bardzo dobrym. Jeszcze w czasie studiów w roku 2005 wziął udział w ogólnopolskim konkursie na projekt założenia rzeźbiarskiego na warszawskie „Centrum Praha” uzyskując drugą nagrodę. W roku 2006 przebywał we Włoszech na stypendium programu „Socrates Erasmus” w „Academia di Belle Arti di Carrara” doskonaląc umiejętność rzeźby w marmurze. W roku 2007 otrzymał nominację na „Człowieka Sukcesu 2007” w dziedzinie kultury w VII plebiscycie „Kontaktów” i Wyższej Szkoły Agrobiznesu w Łomży. W roku 2011 otrzymał nagrodę burmistrza miasta Zambrów "Złoty Żubr" w kategorii "Twórczość i upowszechnianie kultury". Obecnie jest nauczycielem w Ogólnokształcącej Szkole Sztuk Pięknych w Ciechanowcu. Oprócz rzeźby zajmuje się też rysunkiem i malarstwem witrażowym. Mieszka w Zambrowie.
Autor między innymi:
Ponadto zaprojektował i zrealizował witraże (malarstwo na szkle) dla XIX-wiecznego kościoła parafialnego pod wezwaniem św. Anny w miejscowości Kozioł koło Kolna w województwie podlaskim.

</doc>
<doc id="2658603" url="https://pl.wikipedia.org/wiki?curid=2658603" title="Popiół lotny">
Popiół lotny

Popiół lotny – drobnoziarnista frakcja popiołów powstających w czasie spalania paliw, tylko częściowo zatrzymywanych w instalacjach oczyszczania spalin (np. w elektrofiltrach). Jest wprowadzana do atmosfery bezpośrednio z emitorów (np. kominów elektrociepłowni) lub unoszona przez wiatr z powierzchni hałd. W czasie emisji spalin odgrywają rolę czynnika odsiarczającego. Głównymi składnikami popiołów lotnych są i . Wśród innych składników wymienia się m.in. chlorki, CaO, , , . Są stosowane m.in. do produkcji betonu (np. bloczków budowlanych), cementu portlandzkiego i pucolanowego, geopolimerów.

</doc>
<doc id="2658633" url="https://pl.wikipedia.org/wiki?curid=2658633" title="Wilhelm z Noto">
Wilhelm z Noto

Wilhelm z Noto, właśc. wł. "Guglielmo di Noto" (ur. ok. 1309 w Noto, zm. 4 kwietnia 1404 w Scicli) – włoski tercjarz franciszkański i pustelnik, błogosławiony Kościoła rzymskokatolickiego.
Życiorys.
Urodził się w 1309 roku w szlacheckiej rodzinie Buccherich na Sycylii. Mając 16 lat, został paziem na dworze króla Sycylii Fryderyka II Aragońskiego. W 1337 roku, podczas polowania Wilhelm został poważnie ranny osłaniając króla. Przewieziono go do Katanii, gdzie był leczony przez lekarzy królewskich. Gdy umierał, w wizji ukazała mu się św. Agata i powiedziała mu, że jeśli opuści dwór i będzie żył w samotności to wyzdrowieje. Następnego dnia ku zaskoczeniu lekarzy był całkowicie wyleczony. Opowiedział królowi o wizji, ten dał mu konia i pieniądze.
Wilhelm wstąpił do III Zakonu św. Franciszka i udał się do pustelni w pobliżu Noto do miejsca zwanego La Cella del Castello. Kilka lat towarzyszył innemu pustelnikowi i tercjarzowi św. Konradowi z Piacezny (1290-1351).
W 1345 roku udał się do Scicli, gdzie wybudował pustelnię, w której spędził resztę życia w surowej pokucie i ciągłej modlitwie.
Tam zmarł 4 kwietnia 1404 roku mając 95 lat. Został pochowany w miejscowym kościele.
Jego kult, jako błogosławionego, zatwierdził papież Paweł III w dniu 9 kwietnia 1537 roku.

</doc>
<doc id="2658668" url="https://pl.wikipedia.org/wiki?curid=2658668" title="Kacper de Bono">
Kacper de Bono

Gaspard de Bono (ur. 5 stycznia 1530 w Walencji; zm. 14 lipca 1604 tamże) – hiszpański minimita, Błogosławiony Kościoła katolickiego.
Życiorys.
Urodził się bardzo religijnej rodzinie. Mając 30 lat poczuł powołanie do życia zakonnego i wstąpił do klasztoru Małych Braci. Został mianowany prowincjałem. Zmarł w opinii świętości.
Został beatyfikowany przez papieża Piusa VI w dniu 10 września 1786 roku.

</doc>
<doc id="2658676" url="https://pl.wikipedia.org/wiki?curid=2658676" title="SpaceX COTS Demo Flight 2">
SpaceX COTS Demo Flight 2

SpaceX COTS Demo Flight 2, inaczej zwany: Lot Demonstracyjny COTS 2 (ang. COTS Demo Flight 2) – druga misja testowa bezzałogowego statku zaopatrzeniowego Dragon firmy SpaceX na orbitę w ramach programu NASA Systemy Komercyjnego Transportu Orbitalnego (COTS). Lot ten był drugim lotem kapsuły Dragon w ramach tego programu. Według decyzji z lipca 2011 cele lotu C2 zostały poszerzone o cele planowanej wcześniej misji C3, stąd nazwa lotu C2+.
Pierwotnie lot miał odbyć się w grudniu 2011 r., jednak na skutek opóźnień związanych z przejściowymi trudnościami w funkcjonowaniu Międzynarodowej Stacji Kosmicznej (ISS) z powodu awarii rosyjskich rakiet nośnych, później zaś z usterkami w rakiecie Falcon 9, termin startu był kilkakrotnie przesuwany aż do maja 2012 r. Pierwsza próba startu została przeprowadzona 19 maja 2012 r., jednak na skutek przekroczenia parametrów pracy jednego z silników została ona wstrzymana pół sekundy przed startem. Ostatecznie start odbył się 22 maja 2012 r.
Głównym celem misji było wystrzelenie statku Dragon za pomocą rakiety Falcon 9 i umiejscowienie jej na orbicie umożliwiającej spotkanie z Międzynarodową Stacją Kosmiczną. Następnie, po zbliżeniu się do stacji, Dragon wykonał poza strefą bezpieczeństwa stacji manewry demonstrujące zdolność do bezpiecznej kontroli swojego położenia i przedstawiające swoje możliwości komunikacyjne. Po zrealizowaniu tych celów przystąpiono do wykonywania celów misji C3, tj. manewru stopniowego zbliżania do stacji i cumowania. Gdy Dragon znalazł się w odległości kilku metrów od węzła cumowniczego, został przechwycony za pomocą robotycznego ramienia Canadarm2, a następnie zacumowany do stacji.
Następnego dnia astronauci z ekspedycji przebywającej w tym momencie na stacji przystąpili do operacji otwarcia włazów między statkiem i stacją. Przez kilka dni trwał rozładunek towaru ze statku na pokład stacji, następnie załadunek materiałów na Dragona. 31 maja statek odcumował od stacji, a następnie wykonał deorbitację i wodował w okolicach wybrzeży Kalifornii na Pacyfiku.
Dzięki pomyślnemu przebiegowi lotu, następna misja kapsuły Dragon, która odbyła się w październiku 2012, była już rutynowym lotem zaopatrzeniowym do ISS w ramach kontraktu NASA na 12 lotów.

</doc>
<doc id="2658683" url="https://pl.wikipedia.org/wiki?curid=2658683" title="Shimano SLX">
Shimano SLX

Shimano SLX – grupa osprzętu przeznaczona dla rowerów górskich (pomiędzy deore a deore XT). Shimano wprowadziło ją w 2008 roku. Komponenty z tej grupy cechują się długą żywotnością i niską masą.

</doc>
<doc id="2658697" url="https://pl.wikipedia.org/wiki?curid=2658697" title="Joanna Franciszka od Nawiedzenia Maryi">
Joanna Franciszka od Nawiedzenia Maryi

Anna Michelotti (ur. 29 sierpnia 1843 w Annecy; zm. 1 lutego 1888 w Turynie) – włoska Błogosławiona Kościoła katolickiego, założycielka zgromadzenia Małych Służebnic Najświętszego Serca Jezusa.
Życiorys.
Mając 12 lat, opiekowała się z chorymi, a w 1875 roku założyła zgromadzenie Małych Służebnic Najświętszego Serca Jezusa. Zmarła 1 lutego 1888 roku, mając 44 lata w opinii świętości.
Została beatyfikowana przez papieża Pawła VI w dniu 1 listopada 1975 roku.

</doc>
<doc id="2658699" url="https://pl.wikipedia.org/wiki?curid=2658699" title="Fried">
Fried

Fried:

</doc>
<doc id="2658701" url="https://pl.wikipedia.org/wiki?curid=2658701" title="Sławomir Lewiński">
Sławomir Lewiński

Sławomir Lewiński (ur. 23 kwietnia 1919 w Kijowie, zm. 14 września 1999 w Szczecinie) – polski rzeźbiarz współczesny związany od 1945 ze Szczecinem.
Życiorys.
W czasie II wojny światowej, w Warszawie, uczył się rzeźbiarstwa terminując w pracowniach Stanisława Komaszewskiego i Jana Dymica. W 1945 został członkiem Związku Polskich Artystów Plastyków. W Związku tym pełnił szereg funkcji: dwukrotnie był prezesem okręgu szczecińskiego, był również przewodniczącym sekcji rzeźby i członkiem komisji rewizyjnej Zarządu Głównego. W latach 1948-50 wykładał rzeźbę w Ognisku Młodzieży Liceum Plastycznego w Szczecinie. 
Jego prace były eksponowane na wystawach indywidualnych w Szczecinie, Warszawie i Szwecji (1978) oraz na wystawach i prezentacjach zbiorowych m.in. w Danii (1960), NRD (1963), ZSRR (1965), Włoszech (1968, 1973, 1975), Hiszpanii (1973, 1974), Czechosłowacji (1974), Norwegii (1974, 1976), RFN (1976).
Brał udział w wielu konkursach rzeźbiarskich m.in. na Pomnik Wdzięczności dla Armii Radzieckiej w Szczecinie (II nagroda). Pochowany został na Cmentarzu Centralnym w Szczecinie (kwatera 37a) blisko pomnika Braterstwa Broni.
W 2019 Muzeum Narodowe w Szczecinie zorganizowało wystawę czasową "Niesamowita Słowiańszczyzna" poświęconą Sławomirowi Lewińskiemu.
Jego syn, Jakub, również jest rzeźbiarzem.

</doc>
<doc id="2658705" url="https://pl.wikipedia.org/wiki?curid=2658705" title="Szalew">
Szalew

Szalew (z hebr. שָׁלֵו – spokój, pokój, cisza)

</doc>
<doc id="2658708" url="https://pl.wikipedia.org/wiki?curid=2658708" title="Andinoacara">
Andinoacara

Andinoacara – rodzaj słodkowodnych ryb okoniokształtnych z rodziny pielęgnicowatych (Cichlidae).
Został opisany w 2009 roku. Zaliczane do niego gatunki były wcześniej klasyfikowane w rodzaju "Aequidens". Gatunkiem typowym rodzaju jest "Acara latifrons".
Ryby z tego rodzaju występują na terenie Ameryki Południowej i Środkowej, głównie na obszarze zlewowym pacyficznej części Andów i dorzecza rzeki Orinoko.
Klasyfikacja.
Gatunki zaliczane do tego rodzaju:

</doc>
<doc id="2658710" url="https://pl.wikipedia.org/wiki?curid=2658710" title="Pilypas Ruigys">
Pilypas Ruigys



</doc>
<doc id="2658734" url="https://pl.wikipedia.org/wiki?curid=2658734" title="Tarot Marsylski">
Tarot Marsylski



</doc>
<doc id="2658771" url="https://pl.wikipedia.org/wiki?curid=2658771" title="Jakub Berthieu">
Jakub Berthieu

Jakub Berthieu SI, fr. "Jacques Berthieu" (ur. 27 listopada 1838 w Polminhac, zm. 8 czerwca 1896 w Ambiatibé na Madagaskarze) – francuski jezuita, misjonarz, męczennik, święty Kościoła katolickiego.
Urodził się w bardzo religijnej rodzinie. Wstąpił do nowicjatu 31 października 1873 roku, a rok później do seminarium w Vals-pres-le-Puy. W 1875 został wysłany na misję na wyspę Reunion na Madagaskarze, gdzie rozpoczął działalność duszpasterską.
Tam został zamordowany w dniu 8 czerwca 1896 roku.
Beatyfikował go papież Paweł VI w dniu 17 października 1965 roku, a kanonizował Benedykt XVI w dniu 21 października 2012 roku.

</doc>
<doc id="2658776" url="https://pl.wikipedia.org/wiki?curid=2658776" title="Park Narodowy Pirenejów">
Park Narodowy Pirenejów

Park Narodowy Pirenejów (fr. "Parc national des Pyrénées") – park narodowy położony w południowej Francji, w Pirenejach, przy granicy z Hiszpanią, gdzie sąsiaduje z parkiem narodowym Ordesa. Został założony w 1967 roku. Powierzchnia 477 km2. Zajmuje górzysty region, z kulminacją francuskiej części Pirenejów – Pico de Vignemale (3298 m n.p.m.). Krajobraz parku tworzą skaliste szczyty i strome stoki, rozcięte siecią głębokich dolin, często o charakterze polodowcowych żłobów. Występują tu liczne jeziorka i wodospady. Zaznacza się piętrowość roślinna – lasy jodłowo – bukowe, zastępowane są na terenach wyżej położonych lasami iglastymi z sosną i drzewiastą kosodrzewiną oraz zbiorowiskami łąk alpejskich. W partiach szczytowych występują wieczne śniegi. Żyją tu m.in.: desman pirenejski, sarna, świstak, koziorożec pirenejski, dzik, ryś, żbik, wydra, kuna, tchórz, gronostaj, borsuk, żeneta, lis i niedźwiedź brunatny, a z ptaków – orłosęp brodaty, puchacz, głuszec, sęp płowy i pardwa górska.

</doc>
<doc id="2658782" url="https://pl.wikipedia.org/wiki?curid=2658782" title="Kněžpole">
Kněžpole

Kněžpole – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 1106 mieszkańców.

</doc>
<doc id="2658789" url="https://pl.wikipedia.org/wiki?curid=2658789" title="Komňa">
Komňa

Komňa – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 561 mieszkańców.

</doc>
<doc id="2658792" url="https://pl.wikipedia.org/wiki?curid=2658792" title="Andinoacara rivulatus">
Andinoacara rivulatus



</doc>
<doc id="2658797" url="https://pl.wikipedia.org/wiki?curid=2658797" title="Korytná">
Korytná

Korytná – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 970 mieszkańców.

</doc>
<doc id="2658805" url="https://pl.wikipedia.org/wiki?curid=2658805" title="Tarot marsylski">
Tarot marsylski

Tarot marsylski (fr. "Tarot de Marseille") – jedna z najbardziej popularnych talii tarota, powstały prawdopodobnie w połowie XVII wieku we Francji. "Tarot marsylski" jest najbardziej standardową talią, wywodzi się z niej większość późniejszych tarotów.
Jego nazwa pochodzi prawdopodobnie z XIX wieku, mimo że dotyczy talii znacznie starszych. Określenie "Tarot marsylski" pojawia się w wydanej w 1889 roku książce "Tarot Cyganów: Klucz do nauk okultystycznych" ("Le Tarot des Bohémiens, clef absolue des sciences occultes") autorstwa znanego francuskiego okultysty, Papusa.
Później określenie to spopularyzował Paul Marteau, gdy w 1930 roku ukazała się jego książka pt. "Le Tarot de Marseille".
Uznaje się, że pierwsza talia "Tarota marsylskiego" została opublikowana w latach 1643-1664 a jej twórcą był paryski producent kart do gry, Jacques Viéville. Składała się z 22 kart Arkanów Wielkich i 56 Arkanów Małych. Zdobyła popularność dzięki żywej kolorystyce i poręcznemu rozmiarowi kart (65x125 mm). Jednak karty zaprojektowane przez Viéville’a różniły się trochę od "Tarota marsylskiego" jakiego znamy dzisiaj, m.in. poprzez wizerunki niektórych Wielkich Arkanów (szczegóły poniżej). Te różnice zbliżają tarot Viéville’a do Tarota belgijskiego zwanego też flamandzkim. 
W 1664 inny paryski producent, Jean Noblet, wydrukował własną talię "Tarota marsylskiego". Jego Wielkie Arkana były już w całości takie, jakie występują we współczesnych taliach. W stosunku do talii J. Viéville’a, w kartach J. Nobleta zastosowano inną numerację Wielkich Arkanów (zamiana miejscem "Rydwanu" ze "Sprawiedliwością" oraz "Eremity" z kartą "Siły") oraz w kilku z nich pojawiły się inne alegoryczne wizerunki:
Z mniejszych różnic między Arkanami Wielkimi talii Viéville’a a Nobleta, można wyróżnić np.:
Oprócz tego, wszystkie karty zostały ponumerowane, a karty figuralne dodatkowo opatrzone odpowiednimi tytułami.

</doc>
<doc id="2658806" url="https://pl.wikipedia.org/wiki?curid=2658806" title="Kostelany nad Moravou">
Kostelany nad Moravou

Kostelany nad Moravou – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 940 mieszkańców.

</doc>
<doc id="2658810" url="https://pl.wikipedia.org/wiki?curid=2658810" title="Marcin Freyman">
Marcin Freyman

Marcin Stanisław Freyman (ur. 31 stycznia 1898 w Bachmaczu, zm. w kwietniu 1940 w Charkowie) – major dyplomowany kawalerii Wojska Polskiego, ofiara zbrodni katyńskiej.
Życiorys.
Urodził się 31 stycznia 1898 w rodzinie Aleksandra (1862–1907) i Olgi z Kwaśnickich (1874–1963). Ukończył (zdając maturę) Szkołę Handlową w Żytomierzu.
Od 1917 służył w II Korpusie Wschodnim. Należał także do Polskiej Organizacji Wojskowej.
W 1918 zgłosił się na ochotnika do Wojska Polskiego, został przydzielony do 2 pułku ułanów, w którego szeregach walczył w wojnie polsko-bolszewickiej. Za bohaterstwo w czasie szarży dowodzonego przez Marcina Freymana plutonu kawalerii na bolszewickie stanowiska karabinów maszynowych pod wsią Kaniewo, które zdobył wraz z jeńcami, przyczyniając się do utrzymania wyrwy w linii nieprzyjaciół, został odznaczony Krzyżem Srebrnym Orderu Virtuti Militari.
Po zakończeniu działań wojennych pozostał w wojsku został zweryfikowany do stopnia porucznika ze starszeństwem z dniem 1 sierpnia 1920 i kontynuował służbę w 2 pułku ułanów w Suwałkach. W grudniu 1927 roku został powołany z Oddziału II Sztabu Generalnego do złożenia egzaminu przedwstępnego do Wyższej Szkoły Wojennej. W 1928 roku znajdował się w dyspozycji komendanta kadry oficerów kawalerii. Z dniem 1 listopada 1928 roku został przeniesiony do 2 pułku ułanów. W grudniu 1929 roku, po ukończeniu kursu próbnego i odbyciu „przepisanego stażu liniowego” został powołany na dwuletni kurs 1929/31 do Wyższej Szkoły Wojennej w Warszawie. Z dniem 1 września 1931, po ukończeniu kursu i otrzymaniu dyplomu naukowego oficera dyplomowanego, został przydzielony do 2 Dywizji Kawalerii w Warszawie na stanowisko I oficera sztabu. W czerwcu 1934 roku został przeniesiony do 1 pułku szwoleżerów w Warszawie. Od 1935 służył w Departamencie Kawalerii Ministerstwa Spraw Wojskowych w Warszawie. Na stopień majora został mianowany ze starszeństwem z dniem 1 stycznia 1936 i 26. lokatą w korpusie oficerów kawalerii. W 1937 został mianowany szefem sztabu Mazowieckiej Brygady Kawalerii w Warszawie. Na tym stanowisku walczył w kampanii wrześniowej.
11 września pod Czernikiem Brygada prowadziła walkę z niemiecką 11 Dywizją Piechoty gen. por. Maxa Bocka, nacierającą na Mińsk Mazowiecki. W czasie walk major Marcin Freyman został ranny. Na stanowisku szefa sztabu zastąpił go kpt. dypl. Paweł Gill.
Po agresji ZSRR na Polskę wzięty do niewoli sowieckiej i przewieziony do obozu w Starobielsku. Wiosną 1940 zamordowany przez NKWD w Charkowie i pochowany potajemnie w Piatichatkach w grobie masowym. Obecnie spoczywa na Cmentarzu Ofiar Totalitaryzmu w Charkowie. Jego grób symboliczny znajduje się na Cmentarzu Komunalnym Agrykola w Elblągu (sektor XIII-13-7).
5 października 2007 Minister Obrony Narodowej awansował go pośmiertnie do stopnia podpułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2658813" url="https://pl.wikipedia.org/wiki?curid=2658813" title="Košíky">
Košíky

Košíky – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 425 mieszkańców.

</doc>
<doc id="2658817" url="https://pl.wikipedia.org/wiki?curid=2658817" title="Kudlovice">
Kudlovice

Kudlovice – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 958 mieszkańców.

</doc>
<doc id="2658825" url="https://pl.wikipedia.org/wiki?curid=2658825" title="Veletiny">
Veletiny

Veletiny – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 553 mieszkańców.

</doc>
<doc id="2658827" url="https://pl.wikipedia.org/wiki?curid=2658827" title="Parvacara curviceps">
Parvacara curviceps



</doc>
<doc id="2658833" url="https://pl.wikipedia.org/wiki?curid=2658833" title="Vlčnov">
Vlčnov

Vlčnov – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 3045 mieszkańców.

</doc>
<doc id="2658838" url="https://pl.wikipedia.org/wiki?curid=2658838" title="Vyškovec">
Vyškovec

Vyškovec – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 142 mieszkańców.

</doc>
<doc id="2658841" url="https://pl.wikipedia.org/wiki?curid=2658841" title="Anna Michelotti">
Anna Michelotti



</doc>
<doc id="2658842" url="https://pl.wikipedia.org/wiki?curid=2658842" title="Grupa kombundowska">
Grupa kombundowska



</doc>
<doc id="2658844" url="https://pl.wikipedia.org/wiki?curid=2658844" title="Záhorovice">
Záhorovice

Záhorovice – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 1075 mieszkańców.

</doc>
<doc id="2658847" url="https://pl.wikipedia.org/wiki?curid=2658847" title="Llansannan">
Llansannan

Llansannan – wieś położona w hrabstwie Conwy w północnej Walii. Leży na brzegu rzeki Aled około 8 mil na południe od Abergele. W 2001 wieś liczyła 1291 mieszkańców.

</doc>
<doc id="2658851" url="https://pl.wikipedia.org/wiki?curid=2658851" title="Zlámanec">
Zlámanec

Zlámanec – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 299 mieszkańców.

</doc>
<doc id="2658860" url="https://pl.wikipedia.org/wiki?curid=2658860" title="Zlechov">
Zlechov

Zlechov – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 1698 mieszkańców.

</doc>
<doc id="2658867" url="https://pl.wikipedia.org/wiki?curid=2658867" title="Žítková">
Žítková

Žítková – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 182 mieszkańców.

</doc>
<doc id="2658875" url="https://pl.wikipedia.org/wiki?curid=2658875" title="Lopeník">
Lopeník

Lopeník – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 175 mieszkańców.

</doc>
<doc id="2658923" url="https://pl.wikipedia.org/wiki?curid=2658923" title="Open de Nice Côte d'Azur">
Open de Nice Côte d'Azur



</doc>
<doc id="2658927" url="https://pl.wikipedia.org/wiki?curid=2658927" title="Allocottus">
Allocottus



</doc>
<doc id="2658929" url="https://pl.wikipedia.org/wiki?curid=2658929" title="Blennicottus">
Blennicottus



</doc>
<doc id="2658930" url="https://pl.wikipedia.org/wiki?curid=2658930" title="Montereya">
Montereya



</doc>
<doc id="2658932" url="https://pl.wikipedia.org/wiki?curid=2658932" title="Oxycottus">
Oxycottus



</doc>
<doc id="2658935" url="https://pl.wikipedia.org/wiki?curid=2658935" title="Open de Nice Côte d'Azur 2011">
Open de Nice Côte d'Azur 2011



</doc>
<doc id="2658938" url="https://pl.wikipedia.org/wiki?curid=2658938" title="Bari (grupa etniczna)">
Bari (grupa etniczna)

Bari – afrykańska grupa etniczna, mieszkająca w Sudanie Południowym, a także w Ugandzie i w Demokratycznej Republice Konga. Mówią językiem bari, z podgrupy języków nilockich. Populacja wynosi 587 tysięcy osób, w tym 503 tysiące w Sudanie Południowym.

</doc>
<doc id="2658939" url="https://pl.wikipedia.org/wiki?curid=2658939" title="Cyprian Józef Langi">
Cyprian Józef Langi

Cyprian Józef Lange (zm. 1757) – doktor obojga praw, archidiakon zawichojski, kanonik krakowski, sandomierski, wiślicki, prepozyt w Rakowie.

</doc>
<doc id="2658955" url="https://pl.wikipedia.org/wiki?curid=2658955" title="Tensor krzywizny">
Tensor krzywizny



</doc>
<doc id="2658958" url="https://pl.wikipedia.org/wiki?curid=2658958" title="I LO w Zduńskiej Woli">
I LO w Zduńskiej Woli



</doc>
<doc id="2658989" url="https://pl.wikipedia.org/wiki?curid=2658989" title="Open de Nice Côte d’Azur 2012">
Open de Nice Côte d’Azur 2012

Open de Nice Côte d’Azur 2012 – tenisowy turniej ATP rangi ATP World Tour 250 z cyklu Open de Nice Côte d’Azur rozgrywany w dniach 20–26 maja 2012 roku w Nicei na kortach ziemnych o puli nagród 398 250 euro.

</doc>
<doc id="2658994" url="https://pl.wikipedia.org/wiki?curid=2658994" title="Baureihe 95">
Baureihe 95

Baureihe 95 – niemiecka lokomotywa parowa produkowana w latach 1922–1924. Zostały wyprodukowane w liczbie 45 sztuk. Były używane do prowadzenia pociągów towarowych na liniach górskich. Parowozy niemieckie kursowały do 1981 roku.
Historia.
Pięcioosiowe tendrzaki w krajach niemieckich były jak dotąd przeznaczone do prowadzenia pociągów towarowych na liniach górskich czyli raczej przystosowane do jazdy z małymi prędkościami. Natomiast koleje austriackie z wyjątkiem kolei przemysłowych nie potrzebowały takich parowozów. Do większych prędkości i obciążeń na przełęczach górskich były potrzebne parowozy o większych kotłach i z naprowadzaniem do jazdy po łukach. W Niemczech takie parowozy eksploatowała kolej przemysłowa Halberstadt – Blankenburg. Lokomotywy tej serii zamówiły również Pruskie koleje państwowe .
Opis techniczny.
Parowozy serii T20 miały belkową ostoję z obudową z odlewów staliwnych. Parowóz posiadał wózki Kraussa-Helmholtza, osie środkowe były zawieszone w ostoi. Oś silnikowa miała podcięte obrzeża. Parowozy przeznaczone do jazdy na liniach górskich z wzniesieniami na stromych rampach do 70‰ miały piasecznice do wszystkich kół wiązanych z obydwu stron i były wyposażone w hamulec przeciwciśnieniowy Riggenbacha. Parowóz posiadał stawidło Heusingera. Parowozy serii T20 mogły prowadzić po torze poziomym składy o masie 2060 t z maksymalną prędkością 70 km/h, a na wzniesieniu 25‰ prowadził pociągi o masie 430 t z prędkością 25 km/h. Przeszkodą w wykorzystaniu parowozów na innych liniach zębatych był zbyt duży nacisk osi.

</doc>
<doc id="2658999" url="https://pl.wikipedia.org/wiki?curid=2658999" title="Bosco Ntaganda">
Bosco Ntaganda

Bosco Ntaganda (ur. 5 listopada 1973 w Kiningi, Rwanda) – kongijski partyzant bojówek Narodowego Kongresu na rzecz Obrony Ludu (CNDP), a po jej zalegalizowaniu w 2009, generał w armii narodowej w kongijskiej prowincji Kiwu. W 2012 wzniecił rebelię przeciwko władzom centralnym w Kiwu, zakładając Ruch 23 Marca. Znany pod przydomkiem „Terminator”.
Życiorys.
Ntaganda wywodzi się z ludu Banyamulenge, kongijskich Tutsich. Na początku lat 90. XX wieku, walczył w rwandyjskiej armii podczas wojny domowej w Rwandzie, w 1994 po ludobójstwie w Rwandzie na Tutsich, uczestniczył w akcjach odwetowych na Hutu.
Wstąpił do Patriotycznych Sił na rzecz Wyzwolenia Konga (FPLC), zbrojnego skrzydła Unii Kongijskich Patriotów (UPC), założonej w 2001. Po II wojnie domowej w Kongu w ramach procesu pokojowego w 2005 został mianowany przez władze generałem w Narodowych Siłach Zbrojnych, jednakże propozycję tą odrzucił. 1 listopada 2005 Rada Bezpieczeństwa ONZ nałożyła na niego zakaz podróżowania i zamrożeniem aktyw za naruszenie nałożonego embarga na broń.
W 2006 Międzynarodowy Trybunał Karny (MTK) z Hagi wydał za Ntagandą nakaz aresztowania wskutek popełnienia przez niego zbrodni wojennych i werbowania dzieci poniżej 15. roku życia do oddziałów militarnych. W tym samym roku popadł w konflikt z dowództwem UPC, w wyniku czego powrócił do rodzinnej prowincji Kiwu. Dołączył wówczas do Narodowego Kongresu na rzecz Obrony Ludu (CNDP) pod dowództwem Laurenta Nkundy, który wówczas prowadził rebelię antyrządową. Po wkroczeniu w szeregi partyzantów, został szefem sztabu.
Po rozbiciu rebeliantów, aresztowania Nkundy i podpisania porozumienia pokojowego 23 marca 2009, CNDP została zalegalizowaną partią polityczną, a Ntaganda otrzymał posadę generała armii narodowej z oddziałem w Gomie w Kiwu, pomimo poszukiwań Ntagandy przez MTK.
23 marca 2012 w trzy lata od porozumień pokojowych, generał Bosco Ntaganda zbuntował się i uformował Ruch 23 Marca. Wpływ na to miały sfałszowane według opozycjonistów wybory generalne z 28 listopada 2011. 4 kwietnia 2012 generał wraz z 300 żołnierzami zdezerterował w prowincji Kiwu. Doszło wówczas do walk z armią pod Rutshuru. W wyniku tego 11 kwietnia 2012 prezydent Kabila wydał nakaz aresztowania Ntagandy.
18 marca 2013 Ntaganda pojawił się w ambasadzie USA w Kigali, stolicy Rwandy. Departament Stanu USA poinformował, że generał oddał się ręce amerykańskich dyplomatów, którzy na jego własne życzenie przekazali go Międzynarodowemu Trybunałowi Karnemu w Hadze. Ciążyło na nim 18 zarzutów zbrodni wojennych i zbrodni przeciwko ludzkości, takich jak zabójstwa, gwałtów i wykorzystywania dzieci jako żołnierzy. 10 lutego 2014 Międzynarodowy Trybunał Karny rozpoczął w jego sprawie postępowanie przygotowawcze.
Proces Ntagandy rozpoczął się 3 września 2015. Oskarżony nigdy nie przyznał się do zarzucanych mu czynów. 7 listopada 2019 został skazany na 30 lat więzienia. 
W marcu 2021 roku Międzynarodowy Trybunał Karny ustalił wysokość odszkodowań dla ofiar Bosco Ntagandy na 30 mln dolarów.

</doc>
<doc id="2659007" url="https://pl.wikipedia.org/wiki?curid=2659007" title="Edward Kleszczyński">
Edward Kleszczyński

Edward Kleszczyński (również Edward Puttkamer-Kleszczyński), ps. "Dzik, Miechowita" (ur. 6 września 1892 w Skrzeszowicach, zm. 20 stycznia 1984 w Nowym Jorku) – polski działacz niepodległościowy i społeczny, ziemianin, oficer Wojska Polskiego, Armii Krajowej i Polskich Sił Zbrojnych, polityk, poseł na Sejm i senator w II RP, członek Rady Związku Powiatów Rzeczypospolitej Polskiej w 1933 roku, członek władz Rady Okręgowej Obozu Zjednoczenia Narodowego w Krakowie w 1937 roku.
Życiorys.
Urodził się w rodzinie Bogusława i Heleny z Czarnomskich. Był prawnukiem Franciszka Czarnomskiego, generała wojsk polskich, dowódcy Szkoły Podchorążych Jazdy w Warszawie i siostrzeńcem Franciszka Czarnomskiego, gleboznawcy, profesora Uniwersytetu Jagiellońskiego.
Ukończył Wyższą Szkołę Realną w Krakowie, zdając maturę w 1909 roku, Wyższą Szkołę Rolniczą (w 1914 roku) i Akademię Handlową w Wiedniu. W wojsku przeszedł szkołę podoficerską i dwutygodniowy kurs dla instruktorów szkół przyfrontowych.
W czasie studiów w Wiedniu był prezesem „Ogniska”, stowarzyszenia akademickiego „Koło Rolniczo-Leśne” i Polskich Drużyn Strzeleckich (1912–1914). Podczas I wojny światowej służył w 1 pułku ułanów Legionów Polskich: 3 sierpnia 1914 roku wstąpił do 1 patrolu konnego Władysława Beliny-Prażmowskiego, w pułku służył od 16 sierpnia 1914 roku, 1 listopada 1916 roku awansując do stopnia podporucznika. Od 6 lutego do 1 kwietnia 1917 roku był wykładowcą służby wewnętrznej na kawaleryjskim kursie podoficerskim przy 1 pułku ułanów w Ostrołęce.
Latem tego roku, w czasie tzw. kryzysu przysięgowego odmówił złożenia przysięgi, więziony od października do listopada 1917 roku w Przemyślu. Od 1917 roku był członkiem Polskiej Organizacji Wojskowej. Od listopada 1918 roku był ochotnikiem w Wojsku Polskim, został ranny w czasie walk o Wilno w 1919 roku. W lipcu 1920 roku i od października 1920 roku do czerwca 1921 roku był dowódcą 11 pułku Ułanów Legionowych w stopniu rotmistrza.
Po przejściu do rezerwy w 1922 roku w stopniu majora kawalerii, osiadł w rodzinnym majątku w Radziemicach, gdzie mieszkał i który prowadził do wybuchu II wojny światowej.
Wkrótce został członkiem Rady Gminnej i Wydziału Powiatowego w Miechowie (w tym powiecie znajdują się Radziemice), był również wieloletnim prezesem Izby Rolniczej w Krakowie, prezesem Małopolskiego Towarzystwa Rolniczego, członkiem władz Centralnego TOKR, od 1935 roku – członkiem prezydium Związku Izb i Organizacji Rolniczych RP. Działał w Oddziale Miechowskim Związku Ziemian. Był zaangażowany w działalność spółdzielczą, był m.in. organizatorem spółdzielni mleczarskiej we wsi Radziemice.
Był bliskim współpracownikiem Walerego Sławka.
W 1928 roku został posłem na Sejm II kadencji (1928–1930) – mandat uzyskał z listy nr 1 (BBWR). W tej kadencji pracował w komisjach: administracji, reform rolnych, rolnej (zastępca przewodniczącego) i wojskowej. W 1928 roku został powtórnie posłem na Sejm, III kadencji (1930–1935) – mandat uzyskał z listy nr 1 (BBWR). W III kadencji pracował w komisjach: administracji, budżetowej, rolnej (kierownik grupy) i wojskowej (do marca 1931 roku).
W 1935 roku został senatorem IV kadencji (1935–1938) z województwa krakowskiego. W IV kadencji pracował w komisjach: budżetowej (1935–1936), gospodarczo-skarbowej, komunikacyjnej i rolnej (1937–1938).
W sierpniu 1939 roku zgłosił się ochotniczo do 11 Pułku Ułanów Legionowych, w którym został nadetatowym zastępcą dowódcy pułku, którym później dowodził pod koniec kampanii wrześniowej.
Znalazł się na krótko w niewoli niemieckiej, z której zbiegł, następnie działał w konspiracji. Od 1942 roku był współorganizatorem i członkiem sztabu Inspektoratu Armii Krajowej Miechów. W 1942 roku był więziony przez pół roku w więzieniu na Montelupich w Krakowie, następnie krótko w więzieniu kryminalnym w Warszawie, skąd został wykupiony. Od sierpnia 1944 roku był dowódcą Zmotoryzowanej Krakowskiej Brygady Kawalerii AK.
Po wojnie był poszukiwany przez UB, przedostał się do 1 Dywizji Pancernej generała Stanisława Maczka, w latach 1945–1946 służył jako oficer 1 Pułku Ułanów Krechowieckich, następnie – w latach 1947–1950 – w Polskim Korpusie Przysposobienia i Rozmieszczenia w Wielkiej Brytanii.
Po wyjeździe do Stanów Zjednoczonych w 1950 roku osiadł w Nowym Jorku. Był działaczem Ligi Niepodległości Polski i członkiem IV Rady Narodowej RP w latach 1951–1953. Aktywnie rozwijał Instytut Józefa Piłsudskiego w Ameryce, w którym był wiceprezesem (1952–1953), skarbnikiem (1968–1969) i sekretarzem zarządu (1974–1975). W 1953 roku przewodniczył zjazdowi założycielskiemu Stowarzyszenia Polskich Kombatantów w Stanach Zjednoczonych, a następnie przewodniczył jego Komisji Rewizyjnej oraz od 1957 roku – Sądu Koleżeńskiego.
Edward Kleszczyński był żonaty z Ireną Mieroszewską, stryjeczną siostrą Juliusza Mieroszewskiego, wcześniejszą żoną Kazimierza Szwarcenberg-Czernego, konsula RP w Niemczech.

</doc>
<doc id="2659012" url="https://pl.wikipedia.org/wiki?curid=2659012" title="Rudolph Gottfried Arndt">
Rudolph Gottfried Arndt



</doc>
<doc id="2659036" url="https://pl.wikipedia.org/wiki?curid=2659036" title="Dinah Pfizenmaier">
Dinah Pfizenmaier

Dinah Pfizenmaier (ur. 13 stycznia 1992 w Bielefeld) – niemiecka tenisistka.
Kariera tenisowa.
Starty na zawodowych kortach rozpoczęła w wieku czternastu lat, w 2006 roku biorąc udział w kwalifikacjach do turnieju ITF w Bielefeld. Wystąpiła tam dzięki "dzikiej karcie", ale odpadła już w pierwszej rundzie. Po raz pierwszy w turnieju głównym zagrała dwa lata później, w Versmold, ale i tym razem zakończyła występy na pierwszej rundzie. Pierwsze poważniejsze sukcesy zaczęła odnosić dopiero w 2011 roku. Najpierw, w belgijskim Knokke-Heist dotarła do półfinału a potem w fińskim Tampere osiągnęła swój pierwszy finał w grze pojedynczej, przegrywając w nim z reprezentantką gospodarzy, Piią Suomalainen. W sierpniu 2011 wygrała swój pierwszy turniej, w Brunszwiku, a dwa tygodnie później następny, w Rotterdamie. W sumie wygrała dziewięć turniejów w grze pojedynczej i dwa w grze podwójnej rangi ITF.
W kwietniu 2012 roku dwukrotnie zagrała w kwalifikacjach do turniejów cyklu WTA, w Barcelonie i Stuttgarcie, ale za każdym razem odpadała w pierwszej rundzie.
W maju 2012 roku osiągnęła drugą setkę światowego rankingu WTA, plasując się na 190 miejscu. Również w maju tego samego roku wzięła udział w kwalifikacjach do wielkoszlemowego French Open i po pokonaniu Kristýny Plíškovej, Misaki Doi i Móniki Puig awansowała do fazy głównej rozgrywek. W turnieju głównym pokonała w pierwszej rundzie Caroline Garcia natomiast w drugiej trafiła na turniejową "jedynkę", Wiktoryję Azarankę i przegrała 1:6, 1:6.
W sezonie 2013 osiągnęła trzecią rundę French Open. Po pokonaniu trzech przeciwniczek w kwalifikacjach oraz Mandy Minelli i Urszuli Radwańskiej w turnieju głównym, przegrała z Agnieszką Radwańską 3:6, 4:6. W zawodach w Palermo osiągnęła ćwierćfinał.

</doc>
<doc id="2659064" url="https://pl.wikipedia.org/wiki?curid=2659064" title="Baureihe 23">
Baureihe 23

Baureihe 23 – niemiecka lokomotywa parowa produkowana w latach 1950–1959. Zostały wyprodukowane w liczbie 105 sztuk. Były używane do prowadzenia pociągów pasażerskich. Parowozy niemieckie kursowały do 1976 roku.
Historia.
W pierwotnych programach Einheitslokomotiven nie było parowozu o układzie osi 1'C1' a jeszcze w latach trzydziestych liczono się z produkcją nowych parowozów o układzie osi 2'C z wąskim paleniskiem które miały zastąpić Baureihe 38. W 1941 roku wyprodukowano wreszcie dwa pierwsze parowozy Baureihe 23 według rysunków technicznych. W czasie wojny wstrzymano produkcję parowozów. Dopiero w 1950 roku kolej federalna wznowiła produkcję parowozów.
Opis techniczny.
Parowozy Baureihe 23 miały spawany kocioł z paleniskiem i komorą spalania, były wyposażone w podgrzewacz wody zasilającej z mieszadłem. Spawana ostoja była wykonana z blachy. Parowóz posiadał wózek Kraussa-Helmholtza. W czasie produkcji korbowody i wiązary otrzymały łożyska toczne. Suwaki ze stawidłem Heusingera miały samoczynne wyrównywacze ciśnienia. Przestawiając mechanizm wahadłowy można było zmienić nacisk osi. Tender był samonośną konstrukcją spawaną.
W czasie produkcji i eksploatacji wprowadzono wiele udoskonaleń i zmian konstrukcyjnych. Kocioł był bardzo wydajny, zwłaszcza przy intensywnej pracy parowozów. Parowozy mogły prowadzić po torze poziomym składy o masie 600 t z maksymalną prędkością 110 km/h.

</doc>
<doc id="2659076" url="https://pl.wikipedia.org/wiki?curid=2659076" title="Kierzek-Gajówka">
Kierzek-Gajówka

Kierzek-Gajówka – osada leśna w Polsce położona w województwie śląskim, w powiecie częstochowskim, w gminie Blachownia.
W latach 1975–1998 miejscowość administracyjnie należała do województwa częstochowskiego.

</doc>
<doc id="2659082" url="https://pl.wikipedia.org/wiki?curid=2659082" title="Cisie (osada w województwie śląskim)">
Cisie (osada w województwie śląskim)

Cisie – osada leśna w Polsce położona w województwie śląskim, w powiecie częstochowskim, w gminie Blachownia.
W latach 1975–1998 miejscowość administracyjnie należała do województwa częstochowskiego.

</doc>
<doc id="2659133" url="https://pl.wikipedia.org/wiki?curid=2659133" title="Abergele">
Abergele

Abergele – miasto w hrabstwie Conwy. Jest starym rzymskim handlowym miastem, położonym na północnym wybrzeżu Walii. Na przedmieściach w północnej części Abergele, leży wieś Pensarn.
Geografia.
Samo miasto leży przy drodze A55 i jest znane dzięki zamkowi Gwrych. Abergele jest otoczone lasem. Najwyższe wzniesienie to Moelfre Isaf (1038 m), leżące na południu miasta.

</doc>
<doc id="2659137" url="https://pl.wikipedia.org/wiki?curid=2659137" title="Poecilia reticulate">
Poecilia reticulate



</doc>
<doc id="2659174" url="https://pl.wikipedia.org/wiki?curid=2659174" title="Charax puntazzo">
Charax puntazzo



</doc>
<doc id="2659175" url="https://pl.wikipedia.org/wiki?curid=2659175" title="Sargus puntazzo">
Sargus puntazzo



</doc>
<doc id="2659179" url="https://pl.wikipedia.org/wiki?curid=2659179" title="Opactwo Cystersów w Rudach">
Opactwo Cystersów w Rudach

Opactwo Cystersów w Rudach (niem. "Zisterzienserkloster Groß Rauden") – romańsko–gotyckie opactwo w Rudach w powiecie raciborskim, w województwie śląskim. Współcześnie opactwo, będąc własnością diecezji gliwickiej, funkcjonuje jako Pocysterski Zespół Klasztorno-Pałacowy, łącząc w sobie Sanktuarium Matki Boskiej Pokornej oraz Ośrodek Formacyjno-Edukacyjny Diecezji Gliwickiej. Obiekt znajduje się na Szlaku Cysterskim.
Historia.
Początki opactwa.
Plany założenia klasztoru na tych terenach pojawiały się już w 1238. Pierwotnie klasztor miał być ulokowany w Woszczycach, jednak po przeprowadzeniu wizytacji tych terenów z lokacji zrezygnowano. Wpływ na ten fakt mógł mieć również najazd mongolski w 1241. W połowie wieku do pomysłu powrócono, wpisując go w proces rozwoju cywilizacyjnego Śląska. Jednym z jego animatorów był książę opolski Władysław, który nadał prawa miejskie szeregowi miejscowości (między innymi dla Gliwic i Bytomia) oraz był fundatorem kilku klasztorów. Około 1253 sprowadził do Rud cystersów z Jędrzejowa (dokładna data fundacji nie jest znana, a pierwszy dokument pochodzi z 1258) i nadał im w uposażeniu siedem okolicznych wsi. Granice posiadłości klasztornych zostały określone zasadą odległości trzech mil od: Gliwic, Raciborza i Koźla. W herbie rudzkiego opactwa umieszczono litery MORS, które symboliką nawiązywały do klasztoru macierzystego, czyli francuskiego Morimond. Po trzydziestu latach funkcjonowania opactwo rudzkie dało początek drugiemu klasztorowi cysterskiemu na Górnym Śląsku w Jemielnicy.
Rozkwit i lata świetności.
Sprawna i zaradna gospodarka cystersów w Rudach od początku ich obecności sprawiła, że w krótkim czasie założyli oni osiem nowych wsi, prowadzili uporządkowaną gospodarkę rolną, kolonizując dzikie jak dotąd tereny. Zajmowali się browarnictwem, bartnictwem, a także produkcją węgla i smoły. W dolinie rzeki Rudy założyli stawy, w których prowadzili hodowlę ryb. Wybudowali system tam i kanałów, dzięki którym funkcjonowały huty żelaza, miedzi i szkła. Szeroko zakrojona działalność gospodarcza wpływała na przeobrażanie krajobrazu, ale również zasilała klasztorny skarbiec.
Centrum życia zakonnego stanowił kościół pod wezwaniem Wniebowzięcia Najświętszej Marii Panny. Budowę kościoła ukończono na początku XIV wieku. Uznawany jest za najstarsze sanktuarium maryjne na Śląsku. Rzesze pielgrzymów przybywały tu przede wszystkim ze względu na słynący łaskami obraz Matki Boskiej Pokornej. Obraz pochodzi z XV wieku i jest prawdopodobnie kopią ikony, którą przywiozła księżniczka bułgarska Wiola, żona księcia Kazimierza i w 1228 przekazała cystersom.
Opactwo w Rudach było również ośrodkiem edukacyjnym i oświatowym. W XIV uruchomiono pierwszą szkołę przy klasztorze, której celem było przygotowanie chłopców do życia zakonnego i kapłaństwa. Później szkoła klasztorna przekształcona została w gimnazjum, prawdopodobnie pierwsze na Śląsku. Od 1765 przez 11 lat przy opactwie działała wyższa uczelnia, przygotowująca kandydatów na nauczycieli. Prowadzono również kurs filozoficzny, który ukończyło ponad dwa tysiące absolwentów, a ponad pół tysiąca z nich zostało duchownymi.
Pozycja klasztoru i jego opatów na Śląsku szybko rosła. W 1510 opat Mikołaj IV uzyskał od papieża prawo noszenia insygniów pontyfikalnych. Był to jednocześnie ostatni opat, który został wybrany przy współudziale konwentu w Jędrzejowie. Ze względu na dekret cesarski z 1585 zabraniający cudzoziemcom dostępu do stanowiska opata, związki z macierzystym opactwem zostały całkowicie zerwane. W 1616 roku klasztor w Rudach wraz z opactwem z Jemielnicy dołączył do opactw dolnośląskich, które już wcześniej zostały włączone do czeskiej prowincji zakonnej. W 1651 opactwa utworzyły odrębną prowincję śląską.
Prosperita klasztoru była zakłócana, podobnie jak w innych śląskich klasztorach zawieruchami wojennymi. Lata kryzysu przyniosły wojny husyckie w pierwszej połowie XV wieku. Najazdy husytów i taborytów skutkowały niszczeniem mienia i grabieniem majątku. Trudny okres dla klasztoru to również lata reformacji. Mnisi przyjmując nauki Lutra opuszczali klasztor, zabierali z sobą co cenniejsze rzeczy. Kolejnym wyzwaniem były trudy wojny trzydziestoletniej. Klasztor był kilkakrotnie plądrowany i obciążany kontrybucjami. W 1625 liczba członków miejscowego konwentu spadła do pięciu. 
Po zakończeniu wojny dla klasztoru nadeszły lepsze lata związane z postacią opata Andreasa Emanuela Pospela i jego następców. Przebudowano klasztor i kościół nadając mu barokowy charakter. Zgromadzono znaczną bibliotekę klasztorną. Z tego okresu pochodzi również kaplica Najświętszej Marii Panny, w której umieszczono słynący łaskami obraz Matki Boskiej. Na północ od klasztoru wzniesiono pałac opacki. W latach 1785–1790 przeprowadzono kompleksową modernizację wystroju świątyni. Było to ostatnie przedsięwzięcie cystersów rudzkich przed sekularyzacją.
Sekularyzacja i okres książęcy.
Na początku XIX wieku opactwo rudzkie podzieliło los opactw śląskich. 26 listopada 1810 roku królewski komisarz odczytał w Rudach edykt sekularyzacyjny, zamykający ponad pięćsetletnią historię opactwa. W momencie ogłoszenia edyktu klasztor zamieszkiwało trzydziestu dwóch mnichów. Nakazano im natychmiastowe opuszczenie klasztoru. Część z nich pozostała w klasztorze jeszcze przez kilka lat obsługując parafię, która została utworzona w miejsce klasztoru. Ostatni cysters z Rud zmarł w roku 1856 w Cyprzanowie, gdzie pełnił funkcję proboszcza. W momencie sekularyzacji biblioteka klasztorna liczyła ponad 10 tysięcy woluminów. Zostały one rozparcelowane po śląskich bibliotekach, a część przekazano na makulaturę.
Po sekularyzacji dobra klasztorne zostały przekazane pruskiemu ministrowi Wilhelmowi Ludwigowi Georgowi zu Sayn-Wittgenstein. Przez dwa lata funkcjonował w nich szpital wojskowy, w który przebywali między innymi śląscy żołnierze oddziałów ochotniczych, którzy ucierpieli w walkach z armią Napoleona. W 1820 budynki klasztorne otrzymał od rządu pruskiego landgraf Wiktor Amadeusz z Hesji-Rotenburga, a po jego bezpotomnej śmierci siostrzeniec jego żony – Wiktor von Hohenlohe-Waldenburg-Schillingsfürst. Otrzymał on od króla pruskiego Wilhelma IV, tytuł księcia oraz prawo do używania tytułu księcia raciborskiego (von Ratibor). Klasztor rudzki stał się w ten sposób siedzibą pierwszego księcia raciborskiego, który rozpoczął przebudowę klasztoru na rezydencję magnacką. Szczególnym zmianom poddane zostało otoczenie klasztoru, wokół którego wytyczono park i wyburzono część budynków gospodarczych. Po przebudowie pałac w Rudach miał 120 sal, gabinetów, pokoi gościnnych z łazienkami, buduarów i innych. Kolejni właściciele Rud to potomkowie pierwszego właściciela, otrzymujący pałac drogą dziedziczenia. Dobra rudzkie pozostały w rękach rodu von Ratibor do 1945.
W styczniu 1945 kościół oraz pałac zostały poważnie zniszczone i spalone przez wojska sowieckie. Pożar zniszczył pałac, a w kościele naruszył główne elementy konstrukcyjne. W ich wyniku zawalił się główny filar oraz część sklepień. Po wojnie odbudowano kościół, a zgliszcza pałacu zostały jedynie zabezpieczone przez zawaleniem. 
Okres powojenny i czasy współczesne.
Odbudowa kompleksu pocysterskiego w Rudach w pierwszych latach po wojnie przebiegała wolno i mało skutecznie. W 1950 zakończono odbudowę kościoła podczas której odsłonięto spod stiuków z XVIII wieku ceglany wątek murów. W latach 70. uporządkowano i odgruzowano część opactwa. W latach 1989–1992 przeprowadzono remont kaplicy z obrazem Matki Boskiej Rudzkiej oraz odnowiono fresk w kopule kaplicy Świętego Krzyża. W 1998 obiekt przekazano na własność diecezji gliwickiej. Rozpoczęto intensywną odbudowę i remont pomieszczeń klasztorno-pałacowych. Pierwszy etap tej rekonstrukcji zakończono w 2008. Rok później utworzono Ośrodek Formacyjno-Edukacyjny Diecezji Gliwickiej. Prowadzone były też prace nad uporządkowaniem i odtworzeniem parku przyklasztornego, który służy jako teren rekreacyjny dla okolicznych mieszkańców, wchodząc w skład utworzonego w 1993 Parku Krajobrazowego „Cysterskie Kompozycje Krajobrazowe Rud Wielkich”.
Przekazanie obiektu diecezji gliwickiej ożywiło również religijny charakter tego miejsca. W 1995 biskup gliwicki Jan Wieczorek podniósł kościół w Rudach do rangi diecezjalnego Sanktuarium Matki Boskiej Pokornej, w roku 2000 ukoronowano cudowny obraz papieskimi koronami, a w 2009 Benedykt XVI podniósł kościół klasztorny do rangi bazyliki mniejszej.
Zabytki.
Zespół klasztorny cystersów wpisany został do rejestru zabytków. W rejestrze znajdują się:
Kościół klasztorny.
Kościół poklasztorny, obecnie bazylika mniejsza pod wezwaniem Wniebowzięcia Najświętszej Marii Panny pełni funkcję diecezjalnego Sanktuarium Matki Boskiej Pokornej. Kościół wybudowano w stylu gotyckim w początkach istnienia opactwa. Jest to świątynia zbudowana na planie krzyża łacińskiego, bez wieży, orientowana, trójnawowa o przęsłach nakrytych sklepieniami krzyżowo-żebrowymi. Do kościoła przylega od południowej strony kaplica maryjna mieszcząca słynący łaskami obraz Matki Boskiej Rudzkiej. Wyposażenie kościoła bardzo bogate do II wojny światowej zostało w znacznej mierze zniszczone w czasie pożaru w 1945. 
W kościele oprócz będącego głównym celem pielgrzymek obrazu znajdują się relikwie św. Walentego oraz Relikwie Św. Krzyża. W kruchcie, pod którą znajduje się krypta książąt raciborskich z rodu Hohenlohe-Schillingsfürst można zobaczyć piękny, XIX-wieczny żeliwny sarkofag księcia Wiktora i jego żony.
Obecnie czynione są starania o wpisanie obiektu na Listę Światowego Dziedzictwa Kulturowego i Przyrodniczego Ludzkości UNESCO. 
Zabudowania klasztorne.
Zabudowania klasztorne, przekształcone w XIX wieku w rezydencję pałacową przylegają do kościoła klasztornego. Zniszczone w czasie pożaru powoli odzyskują dawny blask. W pomieszczeniach mieści się Ośrodek Formacyjno-Edukacyjny, organizowane są wystawy i spotkania. Z obiektów przyklasztornych zachowały się dwa budynki gospodarcze (wśród nich obecna plebania), mur ogrodzenia biegnący wzdłuż głównej alei dojazdowej do kościoła oraz kamienna figura św. Jana Nepomucena z 1724.

</doc>
<doc id="2659192" url="https://pl.wikipedia.org/wiki?curid=2659192" title="Leon Klott">
Leon Klott

 
Leon Kazimierz Klott (ur. 20 września 1868 we wsi Mikołajów, zm. 3 maja 1933 w Wilnie) - lekarz medycyny, tytularny generał brygady Wojska Polskiego.
Życiorys.
Leon Kazimierz Klott urodził się 20 września 1868 we wsi Mikołajów, w powiecie dziśnieńskim ówczesnej guberni wileńskiej, w rodzinie Edwarda i Anny z Dmochowskich. W 1888 ukończył ośmioklasowe gimnazjum filologiczne w Warszawie, a 1894 Wydział Lekarski Imperatorskiego Uniwersytetu Warszawskiego. Po uzyskaniu dyplomu lekarskiego i praktykach w szpitalach warszawskich objął posadę lekarza ziemskiego w Porzeczu w ówczesnej guberni smoleńskiej. W 1901 wstąpił do Korpusu Straży Pogranicznej Imperium Rosyjskiego, służył w Korpusie do 1914. Powołany do Armii Imperium Rosyjskiego. Pełnił funkcję starszego lekarza różnych szpitali polowych, następnie obejmuje funkcję lekarza 15 Dywizji Piechoty. W trakcie służby awansował kolejno na sztabskapitana (1896), kapitana (1900), podpułkownika (1902) i pułkownika (1911).
W styczniu 1918 wstępuje do II Korpusu Polskiego. Po jego rozwiązaniu zgłasza się do Ukraińskiej Straży Pogranicznej i zostaje jej lekarzem w Kamieńcu Podolskim. W lutym 1919 wstępuje do Wojska Polskiego, do oddziałów gen Krajeńskiego. Organizuje szpital WP w Kamieńcu Podolskim.
14 kwietnia 1920 roku został zatwierdzony z dniem 1 kwietnia 1920 roku w stopniu pułkownika lekarza, w grupie oficerów „byłych Korpusów Wschodnich i byłej armii rosyjskiej”. W trakcie odwrotu wojsk polskich spod Kijowa, obejmuje dowództwo szpitala ewakuowanego z Mińska i wraz z nim przybywa do Łodzi. W październiku 1920 roku objął dowództwo szpitala wojskowego w Baranowiczach, a w 1921 szpitala „Na Wilczej Łapie” w Wilnie.
1 czerwca 1921 roku pełnił służbę na stanowisku szefa sanitarnego Grupy „Bieniakonie”, a jego oddziałem macierzystym była Kompania Zapasowa Sanitarna Nr 3. 3 maja 1922 roku został zweryfikowany w stopniu pułkownika ze starszeństwem z 1 czerwca 1919 roku i 35. lokatą w korpusie oficerów sanitarnych, grupa lekarzy, a jego oddziałem macierzystym była nadal Kompania Zapasowa Sanitarna Nr 3. 5 maja 1922 roku został kierownikiem Rejonu Sanitarnego Lida, pozostając oficerem nadetatowym 3 Batalionu Sanitarnego w Grodnie. W kwietniu 1924 roku, po likwidacji Kierownictwa Rejonu Sanitarnego Lida, został odkomenderowany do Szpitala Rejonowego w Lidzie, do czasu wyznaczenia stałego przydziału. W tym samym roku został komendantem Szpitala Rejonowego Lida, pozostając nadal oficerem nadetatowym 3 Baonu Sanitarnego. W kwietniu 1925 roku został przydzielony do Komendy Obozu Warownego „Wilno” na stanowisko naczelnego lekarza. 29 października 1925 roku Prezydent RP Stanisław Wojciechowski nadał mu z dniem 31 grudnia 1925 roku stopień generała brygady „wyłącznie z prawem do tytułu”, a Minister Spraw Wojskowych przeniósł w stan spoczynku z dniem 31 grudnia 1925 roku. Mieszkał w Wilnie.
Po przejściu w stan spoczynku nadal działał zawodowo i społecznie. Objął stanowisko naczelnego lekarza Kasy Chorych w Wilnie a następnie naczelnego lekarza Związku Kas Chorych na Wileńszczyźnie. Ostatnią funkcją, którą pełnił przed śmiercią to inspektor lecznictwa Związku Kas Chorych. Doktor Klott był prezesem Stowarzyszenia Lekarzy Polaków w Wilnie, naczelnikiem Izby Lekarskiej, wiceprezesem Wileńskiego Towarzystwa Lekarskiego.
Tam 3 maja 1933 zmarł na zawał mięśnia sercowego. Pochowany na Cmentarzu Na Rossie w Wilnie.

</doc>
<doc id="2659197" url="https://pl.wikipedia.org/wiki?curid=2659197" title="Polish Yearbook of International Law">
Polish Yearbook of International Law

Polish Yearbook of International Law – rocznik wydawany przez Instytut Nauk Prawnych Polskiej Akademii Nauk, poświęcony aktualnym problemom prawa międzynarodowego.
„Polish Yearbook of International Law” powstał w 1966 r. W czasopiśmie publikowane są wyniki aktualnych badań naukowych dotyczących prawa międzynarodowego publicznego, a także międzynarodowego prawa prywatnego oraz prawa Unii Europejskiej. Każdy tom obejmuje artykuły naukowe, recenzje oraz bibliografię polskich publikacji naukowych z zakresu prawa międzynarodowego za poprzedni rok. 
Obecnym redaktorem naczelnym jest Władysław Andrzej Czapliński, a zastępcą redaktora naczelnego Karolina Wierczyńska.
W wykazach czasopism naukowych sporządzonych dla potrzeb oceny parametrycznej jednostek naukowych przez Ministra Nauki i Szkolnictwa Wyższego w latach 2015 i 2016 r. PYIL znajdował się w części B z przyznaną liczbą 14 punktów. W wykazach z 2019 r. czasopismu przypisano 40 punktów.
Archiwalne artykuły z czasopisma są dostępne w bazach: CEEOL, HeinOnline, LexisNexis i System Informacji Prawnej LEX. Czasopismo jest indeksowane w bazach ERIH PLUS oraz Emerging Sources Citation Index.

</doc>
<doc id="2659211" url="https://pl.wikipedia.org/wiki?curid=2659211" title="Loricaria fallax">
Loricaria fallax



</doc>
<doc id="2659230" url="https://pl.wikipedia.org/wiki?curid=2659230" title="Zamek Gwrych">
Zamek Gwrych

Zamek Gwrych – zabytkowy XIX-wieczny zamek w północnej Walii, położony w pobliżu miasta Abergele w hrabstwie Conwy. Został wzniesiony w latach 1819-1825.

</doc>
<doc id="2659241" url="https://pl.wikipedia.org/wiki?curid=2659241" title="Brussels Open 2012">
Brussels Open 2012

Brussels Open 2012 – tenisowy turniej WTA z cyklu Brussels Open rozgrywany w dniach 20–26 maja 2012 roku w Brukseli na kortach ziemnych o puli nagród 637 000 dolarów amerykańskich.

</doc>
<doc id="2659249" url="https://pl.wikipedia.org/wiki?curid=2659249" title="Brussels Ladies Open">
Brussels Ladies Open



</doc>
<doc id="2659273" url="https://pl.wikipedia.org/wiki?curid=2659273" title="Uzbrojenie indywidualne żołnierza Wojsk Lądowych Sił Zbrojnych RP">
Uzbrojenie indywidualne żołnierza Wojsk Lądowych Sił Zbrojnych RP



</doc>
<doc id="2659275" url="https://pl.wikipedia.org/wiki?curid=2659275" title="Ancistrus gibbiceps">
Ancistrus gibbiceps



</doc>
<doc id="2659277" url="https://pl.wikipedia.org/wiki?curid=2659277" title="Liposarcus altipinnis">
Liposarcus altipinnis



</doc>
<doc id="2659281" url="https://pl.wikipedia.org/wiki?curid=2659281" title="Pensarn">
Pensarn

Pensarn – wieś leżąca na przedmieściach miasta Abergele, położona w hrabstwie Conwy, w Walii.

</doc>
<doc id="2659290" url="https://pl.wikipedia.org/wiki?curid=2659290" title="Physalaemus spiniger">
Physalaemus spiniger

Physalaemus spiniger – gatunek żaby z rodziny świstkowatych, opisany po raz pierwszy w 1926 roku przez brazylijskiego zoologa - Paulo de Miranda-Ribeiro.
Występowanie, ekologia i środowisko życia.
Zamieszkuje nizinne lasy i ich skraje oraz nadbrzeżne zarośla - "Restinga", nie występuje na otwartych terenach.
Gatunek jest endemiczny dla Brazylii. Występuje od łańcuchów górskich na wschodzie stanu São Paulo aż do północno-wschodniej części stanu Parana.
Rozmnażają się w tymczasowych słodkowodnych stawach oraz innych obszarach leśnych zalanych okresowo wodą. Męskie osobniki nawołują samice z brzegów leśnych sadzawek, a skrzek składany jest na powierzchni wody, na ściółce leśnej lub zakotwiczony do brzegu.
Zagrożenia liczebności.
Otrzymał status LC - Least Concern (ang. "najmniejszej troski"), mimo dość małego obszaru występowania, który jest prawdopodobnie mniejszy niż 20.000 km2; wynika to z jego domniemanie dużej liczebności, łatwości w przystosowywaniu się do nowych warunków życia, a także braku przesłanek, aby populacja miała się kurczyć w szybkim tempie.
Przyrost naturalny populacji jest ujemny z powodu wycinki lasów, turystyki oraz ludzkiego osadnictwa.
Akcje ochronne.
Występuje w kilku chronionych strefach.

</doc>
<doc id="2659309" url="https://pl.wikipedia.org/wiki?curid=2659309" title="Llanfair Talhaiarn">
Llanfair Talhaiarn

Llansannan - to wieś leżąca około 5 mil na południe od Abergele w Hrabstwie Conwy, w Walii, dawniej w Denbighshire.

</doc>
<doc id="2659353" url="https://pl.wikipedia.org/wiki?curid=2659353" title="But (ujednoznacznienie)">
But (ujednoznacznienie)



</doc>
<doc id="2659360" url="https://pl.wikipedia.org/wiki?curid=2659360" title="Buty (ujednoznacznienie)">
Buty (ujednoznacznienie)



</doc>
<doc id="2659384" url="https://pl.wikipedia.org/wiki?curid=2659384" title="Anapait">
Anapait

Anapait (również tamanit) - rzadko występujący minerał zawierający aniony fosforanowe.
Nazwa "anapait" pochodzi od miejscowości Anapa na Półwyspie Tamańskim, niedaleko której minerał ten znaleziono po raz pierwszy. Minerał ten nie jest kamieniem szlachetnym i pochodzi z gromady fosforanów.
Wygląd.
Anapait to minerał wchodzący w skład skał osadowych. Powstaje we wnętrzu skał gliniastych lub marglowych ze złożami skamieniałości, przede wszystkim mięczaków mioceńskich, które są źródłem fosforu niezbędnego do jego powstania. Z tego powodu anapait krystalizuje się często we wnętrzu skamieniałych muszli małży i ramienionogów. Występuje zwykle w postaci dobrze uformowanych pojedynczych kryształów lub kryształków tworzących skupienia rozetowe. Przyjmuje różne odcienie zieleni, od intensywnego do żółtawego. Istnieją także anapaity w kolorze brązowym, powstałe wskutek utleniania kationu żelaza (z Fe+2 do Fe+3).
Grupa anapaitu.
Anapait łączy się z niewieloma minerałami. Sporadycznie można go spotkać z wiwianitem oraz fairfieldytem (ferfieldytem), które powstają w ten sam sposób. Jak dotąd nie poznano innych odmian tego minerału.
Minerał czy skamielina.
Anapait występuje także często wewnątrz skamielin, w szczególności organizmów z muszlami, tworząc konkrecje. Powstaje w ten sposób niezwykłe połączenia skamieliny z minerałem, które podnosi jego wartość jako okazu kolekcjonerskiego.
Miejsca występowania.
Krym na Ukrainie, Hiszpania (w Bellver di Cerdanya w prowincji Lleida), Włochy (Toskania), Niemcy (Messel), USA (Nevada, Kalifornia i New Hampshire).

</doc>
<doc id="2659412" url="https://pl.wikipedia.org/wiki?curid=2659412" title="Matka od św. Ludwika">
Matka od św. Ludwika

Matka od św. Ludwika, właśc. fr. "Marie-Louise-Élisabeth de Lamoignon Molé" (ur. 3 października 1763 w Paryżu, zm. 4 marca 1825 w Vannes w Bretanii) – francuska zakonnica, założycielka zgromadzenia Sióstr Miłosierdzia św. Ludwika, błogosławiona Kościoła rzymskokatolickiego.
Urodziła się szlacheckiej rodzinie. Wyszła za mąż za hrabiego Champlatreux i z tego związku miała syna Louisa Mathieu Mole. Jej mąż został stracony na gilotynie podczas rewolucji francuskiej. Założyła Pobożne Zgromadzenie Sióstr Miłosierdzia św. Ludwika.
Zmarła 4 marca 1825 roku w opinii świętości.
Papież Jan Paweł II ogłosił ją czcigodną 16 stycznia 1986 roku. Jej beatyfikacja odbyła się w katedrze w Vannes 27 maja 2012 roku. Uroczystościom, w imieniu Benedykta XVI, przewodniczył kardynał Angelo Amato, prefekt Kongregacji ds. Kanonizacyjnych w Rzymie.
Jej wspomnienie liturgiczne obchodzone jest 4 marca.

</doc>
<doc id="2659437" url="https://pl.wikipedia.org/wiki?curid=2659437" title="GLU Mobile">
GLU Mobile



</doc>
<doc id="2659446" url="https://pl.wikipedia.org/wiki?curid=2659446" title="Power Horse World Team Cup 2012">
Power Horse World Team Cup 2012

Power Horse World Team Cup 2012 – 34. edycja Drużynowego Pucharu Świata w tenisie ziemnym, zaliczanego do cyklu ATP World Tour 250; rozgrywana w dniach 20–26 maja 2012 roku w Düsseldorfie na kortach ziemnych o puli nagród 800 000 euro.
W zawodach udział brało osiem zespołów podzielonych na dwie grupy po cztery zespoły w każdej. Zwycięzcy grup awansowali do finału. Dziką kartę do turnieju otrzymali zawodnicy Japonii.
W finale spotkali się reprezentanci Czech oraz Serbii. Spotkanie zakończyło się zwycięstwem drugich wynikiem 3:0. W składzie zwycięskiej drużyny występowali: Janko Tipsarević, Viktor Troicki, Miki Janković i Nenad Zimonjić.

</doc>
<doc id="2659457" url="https://pl.wikipedia.org/wiki?curid=2659457" title="Mariusz Piasecki">
Mariusz Piasecki

Mariusz Piasecki (ur. 26 września 1958 r.) – polski zawodnik i trener szermierki. Zdobył 12 medali na Mistrzostwach Polski, wielokrotnie reprezentował Polskę na zawodach międzynarodowych w konkurencji szpady. W 1983 zdobył srebrny medal w turnieju drużynowym Letniej Uniwersjady. Po ukończeniu gdańskiego AWF-u był trenerem w sekcji szermierczej klubu AZS-AWF Gdańsk. Z końcem lat 80. XX wieku wyemigrował do Norwegii, gdzie od lat trenuje młodych zawodników norweskich, przewodniczy Norweskiemu Związkowi Szermierczemu, jest trenerem kadry narodowej Norwegii w szpadzie (pod jego opieką m.in. jego syn Bartosz Piasecki zdobył pierwszy medal olimpijski w szermierce dla Norwegii na igrzyskach olimpijskich w Londynie w 2012 roku, a norweski szpadzista Claus Severin Mørch zdobył brązowy medal na Mistrzostwach Świata Seniorów w 2005 roku). Mariusz Piasecki prowadzi też klub szermierczy w Oslo ("Bygdø Fekteklubb").
Od 1 stycznia 2016 roku powołany został także na stanowisko trenera polskiej kadry narodowej (trenera szkolenia olimpijskiego) w szpadzie mężczyzn.
Jego ojciec Romuald Piasecki (ur. 1937 - zm. 2000), z wykształcenia inżynier konstruktor, był także trenerem piłki ręcznej oraz działaczem oraz sędzią, w latach 1973-1998 pełnił funkcję Prezesa Okręgowego Związku Szermierczego w Gdańsku. W Gdańsku corocznie odbywa się memoriał Romualda Piaseckiego.
Mariusz Piasecki ma dwójkę dzieci (starszy, urodzony jeszcze w Polsce w 1986 roku, Bartosz Piasecki, z wykształcenia informatyk oraz młodsza Caroline Piasecka ur. w 1990 roku - ukończyła ekonomię w Stanach Zjednoczonych i pracuje w Norwegii. Oboje od lat również trenują szermierkę reprezentując Norwegię w konkurencji szpady.

</doc>
<doc id="2659465" url="https://pl.wikipedia.org/wiki?curid=2659465" title="Jan Józef Lataste">
Jan Józef Lataste

Jan Józef Lataste, właśc. fr. "Jean-Joseph Lataste" (ur. 5 września 1832 w Cadillac, zm. 10 marca 1869 w Frasne-le-Château) – francuski kapłan i dominikanin (OP), założyciel zgromadzenia Sióstr Betanek Dominikanek, błogosławiony Kościoła rzymskokatolickiego.
Urodził się w bardzo religijnej rodzinie. Został ochrzczony jako Alcyd kilka dni później. Jego siostra wstąpiła do zgromadzenia Córek Mądrości. 8 lutego 1863 roku został wyświęcony przez biskupa na kapłana. Po kilku miesiącach studiów, udał się do klasztoru w Bordeaux. Założył zgromadzenie Sióstr Betanek Dominikanek. W 1863 roku został wyleczony z zapalenia szpiku. Potem ponownie ciężko zachorował w 1868 roku.
Zmarł 10 marca 1869 roku w opinii świętości.
Rozpoczęty w 1937 roku proces beatyfikacyjny zakończył się wyniesieniem go na ołtarze 3 czerwca 2012 przez Benedykta XVI. Uroczystości beatyfikacyjne odbyły się w Besançon pod przewodnictwem kard. Angelo Amato.
Jego wspomnienie liturgiczne obchodzone jest 10 marca.

</doc>
<doc id="2659475" url="https://pl.wikipedia.org/wiki?curid=2659475" title="Drużynowy Puchar Świata w tenisie ziemnym 2012">
Drużynowy Puchar Świata w tenisie ziemnym 2012



</doc>
<doc id="2659476" url="https://pl.wikipedia.org/wiki?curid=2659476" title="Power Horse World Team Cup">
Power Horse World Team Cup



</doc>
<doc id="2659500" url="https://pl.wikipedia.org/wiki?curid=2659500" title="Strategia Bezpieczeństwa Narodowego Rzeczypospolitej Polskiej">
Strategia Bezpieczeństwa Narodowego Rzeczypospolitej Polskiej

Strategia Bezpieczeństwa Narodowego Rzeczypospolitej Polskiej – dokument zatwierdzony w Warszawie (źródło Biuro Bezpieczeństwa Narodowego) 12 maja 2020 roku przez prezydenta Andrzeja Dudę na wniosek Prezesa Rady Ministrów. Dokument wydany w oparciu o art. 24 ust. 1 pkt 2 ustawy z dnia 11 marca 2022 r. o obronie Ojczyzny (do 2022 r. art. 4a ust. 1 pkt 1 ustawy z dnia 21 listopada 1967 r. o powszechnym obowiązku obrony Rzeczypospolitej Polskiej) (dane Ministerstwa Obrony Narodowej). Dokument zawiera podstawowe interesy i cele państwa polskiego w zakresie bezpieczeństwa narodowego. Koncepcja bezpieczeństwa prezentuje podejście do problematyki zagrożeń i obejmuje nie tylko zagrożenia czysto militarne. Jest zgodna z celami NATO oraz Unii Europejskiej, a także z Konstytucją RP. Poszczególnymi wymiarami dotyczącymi bezpieczeństwa narodowego są bezpieczeństwo zewnętrzne, militarne, wewnętrzne, obywatelskie, społeczne, ekonomiczne, ekologiczne, informacyjne i telekomunikacyjne. Dokument ten kładzie nacisk na umocnienie poczucia tożsamości narodowej Polaków przy równoprawnej integracji.
Głównymi celami tego dokumentu są:

</doc>
<doc id="2659580" url="https://pl.wikipedia.org/wiki?curid=2659580" title="Andrey Amador">
Andrey Amador

Andrey Amador Bikkazakova (ur. 29 sierpnia 1986 w San José) – kostarykański kolarz szosowy. Olimpijczyk (2012, 2016 i 2020).
Kolarstwo uprawiał również jego brat, Iván Amador.
Osiągnięcia.
Opracowano na podstawie:

</doc>
<doc id="2659588" url="https://pl.wikipedia.org/wiki?curid=2659588" title="Bartosz Piasecki">
Bartosz Piasecki

Bartosz Mariusz «Bart» Piasecki (ur. 9 grudnia 1986 w Tczewie) – norweski szermierz pochodzenia polskiego (wyjechał z Polski z rodzicami w wieku 2 lat), z wykształcenia informatyk (pracuje jako nauczyciel matematyki). Syn polskiego trenera szermierki Mariusza Piaseckiego.
Bartosz Piasecki zdobył srebrny medal na igrzyskach olimpijskich w Londynie w 2012 roku (w finale przegrał z trenującym w Polsce Rubénem Limardo). Startował jako jeden z 30 zawodników zakwalifikowanych w konkurencji szpady, jako zawodnik Bygdø Fekteklubb z Oslo reprezentował Norwegię. Jest to pierwszy i dotąd jedyny medal olimpijski zdobyty kiedykolwiek w konkurencji szermierczej przez zawodnika reprezentacji Norwegii.

</doc>
<doc id="2659599" url="https://pl.wikipedia.org/wiki?curid=2659599" title="Odznaka Pamiątkowa Więźniów Ideowych">
Odznaka Pamiątkowa Więźniów Ideowych

Odznaka Pamiątkowa Więźniów Ideowych – odznaka ustanowiona w II Rzeczypospolitej; była zwana również „Odznaką Pamiątkową Więźniów Ideowych z lat 1914–1921” lub „Odznaką Pamiątkową byłych Więźniów Ideowych". Odznakę nadawała "Kapituła Odznaki Więźniów Ideowych z lat 1914–1921", na której czele stał w pierwszej połowie lat 30. XX wieku Józef Piłsudski. W kapitule zasiadał również generał Kazimierz Sosnkowski.
Opis.
Odznaka ma formę jednoczęściowej srebrnej ośmioramiennej tarczy/rozety, w którą wpisany jest krzyż. W centrum, w owalu, znajduje się orzełek tworzący swym korpusem literę: „I” (od „Ideowy”), niżej litera: „W” (od „Więzień”). Pod literą „W” znajdował się znak mennicy (odznakę wytwarzała Mennica Państwowa).
Odznaka o wymiarach 34 × 32 mm wykonana była w srebrzonym i oksydowanym tombaku. Była mocowana do klapy munduru lub garnituru za pomocą sztyftu z nakrętką.
Przyznawano ją łącznie z dyplomem. W czasach, gdy przewodniczącym kapituły był Józef Piłsudski, na dyplomie był jego oryginalny podpis.

</doc>
<doc id="2659608" url="https://pl.wikipedia.org/wiki?curid=2659608" title="Benni Ljungbeck">
Benni Ljungbeck

Benni Ingemar Ljungbeck (ur. 20 lipca 1958 w Hässleholm albo Tyringe) – szwedzki zapaśnik walczący w stylu klasycznym.
Trzykrotny olimpijczyk. Na Igrzyskach Olimpijskich w Moskwie w 1980 zdobył brązowy medal w wadze muszej. Szósty w Los Angeles 1984 i odpadł w eliminacjach w Seulu 1988.
Do jego osiągnięć należą również cztery medale mistrzostw Europy: trzy srebrne (1980, 1981, 1986) i brązowy (1985). Piąty na mistrzostwach świata w 1982. Drugi w Pucharze Świata w 1980 i 1985. Zdobył siedem medali na mistrzostwach nordyckich w latach 1973 – 1985.

</doc>
<doc id="2659625" url="https://pl.wikipedia.org/wiki?curid=2659625" title="Krzyż Byłych Więźniów Ideowych 1870–1919">
Krzyż Byłych Więźniów Ideowych 1870–1919

Krzyż Byłych Więźniów Ideowych 1870–1919 – odznaka honorowa nadawana w okresie 1936–1939, ustanowiona przez Zarząd Główny Związku Byłych Więźniów Ideowych i przyznawana więzionym przez zaborców w latach 1870–1919 za przekonania polityczne i działania na rzecz odzyskania niepodległości Polski. Łącznie przyznano 700 krzyży, w tym pierwszy pośmiertnie nadano Józefowi Piłsudskiemu.
Krzyż zwany był również Krzyż „Bohaterom Ducha”, ze względu na napis na jego ramionach.
Zarząd główny tej organizacji mieścił się we Lwowie.
ZBWI nadawał również Odznakę Pamiątkową Byłych Więźniów Ideowych z lat 1914-1921.
Wygląd.
Odznaka, zaprojektowana przez prezesa ZBWI Jana Durkalewicza, była srebrnym krzyżem typu kawalerskiego zakończonym – podobnie jak Order Virtuti Militari – na rogach ramion kulkami. Na poziomych ramionach umieszczono daty „1870” i „1919”, a na pionowych – słowa „BOHATEROM” i „DUCHA”. Ramiona na awersie pokryte były niebieską emalią ze złoconym obramowaniem. Na środku krzyża znajdowała się okrągła tarcza z umieszczonym na niej białym orłem, otoczonym srebrnym wieńcem laurowym. Krzyż miał rozmiar 44 × 44 mm.
Wstążka odznaki była czarna, z czerwonymi paskami wzdłuż brzegów.

</doc>
<doc id="2659634" url="https://pl.wikipedia.org/wiki?curid=2659634" title="Stará Boleslav">
Stará Boleslav



</doc>
<doc id="2659652" url="https://pl.wikipedia.org/wiki?curid=2659652" title="Michael Knowles">
Michael Knowles

Michael Sydney Knowles (ur. 26 kwietnia 1937 w Derby) – brytyjski aktor i scenarzysta, najbardziej znany ze swojej wieloletniej współpracy z Davidem Croftem.
Kariera.
Knowles zadebiutował w telewizji w 1969 w jednym z odcinków serialu "Armia tatuśka", będącego pierwszym wspólnym projektem spółki autorskiej David Croft/Jimmy Perry. W 1974 otrzymał miejsce w stałej obsadzie ich kolejnego serialu, "It Ain't Half Hot Mum", gdzie wcielał się w niezbyt inteligentnego kapitana Ashwooda, adiutanta dowódcy brytyjskiej bazy wojskowej w Indiach pod koniec II wojny światowej. Owego dowódcę grał Donald Hewlett, z którym Knowles stworzył nierozerwalny duet. Równocześnie pracował przy produkcji serialu "Are You Being Served?", który David Croft stworzył wspólnie ze swoim drugim stałym współscenarzystą, Jeremym Lloydem. Kilkakrotnie pojawiał się tam gościnnie jako aktor, był także współautorem niektórych odcinków.
W 1977 Knowles i Hewlett po raz drugi pojawili się wspólnie na ekranie w krótkotrwałym serialu "Podróż Pani Noah", gdzie grali parę niekompetentnych astronautów. Po raz trzeci zagrali w duecie w ostatnim serialu duetu Croft/Perry, zatytułowanym "Pan wzywał, Milordzie?". Hewlett grał tytułowego lorda, a Knowles jego raczej niesfornego brata-playboya. Po zakończeniu emisji w serialu w 1993 Knowles nie wystąpił już więcej w serialu telewizyjnym czy filmie kinowym, choć pozostał aktywny w teatrze.

</doc>
<doc id="2659727" url="https://pl.wikipedia.org/wiki?curid=2659727" title="Całka Darboux">
Całka Darboux



</doc>
<doc id="2659738" url="https://pl.wikipedia.org/wiki?curid=2659738" title="Bartolomeo Veneto">
Bartolomeo Veneto

Bartolomeo Veneto (1502 – 1555), znany również jako Bartolomeo Veneziano – włoski malarz, pochodzący prawdopodobnie z Cremony. Początkowo działał w Wenecji, potem w Ferrarze, gdzie współpracował przy wystroju komnat dla Lukrecji Borgii. We wczesnych jego dziełach dostrzegalny jest wpływ Giovanniego Belliniego. W późniejszych pracach uwidacznia się wpływ malarstwa północnego.

</doc>
<doc id="2659739" url="https://pl.wikipedia.org/wiki?curid=2659739" title="Latécoère 299">
Latécoère 299

Latécoère 299 − francuski lekki bombowiec z okresu II wojny światowej. Wyprodukowano dwa egzemplarze.
Historia.
Samolot był wersją rozwojową wodnopłatowca Latécoère 298. Postanowiono zmienić podwozie na chowane w locie. Tak uzyskana maszyna miała zastąpić wysłużone dwupłatowce Levasseur PL. 7 oraz Levasseur PL. 101 na lotniskowcu Béarn.
Był to dolnopłat o konstrukcji mieszanej. Wykorzystywał kadłub z wersji 298, przy czym kabinę pilota powiększono o 0,53 m. Samolot otrzymał podwozie chowane w locie. Oprócz tego skrzydła samolotu mogły być składane.
Pierwszy prototyp oblatano 27 lipca 1939 roku. Później samolot przeszedł testy w tunelu aerodynamicznym. Następnie prototyp był testowany i ulepszany w bazie morskiej Biarritz gdzie 8 października 1939 roku oblatano drugi prototyp.
Testy wypadły pozytywnie. W związku z tym planowano zbudować 25 maszyn które miały zastąpić wysłużone maszyny na lotniskowcu Béarn. Jednakże inwazja Wehrmachtu w czerwcu 1940 roku storpedowała te plany.
Po zajęciu Francji Niemcy dalej prowadzili testy nad samolotem (m.in. próbowali układu tandemu z silnikami o mocy 860 KM Hispano-Suiza 12Y-31 jako wersja 299A – dzięki któremu udało się uzyskać prędkość 468 km/h). 30 kwietnia 1944 roku w wyniku ataku lotniczego wersja 299A została zniszczona.
Linki zewnętrzne.
Informacje i zdjęcia o samolocie Latécoère 299
Francuska strona o samolocie

</doc>
<doc id="2659790" url="https://pl.wikipedia.org/wiki?curid=2659790" title="Internationaux de Strasbourg 2012">
Internationaux de Strasbourg 2012

Internationaux de Strasbourg 2012 – tenisowy turniej WTA z cyklu Internationaux de Strasbourg rozgrywany w dniach 21–26 maja 2012 roku w Strasburgu na kortach ziemnych o puli nagród 220 000 dolarów amerykańskich.

</doc>
<doc id="2659830" url="https://pl.wikipedia.org/wiki?curid=2659830" title="Day trader">
Day trader



</doc>
<doc id="2659832" url="https://pl.wikipedia.org/wiki?curid=2659832" title="Komunistyczna Partia Danii">
Komunistyczna Partia Danii

Komunistyczna Partia Danii (język duński: "Danmarks Kommunistiske Parti") – duńska partia o profilu komunistycznym.
Lata 20, 30 okres okupacji hitlerowskiej.
Duńska Partia Komunistyczna (DKP) została założona 9 listopada 1919 na konferencji we Fredericii przez trzy separatystyczne grupy socjaldemokratów, nowe ugrupowanie działało pod nazwą „Danmarks Venstresocialistiske Parti”. W 1920 już po przejęciu przez bolszewików władzy w Rosji partia zmieniła nazwę na DKP - „Duńska Partia Komunistyczna” i została sekcją Międzynarodówki Komunistycznej. Partia chciała zbliżyć się do innych partii komunistycznych na świecie, w 1920 roku była współzałożycielem Międzynarodówki Komunistycznej. Partia wystartowała w wyborach powszechnych w 1920, w których dostała jedynie 3,859 głosów (0,4%). Protesty w czasie kryzysu wielkanocnego były pierwszą dużą manifestacją siły DKP w Danii. Podczas kryzysu wielkanocnego DKP próbowała przekonać robotników do walki o „Republikę Rad”.
W czasie Wielkiego Kryzysu wielu Duńczyków straciło pracę wówczas DKP postulowało budowę modelu gospodarczego na wzór Związku Radzieckiego po prowadzonym przez Stalina planie pięcioletnim. W wyborach powszechnych w dniu 16 listopada 1932, przewodniczący partii Aksel Larsen i Arne Munch-Petersen zostali wybrani do parlamentu z list DKP. W dniu 22 czerwca 1941 gdy Związek Radziecki został zaatakowany przez Niemcy. Okupacyjna policja podjęła akcje przeciw komunistom. Wśród aresztowanych był parlamentarzysta Martin Nielsen, który mimo swego immunitetu został aresztowany i internowany do obozu w Horserød. DKP zostało zdelegalizowane. W 1942 roku komuniści rozpoczęli zorganizowany sabotaż linii kolejowych i akcje zbrojne przeciw duńskim firmom, które współpracowały z niemieckimi okupantami.
Po wojnie.
Po wyzwoleniu Danii w dniu 5 maja 1945 roku, DKP została ponownie zalegalizowana. DKP dołączył do rządu, tekę ministra z ramienia DKP objął Alfred Jensen. W wyborach powszechnych w dniu 30 października 1945 był DKP uzyskał w sumie 255,236 głosów (12,5%) oraz 18 miejsc w parlamencie. W tym samym roku szacuje się, że DKP miała około 60.000 członków. W 1956 roku po inwazji ZSRR na Węgry, doszło do masowego rozłamu w DKP. Kryzys wewnątrzpartyjnej doprowadził do zażartej walki pomiędzy stalinowcami i skrzydłem bardziej reformistycznym. Z partii odszedł Aksel Larsen, który założył Socjalistyczną Partię Ludową (SF). Knud Jespersen został nowym przewodniczącym partii. W wyborach 15 listopada 1960 roku, DKP uzyskała tylko 1,1% głosów i nie dostała się do parlamentu. Po rozłamie chińsko-radzieckim w 1960 roku, partia obrała ścieżkę proradziecką, w wyniku czego w partii nastąpił kolejny rozłam. Jednak pomimo rozłamów w wyborach parlamentarnych w grudniu 1973 r. DKP uzyskała 3,6% głosów - co doprowadziło do zdobycia sześciu mandatów parlamentarnych. W wyborach w 1979 poparcie dla partii zmalało do 1,9% głosów. W 1982 roku partię opuścił szereg wybitnych osobistości kultury w proteście przeciwko partyjnej polityce kulturalnej.
W 1989 roku partia dołączyła do Bloku Czerwono-Zielonego. W 1996 po raz pierwszy od 1979 członkowie DKP zasiedli w parlamencie, ugrupowanie startując wspólnie z innymi lewicowymi partiami uzyskało dwa mandaty poselskie. W dniu 21 listopada 2009 partia założyła własną organizację młodzieżową, Ungkommunisterne jako następcę DKU która została rozwiązana w 1990 roku po kryzysie w partii.

</doc>
<doc id="2659839" url="https://pl.wikipedia.org/wiki?curid=2659839" title="Bezczelnie Młodzi">
Bezczelnie Młodzi

Bezczelnie Młodzi – DVD "Kabaretu Młodych Panów" zarejestrowane podczas XVI Rybnickiej Jesieni Kabaretowej. Blisko trzygodzinny spektakl uświetnili swoją obecnością specjalnie zaproszeni goście.

</doc>
<doc id="2659860" url="https://pl.wikipedia.org/wiki?curid=2659860" title="RkCO Rekowo">
RkCO Rekowo

RkCO Rekowo – Radiokomunikacyjne Centrum Odbiorcze (RkCO Gdynia) uruchomione w 1970 roku, znajdujące się w Rekowie Górnym. Do końca 2003 obiekt był wykorzystywany do łączności morskiej i wraz ze stacją nadawczą w Gdyni Oksywiu wchodził w skład stacji brzegowej "Gdynia-Radio". Od 2004 roku pełni rolę stacji nadawczej wykorzystywanej przez Radio Kaszëbë. 2 stycznia 2015 roku, o godzinie 20:07:02 maszt runął w wyniku silnego wiatru.

</doc>
<doc id="2659908" url="https://pl.wikipedia.org/wiki?curid=2659908" title="Rząd Ludwika Szymona Gutakowskiego">
Rząd Ludwika Szymona Gutakowskiego

Rząd Ludwika Szymona Gutakowskiego – Rada Ministrów pod kierownictwem Ludwika Gutakowskiego, powołana przez księcia warszawskiego Fryderyka Augusta I Wettyna, który po zrezygnowaniu z urzędu premiera Stanisława Małachowskiego, 14 grudnia 1807 powierzył Gutakowskiemu tekę Prezesa Rady Ministrów. Rząd istniał do 1 marca 1809, kiedy Gutakowski zrezygnował z funkcji. Zastąpił go wtedy pełniący obowiązki premiera książę Józef Poniatowski.

</doc>
<doc id="2659917" url="https://pl.wikipedia.org/wiki?curid=2659917" title="Edda Ciano">
Edda Ciano

Edda Ciano (ur. 1 września 1910, zm. 9 kwietnia 1995) – Włoszka, starsza córka Benito Mussoliniego i Rachele Guidi.
Życiorys.
Edda była nieślubną córką oraz pierwszym dzieckiem Benito Mussoliniego i Rachele Guidi – jej rodzice wzięli ślub w grudniu 1915 roku. Jej ojciec został premierem Włoch w październiku 1922 roku oraz dyktatorem (duce) w styczniu 1925 roku. Edda w dzieciństwie była "buntowniczką". W 1929 roku poznała w Rzymie Galeazza Ciano, którego poślubiła 24 kwietnia 1930 roku. 1 października 1931 roku urodził się ich syn Fabrizio, w 1933 roku córka Raimonda i w 1937 roku syn Marzio. W 1936 roku Galeazzo objął stanowisko ministra spraw zagranicznych.
W czasie wojny grecko-włoskiej Edda Ciano zgłosiła się na ochotnika do służby do włoskiego Czerwonego Krzyża. 25 lipca 1943 roku, podczas pamiętnego zebrania Wielkiej Rady Faszystowskiej, jej mąż poparł przeciwników Mussoliniego i głosował za jego usunięciem. Mimo wysiłków żony Galeazzo Ciano został skazany na karę śmierci za zdradę stanu i rozstrzelany. 9 stycznia 1944 roku Edda uciekła do Szwajcarii. Po II wojnie światowej wróciła do Włoch i 20 grudnia 1945 roku została skazana na dwa lata więzienia za popieranie faszyzmu. Jej autobiografia "La mia vita" została opublikowana w 1975 roku. Zmarła w Rzymie.

</doc>
