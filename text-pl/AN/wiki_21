<doc id="2659935" url="https://pl.wikipedia.org/wiki?curid=2659935" title="II liga polska w piłce nożnej (2012/2013)">
II liga polska w piłce nożnej (2012/2013)

II liga 2012/2013 – 5. edycja rozgrywek trzeciego poziomu ligowego piłki nożnej mężczyzn w Polsce po reorganizacji lig w 2008 roku. Wzięło w niej udział 36 drużyn, grając w dwóch grupach systemem kołowym. Sezon ligowy rozpoczął się w sierpniu 2012 roku, a ostatnie mecze rozegrane zostały w czerwcu 2013 roku.
Grupa wschodnia.
Drużyny.
W grupie wschodniej występowało 18 zespołów z województw: lubelskiego, łódzkiego, małopolskiego, mazowieckiego, podkarpackiego, podlaskiego, świętokrzyskiego i warmińsko-mazurskiego. Walczyły one o dwa miejsca premiowane awansem do I ligi.
Objaśnienia:
Rozgrywki.
W sezonie 2012/2013 drużyny rozegrały 34 kolejki ligowe po 9 meczów (razem 306 spotkań) w dwóch rundach: jesiennej i wiosennej.
Dwa czołowe miejsca w końcowej tabeli premiowane były awansem do I ligi. Ostatnie dwa zespoły spadły automatycznie do III ligi. Ponadto spadek każdej drużyny z I ligi, przynależnej terytorialnie do grupy wschodniej, spowodował spadek kolejnego zespołu do III ligi.
 Tabela 
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Strzelcy.
"Stan na: 15 czerwca 2013 roku"
 18 goli 
 17 goli 
 14 goli 
 13 goli 
 12 goli 
 11 goli 
 10 goli 
 9 goli 
 8 goli 
 7 goli 
 6 goli 
 5 goli 
 4 gole 
 3 gole 
 2 gole 
 1 gol 
Bramki samobójcze.
"Stan na: 15 czerwca 2013 roku"
Grupa zachodnia.
Drużyny.
W grupie zachodniej występowało 18 zespołów z województw: dolnośląskiego, kujawsko-pomorskiego, lubuskiego, opolskiego, pomorskiego, wielkopolskiego, śląskiego i zachodniopomorskiego. Walczyły one o dwa miejsca premiowane awansem do I ligi.
Objaśnienia:
Rozgrywki.
W sezonie 2012/2013 drużyny rozegrały 34 kolejki ligowe po 9 meczów (razem 306 spotkań) w dwóch rundach: jesiennej i wiosennej.
Dwa czołowe miejsca w końcowej tabeli premiowane były awansem do I ligi. Dwa ostatnie zespoły spadły automatycznie do III ligi. Ponadto spadek każdej drużyny z I ligi, przynależnej terytorialnie do grupy zachodniej, spowodowało spadek kolejnego zespołu do III ligi.
 Tabela 
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Strzelcy.
"Stan na: 15 czerwca 2013 roku"
 22 goli 
 16 goli 
 14 goli 
 13 goli 
 12 goli 
 11 goli 
 10 goli 
 9 goli 
 8 goli 
 7 goli 
 6 goli 
 5 goli 
 4 gole 
 3 gole 
 2 gole 
 1 gol 
Bramki samobójcze.
"Stan na: 15 czerwca 2013 roku"

</doc>
<doc id="2659969" url="https://pl.wikipedia.org/wiki?curid=2659969" title="Michael Tilson Thomas">
Michael Tilson Thomas

Michael Tilson Thomas (ur. 21 grudnia 1944 w Los Angeles) – amerykański dyrygent, pianista i kompozytor.
Jest dyrektorem San Francisco Symphony Orchestra, dyrektorem artystycznym i założycielem New World Symphony Orchestra oraz głównym dyrygentem gościnnym London Symphony Orchestra.
Pochodzi z rodziny o tradycjach teatralnych, jego rodzice Ted i Roberta Thomas pracowali m.in. na Broadwayu, a dziadkowie Boris i Bessie byli gwiazdami amerykańskich teatrów żydowskich na przełomie XIX i XX wieku.
Tilson Thomas studiował na Uniwersytecie Południowej Kalifornii fortepian u Johna Crowna, a kompozycję i dyrygenturę u Ingolfa Dahla.
W wieku 19 lat został Dyrektorem Muzycznym Young Musicians Foundation Debut Orchestra. W 1969 został asystentem dyrygenta, a w następnych latach gościnnym dyrygentem Boston Symphony Orchestra. W latach 1971–1979 był Dyrektorem Muzycznym Buffalo Philharmonic Orchestra, a w latach 1981–1985 dyrygentem gościnnym Los Angeles Philharmonic. Dyryguje gościnnie prowadząc wiele ważniejszych orkiestr w Europie i Stanach Zjednoczonych.
Odznaczony National Medal of Arts (2010) oraz krzyżem oficerskim francuskiego Orderu Sztuki i Literatury (2020). Laureat Kennedy Center Honors (2019).

</doc>
<doc id="2659975" url="https://pl.wikipedia.org/wiki?curid=2659975" title="Marc van Hintum">
Marc van Hintum

Marinus "Marc" Gerardus Adrianus van Hintum (ur. 22 czerwca 1967 w Oss) – piłkarz holenderski grający na pozycji lewego obrońcy. W swojej karierze rozegrał 8 meczów w reprezentacji Holandii.
Kariera klubowa.
Karierę piłkarską van Hintum rozpoczynał w juniorach takich klubów jak: RKSV Cito, SV Ruwaard, TOP Oss i RKSV Margriet. Następnie został zawodnikiem Helmond Sport i w 1987 roku awansował do jego pierwszego zespołu. W sezonie 1987/1988 grał z Helmond Sport w drugiej lidze holenderskiej. W 1988 roku przeszedł do pierwszoligowego RKC Waalwijk. 21 sierpnia 1988 zadebiutował w Eredivisie w wygranym 4:2 domowym meczu z FC Volendam. W zespole RKC występował do końca sezonu 1991/1992.
Latem 1992 roku van Hintum został piłkarzem klubu Willem II Tilburg. Swój debiut w nim zanotował 15 sierpnia 1992 w zremisowanym 1:1 wyjazdowym meczu z FC Groningen. Zawodnikiem Willem II był do zakończenia sezonu 1996/1997.
W 1997 roku van Hintum podpisał kontrakt z SBV Vitesse. Zadebiutował w nim 19 sierpnia 1997 w przegranym 0:5 wyjazdowym meczu z Ajaksem Amsterdam. W Vitesse występował w podstawowym składzie i jego piłkarzem był do końca 2001 roku.
Na początku 2002 roku van Hintum został zawodnikiem niemieckiego drugoligowca, Hannoveru 96. Swój debiut w nim zaliczył 3 lutego 2002 w meczu z SpVgg Unterhaching (1:0). Wiosną 2002 awansował z Hannoverem do pierwszej ligi. W Hannoverze spędził jeszcze sezon 2002/2003.
W 2003 roku van Hintum wrócił do Holandii. W latach 2003–2005 występował w RKC Waalwijk, w którym zakończył karierę.
Kariera reprezentacyjna.
W reprezentacji Holandii van Hintum zadebiutował 18 listopada 1998 w zremisowanym 1:1 towarzyskim meczu z Niemcami, rozegranym w Gelsenkirchen. W kadrze narodowej grał jedynie w meczach towarzyskich. Od 1998 do 2001 roku rozegrał w niej 8 meczów.

</doc>
<doc id="2659999" url="https://pl.wikipedia.org/wiki?curid=2659999" title="Jan Jacek Bruski">
Jan Jacek Bruski

Jan Jacek Bruski (ur. 1969), polski historyk, doktor habilitowany nauk humanistycznych w zakresie historii. Specjalność: historia powszechna XX w. Od r. 2000 adiunkt w Zakładzie Historii Najnowszej Instytutu Historii Uniwersytetu Jagiellońskiego.
Życiorys.
Doktorat uzyskał w r. 1999 na podstawie pracy "Centrum Państwowe Ukraińskiej Republiki Ludowej na wychodźstwie w latach 1919-1924. Monografia polityczna". Promotorem pracy był prof. dr hab. Michał Pułaski.
Habilitował się w roku 2011 na podstawie pracy "Między prometeizmem a Realpolitik. II Rzeczpospolita wobec Ukrainy Sowieckiej, 1921-1926", uzyskując stopień naukowy doktora habilitowanego nauk humanistycznych w zakresie historii, specjalność : historia powszechna XX w..
Od 2000 Członek Komisji Wschodnioeuropejskiej Polskiej Akademii Umiejętności (Wydział II Historyczno-Filozoficzny). Członek Polsko-Czeskiego Towarzystwa Naukowego i Instytutu Kaszubskiego (od 2007).
Stypendysta The Ryoichi Sasakawa Young Leaders Fellowship Fund (dwukrotnie), Fundacji na Rzecz Nauki Polskiej (dwukrotnie), Funduszu im. Adama Krzyżanowskiego, Fundacji z Brzezia Lanckorońskich, Funduszu im. Jana i Suzanne Brzękowskich (Biblioteka Polska w Paryżu).
Laureat nagrody Ministra Kultury i Sztuki (1999, konkurs „Ślady Pamięci”), Nagrody Krajowej "Przeglądu Wschodniego" i nagrody indywidualnej Ministra Edukacji Narodowej (2001). Za pracę "Między prometeizmem a Realpolitik. II Rzeczpospolita wobec Ukrainy Sowieckiej 1921-1926" otrzymał w 2010 roku nagrodę im. Henryka Wereszyckiego i Wacława Felczaka.
Autor prac nominowanych do nagród im. Jerzego Giedroycia (2002) i Nagrody Historycznej "Polityki" (2008).
Jego zainteresowania badawcze obejmują dzieje najnowsze Europy Środkowo-Wschodniej, ze szczególnym uwzględnieniem historii Ukrainy, Czech i Słowacji; historię dyplomacji i stosunków międzynarodowych okresu międzywojennego.
Publikacje.
Monografie.
1. "Petlurowcy. Centrum Państwowe Ukraińskiej Republiki Ludowej na wychodźstwie, 1919-1924", Wydawnictwo "Arcana", wyd. 1, Kraków 2000, wyd. 2, Kraków 2004, . s. 600
2. "Ukraina", seria: Historia państw świata w XX wieku, wyd. 2 uzupełnione, Wydawnictwo Trio, Warszawa 2006, (razem z Andrzejem Chojnowskim), .
3. "Między prometeizmem a Realpolitik. II Rzeczpospolita wobec Ukrainy Sowieckiej 1921-1926", Kraków 2010, Wyd. Uniwersytet Jagielloński, s. 416.
Edycje źródeł.
1. "Hołodomor 1932-1933. Wielki Głód na Ukrainie w dokumentach polskiej dyplomacji i wywiadu", wybór i opracowanie Jan Jacek Bruski, Wyd. Polski Instytut Spraw Międzynarodowych, Warszawa 2008, s. LXXXVIII+778+fot.
recenzja: Grzegorz Motyka, Polska wobec Wielkiego Głodu, „Nowa Europa Wschodnia” (Wrocław) 2009, nr 3-4, s. 171-175.
Redakcja prac zbiorowych.
1. "Mezi dvěma transformacemi. Československo a Polsko v letech 1947(1948)–1989=Od transformacji do transformacji. Polska i Czechosłowacja w latach 1947(1948)–1989", red. Jan Jacek Bruski, Eduard Maur, Michał Pułaski, Jaroslav Valenta, Praha 2001, 238 s.
2. "Procesy transformacyjne w Polsce i Czechosłowacji w latach 1944 (1945) – 1948 = Procesy transformace v Polsku a v Československu v letech 1944 (1945) – 1948", red. Jan Jacek Bruski, Eduard Maur, Michał Pułaski, František Svátek, Wrocław – Opole [bdw; 2004], 278 s.
3. "Procesy transformacyjne w Polsce i Czechosłowacji/Czechach po 1989 roku = Transformační procesy v Polsku a v Československu/Česku po roce 1989", red. Jan Jacek Bruski, Eduard Maur, Michał Pułaski, Jiří Vykoukal, Wrocław [bdw; 2005], 294 s.

</doc>
<doc id="2660000" url="https://pl.wikipedia.org/wiki?curid=2660000" title="Młynne (dopływ Ochotnicy)">
Młynne (dopływ Ochotnicy)

Młynne – potok, lewy dopływ rzeki Ochotnica o długości około 8 km i średnim spadku 65 m/km. Cała jego zlewnia znajduje się na terenie sołectwa Młynne należącego do miejscowości Ochotnica Dolna w województwie małopolskim, w powiecie nowotarskim, w gminie Ochotnica Dolna. Wypływa na wysokości około 981 m na Gorcu Młynieńskim, na południowo-wschodnich stokach Gorca. Spływa w południowo-wschodnim kierunku głęboką doliną. Orograficznie lewe zbocza tej doliny tworzy grzbiet biegnący od Gorca przez Wierch Bystrzaniec, Lelonek, przełęcz Wierchmłynne, Zdzar, Koń i Goły Wierch, prawe grzbiet Strzelowskie. Na przysiółku Chrobaki uchodzi do niego z lewej strony, spod przełęczy Wierch Młynne główny dopływ. Po przyjęciu go potok Młynne zmienia kierunek na południowy i na wysokości 490 m uchodzi do Ochotnicy.
Wzdłuż koryta Młynnego prowadzi asfaltowa szosa. Dolna część potoku jest uregulowana hydrotechnicznie. M.in., są na potoku liczne progi i zapory zwalniające jego bieg, bowiem z powodu dość dużego spadku potok w czasie wysokiego stanu wód potok czynił duże spustoszenia, niszcząc drogę i podmywając domy zlokalizowane w jego dolinie.
W dniach 22–23 grudnia 1944 roku w dolinie Młynnego miała miejsce Krwawa Wigilia w Ochotnicy Dolnej podczas których to wydarzeń oddział SS wymordował 56 mieszkańców Ochotnicy.

</doc>
<doc id="2660017" url="https://pl.wikipedia.org/wiki?curid=2660017" title="T2 Medium Tank">
T2 Medium Tank

T2 Medium Tank – amerykański prototypowy czołg średni opracowany na początku lat 30. XX wieku, wzorowany na brytyjskim czołgu Vickers Medium Tank Mark II.
Projekt pojazdu stanowił rozwinięcie konstrukcji czołgu T1. Zaprezentowany w 1930 roku T2 od poprzednika różnił się m.in. znacznie mniejszą masą, wynoszącą ok. 14 t, co stanowiło odpowiedź na wymagania postawione przez amerykański Departament Wojny, według których masa czołgu nie powinna przekraczać 15 t (T1 ważył ok. 20 t). Uzbrojenie czołgu stanowiła armata kalibru 47 mm i karabin maszynowy M2 kalibru 12,7 mm umieszczone w wieży oraz karabin maszynowy M1919 kalibru 7,62 mm umieszczone w kadłubie. Początkowo T2 posiadał dodatkową armatę kalibru 37 mm umieszczoną w kadłubie, jednak zrezygnowano z niej w 1931 roku. 
Czołg nie trafił do produkcji seryjnej. Zbudowano tylko jeden jego egzemplarz.

</doc>
<doc id="2660022" url="https://pl.wikipedia.org/wiki?curid=2660022" title="Szymon Sabinka">
Szymon Sabinka

Szymon Sabinka, również Sabinek (zm. prawdopodobnie po 1575, nie później niż w 1590) – nadworny krawiec króla Zygmunta Augusta.
Jego ojciec Stanisław był miecznikiem, matka miała na imię Sabina. Możliwe iż osoba ojca jest tożsama ze Stanisławem Reszką ze Stradomia, starszym cechu mieczników krakowskich. Według nieistniejącego już epitafium rodzinnego Stanisław miał używać nazwiska Kamieński, a przydomek „Sabinka” jego czterej synowie mieli przyjąć od imienia matki.
Szymon miał trzech braci: Bartłomieja (zm. w 1556, nadworny lekarz króla Zygmunta Augusta, pochowany w katedrze wawelskiej), Walentego (senior szkoły zamkowej na Wawelu w latach 1548–1549, następnie studiował medycynę prawdopodobnie we Włoszech, w roku 1553 – kanonik w kolegiacie Najświętszej Marii Panny w Sandomierzu i proboszcz w Zawichoście, zmarł w Padwie) i Tomasza (nobilitowany, herbu Glaubicz).
Sam Szymon uzyskał stanowisko krawca na dworze królewskim w roku 1555, prawdopodobnie dzięki wstawiennictwu ustosunkowanego na dworze brata Bartłomieja.
Wiadomo też, że w drugiej połowie XVI wieku był właścicielem jednej z kamienic na krakowskim Rynku, tzw. kamienicy Pod Opatrznością. Stała się ona własnością Sabinki w roku 1551 lub nieco wcześniej, jego nazwisko jest wzmiankowane w krakowskiej księdze szosu dotyczącej tego okresu i w aktach radzieckich dotyczących roku 1554. Za lokatora miał Sabinka niejakiego "Stanislausa apotecariusa", o którym brak dokładniejszych informacji. Według różnych badaczy kamienica przeszła w ręce kolejnego właściciela – włoskiego kupca Laurentego Lenca (Wawrzyńca Lencza) – przed rokiem 1577 lub w 1590.
Z zachowanych rachunków za zakup sprowadzanych tkanin wystawianych królowi Zygmuntowi Augustowi przez rezydującego w Krakowie włoskiego agenta bławatnego Nelli Lorenzza wiadomo, że Sabinka szył m.in. suknie dla królewny Anny Jagiellonki i szaty dla samego króla. Szył również zimowe okrycia z lisich skórek dla używanych przez króla do polowań, wrażliwych na zimno, psów rasy bloodhound.
10 stycznia 1568 roku Zygmunt August nagrodził go za długoletnią służbę, nadając mu na prawie lennym dworzec Charytonowski pod Mejszagołą na Litwie. Został pochowany w kaplicy św. Szymona w wileńskim kościele Bernardynów.

</doc>
<doc id="2660063" url="https://pl.wikipedia.org/wiki?curid=2660063" title="We Are Scissor Sisters... And So Are You">
We Are Scissor Sisters... And So Are You

We Are Scissor Sisters... And So Are You – pierwsze DVD amerykańskiej grupy pop dance Scissor Sisters wydane 29 listopada 2004. DVD zawiera koncert nakręcony w Brighton Dome, który odbył się w sierpniu 2004 roku, a także materiał nagrany za kulisami. Na płycie znalazł się również dokument Return to Oz (reż. Julien Temple), który opowiada historię grupy Scissor Sisters.

</doc>
<doc id="2660065" url="https://pl.wikipedia.org/wiki?curid=2660065" title="Voices &amp; Images">
Voices &amp; Images

Voices &amp; Images – debiutancki album grupy Camouflage, wydany przez Metronome Musik GmbH w 1988 roku.
Opis albumu.
Voices &amp; Images (pol. Głosy i obrazy) to debiut grupy Camouflage. Styl utworów, a zwłaszcza „The Great Commandment”, został określony jako sobowtór Depeche Mode.

</doc>
<doc id="2660090" url="https://pl.wikipedia.org/wiki?curid=2660090" title="T2">
T2



</doc>
<doc id="2660156" url="https://pl.wikipedia.org/wiki?curid=2660156" title="Kirił Ławrow">
Kirił Ławrow



</doc>
<doc id="2660162" url="https://pl.wikipedia.org/wiki?curid=2660162" title="Oral Fixation Volumes 1&amp;2">
Oral Fixation Volumes 1&amp;2

Oral Fixation Vol. 1 &amp; 2 – czwarty album kompilacyjny wydany przez urodzoną w Kolumbii piosenkarki Shakiry. Album został wydany w dniu 5 grudnia 2006 roku.Zestaw zawiera Fijacion Oral Vol. 1, Oral Fixation Vol. 2 i DVD Bonus z filmami i występami na żywo z obu albumów.Album został dobrze przyjęty na całym świecie, osiągając Miejsce 25 w Hiszpanii. Spółka sprzedała około miliona egzemplarzy na całym świecie.

</doc>
<doc id="2660190" url="https://pl.wikipedia.org/wiki?curid=2660190" title="Oleksandr Nikitin">
Oleksandr Nikitin



</doc>
<doc id="2660210" url="https://pl.wikipedia.org/wiki?curid=2660210" title="Ołeksandr Nikitin">
Ołeksandr Nikitin



</doc>
<doc id="2660218" url="https://pl.wikipedia.org/wiki?curid=2660218" title="JWRT">
JWRT



</doc>
<doc id="2660271" url="https://pl.wikipedia.org/wiki?curid=2660271" title="Portret Katriny Hooghsaet">
Portret Katriny Hooghsaet

Portret Katriny Hooghsaet – obraz Rembrandta Harmenszoona van Rijn.
Obraz został namalowany w roku bankructwa Rembrandta. Jego majątek został wystawiony na licytację, a sam mistrz musiał wyprowadzić się do biedniejszej dzielnicy Amsterdamu. Portret został sporządzony zgodnie ze stylem malarza, który preferował w latach trzydziestych XVII w. Odznaczał się wysoką jakością wykończenia portretu, czym wyróżniał się od tych sporządzonych w późniejszych latach, np. od "Portretu Hendrickje Stoffels w fioletowym berecie" z 1655 roku.Katrina Hooghsaet była żoną farbiarza i menonitą. Wyznawcy ci byli mniej rygorystyczni od kalwinistów i nosili się podobnie jak kwakrzy. Na głowie starszej kobiety widać artystycznie wykonany czepek, na sobie ma jedwabną sukienkę, złote kolczyki z perłami i pierścionki. Pozorna surowość stroju i spokój ducha jaki emanuje z twarzy Katriny, podkreśla jej wysoki status społeczny.
Obraz znajduje się w prywatnej kolekcji rodziny Douglas-Pennant w walijskim zamku Penrhyn Castle. W Holandii został wystawiany jedynie trzy razy: w 1906, 1956 i 2007 roku, w rocznice obchodów dni Rembrandta.

</doc>
<doc id="2660311" url="https://pl.wikipedia.org/wiki?curid=2660311" title="Pierwszy czwartek miesiąca">
Pierwszy czwartek miesiąca

Pierwszy czwartek miesiąca – dzień obchodzony w Kościele katolickim przypadający w każdy pierwszy czwartek każdego miesiąca w roku. Jest on okazją do szczególnej wdzięczności Bogu za Najświętszy Sakrament, jako ofiarę, pokarm na drogę wieczności i stałą "świętą obecność" wśród wierzących. W tym dniu katolicy modlą się o powołania kapłańskie i zakonne oraz za kapłanów.

</doc>
<doc id="2660326" url="https://pl.wikipedia.org/wiki?curid=2660326" title="Scarlett Thomas">
Scarlett Thomas

Scarlett Thomas (ur. w 1972 w Hammersmith) – jest angielską pisarką. Dotychczas wydała osiem powieści, w tym "Koniec pana Y" i "PopCo". Uczy kreatywnego pisania na Uniwersytecie w Kent.

</doc>
<doc id="2660329" url="https://pl.wikipedia.org/wiki?curid=2660329" title="Kwadrofonik">
Kwadrofonik

Kwadrofonik – polska grupa muzyczna grająca muzykę współczesną i improwizowaną.
Historia.
Zespół powstał w 2005 z połączenia Lutosławski Piano Duo oraz duetu perkusistów Hob-beats Duo. Wszyscy członkowie zespołu są absolwentami Uniwersytetu Muzycznego Fryderyka Chopina w Warszawie. Wykonują utwory pisane na skład perkusyjno-fortepianowy pisane przez współczesnych kompozytorów XX wieku: Bartóka, Crumba, Berio.
Drugą równie ważną częścią działań zespołu jest wykonywanie utworów własnej kompozycji. Muzycy skupiają się na poszukiwaniach nowych brzmień i źródeł inspiracji. Fortepiany prowadzą dialog z instrumentami perkusyjnymi, zamieniają się rolami – fortepiany stają się instrumentami perkusyjnymi, a instrumenty perkusyjne przejmują funkcję instrumentów melodycznych. Koncerty zespołu mają formę opowieści dźwiękami. Jednym ze źródeł z których czerpie zespół jest muzyka ludowa. 
Zespół zdobył Grand Prix na IX Festiwalu Muzyki Folkowej Polskiego Radia Nowa Tradycja w 2006 roku, oraz Nagrodę Prezydenta Miasta Warszawy i „Burzę Braw” - Nagrodę Publiczności tamże. W 2007 zespół otrzymał Nagrodę Specjalną Konkursu Europejskiej Unii Radiowej EBU „Svetozar Stracina” w Bratysławie. Zespół otrzymał również Paszport „Polityki” 2014 w kategorii muzyka poważna.
W 2008 wyszła pierwsza płyta Kwadrofonik pt. „Folklove” wydana przez Polskie Radio.

</doc>
<doc id="2660342" url="https://pl.wikipedia.org/wiki?curid=2660342" title="Metoda sokratejska">
Metoda sokratejska



</doc>
<doc id="2660351" url="https://pl.wikipedia.org/wiki?curid=2660351" title="Cmentarz wojenny nr 214 – Gosławice">
Cmentarz wojenny nr 214 – Gosławice

Cmentarz wojenny nr 214 – Gosławice – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie na terenie jego okręgu VIII Brzesko.
Niewielka wojenna nekropolia znajduje się w północnej części miejscowości Gosławice w województwie małopolskim, w powiecie tarnowskim, w gminie Wierzchosławice przy drodze prowadzącej z Wierzchosławic do Komorowa.
Spoczywają na nim w czterech grobach:
Cmentarz projektował Robert Motka.

</doc>
<doc id="2660385" url="https://pl.wikipedia.org/wiki?curid=2660385" title="Victoriana">
Victoriana

Victoriana (łac. "Victorianensis") – stolica historycznej diecezji w Cesarstwie rzymskim w prowincji Byzacena, współcześnie w Tunezji. Obecnie katolickie biskupstwo tytularne.

</doc>
<doc id="2660388" url="https://pl.wikipedia.org/wiki?curid=2660388" title="Stanisław Sołtysiński">
Stanisław Sołtysiński

Stanisław Jerzy Sołtysiński (ur. 2 maja 1939 w Poznaniu) – polski prawnik i nauczyciel akademicki, radca prawny, profesor nauk prawnych, specjalista w zakresie prawa cywilnego, handlowego i własności przemysłowej.
Życiorys.
W 1961 ukończył studia prawnicze na Uniwersytecie im. Adama Mickiewicza w Poznaniu. Kształcił się także w London School of Economics oraz na nowojorskim Uniwersytecie Columbia. Na UAM uzyskiwał stopnie naukowe doktora (1965) i doktora habilitowanego (1970). Przez szereg lat związany zawodowo z tą uczelnią. Uzyskał tytuły naukowe: profesora nadzwyczajnego w 1979 oraz profesora zwyczajnego w 1988. Pełnił funkcję dziekana macierzystego wydziału w latach 1981–1984. Był również wykładowcą szkoły prawa na Uniwersytecie Pensylwanii oraz Kolegium Europejskiego w Brugii.
Podjął także praktykę w zawodzie radcy prawnego, od 1991 jako partner w ramach kancelarii prawniczej Sołtysiński Kawecki &amp; Szlęzak. Obejmował również szereg funkcji w radach nadzorczych (m.in. przewodniczącego rad nadzorczych Banku Handlowego i Agory). Związany również z międzynarodowym arbitrażem gospodarczym, został członkiem m.in. Amerykańskiego Stowarzyszenia Arbitrażowego.
Był członkiem Rady Legislacyjnej. Od 1996 pełnił funkcję przewodniczącego Zespołu do Spraw Spółek Handlowych przy Komisji Kodyfikacyjnej Prawa Cywilnego, w skład którego wchodzili też Andrzej Szajkowski, Janusz Szwaja (do 1999) i Andrzej Szumański (od 1999). W jego ramach w 1997 i 1999 przedstawiono dwa projekty kodeksu spółek handlowych. Został też m.in. członkiem rady konsultacyjnej Konfederacji Lewiatan oraz członkiem krajowym korespondentem Polskiej Akademii Umiejętności. Jest autorem publikacji naukowych z zakresu prawa handlowego i wynalazczego, m.in. współautorem czterotomowego komentarza do kodeksu spółek handlowych wydawanego przez C.H. Beck.
W 2017 został członkiem Społecznej Komisji Kodyfikacyjnej.
Odznaczenia.
Odznaczony Krzyżem Kawalerskim, Krzyżem Oficerskim (2003) oraz Krzyżem Komandorskim (2015) Orderu Odrodzenia Polski. W 2010 wyróżniony tytułem doktora "honoris causa" Szkoły Głównej Handlowej w Warszawie. W 2013 odznaczony Odznaką Honorową „Bene Merito”. W 2011 przyznano mu Krzyż Zasługi na Wstędze Orderu Zasługi Republiki Federalnej Niemiec. W 2010 otrzymał odznakę honorową „Za zasługi dla bankowości Rzeczypospolitej Polskiej”. Wyróżniony także Odznaką Honorową Miasta Poznania.

</doc>
<doc id="2660395" url="https://pl.wikipedia.org/wiki?curid=2660395" title="KS Camper Wyszków">
KS Camper Wyszków

Klub Sportowy Camper Wyszków – polska męska drużyna siatkarska z siedzibą w Wyszkowie. Klub został założony w 2007 roku. Od sezonu 2020/2021 występuje w II lidze organizowanej przez Polski Związek Piłki Siatkowej.
Historia.
Klub Sportowy Camper Wyszków został utworzony z inicjatywy wyszkowskich pasjonatów piłki siatkowej w 2007 roku. Wówczas klub zgromadził najzdolniejszych sportowców z Wyszkowa i okolic, którzy mogli występować oficjalnie w rozgrywkach Mazowieckiego Związku Piłki Siatkowej. Jego głównym zadaniem od początku było krzewienie sportu oraz rekreacji wśród młodzieży i nie tylko. Stałą areną domowych zmagań zespołu jest Hala widowiskowo - sportowa Wyszkowskiego Ośrodka Sportu i Rekreacji w Wyszkowie przy ul. Geodetów 45 (położona na osiedlu Polonez). Obecnie Camper reprezentuje Wyszków na arenie II ligi.
Już w trzecim sezonie istnienia (sezon 2009/2010) wyszkowski klub świętował duże sukcesy. Okazał się najlepszym zespołem w grupie III ligi, zwyciężył w półfinałowym turnieju o awans do II ligi i wziął udział w rywalizacji finałowej. Pomimo zajęcia w turnieju finałowym 3. miejsca nie dającego prawa bezpośredniego awansu, ani udziału w barażu zespół finalnie zdobył jednak promocję do II ligi.
W kolejnym roku, tj. w sezonie 2010/2011, tym razem w rywalizacji drugoligowej KS Camper Wyszków dotarł zaskakująco daleko, awansował do turnieju finałowego z udziałem czołowych czterech drużyn, znajdując się tym samym w gronie najlepszych 26 zespołów w Polsce. Wówczas podopiecznym trenera Piotra Szulca nie udało się awansować do I ligi. 
W sezonie 2011/2012 był jednym z głównych faworytów do awansu do I ligi. Występując w II lidze, grupie trzeciej w rundzie zasadniczej klub zgromadził na swoim koncie czterdzieści siedem punktów i zrównał się punktami z RCS Czarni Radom. O zajęciu pierwszego miejsca przed rundą play-off zadecydował stosunek setów. Ostatecznie to Radomianie zajęli pierwsze miejsce różnicą jednego wygranego seta. Już wtedy szkoleniowcem zespołu był utytułowany, doświadczony Jan Such, który poprowadził Camper do zwycięstwa w rewanżu z Czarnymi, w Wyszkowie. Mecz ten do dzisiaj wspominają wyszkowscy kibice, wspaniałe zwycięstwo, przy wypełnionej do granic możliwości hali sportowej, przy ulicy Geodetów. Niestety, w play-offach pogromcą siatkarzy z nad Buga okazał się Pronar Parkiet Hajnówka. Mimo że, byli faworytami tych starć, nie podołali i przegrali całą rywalizację 1-3. Oznaczało to, koniec marzeń o awansie Odpadnięcie z walki o awans zasmuciło siatkarzy, kibiców oraz przede wszystkim działaczy klubu, pozostawiając ogromny niedosyt. Jeszcze przed zakończeniem fazy zasadniczej w światku drugoligowej siatkówki mówiło się głośno, że w grupie III (gdzie występował m.in. Camper) rywalizuje kilka zespołów zasługujących na grę w I lidze i dość okrutny jest fakt, że tylko jeden z nich może awansować. W tym gronie głównie wymieniano wyszkowski klub, który po przegranych play-offach poszukał innej drogi, ku występom w serii B. 
Na przełomie maja i czerwca 2012 roku oficjalnie zakomunikowano, że Wyszków historycznie wystąpi w rozgrywkach I ligi piłki siatkowej mężczyzn. Stało się to za sprawą zamiany miejsc z Gorzowskim Towarzystwem Promującym Siatkówkę, które utrzymało się w I lidze, jednak problemy finansowe klubu skłoniły go do zamiany miejsc z Camperem. Od dawna chwalono poziom organizacyjny klubu oraz atmosferę, która towarzyszy spotkaniom z udziałem wyszkowskich siatkarzy. 
W sezonie inaugurującym zmagania Campera w I lidze sezonie 2012/2013 zespół zajął w niej na koniec sezonu 5. lokatę ulegając w pierwszej fazie play-off Cuprum Mundo Lubin 2-3.
W sezonie 2013/2014 Camper zdobył historyczne Mistrzostwo I ligi, pokonując w finale play-off KPS Siedlce 3-2. Jest to dotychczas największy sukces w historii klubu.
W sezonie 2014/2015 zespół zajął 4. miejsce w lidze, ulegając bilansem setów w dwumeczu o 3. miejsce Ślepskowi Suwałki (w Wyszkowie mecz zakończył się wynikiem 1:3 dla Suwałk, w rewanżu w Suwałkach Camper wygrał 3:2). Po sezonie 2014/2015 Camper z racji spełnienia warunku sportowego dotyczącego składania licencji na grę w PLPS złożył stosowną aplikację o przyjęcie rozgrywek PlusLigi mężczyzn w sezonie 2015/16. Wniosek został jednak odrzucony m.in. ze względu na brak spełnienia warunków technicznych hali WOSiR w Wyszkowie nakładanych przez PLPS (hala była zbyt niska). Warto dodać, że również ten sam problem wyeliminował ten zespół z gry w najwyższej polskiej klasie rozgrywkowej sezon wcześniej, kiedy to zespół zdobył mistrzostwo ligi.
W sezonie 2015/2016 zespół zakończył zmagania w fazie zasadniczej z dorobkiem 29 punktów na 11. pozycji w tabeli, która to pozycja oznaczała dla klubu zakończenie sezonu, bez konieczności rozgrywania dodatkowych meczów i utrzymanie się w lidze, kończąc tym samym finalnie sezon na 11. miejscu. 
Po zakończeniu sezonu 2015/2016 z powodu odejścia strategicznych sponsorów klubu zarząd KS Camper Wyszków wycofał zespół z rozgrywek I ligi.
W sezonie 2016/2017 klub wystartował w rozrywkach IV ligi Mazowiecko-Warszawskiego Związku Piłki Siatkowej. Zespół wygrał rundę zasadniczą występując w Grupie A z dorobkiem 19 pkt. W pierwszej rundzie play-off pokonał w dwumeczu 2-0 zespół SPS Konstancin Jeziorna, a w półfinale ADS Wolta Warszawa, również 2-0 awansując tym samym do turnieju finałowego IV ligi. Camper Wyszków został gospodarzem turnieju finałowego. W turnieju oprócz wyszkowian wzięły udział drużyny KS Zawkrze Mława i MMKS Mińsk Mazowiecki. Finalnie zespół wygrał turniej pieczętując awans do III ligi Mazowiecko-Warszawskiego Związku Piłki Siatkowej. 
W sezonie 2016/2017 do rozgrywek ligowych przystąpiły także sekcje juniorów i kadetów KS Camper Wyszków. Juniorzy zajęli 2. miejsce w grupie A II ligi MWZPS, a kadeci 8. miejsce w tabeli I ligi MWZPS. 
W sezonie 2017/2018 Camper Wyszków z dorobkiem 53. punktów zajął 2. miejsce w tabeli III ligi Mazowiecko-Warszawskiego Związku Piłki Siatkowej i awansował do turnieju półfinałowego o awans do II ligi PZPS. W turnieju półfinałowym organizowanym we własnej hali oprócz Campera wzięły udział drużyny KPS Gietrzwałd, ULKS MOSIR Sieradz i Arka Wojsławice. Zespół z Wyszkowa wygrał 3:0 z drużyną z Gietrzwałdu, 3:0 z drużyną z Sieradza i 3:1 z Arką Wojsławice zajmując pierwsze miejsce i awansując do turnieju finałowego. Turniej finałowy odbył się Miliczu. Oprócz Campera Wyszków i drużyny gospodarzy, czyli MUKS Ziemia Milicka Milicz udział wzięły w nim drużyny FSKIP ECWBS Volley Bydgoszcz oraz GKPS Gorlice. Camper wygrał 3:0 z Gorlicami, 3:0 z Bydgoszczą i na zakończenie rywalizacji przegrał 0:3 z Miliczem nie awansując kosztem gospodarzy do II ligi. 
W sezonie 2017/2018 do rozgrywek grupy C przystąpiła żeńska drużyna juniorek klubu. Zajęły one ostatecznie 4. miejsce w tabeli grupy III. 
W sezonie 2018/2019 zespół z dorobkiem 34 pkt. zajął 7. miejsce w lidze. 
W sezonie 2019/2020 Camper wygrał 15 z 17 rozegranych spotkań. Z powodu Pandemii COVID-19 (koronawirusa) sezon został zakończony na 1 kolejkę przed końcem. Zespół z dorobkiem 44 pkt. zajął 1. miejsce w tabeli zdobywając Mistrzostwo III ligi Mazowiecko-Warszawskiego Związku Piłki Siatkowej. Również z powodu pandemii Polski Związek Piłki Siatkowej odwołał zaplanowane turnieje eliminacyjne o awans do II ligi, premiując mistrzów III lig wojewódzkich bezpośrednim awansem. Tym samym drużyna z Wyszkowa awansowała do II ligi Polskiego Związku Piłki Siatkowej.
Z początkiem sezonu 2019/2020 oprócz drużyny seniorów grę w rozgrywkach ligowych rozpoczął także zespół kadetów (występując w grupie II Mazowieckiej Ligi Kadetów) i kadetek (występując w grupie III Mazowieckiej Ligi Kadetek). Kadeci zajęli 2. miejsce w tabeli swojej grupy z dorobkiem 15 pkt., a kadetki 4. miejsce z dorobkiem 20. pkt.
W sezonie 2020/2021 zespół Campera w rundzie zasadniczej II ligi (występując w grupie II) zdobył 29. pkt wygrywając 11 z 18 spotkań. Zajął tym samym 4. miejsce w tabeli i zakwalifikował się do rywalizacji w rundzie play-off. Jego przeciwnikiem została drużyna, która zajęła 1. miejsce w tabeli - Legia Warszawa. Dwa pierwsze mecze (w rywalizacji do trzech zwycięstw) wygrała grając na własnym boisku Legia, oba w stosunku 3:1. Trzecie i czwarte spotkanie rozegrane zostało w Wyszkowie, Camper wygrał obydwa z nich 3:2. Decydujący mecz rozegrany został w Warszawie, Legia Warszawa wygrała go w stosunku setowym 3:0, wygrywając ostatecznie rywalizację w rundzie play-off 3-2 i kwalifikując się do turniejów półfinałowych o awans do I ligi. Camper natomiast zakończył sezon zajmując 4. miejsce w grupie II II ligi.
W sezonie 2021/2022 Camper zdobywając 26. pkt. zakończył rywalizację na 7. pozycji w tabeli grupy II. W 22 spotkaniach wyszkowski zespół odniósł 9 zwycięstw i 13 porażek.
Wyniki zespołu w lidze (sezon po sezonie).
Poziom rozgrywek:

</doc>
<doc id="2660410" url="https://pl.wikipedia.org/wiki?curid=2660410" title="FK Sloboda Point Sevojno">
FK Sloboda Point Sevojno



</doc>
<doc id="2660412" url="https://pl.wikipedia.org/wiki?curid=2660412" title="French Open 2012">
French Open 2012

French Open 2012 – drugi w sezonie tenisowy turniej wielkoszlemowy, który odbywał się w dniach 27 maja–11 czerwca, tradycyjnie na paryskich kortach ziemnych imienia Rolanda Garrosa. Była to 111. edycja rozgrywek.
W grze pojedynczej mężczyzn tytułu skutecznie bronił Rafael Nadal, który w finale pokonał 6:4, 6:3, 2:6, 7:5 Novaka Đokovicia. W grze pojedynczej kobiet Marija Szarapowa pokonała Sarę Errani 6:3, 6:2, dzięki czemu wróciła na pozycję liderki rankingu singlowego. W deblu mężczyzn Daniel Nestor oraz Maks Mirny obronili tytuł, po wygranej nad braćmi Bryan 6:4, 6:4. W grze podwójnej kobiet zwyciężyły Sara Errani oraz Roberta Vinci, które w finale pokonały Mariję Kirilenko i Nadieżdę Pietrową 4:6, 6:4, 6:2. W grze mieszanej Sania Mirza oraz Mahesh Bhupathi pokonali w meczu o mistrzostwo Klaudię Jans-Ignacik i Santiago Gonzáleza 7:6(3), 6:1.
Kimmer Coppejans zwyciężył w rozgrywkach singlowych chłopców z Filipem Peliwo 6:1, 6:4. W rozrywkach dziewcząt Annika Beck pokonała Annę Schmiedlovą 3:6, 7:5, 6:3. Andrew Harris i Nick Kyrgios wygrali 6:4, 2:6, 10–7 z Adamem Pavláskiem i Václavem Šafránkiem w grze podwójnej chłopców. Darja Gawriłowa wraz z obrończynią tytułu, Iriną Chromaczową, zwyciężyły w finale debla dziewcząt 4:6, 6:4, 10–8 z Montserrat González i Beatriz Haddad Maia.
Stéphane Houdet, poprzez pokonanie Shingo Kuniedy 6:2, 2:6, 7:6(6), został mistrzem w grze pojedynczej mężczyzn na wózkach. Esther Vergeer obroniła ubiegłoroczny tytuł w grze pojedynczej kobiet na wózkach, pokonując w finale Aniek van Koot bez straty gema. W deblu na wózkach mistrzami zostali Frédéric Cattaneo oraz Shingo Kunieda, którzy w ostatnim meczu pokonali Michaëla Jeremiasza i Stefana Olssona 3:6, 7:6(3), 10–6. W grze podwójnej kobiet na wózkach ponownie mistrzynią została Esther Vergeer, tym razem w parze z Marjolein Buis, dzięki wygranej nad Sabine Ellerbrock i Yui Kamiji 6:0, 6:1.
Albert Costa wraz z Carlosem Moyą wygrali w rozgrywkach legend poniżej 45 lat z Thomasem Enqvistem i Toddem Woodbridgem 6:2, 6:1. Bracia McEnroe w turnieju legend powyżej 45 lat pokonali w finale 7:6(5), 6:3 Guya Forgeta i Henriego Leconte'a. Lindsay Davenport i Martina Hingis pokonały 6:4, 6:4 Martinę Navrátilovą i Janę Novotną w turnieju legend kobiet, dzięki czemu obroniły tytuł z poprzedniego roku.

</doc>
<doc id="2660422" url="https://pl.wikipedia.org/wiki?curid=2660422" title="Wołosi i Lasoniowie">
Wołosi i Lasoniowie

Wołosi i Lasoniowie – polska grupa muzyczna, w której skład wchodzą muzycy ludowi oraz muzycy klasyczni.
Zespół powstał w 2007 roku pierwotnie pod nazwą "Wałasi i Lasoniowie". Nastąpiło wtedy spotkanie dwóch muzyków klasycznych braci Krzysztofa i Stanisława Lasoniów z muzykami ludowymi z kapeli Wałasi z Beskidu Śląskiego: Zbigniewa Wałacha, Jana Kaczmarzyka, Zbigniewa Michałka i Roberta Waszuta. W 2010 r. jako Wołosi i Lasoniowie (już bez Zbigniewa Wałacha, lidera Wałachów) zdobyli Grand Prix podczas XIII Festiwalu Folkowego Polskiego Radia Nowa Tradycja oraz nagrodę publiczności „Burza Braw” i "Złote Gęśle" dla Krzysztofa Lasonia.
W 2011 r. utwór „Groniczek” otrzymał główną nagrodę konkursu EBU „Svetozar Stracina” w Bratysławie na najlepsze folkowe nagranie Europy.
Zespół koncertował w Filharmonii Gdańskiej, Filharmonii Łódzkiej, Filharmonii Śląskiej, w Łazienkach Królewskich w Warszawie, na Festiwalu Karpaty Off er, w Polskim Radiu. w Teatrze Wielkim w Warszawie. Razem z pianistą Januszem Olejniczakiem występowali na Międzynarodowym Festiwalu Gwiazd FORTE piano w Toruniu. Wołosi i Lasoniowie wielokrotnie grali dla Prezydenta RP Bronisława Komorowskiego w Zameczku Prezydenckim w Wiśle i w Belwederze.
Muzyka zespołu to brzmienia melodii Beskidu Śląskiego oraz klimat muzyki Karpat wzbogacone wirtuozerią i improwizacją skrzypków klasycznych.
Od 2012 zespół używa nazwy „Vołosi”.

</doc>
<doc id="2660432" url="https://pl.wikipedia.org/wiki?curid=2660432" title="Ludwig Averkamp">
Ludwig Averkamp

Ludwig Averkamp (ur. 16 lutego 1927 w Velen, zm. 29 lipca 2013 w Hamburgu) – niemiecki duchowny rzymskokatolicki, w latach 1995-2002 arcybiskup metropolita Hamburga, a wcześniej biskup diecezjalny Osnabrücku (1987-1994).
Życiorys.
Święcenia kapłańskie przyjął 10 października 1954, udzielił ich mu Ettore Cunial, ówczesny biskup pomocniczy diecezji rzymskiej. Następnie został inkardynowany do swojej rodzinnej diecezji Münster. 18 stycznia 1973 papież Paweł VI mianował go biskupem pomocniczym diecezji, ze stolicą tytularną Tapsos. Sakry udzielił mu 24 lutego 1973 Heinrich Tenhumberg, ówczesny biskup diecezjalny Münster. 7 listopada 1985 papież Jan Paweł II przeniósł go na stanowisko biskupa koadiutora Osnabrück. 9 września 1987 został biskupem diecezjalnym Osnabrück, zaś 27 września 1987 odbył ingres do tamtejszej katedry. 24 października 1994 został mianowany arcybiskupem metropolitą Hamburga, ingres odbył się 7 stycznia 1995. 16 lutego 2002 osiągnął biskupi wiek emerytalny (75 lat) i tego samego dnia odszedł z urzędu. Od tego czasu pozostawał arcybiskupem seniorem.

</doc>
<doc id="2660586" url="https://pl.wikipedia.org/wiki?curid=2660586" title="Darwin Atapuma">
Darwin Atapuma

John Darwin Atapuma Hurtado (ur. 15 stycznia 1988 w Túquerres) – kolumbijski kolarz szosowy, zawodnik grupy UCI World Tour UAE Abu Dhabi, specjalizujący się w jeździe po górach.
Jego największym sukcesem jest zwycięstwo na 6. etapie Tour de Pologne 2013, kiedy to na ostatnich metrach przed metą pokonał Christophe’a Riblona. Rok wcześniej w podobnym stylu triumfował na górskim etapie Giro del Trentino. Udało mu się wygrać po ataku na ostatnim kilometrze, na szczycie Passo Pordoi, położonym na wysokości 2239 m. Zwycięstwo pozwoliło mu na zajęcie 8. pozycji w klasyfikacji generalnej.
Podczas Tour of California w tym samym roku, Atapuma uciekał na górskim, siódmym etapie. Kilka kilometrów przed metą zostawił towarzyszącego mu Chrisa Hornera i ruszył po etapowe zwycięstwo. Nie zdołał jednak dojechać samotnie do mety, został doścignięty przez szarżującego z grupy lidera Roberta Gesinka, z którym przegrał na finiszu.

</doc>
<doc id="2660595" url="https://pl.wikipedia.org/wiki?curid=2660595" title="Mega Spider-Man">
Mega Spider-Man

Mega Spider-Man (oryg. ; tytuł 3. sezonu Mega Spider-Man: Wojownicy sieci, oryg. ; tytuł 4. sezonu Mega Spider-Man kontra Podstępna Szóstka, oryg. ) – amerykański superbohaterski serial animowany z 2012 roku na podstawie serii komiksów o superbohaterze o tym samym pseudonimie wydawnictwa Marvel Comics. W oryginalnej wersji językowej głównym postaciom głosów użyczyli: Drake Bell, Ogie Banks, Greg Cipes, Caitlyn Taylor Love, Logan Miller, Chi McBride, Matt Lanter, J.K. Simmons, Eric Bauza i Scott Porter.
"Mega Spider-Man" zadebiutował 1 kwietnia 2012 roku w Stanach Zjednoczonych na antenie Disney XD. Wyemitowano w sumie 104 odcinki, a ostatni wyświetlono 7 stycznia 2017 roku. W Polsce emitowany był od 19 maja 2012 do 24 marca 2017 roku.
Emisja.
Pierwszy sezon serialu "Mega Spider-Man" zadebiutował 1 kwietnia 2012 roku w Stanach Zjednoczonych na antenie Disney XD. 28 października tego samego roku pojawił się ostatni odcinek pierwszego sezonu. Drugi sezon emitowany był od 21 stycznia do 10 listopada 2013 roku. Trzeci sezon serialu zatytułowany "Mega Spider-Man: Wojownicy sieci" (oryg. ) pojawił się pomiędzy 31 sierpnia 2014 a 24 listopada 2015 roku. Serial zakończył się na czwartym sezonie zatytułowanym "Mega Spider-Man kontra Podstępna Szóstka" (oryg. ), który zadebiutował 21 lutego 2016 roku. Ostatni, sto czwarty odcinek serialu został wyemitowany 7 stycznia 2017 roku. Każdy z sezonów liczył po 26 odcinków.
W Polsce emisja serialu rozpoczęła się 19 maja 2012 roku na antenie Disney XD. Wyemitowano wszystkie cztery sezony serialu; ostatni odcinek czwartego sezonu pokazano 24 marca 2017 roku.
Od 12 listopada 2019 roku "Mega Spider-Man" jest jednym z seriali dostępnych na Disney+ w Stanach Zjednoczonych i w innych krajach, gdzie serwis jest dostępny.
Produkcja.
W kwietniu 2010 roku poinformowano, że przygotowywany jest animowany serial, , z emisją na kanale Disney XD. Producentami wykonawczymi zostali: Jeph Loeb, Alan Fine, Dan Buckley i Joe Quesada. Za produkcję serialu odpowiadały Marvel Animation, Man of Action Studios i Film Roman. Nad serialem pracowali Brian Michael Bendis, Joe Casey, Joe Kelly i Paul Dini. Muzykę do serialu skomponował Kevin Manthei.
W marcu 2011 roku ujawniono, że J.K. Simmons użyczy głosu J. Jonahowi Jamesonowi. Aktor zagrał wcześniej tą postać w trylogii "#RaimiSpider-Man" Sama Raimiego. W październiku poinformowano, że Drake Bell będzie głosem tytułowego bohatera, a głosów innym postaciom użyczyć również mają: Steven Weber jako Norman Osborn, Chi McBride jako Nick Fury, Adrian Pasdar jako Tony Stark / Iron Man i Clark Gregg jako Phil Coulson. Później ujawniono, że do obsady dołączyli: Greg Cipes jako Danny Rand / Żelazna Pięść, Ogie Banks jako Luke Cage / Power Man, Caitlyn Taylor Love jako Ava Ayala / Biały Tygrys, Logan Miller jako Sam Alexander / Nova, Tom Kenny jako Otto Octavius / Doktor Octopus, Matt Lanter jako Harry Osborn i Flash Thompson, Tara Strong jako Mary Jane Watson, Misty Lee jako May Parker oraz twórca komiksów o Spider-Manie, Stan Lee, jako woźny Stan.
W czerwcu 2012 roku Disney XD zamówiło drugi sezon serialu. W lipcu 2013 roku ujawniono, że powstaje trzeci sezon, który zatytułowany będzie . W czerwcu 2015 roku zamówiono czwarty sezon pod tytułem . W październiku poinformowano, że będzie on ostatnim oraz że trwają prace nad nowym serialem "Spider-Man".
Odbiór.
Krytyka w mediach.
Serial spotkał się z mieszaną reakcją krytyków. W serwisie Rotten Tomatoes 57% z 7 recenzji pierwszego sezonu uznano za pozytywne, a średnia ocen wystawionych na ich podstawie wyniosła 5,5/10.
Spencer Coriaty ze Screen Rant określił serial jako „zupełnie inny niż wszystko, co było przed nim, "Mega Spider-Man" Disneya jest jak skrzyżowanie "Głowy rodziny", "Deadpoola" i filmów FUM”. Ewan Paterson z What Culture stwierdził, że w serialu jest „wiele rzeczy do polubienia, a trzeci sezon oferuje fanom niesamowitą fabułę”. Oliver Sava z AV Club ocenił, że „ten serial miał potencjał, by stać się świetną kreskówką o Spider-Manie, ale twórcy wydają się zadowoleni raczej z tego, że serial jest w porządku, a nie doskonały”. Jesse Schedeen z IGN napisał, że „biorąc pod uwagę wymarzony zespół scenarzystów, który Marvel zebrał dla tego projektu (...) często frustruje fakt, że "Mega Spider-Man" nie jest mocniejszym, bardziej spójnym i dramatycznie ambitniejszym serialem”.

</doc>
<doc id="2660601" url="https://pl.wikipedia.org/wiki?curid=2660601" title="Simon Cox">
Simon Cox

Simon Richard Cox (ur. 28 kwietnia 1987) – irlandzki piłkarz, napastnik.
Jako junior był zawodnikiem m.in. Reading, jednak nie przebił się do pierwszego składu na stałe i był wypożyczany do słabszych zespołów. W 2006 został zawodnikiem Brentford, grał także w Northampton Town i Swindon Town. W 2009 został piłkarzem West Bromwich Albion. 14 sierpnia 2012 roku podpisał trzyletni kontrakt z Nottingham Forest.
W maju 2012 został powołany do 23 osobowej kadry na Mistrzostwa Europy w Piłce Nożnej 2012 przez selekcjonera Giovanniego Trapattoniego. W dorosłej reprezentacji zadebiutował 24 maja 2011 w wygranym 5:0 spotkaniu z reprezentacją Irlandii Północnej (strzelił jedną z bramek). Cox posiada irlandzkie obywatelstwo, ponieważ Irlandką była jedna z jego babć.

</doc>
<doc id="2660803" url="https://pl.wikipedia.org/wiki?curid=2660803" title="Ulica Burmistrzowska w Warszawie">
Ulica Burmistrzowska w Warszawie

Ulica Burmistrzowska w Warszawie – jedna z ulic Nowego Miasta, biegnąca od skarpy wiślanej do ul. Przyrynek.
Historia.
Ulica Burmistrzowska to jedna z nowszych ulic Nowego Miasta. Została wytyczona ok. 1955 roku na terenie należącym wcześniej do kościoła Nawiedzenia Najświętszej Marii Panny. Nazwa ulicy pochodzi od tytułu burmistrza – dawnego najwyższego urzędu miejskiego, sprawowanego przez jednego z rajców, wybieranego corocznie spośród rady miejskiej, osobnej dla Nowej i Starej Warszawy.
Z jednej strony ulicy Burmistrzowskiej znajdują się budynki plebanii kościoła, z drugiej zabudowa jednorodzinna.

</doc>
<doc id="2660881" url="https://pl.wikipedia.org/wiki?curid=2660881" title="Linia kolejowa nr 722">
Linia kolejowa nr 722

Linia kolejowa nr 722 – drugorzędna, jednotorowa, niezelektryfikowana linia kolejowa, łącząca rejon ZP1 stacji Gdańsk Zaspa Towarowa z bocznicą szlakową Gdańsk Wiślany.
Linia w całości została ujęta w kompleksową sieć transportową TEN-T.
Historia.
Pierwotny szlak rozpoczynał się na północnej części stacji Gdańsk Zaspa Towarowa i biegł na wschód wzdłuż ul. Wyzwolenia, następnie przecinał ul. Marynarki Polskiej i skręcał na południe. Następnie przecinał ul. Handlową i kończył się na stacji Gdańsk Wiślany.
Linia została rozebrana w październiku 2006 roku na wniosek okolicznych mieszkańców – linia biegła przez środek osiedla, w znacznej części wzdłuż ul. Wyzwolenia. Zastąpiono ją niemal lustrzanym odbiciem dawnego przebiegu, która biegnie także z Zaspy Towarowej na Gdańsk Wiślany – odchodzi przy dawnym przystanku Gdańsk Kolonia razem z torami do Elektrociepłowni Gdańskiej (EC2). Przechodzi pod wiaduktem przy ul. Marynarki Polskiej, po czym odbija łukiem w lewo w kierunku północnym, aby dotrzeć do Gdańska Wiślanego od przeciwnej strony niż pierwotnie.

</doc>
<doc id="2660908" url="https://pl.wikipedia.org/wiki?curid=2660908" title="Ulica Rajców w Warszawie">
Ulica Rajców w Warszawie

Ulica Rajców – ulica warszawskiego Nowego Miasta, biegnąca od ul. Burmistrzowskiej do ul. Wójtowskiej.
Historia.
Mająca ok. 110 metrów długości ul. Rajców została wytyczona ok. 1955. Nazwa ulicy pochodzi od tytułu urzędników rady miejskiej, utworzonej w XIV w. dla Starej Warszawy i osobno na początku XV w. dla Nowej.
Po obu stronach ulicy ciągnie się szeregowa zabudowa jednorodzinna z lat 70., która powstała w ramach spółdzielni mieszkaniowej, której członkami byli m.in. gen. bryg. Władysław Hermaszewski i płk Ryszard Kukliński (do 1981 mieszkał pod numerem 11).
Pod numerem 10, w willi zaprojektowanej przez Zygmunta Stępińskiego (znanej jako „Ochabówka”), znajduje się siedziba Pol-Mot Holding. W 1971 roku budynek ten „zagrał” w filmie komediowym pt. "Poszukiwany, poszukiwana".

</doc>
<doc id="2660949" url="https://pl.wikipedia.org/wiki?curid=2660949" title="Łącznica kolejowa nr 722">
Łącznica kolejowa nr 722



</doc>
<doc id="2661099" url="https://pl.wikipedia.org/wiki?curid=2661099" title="Wiesław Wodecki">
Wiesław Wodecki

Wiesław Wacław Wodecki (ur. 9 października 1927 w Pińczowie, zm. 31 grudnia 2010 w Ligocie Pięknej) – polski pisarz, dziennikarz (używał pseudonimów: "W.Kos", "Rafał Jeż", "Paweł Ponar", "wuwu"), scenarzysta i reżyser.
Życiorys.
Podczas II wojny światowej, w latach 1944–1945, młodociany żołnierz Armii Krajowej, w 1945 przyjechał do Wrocławia. Był tu tuż po wojnie strażnikiem Kompanii Akademickiej, broniącej klinik Akademii Medycznej przed szabrownikami. Później podjął studia polonistyczne, przeniósł się jednak na historię, potem na ekonomię i kolejno na socjologię; ostatecznie w 1950 roku ukończył prawo.
Pisywał do różnych gazet już w latach 1945–1948 (od 1948 do 1951 był członkiem Związku Zawodowego Dziennikarzy RP, a od 1951 do 1990 – Stowarzyszenia Dziennikarzy Polskich), od 1948 podjął pracę w redakcji wrocławskiej "Gazety Robotniczej", w której był m.in. twórcą – w 1957 r. – jej "Magazynu Tygodniowego". W czasach gomułkowskiej odwilży po 1956 r. został nawet redaktorem naczelnym tego dziennika, ale w 1960 został z tego stanowiska odwołany. W 1961 pisał w "Głosie Szczecińskim", a później przez kilka lat (1961–1968) pracował jako licencjonowany pilot wycieczek zagranicznych, zaś w 1969 podjął pracę we wrocławskim ośrodku Telewizji Polskiej. W 1970 roku powołano go na stanowisko zastępcy redaktora naczelnego wrocławskiego ośrodka telewizyjnego. Stworzył tu dokumentalne widowisko o oblężeniu Festung Breslau – "Rzecz o zagładzie miasta" (1970), za które otrzymał „Złoty Ekran”. Realizował też spektakle teatralne: "Śniadanie" Grońskiego (1977) w Jeleniej Górze, "Pierwszy dzień wolności" Leona Kruczkowskiego (1979), "Zapomnieć o Herostratesie" Gorina (1980), "Uszy do góry, panie Szwejk!" (1983) według Jarosława Haszka. Najważniejszym dziełem reżyserskim Wodeckiego był zrealizowany przez wrocławską telewizję tryptyk Aleksandra Suchowo-Kobylina z Igorem Przegrodzkim w roli głównej: "Małżeństwo Kreczyńskiego" (1976), "Sprawa" (1977), "Śmierć Tarełkina" (1981).
Bezpośrednio po wojnie, w latach 1946–1948, Wodecki był członkiem ZNMS i PPS, później od 1948 do 1981 – PZPR. Jego zaangażowanie po Sierpniu 80 spowodowało, że internowano go po 13 grudnia 1981 i kiedy został z internowania zwolniony, przeszedł na emeryturę i zdecydował się zmienić zajęcie: kupił grunt pod Wrocławiem i osiedlił się w Ligocie Pięknej niedaleko Wrocławia. Tam wypracował sobie licencje mistrza ogrodnictwa i pszczelarstwa, tam też mógł pozwolić sobie na to, by mieszkały z nim liczne psy i koty. W 1992 roku zdecydował się jednak ponownie podjąć współpracę z prasą. Od 1993 pisał regularnie felietony („Racje i aberracje”) do swojej dawnej gazety, która przekształciła się w tym czasie w "Gazetę Wrocławską". Odszedł z niej w 2005 roku, kiedy weszła w skład koncernu "Polska The Times", ale nadal pisywał felietony: teraz już dla lokalnej "Nowej Gazety Trzebnickiej", pod wspólnym tytułem „Na przyzbie” (później, kiedy zaczęło mu odmawiać posłuszeństwa zdrowie, przekształconym w „Na przyzbie przyszpitalnej”). W ostatnich tygodniach przed śmiercią jego felietony otrzymały nadtytuł „Opowieści ludzi przedwczorajszych”; ostatni z nich wydrukowano już po śmierci autora, 3 stycznia 2011.
Felietony Wodeckiego ukazały się też w formie książkowej: "3 po 3 razy 60, wydane z Magazynu" (1996, wspólnie z Aleksandrem Malakiem i Tadeuszem Burzyńskim) i "W Pińczowie dnieje" (2006). Wydał też wspomnienia w książce "Herbata na żyletce" (2008), zaś "Listy do Ity" opublikował w 2009, po śmierci żony. W latach 80. XX wieku publikował też w drugim obiegu: "Listy do Leona" (Przedświt, Warszawa 1984), "Moskwa – Plac Czerwony 28 maja, godz. 19.30" (Oficyna niepokornych, Wrocław 1987), "Komando KZC 0423" (Oficyna Niepokornych, Wrocław 1988 i Toronto 1990) i "Nowo-twór" (szkice o Rosji, Oficyna Niepokornych, Wrocław 1989).
Rodzina.
Wiesław Wodecki ze swą żoną Teresą z domu Worono (ukończyła studia filologiczne) miał dwoje dzieci: córkę Ewę Beatę, architekta i scenografa teatralnego oraz syna Witolda, lekarza weterynarii, który zmarł w 1981.

</doc>
<doc id="2661329" url="https://pl.wikipedia.org/wiki?curid=2661329" title="Górnośląski Tacyt">
Górnośląski Tacyt



</doc>
<doc id="2661386" url="https://pl.wikipedia.org/wiki?curid=2661386" title="Eparchia Marthandom">
Eparchia Marthandom

Eparchia marthandomska (łac. "Eparchia Marthandomensis") – eparchia Kościoła katolickiego obrządku syromalankarskiego w Indiach z siedzibą w mieście Marthandom w dystrykcie Kanyakumari w stanie Tamil Nadu.
Eparchia została erygowana 16 grudnia 1996 roku konstytucją apostolską "Singulares omnino" papieża Jana Pawła II jako sufragania archieparchii Trivandrum. Diecezja powstała poprzez wyłączenie z terytorium archieparchii.
Obecnym biskupem ordynariuszem eparchii jest Vincent Mar Paulos.

</doc>
<doc id="2661439" url="https://pl.wikipedia.org/wiki?curid=2661439" title="NASCAR Grand National Series 1956">
NASCAR Grand National Series 1956

Sezon 1956 w wyścigach NASCAR rozpoczął się 13 listopada 1955 a zakończył 18 listopada 1956. Zwyciężył Buck Baker, który zdobył 9272 punktów w klasyfikacji generalnej (zwyciężał 14-krotnie).

</doc>
<doc id="2661552" url="https://pl.wikipedia.org/wiki?curid=2661552" title="Kotelnia Bojarska (sielsowiet Klejniki)">
Kotelnia Bojarska (sielsowiet Klejniki)

Kotelnia Bojarska (biał.: Кацельня-Баярская, "Kacelnia-Bajarskaja", ros.: Котельня-Боярская) – wieś w rejonie brzeskim obwodu brzeskiego; wchodzi w skład sielsowietu klejnickiego (klejnikawskiego).
Geografia.
Miejscowość położona między Bugiem a białoruskimi wsiami Terebuń, Szumaki, Kostycze, Nepli; nieco powyżej polskiej miejscowości Krzyczew.
Historia.
W okresie Rzeczypospolitej Obojga Narodów należała do powiatu brzeskiego, województwa brzeskiego.
W XIX w. wieś znajdowała się w powiecie brzeskim guberni grodzieńskiej.
W okresie międzywojennym Kotelnia Bojarska należała do gminy Motykały w powiecie brzeskim województwa poleskiego. Według spisu powszechnego z 1921 r. była to wieś licząca 13 domów. Mieszkały tu 84 osoby: 41 mężczyzn, 43 kobiety. Pod względem wyznania mieszkańcy deklarowali się jako prawosławni, a pod względem narodowości jako Białorusini.
Po II wojnie światowej w granicach ZSRR i od 1991 r. w niepodległej Białorusi.

</doc>
<doc id="2661580" url="https://pl.wikipedia.org/wiki?curid=2661580" title="Wojwodowo (obwód Chaskowo)">
Wojwodowo (obwód Chaskowo)

Wojwodowo (bułg. "Войводово") – wieś w południowej Bułgarii, w obwodzie Chaskowo, w gminie Chaskowo. Wieś położona 7 km od Chaskowa. Według danych Narodowego Instytutu Statystycznego w Bułgarii z 31 grudnia 2011 wieś liczyła 1195 mieszkańców.
Urodził się tutaj pisarz Mustafa Każwedżiew.

</doc>
<doc id="2661591" url="https://pl.wikipedia.org/wiki?curid=2661591" title="Sandra Kruk">
Sandra Kruk

Sandra Kruk (ur. 22 sierpnia 1989 r.) – polska bokserka, wicemistrzyni świata amatorek, brązowa medalistka mistrzostw Europy, czterokrotna medalistka mistrzostw Unii Europejskiej, sześciokrotna mistrzyni Polski.
Życiorys.
Zawodniczka klubu Kontra Elbląg. Występuje w kategorii do 57 kg.
Sześciokrotna mistrzyni Polski (2011, 2012, 2013, 2014, 2016, 2018). Czterokrotnie zajmowała drugie miejsce (2008, 2009, 2010, 2017).
Zdobywczyni srebrnego medalu mistrzostw świata w 2012 roku w Qinhuangdao. W finałowym pojedynku przegrała z Amerykanką Tiarą Brown.
W 2019 roku podczas mistrzostw Europy w Alcobendas zdobyła brązowy medal po porażce w półfinale z Włoszką Irmą Testą.
Do 2012 roku występowała w kick-boxingu.

</doc>
<doc id="2661611" url="https://pl.wikipedia.org/wiki?curid=2661611" title="Magdalena Wichrowska">
Magdalena Wichrowska

Magdalena Wichrowska z domu Magdalena Stelmach (ur. 17 listopada 1991) – polska pięściarka, wicemistrzyni świata amatorek. Zawodniczka Gliwickiego Uczniowskiego Klubu Sportowego "Carbo".
Występuje w kategorii do 64 kg. Zdobywczyni srebrnego medalu mistrzostw świata w 2012 roku w Qinhuangdao. W finałowym pojedynku przegrała z północnokoreańską zawodniczką Pak Kyong-ok.
Brązowa medalistka mistrzostw Polski 2012) w kategorii do 60 kg.

</doc>
<doc id="2661616" url="https://pl.wikipedia.org/wiki?curid=2661616" title="Magdalena Stelmach">
Magdalena Stelmach



</doc>
<doc id="2661633" url="https://pl.wikipedia.org/wiki?curid=2661633" title="Pak Kyong-ok">
Pak Kyong-ok

Pak Kyong-ok (ur. 19 listopada 1983) – północnokoreańska pięściarka, mistrzyni świata amatorek.
Występuje w kategorii do 64 kg. Zdobywczyni złotego medalu mistrzostw świata w 2012 roku w Qinhuangdao. W finałowym pojedynku wygrała z reprezentantką Polski Magdaleną Wichrowską.

</doc>
<doc id="2661645" url="https://pl.wikipedia.org/wiki?curid=2661645" title="Tiara Brown">
Tiara Brown

Tiara Brown (ur. 1 czerwca 1988) – amerykańska pięściarka, mistrzyni świata amatorek. 
Występuje w kategorii do 57 kg. Zdobywczyni złotego medalu mistrzostw świata w 2012 roku w Qinhuangdao. W finałowym pojedynku wygrała z reprezentantką Polski Sandrą Kruk.

</doc>
<doc id="2661668" url="https://pl.wikipedia.org/wiki?curid=2661668" title="Josie Gabuco">
Josie Gabuco

Josie Gabuco (ur. 30 marca 1987 r. w Puerto Princesa) – filipińska pięściarka, mistrzyni świata i Azji, czterokrotna złota medalistka Igrzysk Azji Południowo-Wschodniej.
W 2008 roku na mistrzostwach świata w Ningbo zdobył brązowy medal w kategorii do 46 kg, przegrywając z Rumunką Steluțą Duțą. Cztery lata później w Qinhuangdao została mistrzynią Azji w kategorii do 48 kg.

</doc>
<doc id="2661698" url="https://pl.wikipedia.org/wiki?curid=2661698" title="Amerykańskie Stowarzyszenie Inżynierów Mechaników">
Amerykańskie Stowarzyszenie Inżynierów Mechaników

Amerykańskie Stowarzyszenie Inżynierów Mechaników, ASME (ang. American Society of Mechanical Engineers) – amerykańskie stowarzyszenie grupujące specjalistów w zakresie inżynierii mechanicznej założone w 1880 roku. Liczy około 120 tysięcy członków w przeszło 150 krajach świata. Jego siedziba mieści się w Nowym Jorku.
Organizacja ta, mająca charakter "non-profit", prowadzi działalność edukacyjną, certyfikacyjną i normalizacyjną (jest jednym z najstarszych stowarzyszeń na świecie zajmujących się normalizacją). Dysponuje własnym wydawnictwem (ASME Press), publikującym książki i czasopisma o charakterze technicznym, oraz biblioteką cyfrową.

</doc>
<doc id="2661699" url="https://pl.wikipedia.org/wiki?curid=2661699" title="Aleksandra Kuleszowa">
Aleksandra Kuleszowa

Aleksandra Kuleszowa (ur. 6 kwietnia 1990) – rosyjska pięściarka, mistrzyni świata amatorek. 
Kariera sportowa.
Występuje w kategorii do 54 kg. Zdobywczyni złotego medalu mistrzostw świata w 2012 roku w Qinhuangdao i brązowego w 2008 roku w Ningbo.

</doc>
<doc id="2661709" url="https://pl.wikipedia.org/wiki?curid=2661709" title="Neple (Białoruś)">
Neple (Białoruś)

Neple (, "Nepli"; , "Niepli") – wieś na Białorusi, w obwodzie brzeskim, w rejonie brzeskim, w sielsowiecie Klejniki.
Geografia.
Miejscowość położona między Bugiem a białoruskimi wsiami Kotelnia Bojarska, Kostycze, Piaski, Klejniki i Kozłowicze; nieco powyżej polskiej miejscowości Neple.
Historia.
W okresie międzywojennym Neple należały do gminy Motykały w powiecie brzeskim województwa poleskiego II Rzeczypospolitej. Według spisu powszechnego z 1921 r. była to wieś licząca 38 domów. Mieszkało tu 247 osób: 113 mężczyzn, 134 kobiety. Pod względem wyznania żyło tu 14 rzymskich katolików, 233 prawosławnych. 231 mieszkańców deklarowało narodowość białoruską, 15 polską, a 1 rusińską.
Po II wojnie światowej w granicach Białoruskiej SRR i od 1991 r. w niepodległej Białorusi.

</doc>
<doc id="2661724" url="https://pl.wikipedia.org/wiki?curid=2661724" title="Marija Badulina">
Marija Badulina

Marija Badulina-Bowa (; ur. 28 lutego 1988 w Kijowie) – ukraińska bokserka, złota i srebrna medalistka mistrzostw świata, srebrna i dwukrotnie brązowa medalistka mistrzostw Europy. Występowała w kategoriach od 64 do 75 kg.
Kariera.
Boks zaczęła uprawiać w 2008 roku.
W 2010 roku na mistrzostwach świata w Bridgetown w kategorii do 69 kg przegrała z Chinką Yang Tingting w drugiej rundzie. Rok później zdobyła srebrny medal podczas mistrzostw Europy w Rotterdamie, przegrywając w finale z Holenderką Marichellą de Jong. W półfinale pokonała Katarzynę Furmaniak.
Złoto wywalczyła w 2012 na mistrzostwach świata w Qinhuangdao. W finale wygrała z Amerykanką Raquelą Miller. Dwa lata później w Czedżu przegrała w ćwierćfinale z reprezentantką Rosji Saadat Abdullajewą. W 2016 roku na mistrzostwach świata w Astanie odpadła w pierwszej rundzie, przegrywając z Amerykanką Naomą Graham.
W 2018 roku postanowiła wziąć udział w rywalizacji do 64 kg podczas mistrzostw Europy w Sofii. Zdobyła tam brązowy medal, przegrywając w półfinale z Bułgarką Melisą Jonuzową przed czasem. W listopadzie na mistrzostwach świata w Nowym Delhi zdobyła srebrny medal. W ćwierćfinale pokonała Milanę Safronową z Kazachstanu, a w półfinale wygrała z Turczynką Semą Çalışkan. W finale lepsza okazała się jednak Chinka Dou Dan.
W sierpniu następnego roku powtórzyła wynik sprzed roku podczas mistrzostw Europy w Alcobendas. W półfinale uległa reprezentantce Polski Anecie Rygielskiej.

</doc>
<doc id="2661740" url="https://pl.wikipedia.org/wiki?curid=2661740" title="Savannah Marshall">
Savannah Marshall

Savannah Marshall (ur. 19 maja 1991) – angielska pięściarka, mistrzyni i wicemistrzyni świata amatorek. 
Występuje w kategorii do 75 kg. Zdobywczyni złotego medalu mistrzostw świata w 2012 roku w Qinhuangdao i srebrnego w 2010 roku na Barbadosie.
Podczas igrzysk olimpijskich w Londynie (2012) przegrała w swoim pierwszym pojedynku z Mariną Wolnową z Kazachstanu.

</doc>
<doc id="2661757" url="https://pl.wikipedia.org/wiki?curid=2661757" title="Yuan Meiqing">
Yuan Meiqing

Yuan Meiqing (; ur. 1 maja 1993) – chińska pięściarka, mistrzyni świata amatorek. 
Występuje w kategorii do 81 kg. Zdobywczyni złotego medalu mistrzostw świata w 2012 roku w Qinhuangdao.

</doc>
<doc id="2661770" url="https://pl.wikipedia.org/wiki?curid=2661770" title="Li Yunfei">
Li Yunfei

Li Yunfei (; ur. 6 kwietnia 1991) – chińska pięściarka, mistrzyni świata amatorek. 
Kariera sportowa.
Występuje w kategorii powyżej 81 kg. Zdobywczyni złotego medalu mistrzostw świata w 2012 roku w Qinhuangdao i brązowego w 2010 roku na Barbadosie.

</doc>
<doc id="2661877" url="https://pl.wikipedia.org/wiki?curid=2661877" title="Mecze reprezentacji Polski w piłce siatkowej mężczyzn na igrzyskach olimpijskich">
Mecze reprezentacji Polski w piłce siatkowej mężczyzn na igrzyskach olimpijskich

Mecze Polski.
Turnieje olimpijskie.
Igrzyska Olimpijskie 2020.
! colspan="7" | 2021
Kwalifikacje.
Igrzyska Olimpijskie 1972.
! colspan="7" | 1972
Igrzyska Olimpijskie 1992.
! colspan="7" | 1992
Igrzyska Olimpijskie 1996.
! colspan="7" | 1996
Igrzyska Olimpijskie 2000.
! colspan="7" | 2000
Igrzyska Olimpijskie 2004.
! colspan="7" | 2004
Igrzyska Olimpijskie 2008.
! colspan="7" | 2007
! colspan="7" | 2008
Igrzyska Olimpijskie 2016.
! colspan="7" | 2016
Igrzyska Olimpijskie 2020.
! colspan="7" | 2019

</doc>
<doc id="2661914" url="https://pl.wikipedia.org/wiki?curid=2661914" title="Institution of Engineers Australia">
Institution of Engineers Australia

Institution of Engineers Australia (IEAust), pot. Engineers Australia – australijskie stowarzyszenie zawodowe grupujące inżynierów założone w 1919 roku. Siedziba Institution of Engineers Australia mieści się w Barton na przedmieściu Canberry; stowarzyszenie liczy ponad 85 tys. członków.
Engineers Australia, mające charakter organizacji non-profit, zajmuje się m.in. certyfikacją inżynierów na poziomach Professional Engineer, Engineering Technologist and Engineering Officer.
W lutym 2007 roku Engineers Australia wydało oświadczenie dotyczące zmian klimatu, opowiadając się za ratyfikacją przez Australię protokołu z Kioto.

</doc>
<doc id="2661928" url="https://pl.wikipedia.org/wiki?curid=2661928" title="Ambystoma californiense">
Ambystoma californiense



</doc>
<doc id="2661930" url="https://pl.wikipedia.org/wiki?curid=2661930" title="Sielsowiet Klejniki">
Sielsowiet Klejniki

Sielsowiet Klejniki ("s. klejnicki", biał. Клейнікаўскі сельсавет, "klejnikawskij s.", ros. Клейниковский сельсовет; "klejnikowskij s.") – sielsowiet na Białorusi w obwodzie brzeskim, w północno-zachodniej części rejonu brzeskiego (na północ od Brześcia). 
Centrum sielsowietu są Klejniki. Jednostka podziału administracyjnego znajduje się przy granicy z Polską, przez co poprzez Bug graniczy z polską gminą Terespol, leżącą w powiecie bialskim województwa lubelskiego. Ponadto na północy i wschodzie sąsiaduje z sielsowietem Motykały, zaś południu z miastem Brześć. 
W skład sielsowietu wchodzi 7 wsi: Klejniki, Kostycze, Kotelnia Bojarska, Nepli, Piaski, Szumaki, Terebuń. 
Do 1 czerwca 2007 r. do sielsowietu należały Kozłowicze, obecnie mikrorejon w obrębie Brześcia.

</doc>
<doc id="2661943" url="https://pl.wikipedia.org/wiki?curid=2661943" title="Sędzia piłkarski">
Sędzia piłkarski



</doc>
<doc id="2661950" url="https://pl.wikipedia.org/wiki?curid=2661950" title="Lavinia Sernardi">
Lavinia Sernardi

Lavinia Sernardi (ur. 2 czerwca 1588 w Grottammare, zm. 15 września 1623 tamże) – włoska Służebnica Boża Kościoła katolickiego.
Życiorys.
Pochodziła z religijnej rodziny. Mając 15 lat wyszła za mąż; z tego związku miała czworo dzieci. Poświęciła swoje życie posłudze miłosierdzia. Szczególnie czciła św. Benedykta. Wkrótce ciężko zachorowała i zmarła 15 września 1623 roku w opinii świętości mając 35 lat. Obecnie trwa jej proces beatyfikacyjny.

</doc>
<doc id="2661978" url="https://pl.wikipedia.org/wiki?curid=2661978" title="Beatrycze z Nazaretu">
Beatrycze z Nazaretu

Beatrycze z Nazaretu, niderl "Beatrijs van Nazareth" (ur. w 1200 w Tienen, zm. 29 sierpnia 1268 w Nazarecie) – wychowanka beginek z Léau i cysterka (OCist.), założycielka klasztoru w Lier (k. Antwerpii) pod wezwaniem Matki Boskiej z Nazaretu (1236), uznawana za błogosławioną Kościoła rzymskokatolickiego.
Urodziła się jako najmłodsze z sześciorga dzieci. Mając 7 lat straciła matkę, wówczas została wysłana przez ojca do klasztoru, a potem dołączyła do cysterek w Archennes (Brabancja Walońska). Była pierwszą przeoryszą klasztoru Matki Bożej z Nazaretu. Była również pisarką i napisała wiele książek w tym autobiografię duchową ("Quinque prudentes virgines").
Zmarła 29 sierpnia 1268 roku w opinii świętości. 
Jej wspomnienie liturgiczne obchodzone jest w Kościele katolickim 29 sierpnia (można również spotkać dzień 29 lipca). Cystersi wspominają ją 30 sierpnia.

</doc>
<doc id="2662006" url="https://pl.wikipedia.org/wiki?curid=2662006" title="Gertruda z Altenbergu">
Gertruda z Altenbergu

Gertruda z Altenbergu, właśc. niem. "Gertrud von Hesse" (ur. 29 września 1227 w Turyngii, zm. 13 sierpnia 1297 w klasztorze Altenberg k. Solms) – niemiecka norbertanka, ksieni i błogosławiona Kościoła rzymskokatolickiego.
Urodziła się 29 września 1227 roku, a jej rodzicami byli Ludwik IV Święty i św. Elżbieta z Turyngii. Jej ojciec zmarł w drodze do Jerozolimy. Matka zabrała ją wówczas do klasztoru premonstratek (norbertanki) z Altenbergu koło Wetzlar w Hesji, gdzie później została zakonnicą. W 1248 roku mając zaledwie 21 lat została wybrana ksienią klasztoru.
Zmarła w opinii świętości. Pochowano ją w kościele klasztornym w Altenbergu.
Jej kult zatwierdził papież Klemens V w dniu 18 grudnia 1311, a potwierdził go Benedykt XIII w 1728 roku.

</doc>
<doc id="2662012" url="https://pl.wikipedia.org/wiki?curid=2662012" title="Katie Taylor">
Katie Taylor

Katie Taylor (ur. 2 lipca 1986) – irlandzka pięściarka, mistrzyni olimpijska, wielokrotna mistrzyni świata oraz Europy amatorek w wadze lekkiej (60 kg).
Jest jedną z najbardziej utytułowanych zawodniczek w historii boksu amatorskiego. Jest mistrzynią olimpijską z 2012 roku, pięciokrotną mistrzynią świata, pięciokrotną triumfatorką mistrzostw Europy, a także czterokrotną mistrzynią Unii Europejskiej (2008–2011) w kategorii 60 kg.
W 2016 roku przeszła na zawodowstwo.

</doc>
<doc id="2662021" url="https://pl.wikipedia.org/wiki?curid=2662021" title="Przełom hipermetaboliczny">
Przełom hipermetaboliczny



</doc>
<doc id="2662039" url="https://pl.wikipedia.org/wiki?curid=2662039" title="Martin B-10">
Martin B-10

Martin B-10 – pierwszy w całości metalowy jednopłat bombowy przyjęty do operacyjnego użytkowania przez Korpus Powietrzny Armii Stanów Zjednoczonych w 1934 r. Był to również pierwszy masowo produkowany bombowiec którego osiągi przewyższały możliwości współczesnych mu samolotów myśliwskich. Znany również pod eksportowym oznaczeniem Martin Model 139.
B-10 służył również jako baza zabudowy do modeli B-12, B-13, B-14, A-15 oraz O-45.
Rozwój.
B-10 stanowił wielki krok ewolucyjny lotnictwa bombowego z powodu wprowadzenia dużej liczby innowacyjnych rozwiązań, takich jak zamknięty kokpit, obracające się wieżyczki z uzbrojeniem, wewnętrzne drzwi bombowe, pełne osłony silnika gwiazdowego, które następnie stały się standardem na dziesięciolecia.
w 1932 r. Martin otrzymało nagrodę Collier Trophy za najwybitniejsze osiągnięcie w dziedzinie rozwoju aeronautyki za projekt B-10.
B-10 rozpoczął karierę jako Martin model 123, prywatne przedsięwzięcie firmy Glenn L. Martin Company z Baltimore. B-10 miał czteroosobową załogę; dwóch pilotów, oraz dwóch strzelców, jednego w nosie maszyny a drugiego w tylnej części kadłuba. Jak w przypadku poprzednich bombowców, przedziały załogowe były otwarte, ale miał również pewne innowacje konstrukcyjne. Do tych zaliczały się szeroki kadłub dla przedziału bombowego oraz chowane do kadłuba podwozie.
Pierwszy Model 123 został oblatany 16 lutego 1932, a następnie został przekazany armii amerykańskiej celem testowania w dniu 20 marca z oznaczeniem XB-907. Po przeprowadzeniu testów, został zwrócony zakładom Martin celem przebudowy i adaptacji pod nową desygnacją XB-10.
XB-10 dostarczony do następnych testów posiadał poważne różnice w stosunku do oryginalnej konstrukcji, Model 123 posiadał osłony silnika typu NACA, XB-10 posiadał pełne osłony silnika celem zmniejszenia oporu aerodynamicznego, miał również zamontowane inne silniki, Wright R-1820-19 o mocy 503kW, jego rozpiętość skrzydeł została zwiększona o 2,4 m, zamkniętą przednią wieżyczkę strzelecką. Kiedy doszło do następnych testów w 1932 r. osiągnął on zawrotną na tamte czasy prędkość 317 km/h na wysokości 1832 metrów (6000 stóp).
Po sukcesie modelu XB-10, przeprowadzono następne zmiany wliczając redukcję załogi do 3 osób, dodano pełną zabudowę osłon dla całej załogi oraz mocniejszy silnik o mocy 503 kW. Pierwsze zamówienie z dnia 17 stycznia 1933, opiewało na 48 maszyn. Pierwsze 14, pod nazwą YB-10 samolotów zostało dostarczone do bazy lotnictwa na lotnisku Wright w Ohio, w listopadzie 1933. Model produkcyjny YB-10 nie różnił się znacząco od prototypów.
Użycie operacyjne.
W 1935 roku armia amerykańska zamówiła dodatkowe 103 maszyny pod nazwą B-10B, posiadały one tylko małe zmiany w stosunku do YB-10. Dostawy rozpoczęły się w lipcu 1935 r. B-10B służyły w 2 grupie bombowej na lotnisku Langley w stanie Wirginia; 9 grupie bombowej na lotnisku w stanie Nowy Jork; 6 mieszanej grupie operacyjnej w Panamie oraz 4 grupie operacyjnej na Filipinach.
W odróżnieniu od pierwotnej roli - bombowca - zmodyfikowane YB-10 oraz B-12A skierowano do służyły jako wodnosamoloty skierowane do ochrony wybrzeża.
Do celów eksportowych samolot uzyskał oznaczenie jako Martin Model 139, a wraz z wysokimi osiągami, Martin miał prawo spodziewać się dużej ilości zamówień. Po zaspokojeniu potrzeb armii amerykańskiej w 1936 r. Martin uzyskał licencję na eksport, a następnie rozpoczął dostarczanie maszyn do różnych sił powietrznych świata. 6 maszyn zostało sprzedanych do Syjamu w kwietniu 1937 r., a we wrześniu tego samego roku 20 modeli 139W trafiło do Turcji.
Znaczenie.
W chwili powstania B-10B był tak zaawansowanym samolotem, że generał Henry H. Arnold nazwał go cudem techniki lotniczej. Był 1,5 raza szybszy od współczesnych mu dwupłatowych bombowców oraz szybszy od ówczesnych samolotów myśliwskich. Był tak technicznie zaawansowany, że wszystkie poprzednie modele samolotów stały się automatycznie przestarzałe. Niemniej jednak szybki rozwój bombowców w latach 30., doprowadził do tego że zarówno Douglas B-18 Bolo, jak i Boeing B-17 Flying Fortress przekroczyły jego osiągi przed rozpoczęciem II wojny światowej. Użyte bojowo B-10B w trakcie kampanii chińskiej i walkach o Indie Wschodnie zostały szybko zniszczone w starciu z Mitsubishi A6M.

</doc>
<doc id="2662045" url="https://pl.wikipedia.org/wiki?curid=2662045" title="Bonifacy z Cremony">
Bonifacy z Cremony

Facio de Cremona (ur. 1200 w Weronie, zm. 18 stycznia 1272 w Cremonie) – błogosławiony Kościoła katolickiego.
Życiorys.
Szczególnie pomagał potrzebującym i chorym ze szpitala miejskiego. W tym celu założył braterstwo, konsorcjum Ducha Świętego. Zmarł w opinii świętości. Został beatyfikowany przez papieża Piusa IX w 1873 roku, a jego wspomnienie obchodzone jest w rocznicę jego śmierci 18 stycznia.

</doc>
<doc id="2662063" url="https://pl.wikipedia.org/wiki?curid=2662063" title="Kerrang! Awards">
Kerrang! Awards

Kerrang! Awards (Relentless Kerrang! Awards) – przyznawane corocznie w Wielkiej Brytanii nagrody magazynu muzycznego "Kerrang!". Od czasu powstania w 1993, Kerrang! Awards stały się jednymi z najważniejszych brytyjskich nagród muzycznych. Sponsorem tytularnym nagród pozostaje Relentless – marka napoju energetycznego produkowanego przez The Coca-Cola Company.
Liczba kategorii pozostaje zmienna, jednakże cześć główną stanowią nagrody przyznane na podstawie głosowania fanów. Szereg nagród, w tym honorowych przyznaje także redakcja czasopisma. Na przestrzeni lat nagrody otrzymali m.in. tacy muzycy i zespoły jak: Green Day, Alice Cooper, Rammstein, My Chemical Romance, Enter Shikari, Metallica, Avenged Sevenfold oraz Rage Against the Machine. Od 2013 roku niejako za uatrakcyjnienie formuły stanowią nagrody m.in. dla najlepszego serialu telewizyjnego, gry wideo oraz komika. W ramach tychże kategorii nagrody otrzymali m.in.: amerykański serial "The Walking Dead" oraz film "Guardians of the Galaxy".
Laureaci 2016.
Źródło.
Gala Kerrang! Awards 2016 odbyła się 9 czerwca 2016 roku w Troxy Theater w Londynie. Ceremonię poprowadzili lider zespołu The Darkness – Justin Hawkins oraz wokalista Benji Webbe, członek formacji Skindred.
Laureaci 2015.
Źródło.
Gala Kerrang! Awards 2015 odbyła się 11 czerwca 2015 roku w Troxy Theater w Londynie. Ceremonię poprowadzili aktor i komik Andrew W.K. oraz wokalista Benji Webbe, członek formacji Skindred. Głównym sponsorem nagród był producent napoju energetycznego Relentless.
Laureaci 2014.
Źródło.
Gala Kerrang! Awards 2014 odbyła się 12 czerwca 2014 roku w Troxy Theater w Londynie. Ceremonię poprowadzili gitarzysta Scott Ian, znany z występów w zespole Anthrax oraz komik i muzyk Andrew W.K. Głównym sponsorem nagród był producent napoju energetycznego Relentless.
Laureaci 2013.
Źródło.
Gala Kerrang! Awards 2013 odbyła się 13 czerwca 2013 roku w Troxy Theater w Londynie. Ceremonię poprowadzili gitarzysta Scott Ian, znany z występów w zespole Anthrax oraz basista Mark Hoppus, członek formacji Blink-182. Głównym sponsorem nagród był producent napoju energetycznego Relentless.
Laureaci 2012.
Źródło.
Gala Kerrang! Awards 2012 odbyła się 7 czerwca 2012 roku w klubie The Brewery w Londynie. Ceremonię poprowadzili gitarzysta Scott Ian, znany z występów w zespole Anthrax oraz wokalista Corey Taylor, członek formacji Slipknot. Głównym sponsorem nagród był producent napoju energetycznego Relentless.
Laureaci 2011.
Źródło.
Gala Kerrang! Awards 2011 odbyła się 9 czerwca 2011 roku w klubie The Brewery w Londynie. Ceremonię poprowadzili gitarzysta Scott Ian, znany z występów w zespole Anthrax oraz wokalista Corey Taylor, członek formacji Slipknot.
Laureaci 2010.
Źródło.
Gala Kerrang! Awards 2010 odbyła się 29 lipca 2010 roku w klubie The Brewery w Londynie. Ceremonię poprowadzili gitarzysta Scott Ian, znany z występów w zespole Anthrax oraz wokalista Corey Taylor, członek formacji Slipknot.
Laureaci 2009.
Źródło.
Gala Kerrang! Awards 2009 odbyła się 3 sierpnia 2009 roku w klubie The Brewery w Londynie. Ceremonię poprowadził amerykański gitarzysta Scott Ian, znany z występów w zespole Anthrax.
Laureaci 2008.
Źródło.
Gala Kerrang! Awards 2008 odbyła się 21 sierpnia 2008 roku w klubie The Brewery w Londynie. Ceremonię poprowadził amerykański gitarzysta Scott Ian, znany z występów w zespole Anthrax.
Laureaci 2007.
Źródło.
Gala Kerrang! Awards 2007 odbyła się 23 sierpnia 2007 roku w klubie The Brewery w Londynie. Ceremonię poprowadził amerykański gitarzysta Scott Ian, znany z występów w zespole Anthrax.
Laureaci 2006.
Źródło.
Gala Kerrang! Awards 2006 odbyła się 24 sierpnia 2006 roku w klubie The Brewery w Londynie. Ceremonię poprowadził walijski perkusista Stuart Cable, znany z występów w zespole Stereophonics.
Laureaci 2005.
Źródło.
Gala Kerrang! Awards 2005 odbyła się 25 sierpnia 2005 roku w klubie The Brewery w Londynie. Ceremonię poprowadzili amerykańska aktorka i wokalistka Juliette Lewis oraz walijski perkusista Stuart Cable, znany z występów w zespole Stereophonics.
Laureaci 2004.
Źródło.
Gala Kerrang! Awards 2004 odbyła się 26 sierpnia 2004 roku w klubie The Brewery w Londynie. Ceremonię poprowadził walijski perkusista Stuart Cable, znany z występów w zespole Stereophonics.
Laureaci 2003.
Źródło.
Gala Kerrang! Awards 2003 odbyła się 21 sierpnia 2003 roku w Royal Lancaster Hotel w Londynie. Ceremonię poprowadzili dziennikarze BBC Radio 1 Edith Bowman i Colin Murray.
Laureaci 2002.
Źródło.
Gala Kerrang! Awards 2002 odbyła się 27 sierpnia 2002 roku w Park Lane Hilton Hotel w Londynie.

</doc>
<doc id="2662067" url="https://pl.wikipedia.org/wiki?curid=2662067" title="Football League of Europe">
Football League of Europe

Football League of Europe (skrót: FLE, "Futbolowa Liga Europy") – półzawodowa europejska liga futbolu amerykańskiego działająca w latach 1994-1995. Trofeum, które otrzymywał zwycięzca, nosiło nazwę "Jim-Thorpe-Trophy".
Historia.
Ligę założono w listopadzie 1993 roku pod egidą Hamburg Blue Devils. Budżet ligi wynosił w pierwszym sezonie 5,5 milionów DM. Drużyny składały się głównie z rodzimych zawodników oraz kilku amerykańskich zawodników college football. Co najmniej 8 zawodników na boisku musiało być z Europy. Wraz z przejściem Hamburg Blue Devils do German Football League po sezonie 1994, FLE straciła swoją drużynę flagową. Przed kolejnym sezonem z ligi wycofały się drużyny Helsinki Roosters i Berlin Bears, dołączyła natomiast drużyna Bergamo Lions. Drużynę Frankfurt Gamblers zastąpili Frankfurt Knights. W 1995 roku liga zmieniła nazwę na American Football League of Europe (AFLE), jednak po zakończeniu sezonu zdecydowano się rozwiązać ligę.
Sezon 1994.
Central Conference.
"* Nie rozegrano meczów Helsinki Roosters – Frankfurt Gamblers i Munich Thunder – Great Britain Spartans."

</doc>
<doc id="2662073" url="https://pl.wikipedia.org/wiki?curid=2662073" title="Duttonella">
Duttonella

Duttonella – podrodzaj trypanosom – kinetoplastów z rodziny świdrowców należących do królestwa protista.
Cechy charakterystyczne tego podrodzaju to:
Należą tu następujące gatunki:

</doc>
<doc id="2662078" url="https://pl.wikipedia.org/wiki?curid=2662078" title="Christopher Maltby">
Christopher Maltby

Christopher Michael Maltby (ur. 13 stycznia 1891 w Indiach Brytyjskich, zm. 6 września 1980 w Taunton) – generał major i dowódca wojsk brytyjskich w Chinach.
Kariera wojskowa.
Maltby został wcielony do British Indian Army w 1911 roku.
Służył podczas I wojny światowej, a następnie wstąpił do wyższej uczelni wojskowej w Kwecie w 1923 roku. Służył na granicy północno-zachodniej w Indiach, a następnie został oficerem sztabu generalnego w kwaterze głównej armii w Indiach w 1925 roku. Uczęszczał do wyższej uczelni wojskowej w Andover w 1927 roku, będąc później mianowany na zastępcę asystenta adiutanta generalnego w kwaterze głównej armii w Indiach w 1930 roku. Powrócił on do granicy północno-zachodniej w Indiach w 1937 roku, a później został instruktorem w wyższej uczelni wojskowej w Kwecie w 1938 roku zanim został mianowany na oficera sztabu generalnego w Dystrykcie Baluchistan w Indiach w 1939 roku.
Służył w II wojnie światowej początkowo jako dowódca 3. Dźhelamskiej Brygady, później jako dowódca Brygady Kalkuckiej i ostatecznie jako dowódca 19. Indyjskiej Brygady Piechoty w Dystrykcie Deccan w Indiach.
Maltby został mianowany na dowódcę wojsk brytyjskich w Chinach w sierpniu 1941 roku. Początkowo ustanowił on linię obronną długości 17 km znaną jako Linia Gin Drinkersa wzdłuż południowej części lądu, jednak został natychmiast zmuszony do wycofania swoich żołnierzy z powrotem na wyspę Hongkong. Gen. Takashi Sakai rozpoczął bombardowanie wyspy i po krótkim kontrataku wojsk brytyjskich rozpoczętym 19 grudnia 1941 roku Maltby skapitulował na Queen's Pier 25 grudnia 1941 roku. Był jeńcem wojennym od 1941 do 1945 roku.

</doc>
<doc id="2662102" url="https://pl.wikipedia.org/wiki?curid=2662102" title="Dogrywka (piłka nożna)">
Dogrywka (piłka nożna)



</doc>
<doc id="2662115" url="https://pl.wikipedia.org/wiki?curid=2662115" title="Opactwo Cystersów w Obrze">
Opactwo Cystersów w Obrze

Opactwo Cystersów w Obrze – kościół i klasztor pocysterski znajdujący się we wsi Obra. Należy do oblatów.
Późnobarokowy kościół pw. św. Jakuba został zbudowany w latach 1722-1757. Wyposażenie wnętrza jest utrzymane w stylu rokokowym i wczesnoklasycystycznym. W głównym ołtarzu znajduje się obraz "Wniebowzięcie Najświętszej Maryi Panny" z 1756 roku Szymona Czechowicza. W kościele znajduje się krucyfiks z 1500 roku. Boczne ołtarze zostały wyrzeźbione przez Augustyna Schöpsa w latach 1762-1764, autorem fresków (1753-1754) jest Stanisław Brzozowski. W kościele znajdują się epitafia Ludwiki i Rafała Gurowskich. Przed kościołem ustawiono figurę św. Jana Nepomucena z piaskowca.
Klasztor w stylu późnego baroku, przybudowany do kościoła pochodzi z 1618 roku, ale był przebudowywany w latach 1753-55 i nadbudowany po 1920. Wirydarz okalają krużganki. W klasztorze mieści się Wyższe Seminarium Duchowne Misjonarzy Oblatów Maryi Niepokalanej.
Kościół i klasztor zostały wpisane do rejestru zabytków w 1932 roku.
Z zespołu klasztornego ochronie podlegają jeszcze:

</doc>
<doc id="2662120" url="https://pl.wikipedia.org/wiki?curid=2662120" title="Jakub z Ulm">
Jakub z Ulm

Jakub Griesinger z Ulm (ur. w 1407 w Ulm, zm. 11 października 1491 w Bolonii) – niemiecki Błogosławiony Kościoła katolickiego, dominikanin.
Życiorys.
Był synem szklarza. W ciągu 25 lat chodził na pielgrzymkę do Rzymu, aby zarobić pieniądze. Pewnego dnia odwiedził bazylikę San Domenico, gdzie był grób św. Dominika Guzmana. Był obdarzonym wielkim talentem artystycznym – stworzył witraże dla kościołów. Zmarł 11 października 1491 roku mając 84 lata w opinii świętości. Został beatyfikowany przez papieża Leona XII 3 sierpnia 1825 roku.

</doc>
<doc id="2662144" url="https://pl.wikipedia.org/wiki?curid=2662144" title="Dawid Razi’el">
Dawid Razi’el

Dawid Razi’el (hebr.:דוד רזיאל, właśc.: Dawid Rosenson; ur. 19 grudnia 1910 w Smorgoniach, zm. 20 maja 1941 w Iraku) – syjonistyczny, żydowski działacz niepodległościowy, jeden z założycieli i czwarty z kolei przywódca konspiracyjnej żydowskiej organizacji wojskowej Irgun Cewai Leumi; lider ruchu Bejtar.
Pochodzenie i rodzina.
Urodził się w 1910 roku w rodzinie Mordechaja i Blumy Rozensonów w Smorgoniach na terenie ówczesnego Imperium Rosyjskiego (obecnie na Białorusi); gdy miał trzy lata, jego rodzina wraz z nim wyemigrowała do Palestyny (wtedy należącej do Turcji). W czasie pierwszej wojny światowej jego rodzina, jak wszyscy znajdujący się wówczas na terenie ówczesnego państwa osmańskiego obywatele rosyjscy, została deportowana do Egiptu, skąd powróciła do Rosji, by w 1923 roku ponownie osiąść w (wtedy już brytyjskiej) Palestynie.
W okresie znacznie późniejszym, po powstaniu państwa Izrael, siostra Dawida, także syjonistka, Ester Razi’el-Na’or przez wiele lat była posłanką do Knesetu ramienia partii Herut.
Kształcił się w Tel-Awiwie i Jerozolimie, studiując filozofię i matematykę.
Działalność.
Po antyżydowskich pogromach, jakie w 1928 r. przeprowadzili Arabowie, przyłączył się do Hagany, a po zamieszkach z 1929 r. wraz z częścią działaczy wyszedł z tej organizacji i założył konspiracyjną organizację wojskową Irgun Cewai Leumi, na której czele stanął w 1937 r.
Nasilające się w latach 1936–1939 arabskie ataki na Żydów spowodowały, że Razi’el zdecydował o przyjęciu przez Irgun zasady „oko za oko” i rozpoczął działania odwetowe, zwykle o charakterze terrorystycznym, skierowane przeciwko Arabom. Duża liczba ofiar tej taktyki, w zdecydowanej większości niemających nic wspólnego z atakami na Żydów, spowodowała ostrą krytykę Razi’ela i Irgunu także wśród Żydów.
W maju 1939 r. aresztowany przez władze brytyjskie i osadzony w więzieniu, zwolniony w 1940 r., gdy w związku z wybuchem II wojny światowej Irgun zaprzestał ataków, by nie szkodzić interesom walczącej z Niemcami Wielkiej Brytanii.
W 1941 r., po wybuchu antybrytyjskiego powstania w Iraku, władze brytyjskie, mając na uwadze doświadczenie Razi’ela w organizowaniu działań terrorystyczno-dywersyjnych, poprosiły go o zorganizowanie niewielkiego oddziału bojowników, którzy mieliby przeprowadzić dywersyjną operację, mającą na celu zniszczenie wież wiertniczych w rejonie Bagdadu, które były obiektem zainteresowania Niemców. Razi’el postanowił osobiście uczestniczyć w tym przedsięwzięciu i wraz z grupą trzech osób 17 maja 1941 roku poleciał do Iraku, gdzie trzy dni później (20 maja) zginął od bomby, zrzuconej z niemieckiego samolotu.
Upamiętnienie.
Pośmiertnie awansowany do rangi generała-majora Cahalu (armii izraelskiej).
Jego ciało pierwotnie pochowano na brytyjskim cmentarzu wojskowym w Iraku, skąd w 1955 roku przeniesiono je na Cypr, by w 1961 roku ostatecznie pochować je w Jerozolimie na Wzgórzu Herzla – cmentarzu, gdzie spoczywają szczątki wielu osób zasłużonych dla Izraela.
Na cześć Razi’ela nazwano jedną z osad w pobliżu Jerozolimy, jego imię noszą liczne ulice w izraelskich miastach, a ponadto w celu upamiętnienia bojownika poczta izraelska wydała znaczek z jego podobizną.

</doc>
<doc id="2662161" url="https://pl.wikipedia.org/wiki?curid=2662161" title="Granica polsko-siedmiogrodzka">
Granica polsko-siedmiogrodzka

Granica polsko-siedmiogrodzka – granica dzieląca terytoria Królestwa Polskiego i Księstwa Siedmiogrodzkiego istniejąca w latach 1568–1688.
Granica powstała w 1568 roku po włączeniu do Siedmiogrodu graniczących z Polską węgierskich komitatów Ung, Bereh (Bereg) i Maramuresz.
Granica biegła od styku granic Polski, Węgier i Siedmiogrodu w Bieszczadach Wschodnich (na wschód od przełęczy Użockiej) w kierunku południowo-wschodnim grzbietami Gorganów, Czarnohory do styku granic Polski, Siedmiogrodu i Mołdawii – Rozrogi (Krecela 1853 m n.p.m.) w Karpatach Marmaroskich.
Granica istniała do czasu ponownego włączenia komitatów Ung (w 1630 roku), Bereg i Maramuresz (w 1688 roku) do Węgier.

</doc>
<doc id="2662173" url="https://pl.wikipedia.org/wiki?curid=2662173" title="Szturm na klasztor Arkadi">
Szturm na klasztor Arkadi

Szturm na klasztor Arkadi – epizod powstania kreteńskiego z 1866 roku; obrona prawosławnego warownego klasztoru Moni Arkadiu (Μονή Αρκαδίου) w pobliżu Retimno, u podnóża gór Psiloritis. 
Tło wydarzenia.
Odrzucenie przez sułtana Abdülaziza petycji mieszkańców Kandii z maja 1866 zapoczątkowało przygotowania do powstania przeciw tureckiej opresji i do faktycznej irredenty kreteńskiej, mającej poparcie niepodległej Grecji. Zgromadzenie kreteńskie zwołane 21 sierpnia oficjalnie ogłosiło przyłączenie Krety do Grecji, skąd w geście czynnego poparcia wysłano na wyspę kilkuset ochotników. Powstające tam komitety rewolucyjne wybierały swych przedstawicieli; w okręgu Retimno został nim przeor (ihumen) Gabriel (Georgios Marinakis) z Arkadi, a sam warowny klasztor Przemienienia Pańskiego stał się ważnym ośrodkiem ruchu powstańczego. Przysłany z Grecji i ogłoszony w Arkadi wojskowym komendantem rejonu Retimno Panos Koronajos uznał jednak niezdatność tego miejsca do obrony i je opuścił. Wbrew jego stanowisku i udzielonym wskazówkom w monasterze pozostało 259 zbrojnych powstańców zdecydowanych stawić opór pod komendą młodszego oficera Dimakopulosa; schroniła się tam również część okolicznej ludności cywilnej (głównie kobiety i dzieci) z najcenniejszym dobytkiem. Łącznie pod osłoną murów znalazły się 964 osoby, w tym jedynie 325 mężczyzn.
Napaść na klasztor.
Przeciwko powstańcom skierowano silną armię Mustafy Paszy, nadchodzącą od strony Retimno, z której część dotarła pod klasztor nocą 7/8 listopada 1866. 15-tysięczne wojska nieprzyjaciela dysponowały też 30 działami. Oblężeni odrzucili wcześniejsze trzykrotne wezwanie do kapitulacji. 
8 listopada wspomagany ostrzałem artyleryjskim atak od strony zachodniej skierowano na główną bramę monasteru. Kierowani przez ihumena Gabriela obrońcy wytrzymali dwa szturmy Turków, którzy w trzecim (9 listopada) sforsowali mury przez wyłom i wdarli się do wnętrza. Podczas walk toczonych na dziedzińcu ludność cywilna ukryła się w krypcie, gdzie umieszczono magazyn prochu. W beznadziejnej dla obrońców sytuacji, dla uniknięcia hańby niewoli zdecydowano o wysadzeniu tego schronienia. W trakcie walk i wskutek eksplozji śmierć poniosło 846 osób; do niewoli dostało się 114 ocalałych mężczyzn i kobiet, których przewieziono do Retimno, poddając upokorzeniom ze strony wojskowych i znęcaniu się cywilnej ludności tureckiej. Straty Turków w czasie oblężenia miały sięgać 1500 ludzi.
Następstwa.
Tragedia kreteńskich chrześcijan i poświęcenie jej ofiar zwróciły uwagę opinii światowej na sprawę Krety i walkę tamtejszych Greków o wyzwolenie spod opresji osmańskiej. Głos w ich obronie podniosły wybitne osobistości, m.in. Giuseppe Garibaldi i Wiktor Hugo; wydarzenie to spowodowało też napływ na wyspę ochotników-filhellenów. 
Oficjalna reakcja Grecji zmierzającej do bezpośredniej interwencji na Krecie, zagrażała wprost wywołaniem wojny; konferencja paryska w styczniu 1869 odmówiła jej jednak pomocy mocarstw, wzywając też do powstrzymania się od działań zbrojnych na wyspie. Greków zmuszono do ustąpienia, ale rząd sułtański po stłumieniu powstania zmuszony był przyznać Kreteńczykom prawo samorządu.
W literaturze polskiej wydarzenie to znalazło odbicie w następującym fragmencie wiersza hr. Władysława Tarnowskiego pt. "Odwiedziny u Kanarisa" (z cyklu "Bohaterowie Grecji"):
„Żem zabrał jak relikwię z Arkadji głaz mały,Kędy się wysadziła garść ludzi w powietrze,Których, dokąd świat będzie, duchy będą stałyPrzewodem walk ludzkości, i czas ich nie zetrze!”.

</doc>
<doc id="2662182" url="https://pl.wikipedia.org/wiki?curid=2662182" title="Dolgarrog">
Dolgarrog

Dolgarrog – wieś w hrabstwie Conwy w północnej Walii, położone między Llanrwst i Conwy, blisko rzeki Conwy.
Miejscowość jest znana z bogatej historii przemysłu i katastrofy zapory Eigiau, która miała miejsce w 1925 roku. Wieś posiada stację kolejową.

</doc>
<doc id="2662191" url="https://pl.wikipedia.org/wiki?curid=2662191" title="Elżbieta Kilińska">
Elżbieta Kilińska

Elżbieta Kilińska z domu Zalecińska (ur. 24 czerwca 1963 w Kluczborku) – polska lekkoatletka sprinterka, wielokrotna mistrzyni Polski.
Kariera.
Specjalizowała się w biegu na 400 metrów. Wystąpiła w tej konkurencji na mistrzostwach Europy w 1994 w Helsinkach, ale odpadła w eliminacjach, a w sztafecie 4 × 400 metrów, która biegła w składzie: Barbara Grzywocz, Monika Warnicka, Sylwia Pachut i Kilińska, zajęła w finale 7. miejsce.
W Pucharze Europy w 1989 w Gateshead zajęła 6. miejsce na 400 m i 5. miejsce w sztafecie 4 × 400 m, w Pucharze Europy w 1991 we Frankfurcie była 5. na 400 m i 7. w sztafecie 4 × 400 m, a w Pucharze Europy w 1993 w Rzymie zajęła w obu tych konkurencjach 7. miejsce.
Mistrzyni Polski w biegu na 400 metrów w latach 1989, 1991, 1992, 1993 i 1994 oraz w sztafecie 4 × 400 metrów w 1986, 1987, 1988, 1991 i 1993, wicemistrzyni w biegu na 400 metrów w 1990, w biegu na 200 metrów w 1993 i w sztafecie 4 × 400 metrów w 1989 i 1990 oraz brązowa medalistka w biegu na 200 metrów w 1991 i 1994. Zdobyła również mistrzostwo Polski w hali na 400 metrów w 1992 oraz wicemistrzostwo w 1990, 1991, 1993 i 1994.
Rekordy życiowe:
Była zawodniczką Chemika Kędzierzyn-Koźle.

</doc>
<doc id="2662193" url="https://pl.wikipedia.org/wiki?curid=2662193" title="Lewis Heath">
Lewis Heath

Lewis Macclesfield Heath (ur. 1885, zm. 1954) – generał porucznik i oficer British Army oraz British Indian Army przed i podczas I wojny światowej, w okresie międzywojennym i w II wojnie światowej. 
Życiorys.
Heath odniósł sukcesy jako dowódca 5 Indyjskiej Dywizji Piechoty podczas kampanii wschodnioafrykańskiej. Został mianowany na dowódcę III Korpusu indyjskiego 11 kwietnia 1941 roku, jako część Malaya Command, który następnie brał udział w bitwie o Malaje. Nie był w stanie powstrzymać japońskiej ofensywy i miał konflikty ze swoim dowódcą, gen. por. Arthurem Percivalem, o tym jak prowadzić kampanię. Heath został wzięty do niewoli podczas bitwy o Singapur. 

</doc>
<doc id="2662221" url="https://pl.wikipedia.org/wiki?curid=2662221" title="Banići">
Banići

Banići – wieś w Chorwacji, w żupanii dubrownicko-neretwiańskiej, w gminie Dubrovačko primorje. W 2011 roku liczyła 139 mieszkańców.

</doc>
<doc id="2662277" url="https://pl.wikipedia.org/wiki?curid=2662277" title="Monica Naisen">
Monica Naisen



</doc>
<doc id="2662285" url="https://pl.wikipedia.org/wiki?curid=2662285" title="Antoni Burkot">
Antoni Burkot

Antoni Filip Burkot ps. "Mnich" (ur. 25 maja 1871 w Warszawie – zm. 3 lutego 1945 w Wodzisławiu) – drukarz, działacz związkowy, członek PPS. Pierwszy lokator Warszawskiej Spółdzielni Mieszkaniowej.
Życiorys.
Syn Walentego, rzemieślnika. Po ukończeniu czterech klas gimnazjum w Warszawie, z powodu choroby ojca przerwał naukę i podjął praktykę w drukarni „Gazety Handlowej”. Został aktywnym uczestnikiem kółek socjalistycznych. W 1891 wstąpił do Polskiej Socjalno-Rewolucyjnej Partii „Proletariat”. W 1892 tworzył nielegalną organizacje drukarzy, której został członkiem zarządu. W trakcie drukowania odezw w związku z „buntem łódzkim” w maju 1892, został zatrzymany przez żandarmerię i osadzony w X Pawilonie Cytadeli Warszawskiej. W grudniu 1892 został zwolniony za kaucją, zbiegł na początku 1893 do Paryża. Zaocznie został skazany w trybie administracyjnym na rok więzienia.
Na emigracji w listopadzie 1894 wstąpił do paryskiej sekcji Związku Zagranicznego Socjalistów Polskich. W 1897 na polecenie Związku wyjechał do Anglii by zastępować w pracy Stanisława Wojciechowskiego w czasie jego częstych wyjazdów jako emisariusza partii do kraju. W związku z tym podjął pracę jako zecer w emigracyjnych wydawnictwach rosyjskich w Anglii, zaś od 1901 w drukarni „Przedświtu”. W czasie nieobecności Wojciechowskiego opiekował się też jego chorą żoną.
W 1905 udał się do Krakowa, a następnie nielegalnie do zaboru rosyjskiego. W czerwcu 1905 zorganizował nielegalną drukarnię w Łodzi. Od 1907 pracował w Warszawie. Od stycznia 1908 działał w Polskim Związku Drukarzy, Odlewaczy Czcionek i Pokrewnych Zawodów. W listopadzie 1911 był krótko aresztowany w związku akcjami strajkowymi drukarzy. W 1916 z ramienia PPS wszedł do Rady Miejskiej w Warszawie.
Od 1919 był przewodniczącym Zarządu Związku Zawodowego Drukarzy i Pokrewnych Zawodów w Polsce. Od 1928 do 1936 był wiceprezesem, a do 1936 ponownie prezesem związku. Przez wiele lat był członkiem władz Warszawskiej Spółdzielni Mieszkaniowej. 9 stycznia 1927, spośród pierwszych dwudziestu ośmiu lokatorów, otrzymał pierwszy klucz do mieszkania na I Kolonii WSM przy placu Wilsona.
W trakcie okupacji hitlerowskiej był członkiem konspiracyjnej Rady Zawodowej, członkiem PPS-WRN. Działał przy podrabianiu stempli i druków urzędowych. Od 1942 był milicjantem 4 kompanii Milicji PPS na Żoliborzu. W trakcie powstania warszawskiego pracował przy aprowizacji ludności cywilnej. Po upadku powstania wysiedlony wraz z ludnością cywilną do wsi Krężoły, w powiecie jędrzejowskim. Zmarł w lutym 1945 wskutek wycieńczenia w pobliskim Wodzisławiu. Pochowany na Cmentarzu Wojskowym na Powązkach w Warszawie (kwatera 10A-5-28).
W 1932 został odznaczony Krzyżem Niepodległości.
Linki zewnętrzne.
Publikacje Antoniego Burkota w serwisie Polona.pl

</doc>
<doc id="2662301" url="https://pl.wikipedia.org/wiki?curid=2662301" title="Ogród Botaniczny UW w Warszawie">
Ogród Botaniczny UW w Warszawie



</doc>
<doc id="2662303" url="https://pl.wikipedia.org/wiki?curid=2662303" title="Lucayan Caverns">
Lucayan Caverns

Lucayan Caverns (Lukayan Caverns) – jaskinia krasowa położona na południowym wybrzeżu wyspy Wielka Bahama (Bahamy). Długość 9184 metry. Posiada 7 otworów. Tworzy sieć podwodnych korytarzy. Eksplorowana była w latach 1980–1981. Jaskinia znajduje się na terenie utworzonego w 1982 roku parku narodowego Lucayan National Park.

</doc>
<doc id="2662323" url="https://pl.wikipedia.org/wiki?curid=2662323" title="Ogród Botaniczny w Warszawie">
Ogród Botaniczny w Warszawie



</doc>
<doc id="2662332" url="https://pl.wikipedia.org/wiki?curid=2662332" title="Duchłata">
Duchłata

Duchłata – jaskinia krasowa położona w Bułgarii, u zachodniego podnóża Witoszy, na południowy zachód od Sofii. Jest najdłuższą jaskinią na Półwyspie Bałkańskim. Długość 17 600 metrów, głębokość 70 (według innych źródeł 53) metrów. Stanowi siedmiopiętrowy labirynt korytarzy. Posiada bogatą szatę naciekową.

</doc>
<doc id="2662333" url="https://pl.wikipedia.org/wiki?curid=2662333" title="John Naisen">
John Naisen



</doc>
<doc id="2662343" url="https://pl.wikipedia.org/wiki?curid=2662343" title="Odsiarczanie spalin">
Odsiarczanie spalin

Odsiarczanie spalin – oczyszczanie spalin ze związków siarki, a przede wszystkim usuwanie tlenków siarki (głównie ), które powstają w procesach spalania w ilościach zależnych od rodzaju paliwa (np. od zawartości związków siarki w węglu kamiennym, węglu brunatnym, ropie naftowej, mazucie, benzynie lub gazie ziemnym) i od warunków spalania (spalanie zupełne lub niezupełne w różnych typach palenisk).
Źródła emisji i emitowane związki siarki.
Spalanie paliw zawierających związki siarki jest przyczyną zakwaszenia środowiska. Kwaśny deszcz po raz pierwszy opisał Robert Boyle w książce „A general history of the air” („Historia powietrza”), wydanej w 1692 roku. Zjawisko nazwał „nitrous or salino-sulfurous spirits” („istoty azotowe lub solno-siarkowe”). Określenie „kwaśny deszcz” pojawiło się w roku 1872 w książce szkockiego chemika, Roberta Angusa Smitha (1817–1884), „Air and Rain: The Beginnings of Chemical Climatology” („Powietrze i deszcz: podstawy klimatologii chemicznej”). Szczegółowe badania zjawiska podjęto w latach 60. XX w. Ich wyniki stały się podstawą decyzji politycznych i prac naukowo-technicznych, ukierunkowanych na zmniejszenie zagrożeń. 
Głównym źródłem kwaśnych zanieczyszczeń antropogenicznych powietrza są procesy spalania paliw kopalnych – stałych, ciekłych i gazowych. W węglu siarka występuje głównie w formie pirytu, związków siarkoorganicznych (15–50% łącznej ilości siarki) oraz małych ilości siarczanów (m.in. wapnia i żelaza). Całkowita ilość siarki w węglu kamiennym wynosi ok. 4% masowych, w węglu brunatnym ok. 1%, w mazucie ok. 2–5%. Paliwa ciekłe i gazowe (np. ropa naftowa, benzyna, gaz ziemny) są zwykle oczyszczane przed ich spalaniem, co pozwala zmniejszyć wpływ urządzeń, w których są spalane (np. silników spalinowych) na środowisko. 
Największymi źródłami antropogenicznego są instalacje spalania węgla kamiennego i brunatnego, np. w elektrowniach i elektrociepłowniach, zakładach metalurgicznych (huty, odlewnie) lub w przemyśle chemicznym. Polska, jak inne kraje Unii Europejskiej, jest zobowiązana do ograniczania emisji , przede wszystkim z dużych źródeł spalania paliw. Przewiduje się, że w roku 2015 duże źródła nie przekroczą granicy 300 tys. ton/rok.
Informacje o wielkości łącznej emisji dwutlenku siarki (i innych zanieczyszczeń powietrza) z różnego typu źródeł są gromadzone i publikowane przez Instytut Ochrony Środowiska (raporty Krajowego Administratora Systemu Handlu Uprawnieniami do Emisji i Krajowego Ośrodka Bilansowania i Zarządzania Emisjami).
Łączną krajową emisję w roku 2010 oszacowano na ok. 973 587 Mg. Jest to wartość o ok. 13% większa od obliczonej dla roku 2009, przede wszystkim z powodu zwiększenia zużycia węgla kamiennego w elektrowniach, elektrociepłowniach i ciepłowniach oraz wykorzystywanie węgla o większej zawartości siarki. Udziały różnych gałęzi gospodarki w emisji łącznej wynosiły:
Emisja dwutlenku siarki związana ze spalaniem paliw ciekłych w pojazdach stanowiła tylko ok. 0,2% emisji całkowitej.
Siarkę zawartą w paliwach węglowych można usuwać przed ich spalaniem, podczas spalania lub po spaleniu – z gazów spalinowych. Ze względów ekonomicznych odsiarczanie węgla jest rzadko stosowane. Odsiarczaniu podczas spalania sprzyja stosowanie w palenisk fluidyzacyjnych. Odsiarczanie spalin jest rozwiązaniem wybieranym najczęściej.
W spalinach występują – poza – różne ilości innych związków (skład gazów zależy od ilości doprowadzanego powietrza), m.in.:
Metody odsiarczania spalin.
Liczba proponowanych typów instalacji odsiarczania spalin (IOS) nieustannie wzrasta. Stosowane są procesy absorpcji i adsorpcji, zwykle połączone reakcją chemiczną. Liczne proponowane procesy dzieli się m.in. na 3 klasy, zależnie od sposobu postępowania z produktami, wytwarzanymi w instalacji odsiarczania. Wyodrębnia się metody:
W procesach należących do każdej z tych grup wyodrębnia się metody mokre (absorpcja z reakcją chemiczną), suche (adsorpcja z reakcją chemiczną) i półsuche. Stosowanie metod mokrych ma najdłuższą historię i wciąż są bardzo popularne. Ich technologia, w tym konstrukcja absorberów, jest dobrze opanowana, jednak wciąż poszukiwane są nowe rozwiązania konstrukcyjne, np. polegające na doprowadzaniu do czołowego zderzenia strumieni gazu zawierających kropelki absorbentu). Problemy stwarza korozja aparatury w przypadku obecności chlorków. 
Metody odpadowe.
Prostymi metodami odpadowymi są metoda wapniakowa i wapienna.
Metody półodpadowe.
Za metody półodpadowe uważa się modyfikacje metod odpadowych, dzięki którym zamiast nieużytecznych i kłopotliwych osadów otrzymuje się gips – stosowany w budownictwie lub składowany bez specjalnych zabezpieczeń.
Są stosowane metody:
Metoda półsucha (ang. "dry scrubbing")
Metody bezodpadowe.
Wśród znanych metod bezodpadowych są wymieniane:

</doc>
<doc id="2662345" url="https://pl.wikipedia.org/wiki?curid=2662345" title="Gyrmen">
Gyrmen

Gyrmen (bułg. Гърмен) – wieś w południowej Bułgarii, w obwodzie Błagoewgrad. Centrum administracyjne gminy Gyrmen.

</doc>
<doc id="2662350" url="https://pl.wikipedia.org/wiki?curid=2662350" title="Papirus Oxyrhynchus 20">
Papirus Oxyrhynchus 20

Papirus Oxyrhynchus 20 oznaczany jako "P.Oxy.I 20" – rękopis składający się z dwunastu fragmentów drugiej księgi Iliady Homera napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na I lub II wiek n.e. Przechowywany jest w "Department of Manuscripts" Biblioteki Brytyjskiej (742). Tekst został opublikowany przez Grenfella i Hunta w 1898 roku.
Manuskrypt został napisany na papirusie, prawdopodobnie w formie zwoju. Rozmiary największego zachowanego fragmentu wynoszą 14,5 na 8 cm. Tekst jest napisany szeroką, pionową uncjałą. Na odwrocie znajdują się rachunki napisane kursywą, które są datowane na koniec II wieku lub początek III. Tekst Homera jest prawdopodobnie starszy. Nie stosuje odstepów, przydechów ani akcentów.

</doc>
<doc id="2662355" url="https://pl.wikipedia.org/wiki?curid=2662355" title="Gournier">
Gournier

Gournier (Grotte de Gournier) – jaskinia krasowa położona we Francji, w masywie Vercors (Prealpy Delfinackie), na południowy zachód od Grenoble. Długość 18 kilometrów. Posiada bogatą szatę naciekową. W jaskini znajduje się duże jezioro i ciąg meandrów z podziemną rzeką wznoszący się do wysokości 680 metrów nad poziom wejścia, co równa się deniwelacji.

</doc>
<doc id="2662356" url="https://pl.wikipedia.org/wiki?curid=2662356" title="Ramnus">
Ramnus

Ramnus (także Rhamnus, gr. "Rhamnoûs", łac. "Rhamnus") – mała miejscowość w starożytnej Grecji na wybrzeżu Attyki, blisko Maratonu. Obchodzono tam święta doroczne, połączone z zawodami atletów i przedstawieniami teatralnymi. W centralnej części Ramnus znajdowała się świątynia bogini zemsty Nemezis. W budynku wzniesiony został marmurowy posąg, wykonany najprawdopodobniej przez Fidiasza.

</doc>
<doc id="2662370" url="https://pl.wikipedia.org/wiki?curid=2662370" title="Papirus Oxyrhynchus 21">
Papirus Oxyrhynchus 21

Papirus Oxyrhynchus 21 oznaczany jako "P.Oxy.I 21" – rękopis składający się z dwunastu fragmentów drugiej księgi Iliady Homera napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na I lub II wiek n.e. Przechowywany Przechowywany jest w "Haskell Oriental Institute" należącym do University of Chicago (2058). Tekst został opublikowany przez Grenfella i Hunta w 1898 roku.
Manuskrypt został napisany na papirusie, prawdopodobnie w formie zwoju. Rozmiary największego zachowanego fragmentu wynoszą 20 na 14,7 cm. Tekst jest napisany dużą, okrągłą, pionową uncjałą. Stosuje przydechy i akcenty.

</doc>
<doc id="2662374" url="https://pl.wikipedia.org/wiki?curid=2662374" title="Ramiak">
Ramiak

Ramiak – element konstrukcyjny skrzydła okiennego lub drzwiowego.
Skrzydło składa się z dwóch ramiaków poziomych i dwóch ramiaków pionowych. Obok ramiaków skrajnych zastosowane mogą być także ramiaki środkowe.

</doc>
<doc id="2662386" url="https://pl.wikipedia.org/wiki?curid=2662386" title="Ifflis">
Ifflis

Ifflis (Anou Ifflis) – najgłębsza jaskinia Afryki, położona w północnej Algierii, w pasmie Dżurdżura (Atlas Tellski). Głębokość 1170 metrów (jedyna jaskinia Afryki powyżej 1000 m głębokości), długość 2 kilometry. Otwór znajduje się na wysokości 2160 m n.p.m. Jest jaskinią krasową, rozwiniętą pionowo. Została odkryta w 1980 roku.

</doc>
<doc id="2662389" url="https://pl.wikipedia.org/wiki?curid=2662389" title="Roland Garros 2012">
Roland Garros 2012



</doc>
<doc id="2662395" url="https://pl.wikipedia.org/wiki?curid=2662395" title="Sergio Pardilla">
Sergio Pardilla

Sergio Pardilla Bellón (ur. 16 stycznia 1984 w Membrilli) – hiszpański kolarz szosowy, zawodnik grupy UCI Professional Continental Teams Caja Rural-Seguros RGA.
Jego najmocniejszą stroną jest jazda w górach.

</doc>
<doc id="2662401" url="https://pl.wikipedia.org/wiki?curid=2662401" title="Papirus Oxyrhynchus 22">
Papirus Oxyrhynchus 22

Papirus Oxyrhynchus 22 oznaczany jako "P.Oxy.I 22" – rękopis zawierający fragmenty drugiej księgi Króla Edypa Sofoklesa napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na V wiek n.e. Przechowywany jest w "Department of Manuscripts" Biblioteki Brytyjskiej (743). Tekst został opublikowany przez Grenfella i Hunta w 1898 roku.
Manuskrypt został napisany na papirusie w formie kodeksu. Rozmiary zachowanego fragmentu wynoszą 8 na 9,3 cm. Tekst jest napisany małą, okrągłą, pionową uncjałą. Stosuje przydechy i akcenty.

</doc>
<doc id="2662406" url="https://pl.wikipedia.org/wiki?curid=2662406" title="In-Hee Jo">
In-Hee Jo



</doc>
<doc id="2662427" url="https://pl.wikipedia.org/wiki?curid=2662427" title="Susam">
Susam

Susam (bułg. "Сусам") – wieś w południowej Bułgarii, w obwodzie Chaskowo i gminie Minerałni bani.
Wieś położona 20 km od Chaskowa i 2 km od Minerałni bani, niedaleko Rodopów.
Nazwa wsi w języku bułgarskim oznacza sezam. Po raz pierwszy nazwa miejscowości została wymieniona w rejestrze zbiorów dziesięcin podatkowych w 1848/9 roku.

</doc>
<doc id="2662439" url="https://pl.wikipedia.org/wiki?curid=2662439" title="Eutelsat 70D">
Eutelsat 70D

Eutelsat 70D – satelita telekomunikacyjny z serii Hot Bird należący do konsorcjum Eutelsat, wystrzelony 21 sierpnia 2002 podczas pierwszego lotu zbudowanej przez amerykańską firmę Lockheed Martin rakiety Atlas V. Był to jeden z trzech satelitów Hot Bird działających na orbicie geostacjonarnej na pozycji 13°E. Pierwotnie nazywał się Hot Bird 6, a następnie Hot Bird 13A. Nazwę Eutelsat Hot Bird 13A otrzymał 1 marca 2012 w ramach ujednolicenia nazw satelitów przez Eutelsat. W 2013 został przeniesiony na pozycję 8° W, gdzie został przemianowany na Eutelsat 8 West C jako wsparcie dla satelity Eutelsat 8 West A do czasu wystrzelenia satelity Eutelsat 8 West B. W 2015 przeniesiony jako Eutelsat 33D na pozycję 33° E, następnie na 70° E jako Eutelsat 70D. W 2016 satelitę przeniesiono na orbitę cmentarną i wyłączono.
Satelita zbudowany został przez firmę Alcatel Space Industries w oparciu o platformę Spacebus 3000 B3. Posiadał 28 transponderów pracujących w paśmie Ku oraz cztery transpondery pasma Ka. Planowany okres żywotności satelity wynosił 12 lat.
Obejmował swym zasięgiem Europę, Afrykę Północną i Bliski Wschód.
Eutelsat 70D był wykorzystywany m.in. przez polskich dostawców telewizji satelitarnej.

</doc>
<doc id="2662440" url="https://pl.wikipedia.org/wiki?curid=2662440" title="Granica mołdawsko-polska">
Granica mołdawsko-polska

Granica mołdawsko-polska – granica dzieląca terytoria Królestwa Polskiego i Hospodarstwa Mołdawskiego istniejąca w latach 1359–1793.
Granica powstała po uzyskaniu niepodległości przez Mołdawię w 1359 roku.
Początkowo granica biegła na odcinku od styku granic Siedmiogrodu, Mołdawii i Polski – Rozrogi (Krecela 1853 m n.p.m.) – rzeką Czeremosz do jej ujścia do Prutu następnie dochodziła do Dniestru na zachód od Czerwonogrodu, do styku granic Królestwa Polskiego, Podola Litewskiego i Mołdawii.
Po włączeniu do Polski Podola w 1434 granica wydłużyła się i biegła Dniestrem do ujścia do niego rzeki Murafy, która do 1569 stanowiła granicę z litewską częścią Ukrainy.
W 1569, po włączeniu Ukrainy do Korony granica wydłużyła się i biegła nurtem Dniestru w kierunku południowo-wschodnim aż do ujścia rzeki Jahorlik, gdzie zaczynała swój bieg granica z wcielonym do Turcji Jedysanem.
W latach 1672–1699 (traktat buczacki) granica uległa skróceniu do odcinka od Rozrogów po Dniestr.
W 1699 przywrócono granicę sprzed 1672, która istniała do 1772, do I rozbioru (zajęcie przez Austrię woj. ruskiego i skrawka Podola).
W latach 1772–1793 granica biegła Dniestrem od ujścia Zbrucza do Jahorlika. W wyniku II rozbioru Podole przypadło Rosji.

</doc>
<doc id="2662446" url="https://pl.wikipedia.org/wiki?curid=2662446" title="Addicted to You (singel Shakiry)">
Addicted to You (singel Shakiry)

Addicted to You – piąty i ostatni singiel z trzeciego dwujęzycznego albumu kolumbijskiej piosenkarki Shakiry – Sale el Sol. Piosenka została napisana i wyprodukowana przez Shakirę, Luisa Fernando Ochoa, El Catę i Johna Hilla. Piosenka została wydana jako digital download 13 marca 2012. "Addicted to You" został ogłoszony jako piąty singel dnia 14 marca 2012 za pośrednictwem oficjalnej strony internetowej Shakiry. W dniu 13 marca 2012 wersja radiowa została dopuszczona do digital download. W dniu 2 maja 2012 teledysk został wydany na kanale Vevo w YouTube. Tam video klip ma ponad 118 600 000 wyświetleń. Teledysk został wyreżyserowany przez Anthony'ego Mandlera.

</doc>
<doc id="2662453" url="https://pl.wikipedia.org/wiki?curid=2662453" title="Hot Bird 13A">
Hot Bird 13A



</doc>
<doc id="2662483" url="https://pl.wikipedia.org/wiki?curid=2662483" title="Stojkowo (obwód Chaskowo)">
Stojkowo (obwód Chaskowo)

Stojkowo (bułg. "Стойково", dawniej Dupali) – wieś w południowej Bułgarii, w obwodzie Chaskowo, w gminie Chaskowo. Według danych Narodowego Instytutu Statystycznego, 31 grudnia 2011 roku wieś liczyła 175 mieszkańców.
Tutaj znajduje się płyta poświęcona pamięci Mitjo Mitewa, mieszkańca Stojkowa, który zginął w inwazji na Rosję.

</doc>
<doc id="2662527" url="https://pl.wikipedia.org/wiki?curid=2662527" title="Trakiec">
Trakiec

Trakiec (bułg. "Тракиец") – wieś w południowej Bułgarii, w obwodzie Chaskowo, w gminie Chaskowo. Według danych Narodowego Instytutu Statystycznego, 31 grudnia 2011 roku wieś liczyła 537 mieszkańców.

</doc>
<doc id="2662534" url="https://pl.wikipedia.org/wiki?curid=2662534" title="Organ nadzoru geologicznego">
Organ nadzoru geologicznego



</doc>
<doc id="2662535" url="https://pl.wikipedia.org/wiki?curid=2662535" title="Merton Beckwith-Smith">
Merton Beckwith-Smith

Merton Beckwith-Smith (ur. 11 lipca 1890, zm. 11 listopada 1942) – generał major i oficer British Army podczas I i II wojny światowej.
Kariera.
Wczesna kariera.
Beckwith-Smith urodził się 11 lipca 1890 roku i uczył się w Eton College oraz Uniwersytecie Oksfordzkim. W 1910 roku został przyjęty do Coldstream Guards. Służył w tej jednostce podczas I wojny światowej, stając się ostatecznie oficerem w sztabie Guards Division.
14 marca 1918 roku ożenił się z Dorothy Leigh. Mieli oni dwóch synów i dwie córki. Jego syn, mjr Peter Merton Beckwith-Smith, służył we Francji, Europie Północno-Zachodniej i Palestynie podczas II wojny światowej. Jedna z jego wnuczek, Anne Beckwith-Smith, stała się panią dworu u Diany, księżnej Walii.
W 1930 roku Beckwith-Smith został przeniesiony do Welsh Guards, gdzie dowodził 1. Batalionem od 1932 do 1937 roku. Następnie był dowódcą najróżniejszych dystryktów w Indiach przed wybuchem II wojny światowej.
II wojna światowa.
W 1940 roku Smith został mianowany dowódcą 1. Brygady Gwardii Brytyjskich Sił Ekspedycyjnych wysłanych do Francji na przełomie 1939–1940 roku. Po odwrocie z Dunkierki Beckwith-Smith został dowódcą 18. Dywizji Piechoty, którą ćwiczył przed wysłaniem na służbę za granicą.
W ćwiczeniach przeciwko 2. Dywizji Piechoty 18. Dywizja wygrała, a nagrodą za to było wysłanie 18. Dywizji jako pierwszej za granicę.
Na początku 1942 roku, po wielu tygodniach na morzu, dywizja Beckwitha-Smitha wylądowała w Singapurze. Wojska japońskie zaatakowały wyspę Singapur 8 lutego. Z powodu strategii obronnej zrealizowanej przez alianckiego dowódcę, gen. Arthura Percivala, większość oddziałów 18. Dywizji Piechoty brała minimalny udział w bitwie lub w ogóle nie brała udziału. Percival skapitulował razem z 80 000 żołnierzy Wspólnoty Narodów w Singapurze 15 lutego, razem z Beckwithem-Smithem i jego dywizją. W sierpniu 1942 roku Smith został przeniesiony na Formozę (obecnie Tajwan), razem z gen. Percivalem i innymi wyższymi oficerami z Singapuru. 11 listopada 1942 roku gen. mjr Merton Beckwith-Smith zmarł w obozie jenieckim Karenko na błonicę jako jeniec wojenny. Wiosną 1964 roku Komisja Grobów Wojennych Wspólnoty Narodów ekshumowała wszystkich jeńców wojennych na Tajwanie i pochowało ich na cmentarzu wojennym Sai Wan w Hongkongu. Wiele lat później jego grób został zidentyfikowany przez Jacka Edwardsa na prośbę Diany, księżnej Walii. Beckwith-Smith jest obecnie pochowany na cmentarzu wojennym Sai Wan w Hongkongu.

</doc>
<doc id="2662542" url="https://pl.wikipedia.org/wiki?curid=2662542" title="Koren">
Koren

Koren (bułg. "Корен")) – wieś w południowej Bułgarii, w obwodzie Chaskowo, w gminie Chaskowo. Według danych Narodowego Instytutu Statystycznego w Bułgarii, 31 grudnia 2011 roku wieś liczyła 409 mieszkańców.

</doc>
<doc id="2662547" url="https://pl.wikipedia.org/wiki?curid=2662547" title="Glider (album)">
Glider (album)

Glider – minialbum shoegaze'owej grupy My Bloody Valentine wydany w kwietniu 1990 roku przez Creation Records w Wielkiej Brytanii i przez Sire Records w USA. Utwór "Soon" został użyty w 1991 roku na płycie "Loveless".
Lista utworów.
Wszystkie utwory napisane przez Kevina Shieldsa, wyjątki podano w nawiasach.
7".
Numer katalogowy: CRE073
Pierwszy 12".
Numer katalogowy: CRE073T. Wydany też jako singel na kasecie (CRESC073) i CD (CRESCD073).
Drugi 12".
Numer katologowy: CRE073T (albo CRE073TX).

</doc>
<doc id="2662573" url="https://pl.wikipedia.org/wiki?curid=2662573" title="Stambolijski (obwód Chaskowo)">
Stambolijski (obwód Chaskowo)

Stambolijski (bułg. "Стамболийски") – wieś w południowej Bułgarii, w obwodzie Chaskowo, w gminie Chaskowo. Według danych Narodowego Instytutu Statystycznego, 31 grudnia 2011 roku wieś liczyła 843 mieszkańców.

</doc>
<doc id="2662600" url="https://pl.wikipedia.org/wiki?curid=2662600" title="Manastir (obwód Chaskowo)">
Manastir (obwód Chaskowo)

Manastir (bułg. "Манастир") – wieś w południowej Bułgarii, znajdująca się w obwodzie Chaskowo, gminie Chaskowo. Według danych Narodowego Instytutu Statystycznego w Bułgarii, 31 grudnia 2011 roku wieś liczyła 216 mieszkańców.

</doc>
<doc id="2662601" url="https://pl.wikipedia.org/wiki?curid=2662601" title="Gösta Ekman (1890–1938)">
Gösta Ekman (1890–1938)

Gösta Ekman (właśc. Frans Gösta Viktor Ekman; ur. 28 grudnia 1890 w Sztokholmie, zm. 12 stycznia 1938 tamże) – szwedzki aktor filmowy, teatralny, reżyser i piosenkarz.
Jego synem był aktor i reżyser Hasse Ekman.

</doc>
<doc id="2662608" url="https://pl.wikipedia.org/wiki?curid=2662608" title="Nikołowo (obwód Chaskowo)">
Nikołowo (obwód Chaskowo)

Nikołowo () – wieś w południowej Bułgarii, obwód Chaskowo, gmina Chaskowo. Według danych Narodowego Instytutu Statystycznego, 31 grudnia 2011 roku wieś liczyła 238 mieszkańców.

</doc>
<doc id="2662616" url="https://pl.wikipedia.org/wiki?curid=2662616" title="Kozlec">
Kozlec

Kozlec (bułg. "Козлец") – wieś w południowej Bułgarii, obwód Chaskowo, gmina Chaskowo. Według danych Narodowego Instytutu Statystycznego w Bułgarii, 31 grudnia 2011 roku wieś liczyła 442 mieszkańców.

</doc>
<doc id="2662630" url="https://pl.wikipedia.org/wiki?curid=2662630" title="Cajdam">
Cajdam



</doc>
<doc id="2662632" url="https://pl.wikipedia.org/wiki?curid=2662632" title="Scoping">
Scoping

Scoping - (procedura) ustalania zakresu (merytorycznego i ew. przestrzennego) zadań lub badań w złożonych procesach planowania, zarządzania i produkcji. Określenie wywodzi się z angielskiego "scope", oznaczającego m.in. "zakres", "zasięg", "przestrzeń", "pole działania", "skala", "dziedzina".
Procedura scopingu w planowaniu przestrzennym.
W przypadku niektórych projektów inwestycyjnych prawo w UE wymaga wykonania, w procesie planowania,
badań nad wpływem projektu na środowisko naturalne. W celu możliwie najskuteczniejszego sporządzenia tych
"Raportów środowiskowych" (w Polsce: Raport Oddziaływania na Środowisko - ROŚ) lub "Ocen Oddziaływania na Środowisko", ustala się wcześniej, w ramach procedury scopingu, obszar badań (geograficzny) i „głębokość” badań (treść – zakres merytoryczny). Patrz też scoping podczas wykonywania Oceny oddziaływania na środowisko. 
W Niemczech zgodne z dyrektywą UE, scoping jest wymagany prawem od 1997 roku. Jest on tam realizowany w § 4 niemieckiego Kodeksu Budowlanego (niem. BauGB), § 5 Ustawy o Ocenie Oddziaływania na Środowisko (niem. UVPG) oraz w Federalnej Ustawie o Ochronie Przyrody (niem. Bundesnaturschutzgesetz - BNatSchG).
Pierwszym istotnym elementem w ramach procedury jest „spotkanie scopingowe”, podczas którego przedstawiciele
różnych urzędów prowadzą konsultacje z organizacjami ochrony przyrody i zaproszonymi ekspertami
certyfikowanymi stosownie do Federalnej ustawy o ochronie przyrody.

</doc>
<doc id="2662634" url="https://pl.wikipedia.org/wiki?curid=2662634" title="Kriwo pole">
Kriwo pole

Kriwo pole (bułg. "Криво поле") – wieś w południowej Bułgarii, obwód Chaskowo, gmina Chaskowo. Według danych Narodowego Instytutu Statystycznego w Bułgarii, 31 grudnia 2011 roku wieś liczyła 910 mieszkańców.
Dawna nazwa miejscowości to Irobas.

</doc>
<doc id="2662666" url="https://pl.wikipedia.org/wiki?curid=2662666" title="Gorc Młynieński">
Gorc Młynieński

Gorc Młynieński – duża polana na południowo-wschodnich stokach Gorca w Gorcach. Zajmuje górną część odchodzącego od Gorca grzbietu Strzelowskie, wraz z górną częścią jego stoków opadających do dolin potoków po obydwu jego stronach; potoku Młynne i Potoku Gorcowego. Na mapie Geoportalu po jej północno-wschodniej stronie opisana jest druga, zarastająca lasem polana Jagiełłówki (jej nazwa pochodzi od nazwy osiedla Jagiełły położonego w dolinie potoku Młynne).
Gorc Młynieński dawniej był dużą halą pasterską. Rozciągają się z niej szerokie widoki obejmujące większą część horyzontu. Obecnie dawno już nieużytkowana hala stopniowo zarasta borówczyskami i lasem. Nie prowadzi nią żaden znakowany szlak turystyczny, jednak od polany Gorc Kamienicki przez Gorc Młynieński do Hal Podgorcowych biegnie wyraźna droga.
Gorc Młynieński należy Ochotnicy Dolnej w województwie małopolskim, w powiecie nowotarskim, w gminie Ochotnica Dolna. W 2015 r. gmina Ochotnica Dolna w ramach szerszego programy budowy wież widokowych i tras rowerowych wykonała i oznakowała nowe szlaki turystyki rowerowej i narciarskiej. Na Gorcu Młynieńskim wybudowano drewniany ołtarz polowy oraz zamontowano ławki dla turystów i grill.

</doc>
<doc id="2662701" url="https://pl.wikipedia.org/wiki?curid=2662701" title="Kołarowo (obwód Silistra)">
Kołarowo (obwód Silistra)

Kołarowo (bułg. Коларово) – wieś w północnej Bułgarii, obwód Silistra, gmina Gławinica.

</doc>
<doc id="2662709" url="https://pl.wikipedia.org/wiki?curid=2662709" title="Superliga polska w piłce ręcznej mężczyzn (2012/2013)">
Superliga polska w piłce ręcznej mężczyzn (2012/2013)

Superliga polska w piłce ręcznej mężczyzn 2012/2013 – 57. edycja najwyższej w hierarchii klasy ligowych rozgrywek piłki ręcznej mężczyzn w Polsce, mająca na celu wyłonienie mistrza Polski na rok 2013, a także drużyn, które uzyskają prawo występu w europejskich pucharach w sezonie 2013/2014 oraz zespołów, które zostaną relegowane do I ligi polskiej sezonu 2013/2014. Rywalizacja toczyła się systemem kołowym wraz z fazą play-off, a nad jej przebiegiem czuwał organizator rozgrywek – Kolegium Ligi ZPRP. W zmaganiach udział wzięły drużyny 12 klubów sportowych.
Sponsorem tytularnym rozgrywek było Polskie Górnictwo Naftowe i Gazownictwo, stąd ich marketingowa nazwa brzmiała PGNiG Superliga Mężczyzn.
Drużyny.
Uwagi:
Rozgrywki.
Runda zasadnicza.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Miejsca 9-12.
Wyniki.
 
 
 
 
 
 
 
 
Sędziowie.
Pary sędziowskie, które prowadziły mecze w sezonie 2012/2013:

</doc>
<doc id="2662713" url="https://pl.wikipedia.org/wiki?curid=2662713" title="Park Narodowy Katavi">
Park Narodowy Katavi

Park Narodowy Katavi – park narodowy położony w zachodniej Tanzanii. Został założony w 1974 roku. Powierzchnia 4471 km2. Obejmuje lasy miombo, rzekę Katuma oraz sezonowe jeziora zalewowe: Katavi i Chada. Występują tu m.in.: słonie, krokodyle, hipopotamy, antylopy, lwy, lamparty, zebry, bawoły oraz ponad 400 gatunków ptaków.

</doc>
<doc id="2662726" url="https://pl.wikipedia.org/wiki?curid=2662726" title="Park Narodowy Hwange">
Park Narodowy Hwange

Park Narodowy Hwange – park narodowy położony w zachodniej części Zimbabwe, przy granicy z Botswaną. Został założony w 1930 roku jako Park Narodowy Wankie. Powierzchnia 14651 km2. Obejmuje obszar płaskiej, pokrytej piaskami równiny, łagodnie opadającej ku południowemu zachodowi, we wschodniej części kotliny Kalahari. Szatę roślinną tworzą tu suche lasy miombo i mopane oraz trawiasta sawanna. W faunie występują m.in.: słonie, bawoły, żyrafy, zebry, hipopotamy, koczkodany zielone oraz liczne antylopy – impale, kudu, oryksy południowe i gnu. Wśród drapieżników spotyka się: lwy, lamparty, gepardy, hieny i szakale. Park stanowi ostoję dla nosorożca zwyczajnego.

</doc>
<doc id="2662735" url="https://pl.wikipedia.org/wiki?curid=2662735" title="Aleksa Glücksburg">
Aleksa Glücksburg

Aleksa Glücksburg, gr. "Αλεξία Γκλύξμπουργκ" (ur. 10 lipca 1965 w Korfu) – córka królowej Anny Marii i greckiego króla Konstantyna II.
Aleksa jest Greczynką z duńskimi korzeniami. Księżniczka urodziła się na wyspie Korfu. Wyznaje greckie prawosławie.
9 lipca 1999 Aleksa poślubiła architekta Carlosa Moralesa Quintanę. Para ma czworo dzieci:
Aleksa i jej rodzina mieszka w Puerto Calero na wyspie Lanzarote, w domu zaprojektowanym przez męża.

</doc>
<doc id="2662749" url="https://pl.wikipedia.org/wiki?curid=2662749" title="Microcastle">
Microcastle

Microcastle – trzeci album amerykańskiej grupy rockowej Deerhunter, wydany w 2008 roku przez Domino Recording Company. Po wycieku do internetu w sierpniu tegoż roku (płyta stała się dostępna na iTunes), fizyczne kopie albumu zostały wydane 28 października 2008, tego samego dnia, co Weird Era Cont. Materiał z drugiej płyty miał być rekompensatą dla fanów, którzy kupią oryginalny album i został nagrany już po sesjach do „Microcastle”.
W USA płytę wydało Kranky Records, a w Europie – wytwórnia 4AD.
Recenzje.
Krytycy przyjęli album pozytywnie i często umieszczali go na listach podsumowujących 2008 rok. Na stronie Metacritic płyta otrzymała 81 punktów na 100 możliwych. Strona Acclaimedmusic.net, podsumowująca rankingi krytyków plasuje płytę na 5. miejscu najlepszych z 2008 roku.
Strona muzyczna The Hype Machine nazwał krążek 11. najlepszym w roku. Pitchfork Media bardzo pozytywnie oceniła „Microcastle”, umieszczając go na 5. miejscu listy najlepszych płyt 2008 roku i 50. listy albumów dekady. Singiel „Nothing Ever Happened” znalazł się na 6. miejscu najlepszych utworów roku i 81. dekady tej samej strony.
Lista utworów.
Piosenki napisane i skomponowane przez Bradforda Coxa, wyjątki podano w nawiasie. Utwory 6-8 są częścią suitą.

</doc>
<doc id="2662752" url="https://pl.wikipedia.org/wiki?curid=2662752" title="Mecze reprezentacji Polski w piłce siatkowej mężczyzn na mistrzostwach świata">
Mecze reprezentacji Polski w piłce siatkowej mężczyzn na mistrzostwach świata



</doc>
<doc id="2662760" url="https://pl.wikipedia.org/wiki?curid=2662760" title="Olgierd Buczek">
Olgierd Buczek

Olgierd Buczek (ur. 11 maja 1931 w Warszawie, zm. 28 marca 2021) – polski piosenkarz. 
Życiorys.
Ukończył Średnią Szkołę Muzyczną w Gdańsku (Wydział Wokalny). Podczas występów w Gdańsku Operetki Warszawskiej został zaproszony do współpracy przez jej dyrektora Tadeusza Bursztynowicza, przenosząc się do Warszawy (z powodu utrudnień meldunkowych mieszkał w Wołominie, skąd dojeżdżał do pracy przy ul. Puławskiej). Od 1956 roku, po odkryciu go przez Władysława Szpilmana, współpracował z Polskim Radiem przy nagraniach archiwalnych. Występował na pierwszych Festiwalach Piosenki w Opolu (w latach 1963, 1964, 1965), a także podczas Międzynarodowego Festiwalu Piosenki w Sopocie w 1963 roku, wykonując piosenkę "Wieczorna fajka". 
Śpiewał m.in. takie przeboje, jak: "Za późno, Oczy czarne, Czy Pani mieszka sama?, Warszawski dorożkarz, Mademoiselle, Nie trzeba słów" (z orkiestrą Kazimierza Turewicza). Wykonał piosenkę "Co nas obchodzi" w komedii Stanisława Barei "Mąż swojej żony" z 1960 roku na podstawie sztuki Jerzego Jurandota pt. "Mąż Fołtasiówny". Występował także w NRD, ZSRR i Czechosłowacji. 
Związany z warszawską dzielnicą Targówek, gdzie mieszkał do śmierci.
Pochowany na cmentarzu Powązki Wojskowe w Warszawie (kwatera K-3-46). 

</doc>
<doc id="2662763" url="https://pl.wikipedia.org/wiki?curid=2662763" title="Lech Kryński">
Lech Kryński

Lech Kryński (ur. 3 listopada 1985) – polski piłkarz ręczny występujący na pozycji bramkarza. Wychowanek Pogoni Zabrze, od sezonu 2014/20153 zawodnik Gaz-System Pogoń Szczecin. Brat Andrzeja Kryńskiego (piłkarza ręcznego Siódemki Miedź Legnica). W 2012 zadebiutował w seniorskiej kadrze B, zaliczając w niej dotychczas 6 występów. 10 grudnia 2013 został przez selekcjonera Michaela Bieglera powołany do szerokiej kadry A na Mistrzostwa Europy 2014, ale ostatecznie nie znalazł się w grupie zabranej na ten turniej.

</doc>
<doc id="2662771" url="https://pl.wikipedia.org/wiki?curid=2662771" title="Jónathan Castroviejo">
Jónathan Castroviejo



</doc>
<doc id="2662774" url="https://pl.wikipedia.org/wiki?curid=2662774" title="HLTV">
HLTV



</doc>
<doc id="2662777" url="https://pl.wikipedia.org/wiki?curid=2662777" title="Ksenia Gieorgijewna">
Ksenia Gieorgijewna



</doc>
<doc id="2662779" url="https://pl.wikipedia.org/wiki?curid=2662779" title="Nina Gieorgijewna">
Nina Gieorgijewna



</doc>
<doc id="2662782" url="https://pl.wikipedia.org/wiki?curid=2662782" title="Forum Academicum">
Forum Academicum

Forum Academicum – część Parku Maciejewskiego w Poznaniu, przeznaczona na cele rekreacyjno-kulturalne poznańskiego środowiska akademickiego, przewidziane zwłaszcza jako miejsce spotkań i wymiany poglądów.
Na Forum składa się odnowiona dawna fontanna wojownika brandenburskiego, pochodząca z 1913, autorstwa Reinholda Felderhoffa oraz zbudowany w maju 2012 krąg, stanowiący właściwe forum. W obrębie betonowego kręgu zainstalowano kamienne, amfiteatralnie ukształtowane ławy do siedzenia i wypoczynku, a także służące jako potencjalna widownia dla wydarzeń kulturalnych lub dyskusyjnych. Obiekt ma dobrą akustykę, co (przy stosunkowo znacznej wielkości) szczególnie predestynuje go do organizowania dyskusji i wymiany poglądów. Przebudowano także okoliczne aleje i uzupełniono zieleń parkową o cisy, buk czerwonolistny i runiankę. W fontannie zainstalowano nowe dwanaście dysz, wyrzucających wodę na wysokość 2 metrów.
Lokalizacja forum nie była przypadkowa - wokół znajdują się gmachy kilku poznańskich uczelni: 
Całość prac wykonano w ramach zadania "rewaloryzacja zieleni w centrum miasta - park im. Karola Marcinkowskiego".
Obok Forum Academicum rozciągają się tereny rozległego, śródmiejskiego Parku Marcinkowskiego tworzącego wraz z Parkiem Maciejewskiego klin zieleni w tym rejonie.

</doc>
<doc id="2662790" url="https://pl.wikipedia.org/wiki?curid=2662790" title="Madvillain">
Madvillain

Madvillain – amerykański hip hopowy projekt muzyczny, założony w 2002 roku. Składa się z Madliba (producent) I MF DOOM’a (raper). Do tej pory zespół wydał bardzo dobrze przyjęty album Madvillainy oraz płytę z remiksami. Styl zaprezentowany na debiucie to nietypowe podejście do piosenek: są one krótkie, mroczne i nieprzyjazne słuchaczom radia.

</doc>
<doc id="2662802" url="https://pl.wikipedia.org/wiki?curid=2662802" title="Bezpieczeństwo regionalne na półkuli zachodniej">
Bezpieczeństwo regionalne na półkuli zachodniej

Organizacja Państw Amerykańskich (OPA) w ramach bezpieczeństwa regionalnego działa w trzech kierunkach: 
Podczas Zgromadzenia Ogólnego w 1991 roku w Santiago państwa członkowskie OPA zwróciły uwagę na budowanie bezpieczeństwa kooperatywnego, czyli wzajemne współdziałanie we wspierających się strukturach bezpieczeństwa oraz równość i konsensus przy podejmowaniu decyzji dotyczących kwestii bezpieczeństwa.
Owocem działań OPA w ramach budowy zaufania między państwami są dwie poniższe umowy dotyczące broni konwencjonalnej. Obie umowy pomagają w zwalczaniu nielegalnego międzynarodowego handlu bronią, która napędza przemoc związaną z handlem narkotykami, terroryzmem oraz międzynarodową przestępczością zorganizowaną.
Międzyamerykańska Konwencja Przeciwko Nielegalnej Produkcji i Handlowi Broni Palnej, Amunicji i Innych Związanych z tym Materiałów.
Międzyamerykańska Konwencja Przeciwko Nielegalnej Produkcji i Handlowi Broni Palnej, Amunicji i Innych Związanych z tym Materiałów (ang. "The Inter-American Convention Against the Illicit Manufacturing of and Trafficking in Firearms, Ammunition, Explosives, and Other Related Materials"). Podpisana 14 listopada 1997 roku przez wszystkie państwa OPA z wyjątkiem Kuby. Początkowo ratyfikowana przez 26 państw członkowskich, weszła w życie 1 lipca 1998 roku. Z dnia 5 lutego 2009 roku 29 członków OPA ratyfikowały umowę, a 4 inne państwa członkowskie (w tym Stany Zjednoczone) złożyły podpisy. Konwencji nie ratyfikowały USA, Kanada, Jamajka, Saint Vincent.
Jest to pierwszy traktat wielostronny stworzony aby zapobiegać, zwalczać oraz eliminować nielegalny międzynarodowy handel bronią palną, amunicją i materiałami wybuchowymi.
Najważniejsze postanowienia.
Strony umowy są zobowiązane do stworzenia systemu licencjonowania i wydawania zezwoleń na eksport, import i tranzyt broni palnej, amunicji oraz materiałów wybuchowych. Strony nie mogą zezwolić na wywóz broni palnej ze swojego terytorium bądź na tranzyt przez ich granice bez odpowiedniej licencji.
Aby poprawić zdolność śledzenia nielegalnej broni palnej, strony mają obowiązek w czasie produkcji znakować broń palną wraz z nazwą producenta, miejscem produkcji i numerem seryjny
Strony, które jeszcze tego nie uczyniły, są zobowiązane do przyjęcia przepisów ustawowych i wykonawczych kryminalizacji nielegalnego wytwarzania i obrotu bronią palną, amunicją, materiałami wybuchowymi oraz materiałów pokrewnych.
Zgodnie z prawem krajowym, strony będą wymieniać informacje na temat praktyk legislacyjnych i innych krajowych środków zwalczania nielegalnego handlu oraz technik wykorzystywanych do zwalczania prania pieniędzy pochodzących z nielegalnych transferów.
Strony zgadzają się współpracować ze sobą w wysiłku zmierzającym do wyeliminowania nielegalnego handlu bronią.
Traktat przewiduje współpracę pomiędzy stronami w różnych dziedzinach egzekwowania prawa, takich jak ekstradycji, wzajemnej pomocy prawnej, konfiskaty, i kar pieniężnych.
Strony zgadzają się współpracować w celu zapewnienia odpowiedniego szkolenia w takich dziedzinach, jak identyfikacji i śledzenia oraz gromadzenia informacji.
Strony zobowiązały się do corocznych spotkań w celu wymiany informacji.
Międzyamerykańska Konwencja o Przejrzystości w Zakupach Broni Konwencjonalnej.
Międzyamerykańska Konwencja o Przejrzystości w Zakupach Broni Konwencjonalnej (ang. "Inter-American Convention on Transparency in Conventional Weapons Acquisitions"). Podpisana 7 czerwca 1999 roku przez 20 państw OPA (łącznie z najważniejszymi eksporterami i inporterami broni konwencjonalnej na półkuli zachodniej). Dokument wszedł w życie 21 listopada 2002 roku, chociaż ratyfikowało go do tej pory tylko 16 państw: Argentyna, Brazylia, Barbados, Kanada, Chile, Kostaryka, Republika Dominikany, Ekwador, Gwatemala, Meksyk, Nikaragua, Paragwaj, Peru, Salwador, Urugwaj, Wenezuela.
Konwencja nakłada dwa zestawy wymagań dotyczących Stron Konwencji. Po pierwsze, każda państwo członkowskie ma obowiązek przekazać coroczne sprawozdanie do OPA, w którym mają znajdować się informacje na temat jego importu i eksportu broni konwencjonalnej objętych konwencją, które są identyczne do tych objętych przez rejestr broni konwencjonalnej ONZ.
Po drugie, każde państwo członkowskie jest zobowiązane do zawiadomienia o nabyciu określonych broni konwencjonalnych, czy w drodze importu lub produkcji krajowej, w terminie 90 dni od daty ich włączenia do sił zbrojnych.
W ostatnich latach postęp w dziedzinie tworzenia i promocji środków budowy zaufania i bezpieczeństwa umocniły stosunki międzynarodowe oraz zmniejszyły napięcia na półkuli zachodniej.
Międzyamerykańska Konwencja stanowi kolejny krok w tym procesie. Kraje regionu będą mogły lepiej ocenić ich sytuację bezpieczeństwa w środowisku, które pozwala na utrzymanie i modernizacje sił obronnych bez wywoływania podejrzeń, które mogłyby doprowadzić do wyścigu zbrojeń.
Co najważniejsze, przestrzeganie konwencji przez państwa członkowskie OPA przyczyni się do dalszego wzmacniania atmosfery zaufania i poczucia bezpieczeństwa.

</doc>
<doc id="2662811" url="https://pl.wikipedia.org/wiki?curid=2662811" title="Bazylika Matki Bożej Płaczącej z La Salette w Dębowcu">
Bazylika Matki Bożej Płaczącej z La Salette w Dębowcu

Bazylika Matki Bożej Płaczącej z La Salette w Dębowcu – kościół należący do zgromadzenia Saletynów. Jest częścią Sanktuarium Matki Bożej Saletyńskiej w Dębowcu zwanym Polskim La Salette. 
Historia.
Świątynia została wybudowana w latach 1936–1939 według projektu architekta Witolda Rawskiego ze Lwowa. 21 września 1941 została uroczyście poświęcona przez księdza Franciszka Kasaka, dziekana z Nowego Żmigrodu. 17 września 1944 kościół został zniszczony przez lotnictwo sowieckie, ponieważ w klasztorze Saletynów stacjonowali żołnierze Wehrmachtu. W 1966 obecna budowla została konsekrowana przez biskupa przemyskiego Ignacego Tokarczuka.
20 maja 2012 roku decyzją papieża Benedykta XVI świątynia została ustanowiona bazyliką mniejszą.
Cudowna figura.
Obiektem szczególnej czci jest figura Matki Bożej Płaczącej, znajdująca się w bocznej kaplicy świątyni. Jest to rzeźba o wysokości 130 cm, wierna kopia rzeźby z La Salette. Ukazuje Maryję siedzącą na kamiennej skale, z twarzą ukrytą w dłoniach i pochyloną do przodu. Została wykonana z drewna w 1959 i pokryta polichromią w Krakowie w 1960. Rzeźba została wykonana przez rzeźbiarza Edwarda Kosia, według modelu prof. Franciszka Kalfasa z Krakowa. 15 września 1996 została udekorowana papieskimi koronami przez ówczesnego nuncjusza apostolskiego, ks. abp. Józefa Kowalczyka.

</doc>
<doc id="2662865" url="https://pl.wikipedia.org/wiki?curid=2662865" title="2000 EJ37">
2000 EJ37



</doc>
<doc id="2662875" url="https://pl.wikipedia.org/wiki?curid=2662875" title="Bezpieczeństwo regionalne na Półkuli zachodniej">
Bezpieczeństwo regionalne na Półkuli zachodniej



</doc>
<doc id="2662881" url="https://pl.wikipedia.org/wiki?curid=2662881" title="Sardyńskie ziele">
Sardyńskie ziele



</doc>
<doc id="2662883" url="https://pl.wikipedia.org/wiki?curid=2662883" title="Papirus Oxyrhynchus 23">
Papirus Oxyrhynchus 23

Papirus Oxyrhynchus 23 oznaczany jako "P.Oxy.I 23" – rękopis zawierający fragmenty dziewiątej księgi dialogu "Prawa" Platona napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na III wiek n.e. Przechowywany jest w bibliotece Uniwersytetu w Cambridge (Add. Ms. 4030). Tekst został opublikowany przez Grenfella i Hunta w 1898 roku.
Manuskrypt został napisany na papirusie w formie zwoju. Rozmiary zachowanego fragmentu wynoszą 18,2 na 18,5 cm. Tekst jest napisany zwykłej wielkości, kwadratową, pochyłą uncjałą.

</doc>
<doc id="2662887" url="https://pl.wikipedia.org/wiki?curid=2662887" title="Jerzy Wielicki">
Jerzy Wielicki

Jerzy Wielicki (ur. 7 listopada 1928 w Warszawie, zm. 1996 w Gdyni) – polski artysta, malarz.
Edukacja.
W latach 1947–1950 studiował w Państwowej Wyższej Szkole Sztuk Pięknych w Sopocie w pracowni prof. J. Studnickiego i prof. J. Żuławskiego oraz w latach 1950–1951 w ASP w Warszawie w pracowni prof. J. S. Sokołowskiego.
Wystawy indywidualne.
Źródło:
Wybrane wystawy zbiorowe.
Źródło:
Nagrody i stypendia.
W 1972 roku otrzymał nagrodę Prezydenta Miasta Szczecina na VI Festiwalu Polskiego Malarstwa Współczesnego w Szczecinie. W 1982 roku otrzymał I nagrodę w międzynarodowym konkursie w Londynie, zorganizowanym przez firmę Rowney.

</doc>
<doc id="2662902" url="https://pl.wikipedia.org/wiki?curid=2662902" title="Jaskrawiec zwodniczy">
Jaskrawiec zwodniczy

Jaskrawiec zwodniczy ("Caloplaca decipiens" (Arnold) Blomb. &amp; Forssell) – gatunek grzybów z rodziny złotorostowatych ("Teloschistaceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Teloschistaceae, Teloschistales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1867 Arnold nadając mu nazwę "Physcia decipiens". Obecną, uznaną przez Index Fungorum nazwę nadali mu w roku 1931 Blomb i Forssell, przenosząc go do rodzaju "Caloplaca". Niektóre synonimy naukowe:
Nazwa polska według "Krytycznej listy porostów i grzybów naporostowych Polski". 
Morfologia.
Plecha z glonami protokokkoidalnymi tworząca rozetki o średnicy do 1-2,5 cm. Nie tworzy przedplesza. Na obwodzie rozetki odcinki plechy są nieco wypukłe, ściśle przylegające do siebie lub nieco zachodzące na siebie. Mają długość do 3 mm, szerokość ok. 1 mm. Zewnętrzna powierzchnia jest barwy od żółtej poprzez pomarańczową i czerwoną do brunatnożółtej i zwykle jest oprószona. Na końcach plechy oraz w środkowej jej części tworzą się soralia. Te na końcach plechy są główkowate, lub wargowe i mają żółty kolor, te w środku plechy są brodawkowane albo wydłużone. Reakcje barwne: plecha K+ czerwony, H –, 10% N –, CN –, C –, rdzeń K + czerwony, H, 10% N –, CN –.
Kora plechy ma grubość 20-40 μm i zawiera granulki nierozpuszczalne w KOH. Rdzeń jest protoplektenchymatyczny i również zawiera granulki nierozpuszczalne w KOH.
Dość rzadko tworzy ciemniejsze od plechy, rozproszone lub skupione owocniki. Są to apotecja lekanorowe o średnicy 0,3-1 mm i płaskich tarczkach. Ich brzeżek plechowy jest szorstki lub ziarenkowaty, gruby i trwały. Hymenium ma grubość około 80 μm, hypotecjum jest bezbarwne. W jednym worku powstaje po 8 dwukomórkowych zarodników. Są dwubiegunowe, bezbarwne i mają rozmiar 10 × 5-8 μm. Przegroda ma grubość 5-8 μm i kanalik w środku.
Występowanie i siedlisko.
Występuje głównie na półkuli północnej, najliczniej w Ameryce Północnej, Europie i na Kaukazie. Z bliżej położonych równika obszarów występuje w Kostaryce w Ameryce Środkowej. Na półkuli południowej jaskrawiec zwodniczy znany jest tylko na dwóch wyspach: na Nowej Zelandii i wyspie Banian. W Polsce jest to gatunek pospolity. 
Rozwija się w dobrze oświetlonych miejscach na wapieniach, betonie, cemencie, cegłach. Często występuje razem z jaskrawcem murowym ("Caloplaca saxicola").

</doc>
<doc id="2662904" url="https://pl.wikipedia.org/wiki?curid=2662904" title="Bonaventure (miasto)">
Bonaventure (miasto)

Bonaventure – miasto w Kanadzie, w prowincji Quebec, w regionie Gaspésie–Îles-de-la-Madeleine i MRC Bonaventure. Miasto położone jest na półwyspie Gaspésie, nad zatoką Baie des Chaleurs. Nazwa miasta pochodzi od położonej dalej na wschód wyspy, która to z kolei wzięła swoją nazwę od św. Bonawentury.
Pierwsza stała europejska osada na obszarze dzisiejszego Bonaventure została założona w 1760 przez akadiańskich uchodźców. Większość mieszkańców jest dziś pochodzenia akadiańskiego. W czasie gdy rozpoczęło się osadnictwo, Bonaventure znajdowało się w granicach Francji, ale w wyniku pokoju paryskiego z 1763 cała Nowa Francja została zaanektowana przez Wielką Brytanię, a Bonaventure stało się częścią nowo powstałej brytyjskiej prowincji Quebecu. W czasie brytyjskiego panowania część ziem zasiedlonych przez Akadian zostało przekazanych anglofonom, chociaż po latach niektórym z mieszkańców udawało się uzyskać prawo do ziemi, którą zamieszkiwali. Pomimo to jeszcze w 1891 roku ponad połowa mieszkańców miasta nie miała prawa do zamieszkiwanych przez siebie terenów.
Liczba mieszkańców Bonaventure wynosi 2 673. Język francuski jest językiem ojczystym dla 93,3%, angielski dla 5,0% mieszkańców (2006).
W pobliżu miasta znajduje się port lotniczy.

</doc>
<doc id="2662912" url="https://pl.wikipedia.org/wiki?curid=2662912" title="Aleksandra Hnatiuk">
Aleksandra Hnatiuk



</doc>
<doc id="2662920" url="https://pl.wikipedia.org/wiki?curid=2662920" title="Dżyda">
Dżyda



</doc>
<doc id="2662937" url="https://pl.wikipedia.org/wiki?curid=2662937" title="Bezpieczeństwo człowieka">
Bezpieczeństwo człowieka

Bezpieczeństwo człowieka (jednostki ludzkiej) – zajmuje się obroną człowieka, jako jednostki, zapewnia mu poczucie bezpieczeństwa, co odróżnia je od bezpieczeństwa narodowego, które traktuje człowieka jako część zbiorowości i koncentruje się na obronie kraju przed zagrożeniami militarnymi i niemilitarnymi.
Kamieniem milowym w dziedzinie bezpieczeństwa jednostki jest Raport o Rozwoju Społecznym z 1994 opublikowany przez urząd Programu Narodów Zjednoczonych ds. Rozwoju. Zauważono w nim, że najlepszą drogą do rozwiązania problemu globalnego zagrożenia jest wzbudzenie w każdym człowieku poczucia wolności od niedostatku i wolności od strachu.
Zasięg globalnego bezpieczeństwa powinien objąć zagrożenia w siedmiu obszarach:
Według Human Security Gateway w ciągu ostatnich stu lat znacznie więcej ludzi zmarło w wyniku bezpośrednich lub pośrednich działań rządów i sił rebeliantów w wojnach domowych, niż zostało zabitych przez inwazje obcych wojsk. Działając w imię bezpieczeństwa narodowego, rządy często stwarzają znaczące zagrożenie dla bezpieczeństwa jednostki. Dlatego należy dążyć do równowagi między bezpieczeństwem narodowym a bezpieczeństwem ludzkim. To drugie powinno się traktować, jako gałąź pierwszego.

</doc>
<doc id="2662939" url="https://pl.wikipedia.org/wiki?curid=2662939" title="Maria Gabriela Korwin-Piotrowska">
Maria Gabriela Korwin-Piotrowska



</doc>
<doc id="2662948" url="https://pl.wikipedia.org/wiki?curid=2662948" title="Papirus Oxyrhynchus 24">
Papirus Oxyrhynchus 24

Papirus Oxyrhynchus 24 oznaczany jako "P.Oxy.I 24" – rękopis zawierający fragmenty dziesiątej księgi dialogu Państwo Platona, datowany na III wiek n.e., napisany w języku greckim. 
Został odkryty przez Bernarda Grenfella i Arthura Hunta w 1897 w Oksyrynchos. Przechowywany jest "The Beinecke Rare Book and Manuscript Library" Uniwersytetu Yale (31). Tekst został opublikowany przez Grenfella i Hunta w 1898.
Manuskrypt został napisany na papirusie, prawdopodobnie w formie zwoju. Rozmiary zachowanego fragmentu wynoszą 4,6 na 7,4 cm. Fragment zawiera 10 linijek tekstu. Tekst jest napisany średniej wielkości, pochyłą uncjałą. Rękopis przekazuje właściwe tylko sobie warianty pisowni ουτω dla ουτως oraz ενγεγονοτα dla εγγεγονοτα.

</doc>
<doc id="2662967" url="https://pl.wikipedia.org/wiki?curid=2662967" title="The Remixes (album Shakiry)">
The Remixes (album Shakiry)

The Remixes – pierwszy album kompilacyjny wydany przez Shakirę. Album zawiera rozszerzone wersje i remiksy z jej wcześniejszych singli. Album zawiera również dodatkowe wersje w języku portugalskim. i .

</doc>
<doc id="2662972" url="https://pl.wikipedia.org/wiki?curid=2662972" title="Bolesław Matzner">
Bolesław Matzner

Bolesław Matzner (ur. 6 lutego 1889 w Dębicy, zm. wiosną 1940 w Katyniu) – doktor praw, pułkownik audytor Wojska Polskiego.
Życiorys.
Bolesław Matzner urodził się 6 lutego 1889 w Dębicy, w rodzinie Klemensa i Emilii z Orłowskich. Miał brata Stanisława (1891–1940), księdza kapelana, zamordowanego w 1940 przez NKWD. W 1912 uzyskał dyplom doktora praw na Cesarskim Uniwersytecie Warszawskim. Uczestniczył w I wojnie światowej.
5 czerwca 1919 roku został przyjęty do Korpusu Sądowego Wojska Polskiego z byłej cesarskiej i królewskiej Armii, z zatwierdzeniem posiadanego stopnia kapitana. W maju 1921 został szefem Sądu Wojskowego Okręgu Generalnego Białystok. 3 maja 1922 został zweryfikowany w stopniu majora ze starszeństwem z dniem 1 czerwca 1919 i 59. lokatą w korpusie oficerów sądowych. Pełnił służbę Wojskowym Sądzie Okręgowym Nr I w Warszawie na stanowisku „sędziego śledczego dla spraw szczególnej wagi”. W sierpniu 1924 roku został przydzielony z Departamentu IX MSWojsk. do WSO I na stanowisko sędziego śledczego. W 1928 ponownie w Departamencie Sprawiedliwości Ministerstwa Spraw Wojskowych na stanowisku referenta i szefa wydziału. 29 stycznia 1932 awansował na podpułkownika ze starszeństwem z dniem 1 stycznia 1932 i 3. lokatą w korpusie oficerów sądowych. W 1938 został mianowany sędzią Najwyższego Sądu Wojskowego i awansowany na pułkownika ze starszeństwem z dniem 19 marca 1938 w korpusie oficerów audytorów. Był współautorem „Komentarza do kodeksu karnego wojskowego z dnia 22.III.1928 r.”, zaleconego do użytku służbowego 2 sierpnia 1928 przez ówczesnego Ministra Spraw Wojskowych, Józefa Piłsudskiego oraz członkiem Komitetu Redakcyjnego Wojskowego Przeglądu Prawniczego.
W czasie kampanii wrześniowej 1939 po agresji ZSRR na Polskę dostał się do niewoli sowieckiej. Przebywał w obozie w Kozielsku. Wiosną 1940 został zamordowany przez funkcjonariuszy NKWD w Katyniu i tam pogrzebany. Od 28 lipca 2000 spoczywa na Polskim Cmentarzu Wojennym w Katyniu.
Upamiętnienie.
Postanowieniem nr 112-48-07 Prezydenta RP Lecha Kaczyńskiego z 5 października 2007 został awansowany pośmiertnie do stopnia generała brygady. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W ramach akcji „Katyń... pamiętamy” / „Katyń... Ocalić od zapomnienia” został zasadzony dwukrotnie Dąb Pamięci honorujący Bolesława Matznera: przy Szkole Podstawowej Stowarzyszenie Przyjaciół Szkół Katolickich w Smolajnach oraz przy I Liceum Ogólnokształcącym im. Króla Władysława Jagiełły w rodzinnej Dębicy (17 września 2009).

</doc>
<doc id="2663005" url="https://pl.wikipedia.org/wiki?curid=2663005" title="Prva crnogorska liga (2011/2012)">
Prva crnogorska liga (2011/2012)

Sezon 2011/12 Prva crnogorska liga – 6. edycja rozgrywek czarnogórskiej Prva ligi w piłce nożnej, najwyższej piłkarskiej klasy rozgrywkowej w Czarnogórze. 
Rozgrywki toczyły się w jednej grupie i występowało w nich 12 drużyn. Po zakończeniu sezonu mistrz zapewnił sobie start w eliminacjach do Ligi Mistrzów, a wicemistrz i 3. drużyna oraz zwycięzca Pucharu Czarnogóry zagrają w eliminacjach do Ligi Europy UEFA. Ostatnia drużyna spadła do Drugiej crnogorskiej ligi, a drużyny z 10. i 11. miejsca w tabeli zagrają w barażu o pozostanie w Prva lidze z 2. i 3. drużyną Drugiej ligi. 
Tytuł zdobyła drużyna FK Budućnost Podgorica. Tytuł króla strzelców zdobyli Admir Adrović (FK Budućnost Podgorica), który strzelił 22 gole.
Drużyny.
Po poprzednim sezonie spadły drużyny: FK Mornar Bar (10.) oraz OFK Bar (12.).
Wyniki.
Terminarz zakłada rozegranie trzech rund. Pierwsze dwie rozgrywane są tradycyjnym systemem mecz i rewanż. Po zakończeniu drugiej z nich zespoły grają trzeci mecz z każdym z rywali według przedstawionego poniżej schematu. Wyniki po trzeciej rundzie są końcowymi wynikami rozgrywek.
Pierwsza i druga runda.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Trzecia runda.
Kolejność drużyn po 22. kolejkach:
1. 
2. 
3. 
4. 
5. 
6. 
7. 
8. 
9. 
10. 
11. 
12. 
Zestawienie par dla meczów drużyn w trzeciej rundzie (liczby oznaczają pozycję drużyny po 22. kolejkach):
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Strzelcy.
"Stan na 20 maja 2012".

</doc>
<doc id="2663055" url="https://pl.wikipedia.org/wiki?curid=2663055" title="Hagos Gebrhiwet">
Hagos Gebrhiwet

Hagos Gebrhiwet (ur. 11 maja 1994) – etiopski lekkoatleta specjalizujący się w biegach długich. Brązowy medalista olimpijski igrzysk w Rio de Janeiro w 2016 roku.
Piąty zawodnik mistrzostw świata juniorów młodszych z 2011 w biegu na 3000 metrów. 1 kwietnia 2012 w Carlsbad ustanowił czasem 13:14 rekord świata juniorów w biegu ulicznym na 5 kilometrów. Dwukrotny złoty medalista mistrzostw świata w biegach przełajowych z Bydgoszczy (2013). W tym samym roku sięgnął po srebro w biegu na 5000 metrów podczas mistrzostw świata w Moskwie. Piąty zawodnik biegu na 3000 metrów podczas halowych mistrzostw świata (2014). Rok później sięgnął po złoto mistrzostw świata w przełajach w drużynie seniorów oraz zdobył brąz na mistrzostwach świata w Pekinie na dystansie 5000 metrów.
Rekordy życiowe: bieg na 3000 metrów: stadion – 7:30,36 (10 maja 2013, Doha); hala – 7:32,87 (2 lutego 2013, Boston – halowy rekord świata juniorów); bieg na 5000 metrów: stadion – 12:45,82 (31 sierpnia 2018, Bruksela) 6. wynik w historii światowej lekkoatletyki.

</doc>
<doc id="2663085" url="https://pl.wikipedia.org/wiki?curid=2663085" title="Dailis Caballero">
Dailis Caballero



</doc>
<doc id="2663098" url="https://pl.wikipedia.org/wiki?curid=2663098" title="Sekurytyzacja (stosunki międzynarodowe)">
Sekurytyzacja (stosunki międzynarodowe)

Sekurytyzacja – to w stosunkach międzynarodowych skrajna wersja upolitycznienia, która umożliwia zastosowanie nadzwyczajnych środków w imię bezpieczeństwa. Ten kto zwraca uwagę na zagrożenie jakiegoś obiektu to aktor, który dokonuje sekurytyzacji, czyli tym samym dostrzega zagrożenie związane z przetrwaniem tego obiektu. Jest to jednoznaczne z podjęciem środków nadzwyczajnych w celu zniwelowania zaistniałego problemu.
Termin.
Termin ten został zapoczątkowany przez Copenhagen Research Group ("Kopenhaska Grupa Badawcza"), której założenia określił w 1983 roku teoretyk w zakresie bezpieczeństwa Barry Buzan. Inni znani badacze współpracujący z kopenhaską szkołą „SS” to m.in. Ole Wæver i Jaap de Wilde.
Dla osiągnięcia sukcesu w działaniach sekurytyzacji, konieczna jest aprobata ze strony ,publiczności’’.
Badanie sekurytyzacji ma na celu zrozumienie ", który obiekt jest poddany sekurytyzacji, w jakiej kwestii (zagrożenia), dla kogo (obiekt odniesienia), dlaczego, z jakimi rezultatami oraz w jakich warunkach".
Termin ten został wymyślony przez Ole Wævera w 1995 roku, ale wydaje się być używany powszechne, przynajmniej w konstruktywistycznych badaniach stosunków międzynarodowych.
Skuteczna sekurytyzacja.
To, że dany aktor został poddany sekurytyzacji nie oznacza wcale, że dotyczy to obiektywnej
istoty przetrwania danego państwa, ale oznacza tyle, ze ktoś z sukcesem zbudował coś na miarę
egzystencjalnego problemu. Zdolność do skutecznej sekurytyzacji w danej kwestii jest w dużej mierze uzależniona od zarówno statusu danego aktora jak i od tego czy pochodne problemy są ogólnie postrzegane jako zagrożenie dla bezpieczeństwa.
Jeśli dany przedmiot jest poddany z sukcesem aktowi sekurytyzacji, wtedy jest możliwa legitymizacja nadzwyczajnych środków w celu rozwiązania dostrzeżonego problemu. Środki te mogą obejmować ogłoszenie stanu wojennego, wyjątkowego, jak i mobilizacji wojska lub też poprzez atak na innego aktora.
Sektory sekurytyzacji.
Według Buzana, Waevera i de Wilde istnieje pięć sektorów, w których sekurytyzacja może zachodzić:

</doc>
<doc id="2663109" url="https://pl.wikipedia.org/wiki?curid=2663109" title="Latécoère 570">
Latécoère 570

Latécoère 570 – prototypowy średni bombowiec francuski z okresu II wojny światowej.
Historia.
W 1934 roku Armée de l’air ogłosiły konkurs na bombowiec średniego zasięgu który będzie mógł udźwignąć co najmniej 1000 kg bomb na odległość 1500 km. Przy tym samolot miał osiągnąć ponad 400 km/h na wysokości 4000 m oraz osiągać tę wysokość w 15 minut. Oprócz tego maszyna ta miała jeszcze mieć chowane w locie podwozie. Do konkursu przystąpiło dziewięć projektów. Ostatecznie wymogi spełniały Latécoère 570 oraz Amiot 341, Lioré et Olivier LeO 451, Bloch 134 i Romano 120.
Latécoère 570 był aerodynamicznym całkowicie metalowym dolnopłatem o podwójnym usterzeniu pionowym. Maszynę napędzały dwa silniki gwiazdowe Hispano-Suiza o mocy 1125 KM każdy. Uzbrojenie stanowiły dwa działka Hispano HS9 kal. 20 mm (po jednym w wieżyczce górnej i dolnej) oraz max. 2100 kg bomb (standardowo miało być 1000 kg).
Budowa prototypu napotykała trudności i trwała bardzo długo. Pierwszy prototyp udało się ukończyć i oblatać w sierpniu 1939 roku. Pomimo że samolot miał bardzo dobre osiągi były bardzo małe szanse na skierowanie do masowej produkcji, ponieważ seryjnie były już produkowane konkurencyjne modele o porównywalnych osiągach (Lioré et Olivier LeO 451 i Amiot 351). Dalszy rozwój prototypu przerwała inwazja Niemiec na Francję.
Linki zewnętrzne.
Zdjęcia, rzuty, historia Latécoère 570

</doc>
<doc id="2663135" url="https://pl.wikipedia.org/wiki?curid=2663135" title="Crenshaw / I-105 (metro w Los Angeles)">
Crenshaw / I-105 (metro w Los Angeles)



</doc>
<doc id="2663160" url="https://pl.wikipedia.org/wiki?curid=2663160" title="NASCAR Grand National Series 1957">
NASCAR Grand National Series 1957

NASCAR Grand National Series 1957 – sezon 1957 w amerykańskiej serii wyścigowej NASCAR rozpoczął się 11 listopada 1956, a zakończył 27 października 1957. Zwyciężył Buck Baker, który zdobył 10716 punktów w klasyfikacji generalnej (zwyciężał 10-krotnie). W sezonie 1957 odbyło się aż 57 wyścigów.

</doc>
<doc id="2663164" url="https://pl.wikipedia.org/wiki?curid=2663164" title="Felicjan Lechnicki">
Felicjan Lechnicki

Felicjan Kajetan Lechnicki (ur. 7 sierpnia 1885 w Serebryszczach, zm. 3 listopada 1963 w Poznaniu) – polski działacz społeczny i rolniczy, ziemianin, polityk, poseł na Sejm i senator w II RP, członek Rady Związku Powiatów Rzeczypospolitej Polskiej w 1933 roku, Prezes Zarządu Centralnego Towarzystwa Organizacji i Kółek Rolniczych do 1935 roku, prezes Wojewódzkiego Towarzystwa Organizacji i Kółek Rolniczych w Lublinie, członek Rady Związku Gmin Wiejskich Rzeczypospolitej Polskiej w 1930 roku, Przewodniczący Prezydium Okręgu Lubelskiego Obozu Zjednoczenia Narodowego w 1938 roku.
Życiorys.
Wykształcenie.
Z przyczyn politycznych nie mógł ukończyć nauki w gimnazjum w Radomiu (1905). Maturę zdał eksternistycznie w Krakowie, później krótko studiował na Wydziale Rolnym Uniwersytetu Jagiellońskiego. Ukończył studia historyczne na Uniwersytecie Ludwika i Maksymiliana w Monachium.
Działalność niepodległościowa, społeczna, praca.
Za udział w strajku szkolnym został usunięty, z wilczym biletem, z ostatniej klasy gimnazjum w Radomiu. W czasie studiów w Krakowie był członkiem socjalistycznej „Spójni”.
Od 1912 roku prowadził gospodarstwo rodzinne w Serebryszczach.
W 1918 roku został członkiem Rady Stanu. Jesienią 1918 roku został wybrany na komisarza rządowego powiatu Chełm. Był równocześnie członkiem Sejmiku i Wydziału Powiatowego w Chełmie (1917–1939). W latach 1919–1929 prezesował Wojewódzkiemu Związkowi Kółek Rolniczych, w latach 1929–1933 był prezesem Wojewódzkiego TOKR (Towarzystwa Organizacji i Kółek Rolniczych) w Lublinie i członkiem Centralnego TOKR. Ponadto w latach 1933–1940 pełnił funkcję prezesa Lubelskiej Izby Rolniczej oraz pozostawał członkiem Komitetu Izb i Organizacji Rolniczych.
Działalność polityczna.
Od 1926 roku był członkiem Związku Patriotycznego, a następnie Związku Naprawy Rzeczypospolitej.
W 1928 roku został posłem na Sejm II kadencji (1928–1930) – mandat uzyskał z listy nr 1 (BBWR) z okręgu miasto i powiat Lublin. W tej kadencji pracował w komisjach: administracji i robót publicznych. W 1928 roku został powtórnie wybrany posłem na Sejm III kadencji (1930–1935) – mandat uzyskał również z listy nr 1 (BBWR) w tym samym okręgu. W III kadencji pracował w komisjach budżetowej (zastępca członka) i rolnej. W II i III kadencji należał do klubu parlamentarnego BBWR.
W 1935 roku został senatorem IV kadencji (1935–1938) z województwa lubelskiego. W IV kadencji pracował w komisjach: budżetowej (1937–1938 był w niej referentem), gospodarczo-skarbowej, komunikacyjnej (zastępca przewodniczącego) i kontroli długów państwa (zastępca członka). W 1938 roku ponownie został senatorem, V kadencji (1938–1939). Pracował w komisjach budżetowej (zastępca przewodniczącego), regulaminowej (zastępca przewodniczącego) i rolnej. W IV kadencji należał do Parlamentarnej Grupy Lubelskiej, a w V kadencji do klubu Obozu Zjednoczenia Narodowego.
Po wybuchu II wojny światowej i po wojnie.
W czerwcu 1940 został razem z synem Klemensem aresztowany przez Niemców. Uzyskali zwolnienie dzięki staraniom miejscowej ludności.
Współpracował z Komendą Okręgu AK „Lublin”. Po wojnie, w latach 1946–1950, współorganizował Związek Plantatorów Przetwórczych Roślin Okopowych (w którym był później kierownikiem okręgu poznańskiego). Stworzył zespół redakcji miesięcznika „Poradnik Plantatora”. W 1951 zatrudnił się jako pracownik naukowy w Pracowni Paleobotanicznej Kierownictwa Badań nad Początkami Państwa Polskiego. Od 1953 pracował w tejże pracowni w Instytucie Historii Kultury Materialnej PAN.
Życie prywatne.
Był synem Felicjana (właściciela dóbr Święcica i Serebryszcze) i Marii z Sielskich.
Felicjan Lechnicki (ojciec Felicjana Kajetana) był również ojcem (z drugą żoną, Marią z Hempelów):
Felicjan Kajetan ożenił się w 1909 roku z Anną z Bobińskich, koleżanką ze „Spójni”, z którą miał cztery córki (Jadwigę, Zofię, Marię i Teresę) oraz syna Klemensa Felicjana (1918–1944) – poetę, publicystę, lotnika Dywizjonu 300, zestrzelonego 1 sierpnia 1944 roku nad Francją, pochowanego na cmentarzu w Normandii.
Felicjan Kajetan Lechnicki zmarł w Poznaniu. Został pochowany 7 listopada 1963 na cmentarzu na Junikowie w Poznaniu (pole 9 kwatera 2-4-2).

</doc>
<doc id="2663173" url="https://pl.wikipedia.org/wiki?curid=2663173" title="Vermont / I-105 (metro w Los Angeles)">
Vermont / I-105 (metro w Los Angeles)



</doc>
<doc id="2663212" url="https://pl.wikipedia.org/wiki?curid=2663212" title="Dżyda (rzeka)">
Dżyda (rzeka)

Dżyda (ros.: Джида) – rzeka w azjatyckiej części Rosji, w Buriacji, lewy dopływ Selengi. Jej długość wynosi 567 km; dorzecze zajmuje powierzchnię 23 500 km²; średni przepływ u ujścia wynosi 60 m³/s. 
Wypływa w zachodniej części pasma Chamar-Daban i przebiega równolegle do Gór Dżydyjskich. Reżim głównie deszczowy. Rzeka wykorzystywana jest do spławiania drewna.

</doc>
<doc id="2663230" url="https://pl.wikipedia.org/wiki?curid=2663230" title="Bobcat Company">
Bobcat Company

Bobcat Company – producent maszyn budowlanych, drogowych i załadowczych, należący do koreańskiej Doosan Group.
Firma została założona w 1947 roku pod nazwą "Melroe Manufacturing" w Dakocie Północnej.

</doc>
<doc id="2663242" url="https://pl.wikipedia.org/wiki?curid=2663242" title="Nathiale zu Sayn-Wittgenstein">
Nathiale zu Sayn-Wittgenstein



</doc>
<doc id="2663246" url="https://pl.wikipedia.org/wiki?curid=2663246" title="Międzynarodowy Festiwal Filmów Frankofońskich w Namur">
Międzynarodowy Festiwal Filmów Frankofońskich w Namur



</doc>
<doc id="2663250" url="https://pl.wikipedia.org/wiki?curid=2663250" title="Papirus Oxyrhynchus 3525">
Papirus Oxyrhynchus 3525

Papirus Oxyrhynchus 3525 oznaczany jako "P.Oxy.L 3525" – fragment apokryficznej Ewangelii Marii Magdaleny napisany w języku greckim. Papirus ten został odkryty w Oksyrynchos. Fragment jest paleograficznie datowany na III wiek n.e. Przechowywany jest w Papyrology Rooms, Sackler Library w Oksfordzie (P.Oxy.L 3525). Tekst został opublikowany przez P. J. Parsonsa w 1983 roku.
Manuskrypt został napisany na papirusie w formie zwoju. Zachował się jedynie mały fragment, który jest oberwany z każdej strony. Fragment ten obejmuje tekst zawarty w Ewangelii Marii Magdaleny 9,1-10,10 według numeracji koptyjskiego manuskryptu. Rekonstrukcja brakującego tekstu nie jest prosta gdyż tekst ten nie ma zachowanych pełnych linijek tekstu i jest zależna od wersji koptyjskiej. Zachodzą pewne różnice między zachowanym fragmentem w języku greckim a wersją koptyjską. Tekst został napisany po około 50 liter w jednej linii. Nomina sacra są pisane w formie skróconej.
Jest to jeden z trzech rękopisów w ogóle oraz jeden z dwóch greckich rękopisów Ewangelii Marii. P.Oxy.L 3525 jest krótszy niż "Papirus Rylandsa 463".

</doc>
<doc id="2663265" url="https://pl.wikipedia.org/wiki?curid=2663265" title="Kostycze">
Kostycze

Kostycze (, "Kostyczy", , "Kostyczi") – wieś na Białorusi w rejonie brzeskim obwodu brzeskiego w sielsowiecie Klejniki.
Geografia.
Miejscowość położona nad rzeką Leśną, między wsiami Szumaki, Piaski, Nepli i Kotelnia Bojarska.
Historia.
W XIX w. Kostycze znajdowały się w gminie Motykały ujezdu brzeskiego guberni grodzieńskiej. W okresie międzywojennym Kostycze należały do gminy Motykały w powiecie brzeskim województwa poleskiego. Według spisu powszechnego z 1921 r. była to wieś licząca 18 domów. Mieszkało tu 90 osób: 44 mężczyzn i 46 kobiet. Pod względem wyznania żyło tu 11 rzymskich katolików, 79 prawosławnych. 79 mieszkańców deklarowało narodowość białoruską a 11 polską.
Po II wojnie światowej w granicach ZSRR i od 1991 r. w niepodległej Białorusi.

</doc>
<doc id="2663299" url="https://pl.wikipedia.org/wiki?curid=2663299" title="Mojżesz z tablicami prawa">
Mojżesz z tablicami prawa

Mojżesz z tablicami prawa – obraz olejny holenderskiego malarza Rembrandta Harmenszoona van Rijn, wykonany w 1659 roku.
Rembrandt przez całe swoje artystyczne życie czerpał tematy dla swoich obrazów z Biblii. W 1659 roku stworzył dwa dzieła, w których opowiada historię ze Starego Testamentu. Pierwszym obrazem była "Walka Jakuba z aniołem", drugim: "Mojżesz z tablicami prawa".
Obraz z Mojżeszem powstał prawdopodobnie na zamówienie rajcy miejskiego, do amsterdamskiego ratusza. Trudno powiedzieć, który moment opowieści wybrał Rembrandt. Według Biblii Mojżesz dwukrotnie wyciosał w kamieniu dwie tablice przykazań. Za pierwszym razem zniszczył tablice po tym co zobaczył w obozie, który zostawił na czas jego pobytu na górze Synaj:
 Drugie tablice stworzył po ponownym przymierzu z Bogiem i je również zniósł do obozu. W Biblii nie ma mowy o tym by Mojżesz za drugim razem podnosił tablice do góry w celu pokazania ich swoim pobratymcom. Prawdopodobnie Rembrandt przedstawił moment gniewu Mojżesza na swój lud. Twarz Mojżesza zgodnie z przekazem rozpromienia blaskiem po spotkaniu z Panem. W Biblii Hebrajskiej na określenie tego blasku użyto słowa "geren" co może oznaczać również "róg". Ta dwuznaczność znaczenia była przyczyną błędnego tłumaczenia Starego Testamentu na łacińską wersję autorstwa Hieronima ze Strydonu. Późniejsze przedstawienia Mojżesza często przedstawiały go z rogami na głowie tak jest np. w rzeźbie "Mojżesz" Michała Anioła, tak jest i tutaj u Rembrandta.

</doc>
<doc id="2663303" url="https://pl.wikipedia.org/wiki?curid=2663303" title="Nowa Partia Komunistyczna Holandii">
Nowa Partia Komunistyczna Holandii

Nowa Partia Komunistyczna Holandii (język niderlandzki: "Nieuwe Communistische Partij Nederland") – holenderska komunistyczna partia polityczna. NCPN została założona w 1992 roku przez działaczy komunistycznych którzy nie zgodził się z decyzją kierownictwa Komunistycznej Partii Holandii w fuzje do nowego ugrupowania Zielona Lewica. W 1999 roku lokalny oddział NCPN w gminie Scheemda odłączył się od partii i utworzył nową organizację pod nazwą Verenigde Communistische Partij.
Głównym bastionem partii jest miejscowość Reiderland. NCPN od kilku lat stają się bardziej aktywne w obszarze regionalnym, uczestniczy też w krajowych grupach współpracy takich jak "Keer het Tij" i holenderskiego Forum Społecznego ("Nederlands Sociaal Forum"). Liczba członków partii w ostatnich latach wzrosła. Do zwiększonej aktywności ugrupowania doszło prawdopodobnie ze względu na odmłodzenie aktywnych członków i sympatyków. W XXI Wieku powstała młodzieżówka partii "Communistische Jongeren Beweging".
NCPN popiera rząd Kuby, rząd Wenezueli Hugo Cháveza i Evo Moralesa w Boliwii. Partia potępiła inwazję USA na Irak. Za swojego głównego przeciwnika uważa neoliberalizm. NCPN był zaangażowany w tworzenie CubaSol, Komitetu Solidarności z Kubą. NCPN uczestniczyła w dorocznym seminarium w Brukseli oraz w Międzynarodowej Konferencji Partii Komunistycznych i Robotniczych. NCPN współpracuje z Partią Pracujących Belgii, Niemiecką Partią Komunistyczną i Komunistyczną Partią Luksemburga.
Partia wydaje pismo „Manifest”.

</doc>
<doc id="2663324" url="https://pl.wikipedia.org/wiki?curid=2663324" title="Piaski (rejon brzeski)">
Piaski (rejon brzeski)

Piaski, białor. Пескі, ros. Пески, Pieski) – wieś w rejonie brzeskim obwodu brzeskiego w sielsowiecie Klejniki na Białorusi.
Geografia.
Miejscowość położona w zakolu rzeki Leśna, między wsiami Kostycze i Klejniki.
Historia.
W okresie międzywojennym Piaski należały do gminy Motykały w powiecie brzeskim województwa poleskiego II Rzeczypospolitej. Według spisu powszechnego z 1921 r. była to wieś licząca 14 domów. Mieszkało tu 83 osoby: 42 mężczyzn, 41 kobiet. Pod względem wyznania żyło tu 12 rzymskich katolików, 71 prawosławnych. 71 mieszkańców deklarowało narodowość rusińską a 12 polską.
Po II wojnie światowej w granicach Białoruskiej SRR i od 1991 r. w niepodległej Białorusi.

</doc>
<doc id="2663385" url="https://pl.wikipedia.org/wiki?curid=2663385" title="Wierch Bystrzaniec">
Wierch Bystrzaniec

Wierch Bystrzaniec (1050 m) – wypłaszczenie w południowo-wschodnim (niżej zakręcającym na południowy wschód) grzbiecie Gorca, który poprzez przełęcz Wierchmłynne i Twarogi ciągnie się aż do Dunajca. Znajduje się w tym grzbiecie pomiędzy szczytem Gorca i polaną Tokarka. Południowe stoki Wierchu Bystrzańca opadają do doliny potoku Młynne, północne do doliny potoku Zasadnego. Jest porośnięty bukowym lasem. Prowadzi przez niego droga leśna z przełęczy Wierchmłynne na Gorc Młynieński.
Wierch Bystrzaniec i polana Tokarka wymieniane są w starszych przewodnikach turystycznych i zaznaczane na starych mapach, na nowych często są pomijane. W 2015 r. od przełęczy Wierchmłynne gmina Ochotnica Dolna wykonała na Gorc drogę o szerokości 3 m. Niezbędna była do transportu materiałów do budowy wieży widokowej na Gorcu, a ma służyć także rowerzystom i narciarzom. Drogą tą poprowadzono nowy szlak turystyki rowerowej i narciarskiej.
Przez Wierch Bystrzaniec biegnie granica między wsią Ochotnica Dolna w powiecie nowotarskim i wsią Zasadne w powiecie limanowskim.

</doc>
<doc id="2663388" url="https://pl.wikipedia.org/wiki?curid=2663388" title="Windows NT4">
Windows NT4



</doc>
<doc id="2663399" url="https://pl.wikipedia.org/wiki?curid=2663399" title="Gaius Helena Mohiam">
Gaius Helena Mohiam



</doc>
<doc id="2663417" url="https://pl.wikipedia.org/wiki?curid=2663417" title="Groep van Marxisten-Leninisten/Rode Morgen">
Groep van Marxisten-Leninisten/Rode Morgen

Groep van Marxisten-Leninisten/Rode Morgen – holenderska maoistowska partia polityczna. Ugrupowanie zostało założone w 1977 przez byłych członków holenderskich ugrupowań komunistycznych. Swój program odnosiła do idei Mao Zedonga i Chińskiej Republiki Ludowej, którą uważali za "realnie socjalistyczną". Celem partii jest rewolucja mająca na celu obalenie imperializmu i wprowadzenie dyktatury proletariatu. W momencie swojego powstania miała około 25 członków. Erik van Ree został sekretarzem politycznym partii. Ree Van opuścił jednak organizację już w 1981 roku. Obecnie jest adiunktem na Uniwersytecie w Amsterdamie. GML był aktywny w 1979 roku strajk portu Rotterdam. Partia wydaje periodyk "Rode Morgen", młodzieżówką partii jest "Jongeren bij de Rode Morgen".
Jednym z czołowych działaczy ugrupowania i jedynym który był aktywny w polityce krajowej był Paul Rosenmöller, który jednak opuścił ugrupowanie i przystąpił do Zielonej Lewicy
W 2007 katolicki tygodnik HP / De Tijd opisał zaangażowanie tej organizacji i Rosenmöllera w Demokratycznej Kampuczy pod rządami Czerwonych Khmerów Pol Pota. Chociaż doniesienia o zbrodniach przeciwko ludzkości dokonanych przez Czerwonych Khmerów zostały opublikowane w prasie zachodniej już w 1977 grupa rzekomo brała udział w propagandzie i pozyskiwanie funduszy. Według HP, Rosenmöller do dziś zaprzecza powiązaniom z reżimem Pol Pota.
W 2010 partia została członkiem Internationale Coordination of Revolutionary Parties and Organizations (ICOR), organizacji skupiającej 40 różnych partii komunistycznych z całego świata.

</doc>
<doc id="2663440" url="https://pl.wikipedia.org/wiki?curid=2663440" title="Szumaki">
Szumaki

Szumaki (białorus. Шумакі, ros. Шумаки – wieś na Białorusi w rejonie brzeskim obwodu brzeskiego w sielsowiecie Klejniki.
Geografia.
Miejscowość położona na południowy zachód od Motykał Wielkich nad rzeką Leśną, między wsiami Terebuń, Kostycze i Kotelnia Bojarska.
Historia.
Według legendy w XVIII w. na brzegu Leśny stał zamek Jana Szujskiego, podkomorzego brzeskiego. W XIX w. Szumaki znajdowały się w gminie Motykały ujezdu brzeskiego guberni grodzieńskiej. W okresie międzywojennym Szumaki należały do gminy Motykały w powiecie brzeskim województwa poleskiego. Według spisu powszechnego z 1921 r. była to wieś licząca 15 domów. Mieszkało tu 101 osób: 47 mężczyzn, 54 kobiet. Pod względem wyznania żyło tu 8 rzymskich katolików, 93 prawosławnych. 10 mieszkańców deklarowało narodowość polską, a 91 rusińską.
Po II wojnie światowej w granicach ZSRR i od 1991 r. w niepodległej Białorusi. 
Zabytki.
Z Szumakami związana jest cerkiew Przemienienia Pańskiego w Kotelni Bojarskiej, ufundowana w 1609 r., jedna z najstarszych na Polesiu.

</doc>
<doc id="2663446" url="https://pl.wikipedia.org/wiki?curid=2663446" title="WhiteKnightTwo">
WhiteKnightTwo

White Knight Two (WK2) – samolot transportowy o napędzie odrzutowym zaprojektowany do wynoszenia i startów suborbitalnego samolotu rakietowego SpaceShipTwo (SS2), jako pierwszy stopień dwustopniowego systemu WK2/SS2. WK2 został zaprojektowany przez firmę Scaled Composites jako model 348 bazujący na wcześniejszym samolocie tej firmy, Proteus.
Historia.
Samolot został zaprojektowany tak, że może realizować różne zadania, nie tylko jako powietrzna platforma startowa dla SS2. Przewiduje się jego stosowanie do lotów z kilkuminutowym stanem nieważkości (zero-g), a także jako platformy do startów innych statków niż SS2, np. do przeprowadzenia testów szybowcowych wahadłowca Dream Chaser. Rozważa się również jego stosowanie do gaszenia pożarów lasów.
Dwa samoloty WK2 zostały zamówione przez firmę Virgin Galactic. Razem z samolotami rakietowymi SS2 mają one stanowić podstawę do stworzenia przez tę firmę floty samolotów przeznaczonych do turystyki suborbitalnej.
W listopadzie 2010 firmy Scaled Composites i Virgin Galactic ogłosiły utworzenie nowej spółki The Spaceship Company, której zadaniem będzie budowa przynajmniej trzech dalszych samolotów WK2 oraz pięciu samolotów SS2.
Pierwszy wybudowany samolot WK2 otrzymał nazwę „Eve” (imię matki Richarda Bransona – właściciela Virgin Galactic). Samolot został publicznie zaprezentowany 28 lipca 2008, a jego pierwszy lot odbył się 21 grudnia 2008 Drugi samolot otrzyma nazwę „Spirit of Steve Fossett” na pamiątkę Steve Fossetta, bliskiego przyjaciela Bransona, który zginął w wypadku lotniczym w 2007.
Projekt.
WK2 jest w przybliżeniu trzykrotnie większy od swojego poprzednika WhiteKnightOne, ponieważ statek SS2 jest również znacznie większy od SS1. Rozpiętość skrzydeł WK2 jest w przybliżeniu podobna do rozpiętości skrzydeł superfortecy Boeing B-29. WK2 został zbudowany z wykorzystaniem najnowszych technologii, nawet przewody zostały wykonane z włókien węglowych według opatentowanych rozwiązań.
WK2 jest samolotem dwukadłubowym, z silnikami odrzutowymi przy każdym kadłubie. Jeden z nich stanowi replikę kadłuba SS2 w celach treningowych oraz dla turystycznych lotów do stratosfery.
WK2 różni się znacznie od WK1 swymi rozmiarami, kształtem, konfiguracją silników i umieszczeniem kokpitu. WK1 jest wyposażony w dwa ogony w kształcie T, podczas gdy WK2 krzyżowe. WK2 ma cztery silniki podwieszone na pylonach pod skrzydłami, a WK1 dwa silniki umieszczone po bokach pojedynczego kadłuba. Udźwig samolotu WK2 wynosi 17 t.
Przebieg prac.
Virgin Galactic zakontraktował samoloty WK2 w firmie Scaled Composites kierowanej przez konstruktora Burta Rutana.

</doc>
<doc id="2663462" url="https://pl.wikipedia.org/wiki?curid=2663462" title="Altheim (Górna Austria)">
Altheim (Górna Austria)

Altheim – miasto w Austrii, w kraju związkowym Górna Austria, w powiecie Braunau am Inn. Według Austriackiego Urzędu Statystycznego liczyło 4 769 mieszkańców (1 stycznia 2015).

</doc>
<doc id="2663477" url="https://pl.wikipedia.org/wiki?curid=2663477" title="Frauenkirchen">
Frauenkirchen

Frauenkirchen (węg. "Boldogasszony", "Fertőboldogasszony") – miasto w Austrii, w kraju związkowym Burgenland, w powiecie Neusiedl am See. Liczy 2,84 tys. mieszkańców (1 stycznia 2014).

</doc>
<doc id="2663496" url="https://pl.wikipedia.org/wiki?curid=2663496" title="Calamichthys calabarica">
Calamichthys calabarica



</doc>
<doc id="2663497" url="https://pl.wikipedia.org/wiki?curid=2663497" title="Sojuz TMA-08M">
Sojuz TMA-08M

Sojuz TMA-08M – misja statku Sojuz do Międzynarodowej Stacji Kosmicznej. Start nastąpił 28 marca, a lądowanie 11 września 2013 roku.

</doc>
<doc id="2663498" url="https://pl.wikipedia.org/wiki?curid=2663498" title="Calamichthys calabaricus">
Calamichthys calabaricus



</doc>
<doc id="2663500" url="https://pl.wikipedia.org/wiki?curid=2663500" title="Calanichthys calabaricus">
Calanichthys calabaricus



</doc>
<doc id="2663502" url="https://pl.wikipedia.org/wiki?curid=2663502" title="Erpetoichthys calabaris">
Erpetoichthys calabaris



</doc>
<doc id="2663505" url="https://pl.wikipedia.org/wiki?curid=2663505" title="Feldbach (Austria)">
Feldbach (Austria)

Feldbach (słoweń. "Vrbna") – miasto powiatowe w Austrii, w kraju związkowym Styria, w powiecie Südoststeiermark. Do 31 grudnia 2012 siedziba powiatu Feldbach.

</doc>
<doc id="2663506" url="https://pl.wikipedia.org/wiki?curid=2663506" title="Erpetoichthys robbianus">
Erpetoichthys robbianus



</doc>
<doc id="2663508" url="https://pl.wikipedia.org/wiki?curid=2663508" title="Herpetoichthys calabaricus">
Herpetoichthys calabaricus



</doc>
<doc id="2663511" url="https://pl.wikipedia.org/wiki?curid=2663511" title="AZS AWF Katowice">
AZS AWF Katowice



</doc>
<doc id="2663523" url="https://pl.wikipedia.org/wiki?curid=2663523" title="Scophthalmus maximus">
Scophthalmus maximus



</doc>
<doc id="2663525" url="https://pl.wikipedia.org/wiki?curid=2663525" title="Pleuronectes cyclops">
Pleuronectes cyclops



</doc>
<doc id="2663527" url="https://pl.wikipedia.org/wiki?curid=2663527" title="Pleuronectes turbot">
Pleuronectes turbot



</doc>
<doc id="2663529" url="https://pl.wikipedia.org/wiki?curid=2663529" title="Rudolf Geyer">
Rudolf Geyer

Rudolf Geyer (ur. 21 października 1897 w Ostrowie, zm. w kwietniu 1940 w Charkowie) – major piechoty Wojska Polskiego, kawaler Orderu Virtuti Militari, ofiara zbrodni katyńskiej.
Życiorys.
Syn Jakuba i Józefy z Pierożyńskich. W latach 1915–1918 walczył w szeregach armii Austro-Węgier m.in. na terenie Hercegowiny, we Włoszech, a pod koniec wojny na froncie rosyjskim. Jego oddziałem macierzystym był batalion strzelców polnych nr 4. Na stopień podporucznika został mianowany ze starszeństwem z 1 listopada 1917 w korpusie oficerów rezerwy piechoty. W czasie służby wojskowej w armii ukończył rozpoczęte przed wojną gimnazjum.
W 1918 roku zgłosił się na ochotnika do Wojska Polskiego i został przydzielony do 5 pułku piechoty Legionów, w którego szeregach walczył w wojnie polsko-bolszewickiej jako dowódca kompanii. Z dniem 1 lutego 1920 został warunkowo, aż do zakończenia prac Komisji Weryfikacyjnej awansowany do stopnia porucznika. 
Później został przeniesiony do 41 pułku piechoty. 3 maja 1922 został zweryfikowany w stopniu porucznika ze starszeństwem z dniem 1 czerwca 1919 i 1263. lokatą w korpusie oficerów piechoty. 26 lutego 1925 został przeniesiony do Korpusu Ochrony Pogranicza. 3 maja następnego roku awansował do stopnia kapitana ze starszeństwem z dniem 1 lipca 1925 i 204. lokatą w korpusie oficerów piechoty. W marcu 1931 został przeniesiony z KOP do 11 pułku piechoty w Tarnowskich Górach. W 1934 został przeniesiony do II batalionu 11 pp detaszowanego w Szczakowej. Na stopień majora został mianowany ze starszeństwem z dniem 19 marca 1939 i 7. lokatą w korpusie oficerów piechoty. Pełnił wówczas służbę na stanowisku komendanta 111 Obwodu Przysposobienia Wojskowego (w Zawierciu przy 11 pp) i jednocześnie dowódcy Zawierciańskiego Batalionu Obrony Narodowej.
W sierpniu 1939 roku został sformowany 201 pułk piechoty, którego dowódcą został podpułkownik Władysław Adamczyk. Jako pierwszy batalion pułku został wcielony do jednostki batalion ON „Zawiercie”. 
W kampanii wrześniowej pułk walczył w składzie 55 Dywizji Piechoty. W bitwie pod Tomaszowem Lubelskim major Rudolf Geyer został ranny. Za udział w walkach z Niemcami odznaczony Krzyżem Srebrnym Orderu Wojennego Virtuti Militari. Po agresji ZSRR na Polskę wzięty do niewoli sowieckiej i przewieziony do obozu w Starobielsku. Zamordowany przez NKWD w Charkowie i pochowany w Piatichatkach, obecnie na Cmentarzu Ofiar Totalitaryzmu w Charkowie.
5 października 2007 Minister Obrony Narodowej awansował go pośmiertnie do stopnia podpułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2663530" url="https://pl.wikipedia.org/wiki?curid=2663530" title="Psetta maxima maxima">
Psetta maxima maxima



</doc>
<doc id="2663531" url="https://pl.wikipedia.org/wiki?curid=2663531" title="Rhombus aculeatus">
Rhombus aculeatus



</doc>
<doc id="2663532" url="https://pl.wikipedia.org/wiki?curid=2663532" title="Stal Nysa (piłka siatkowa)">
Stal Nysa (piłka siatkowa)

Stal Nysa – polska męska drużyna siatkarska z Nysy. Dwukrotny wicemistrz Polski i zdobywca Pucharu Polski. Drużyna występująca obecnie w PlusLidze.
Historia.
Klub powstał w 1948. W 1967 na jeden sezon awansował do rozgrywek II ligi. Ponownie do II ligi awansował w 1977, lecz po zmianie regulaminu rozgrywek musiał powrócić do III ligi. 
W 1981 roku klub awansował do II ligi, a 5 lat później do I ligi (na jeden sezon). W 1991 zespół znów powrócił do I ligi, a od sezonu 2020/2021 występuje w PlusLidze.
Bilans klubu sezon po sezonie.
Poziom rozgrywek:

</doc>
<doc id="2663534" url="https://pl.wikipedia.org/wiki?curid=2663534" title="Rhombus magnus">
Rhombus magnus



</doc>
<doc id="2663535" url="https://pl.wikipedia.org/wiki?curid=2663535" title="Rhombus maximus">
Rhombus maximus



</doc>
<doc id="2663547" url="https://pl.wikipedia.org/wiki?curid=2663547" title="Josep Franch">
Josep Franch

Josep Franch de Pablo (ur. 28 stycznia 1991 w Badalonie) - hiszpański koszykarz grający obecnie w UCAM Murcii.

</doc>
<doc id="2663575" url="https://pl.wikipedia.org/wiki?curid=2663575" title="Jenny Dahlgren">
Jenny Dahlgren



</doc>
<doc id="2663598" url="https://pl.wikipedia.org/wiki?curid=2663598" title="Inistius brasiliensis">
Inistius brasiliensis



</doc>
<doc id="2663611" url="https://pl.wikipedia.org/wiki?curid=2663611" title="FSO Nubira">
FSO Nubira



</doc>
<doc id="2663614" url="https://pl.wikipedia.org/wiki?curid=2663614" title="FSO Tico">
FSO Tico



</doc>
<doc id="2663617" url="https://pl.wikipedia.org/wiki?curid=2663617" title="Kaplica św. Serafina z Sarowa w Krasnej Wsi">
Kaplica św. Serafina z Sarowa w Krasnej Wsi

Kaplica pod wezwaniem św. Serafina Sarowskiego – kaplica prawosławna w Krasnej Wsi. Należy do parafii św. Michała Archanioła w Wólce Wygonowskiej, w dekanacie Kleszczele diecezji warszawsko-bielskiej Polskiego Autokefalicznego Kościoła Prawosławnego.
Świątynia znajduje się w lesie, około 2 km od wsi, w pobliżu drogi do Szeszył. Dokładna data początku kultu w tym miejscu nie jest znana, lecz już w latach 30. XX wieku ludzie z okolicznych miejscowości stawiali tu krzyże. Wiązało się to z cudowną wodą, która wraz z modlitwą przywracała zdrowie. Uzdrowienia doznawali nawet ludzie, którzy nie wierzyli w moc tego miejsca.
Jedna z mieszkanek Krasnej Wsi była świadkiem cudownego ozdrowienia. Do źródła przywieziono kobietę, która nie dała rady chodzić. Po modlitwie i wypiciu wody z cudownego źródła, wróciła do domu o własnych siłach. Dzięki wodzie wzrok powrócił mieszkańcowi wsi Pasieki, zdrowie odzyskiwały również osoby obłąkane.
W latach 1986–1987 dzięki staraniom mieszkańców Krasnej Wsi wzniesiono kaplicę pod wezwaniem św. Serafima Sarowskiego. Jest to drewniana budowla na planie kwadratu, zewnętrzne ściany pomalowano na brązowo, a okiennice na biało. Dach blaszany, czterospadowy, zwieńczony kopułką. Wewnątrz znajduje się studnia z cudowną wodą. Nabożeństwa odbywają się dwa razy w roku:

</doc>
<doc id="2663623" url="https://pl.wikipedia.org/wiki?curid=2663623" title="Smuga (Białoruś)">
Smuga (Białoruś)

Smuga (białorus. Смуга, Smuha, ros. Смуга) – wieś na Białorusi w rejonie brzeskim obwodu brzeskiego w sielsowiecie Czarnawczyce.
Geografia.
Miejscowość położona na wschód od Motykał Wielkich nad jeziorem Smuga.
Historia.
Wieś duchowna położona była w końcu XVIII wieku w powiecie brzeskolitewskim województwa brzeskolitewskiego. 
W XIX w. Smuga znajdowała się w gminie Motykały ujezdu brzeskiego guberni grodzieńskiej. W okresie międzywojennym Smuga należała do gminy Motykały w powiecie brzeskim województwa poleskiego. Według spisu powszechnego z 1921 r. była to wieś licząca ogółem 19 domów. Mieszkało tu 91 osób: 48 mężczyzn, 43 kobiety. Wszyscy byli prawosławni. Prawie wszyscy mieszkańcy deklarowali narodowość białoruską, tylko jedna osoba - rusińską.
Po II wojnie światowej wieś znalazła się w granicach ZSRR, a od 1991 r. w niepodległej Białorusi.

</doc>
<doc id="2663631" url="https://pl.wikipedia.org/wiki?curid=2663631" title="Smuha">
Smuha



</doc>
<doc id="2663636" url="https://pl.wikipedia.org/wiki?curid=2663636" title="FSO Espero">
FSO Espero



</doc>
<doc id="2663667" url="https://pl.wikipedia.org/wiki?curid=2663667" title="Oki-no-Tori-shima">
Oki-no-Tori-shima

 (dosł. „Wyspy Ptaków Otwartego Morza”) – niewielki atol na Morzu Filipińskim. Składa się z trzech małych wysepek:
Historia.
Atol odkrył w 1543 roku Bernardo de la Torre lub w 1565 roku Miguel López de Legazpi, stąd pierwsza nazwa europejska brzmiała Parece Vela, co po hiszpańsku znaczy „wyglądająca jak żagiel”. W 1789 roku kotwicę na atolu rzuciła brytyjska 32-działowa fregata „Iphigenia”, dowodzona przez Williama Douglasa (stąd na mapach Admiralicji nosił on nazwę Douglas Reef). W 1922, a następnie w 1925 roku Japończycy przeprowadzili na atolu prace hydrograficzne. Realizował je japoński krążownik pomocniczy „Manshu”.
W 1931 roku Japonia, upewniwszy się, iż żadne państwo nie zgłasza roszczeń do atolu, zadeklarowała rozciągnięcie nań swej suwerenności. Posłużono się zatem casusem „ziemi niczyjej” ("terra nullis"). Grupa wysepek otrzymała wówczas nazwę Oki-no-Tori-shima. Administracyjnie włączono ją w skład prefektury tokijskiej. W czasie II wojny światowej władzę nad Oki-no-Tori-shima przejęli Amerykanie. Pod jurysdykcję japońską atol wrócił w 1968 roku.
Spór z Chinami.
W 1982 roku Japonia wyznaczyła w oparciu o atol wyłączną strefę ekonomiczną o szerokości 200 mil morskich. W ten sposób połączono wyłączne strefy ekonomiczne Wysp Borodino i Iwo Jimy, „zamykając” część morza pełnego wewnątrz japońskiej wyłącznej strefy ekonomicznej. Już w momencie wyznaczania wyłącznej strefy ekonomicznej oba państwa chińskie (Chińska Republika Ludowa i Tajwan) zgłosiły zastrzeżenia, przedstawiając iż atol nie jest wyspą lecz skałą, więc nie można na nim oprzeć wyłącznej strefy ekonomicznej. W ten sposób pojawił się spór o charakter atolu. Od końca lat 80. XX wieku Japonia rozbudowuje wyspy zakładając kolonie koralowców i zapobiegając erozji. W centrum atolu zbudowano także platformę badawczą i lądowisko dla helikopterów.

</doc>
<doc id="2663669" url="https://pl.wikipedia.org/wiki?curid=2663669" title="Zjawisko periodyczne">
Zjawisko periodyczne

Zjawisko periodyczne (inaczej proces periodyczny) – zjawisko powtarzające się zawsze co pewien czas, np. pora dnia, pora roku. Każdy proces periodyczny możemy opisać matematycznie przy pomocy funkcji okresowej. Funkcją okresową z okresem T nazywamy f(t), dla dowolnego argumentu t spełnia ona warunek: f(t+T)=f(t).
"Ciało porusza się ruchem periodycznym (okresowym), jeśli wielkości fizyczne charakteryzujące ten ruch (tzn. wektor położenia, prędkości i przyspieszenia ciała) powtarzają się w stałych odstępach czasu równych całkowitej wielokrotności okresu ruchu."
Przykładowe zjawiska periodyczne.
Zjawiska inne niż periodyczne.
Zjawiska „prawie periodyczne” nazywamy quasi-periodycznymi, zaś zjawiska nieperiodyczne (nieokresowe) – zjawiskami aperiodycznymi. Potocznie zjawiskami periodycznymi mogą być nazywane uroczystości cykliczne (urodziny, Święta, rocznice).

</doc>
<doc id="2663671" url="https://pl.wikipedia.org/wiki?curid=2663671" title="Timea Babos">
Timea Babos



</doc>
<doc id="2663673" url="https://pl.wikipedia.org/wiki?curid=2663673" title="Andoria Lublin">
Andoria Lublin



</doc>
<doc id="2663678" url="https://pl.wikipedia.org/wiki?curid=2663678" title="FSO Nexia">
FSO Nexia



</doc>
<doc id="2663682" url="https://pl.wikipedia.org/wiki?curid=2663682" title="Wojny napoleońskie w Hiszpanii i Portugalii">
Wojny napoleońskie w Hiszpanii i Portugalii



</doc>
<doc id="2663685" url="https://pl.wikipedia.org/wiki?curid=2663685" title="FSO Leganza">
FSO Leganza



</doc>
<doc id="2663687" url="https://pl.wikipedia.org/wiki?curid=2663687" title="FSO Tacuma">
FSO Tacuma



</doc>
<doc id="2663699" url="https://pl.wikipedia.org/wiki?curid=2663699" title="Wojna na Półwyspie Pirenejskim 1808-1814">
Wojna na Półwyspie Pirenejskim 1808-1814



</doc>
<doc id="2663719" url="https://pl.wikipedia.org/wiki?curid=2663719" title="Kwant-2">
Kwant-2

Kwant-2 (, kwant-2) – trzeci moduł, a także drugi komponent dołączony do stacji kosmicznej "Mir", pierwszy oparty całkowicie na pojeździe TKS. Dostarczył na stację nowe zestawy eksperymentów, lepsze systemy podtrzymywania życia oraz śluzę powietrzną. Wystrzelony na rakiecie Proton K 26 listopada 1989, do "Mira" zacumował 6 grudnia. Służył jako laboratorium do badań biologicznych i fizycznych. Spłonął wraz z całą stacją "Mir" przy kontrolowanym wejściu w atmosferę 23 marca 2001.
Wyposażenie.
"Kwant-2" był podzielony na 3 sekcje: śluzę powietrzną, przedział ładunkowy i przedział eksperymentalny. Przedział ładunkowy mógł służyć jako przedłużenie śluzy. Przed przyłączeniem "Kwanta-2" kosmonauci na stacji "Mir" musieli korzystać z mechanizmu kontrolowanej dekompresji na łączniku cumowniczym modułu "DOS-7".
Na pokładzie, prócz instrumentów naukowych, znalazła się radziecka wersja systemu napędowego MMU, przeznaczona pod kombinezony Orłan.
"Kwant-2" przywiózł ze sobą nowe komputery pokładowe typu "Salut 5B", które zastąpiły stare jednostki typu "Argon 16B" montowane pierwotnie w "DOS-7". Oprócz tego moduł posiadał system odzysku wody oraz specjalny przedział łazienkowy, a także zestaw sześciu żyroskopów do orientacji położenia. Miały one wspomagać te zainstalowane w module "Kwant-1", jednak dostęp do tych żyroskopów był tylko z zewnątrz, co uniemożliwiało łatwą wymianę zepsutych urządzeń na sprawne.

</doc>
<doc id="2663725" url="https://pl.wikipedia.org/wiki?curid=2663725" title="TKS (pojazd kosmiczny)">
TKS (pojazd kosmiczny)



</doc>
<doc id="2663736" url="https://pl.wikipedia.org/wiki?curid=2663736" title="Mecze reprezentacji Polski w piłce siatkowej mężczyzn w Pucharze Wielkich Mistrzów">
Mecze reprezentacji Polski w piłce siatkowej mężczyzn w Pucharze Wielkich Mistrzów



</doc>
<doc id="2663751" url="https://pl.wikipedia.org/wiki?curid=2663751" title="Kościół Świętych Apostołów Piotra i Pawła w Hannie">
Kościół Świętych Apostołów Piotra i Pawła w Hannie

Kościół pw. Świętych Apostołów Piotra i Pawła w Hannie – kościół parafialny parafii Świętych Apostołów Piotra i Pawła w Hannie.
Historia.
W 1726 roku powstała pierwsza wzmianka pisana o istniejącej świątyni w Hannie. W latach 1739–1742 z fundacji Hieronima Floriana Radziwiłła powstała cerkiew unicka, którą fundator skończył wyposażać w 1750 roku. W 1791 roku ukończono malować polichromię kościoła i zbudowano kapliczkę bazyliańską jako pamiątkę misji świętych. W 1844 roku została zbudowana plebania. W 1875 r., w okresie likwidacja unickiej diecezji chełmskiej i resztek obrządku unickiego przez władze carskie, cerkiew greckokatolicka (unicka) została zamieniona na prawosławną. Po odzyskaniu niepodległości w 1918 roku świątynię przejął Kościół rzymskokatolicki (łaciński), a w 1924 utworzono przy świątyni pierwszą w historii miejscowości parafię rzymskokatolicką.
Wygląd.
Postanowienia synodu zamojskiego w 1720 roku, które uwzględniono podczas budowy, nakazywały urządzić wnętrze cerkwi greckokatolickich, tak samo jak kościołów łacińskich. Wewnątrz świątyni zachowały się barokowe wyposażenie i polichromia z pierwszej połowy XVIII wieku malowana na płótnie. Obok kościoła znajduje się drewniana dzwonnica z 1739 roku. Do kościoła należy również stary cmentarz z drewnianą kaplicą św. Anny z 1880 roku.

</doc>
<doc id="2663782" url="https://pl.wikipedia.org/wiki?curid=2663782" title="Alon Harazi">
Alon Harazi

Alon Harazi (hebr. אלון חרזי, ur. 13 lutego 1971 w Ramat Gan) – izraelski piłkarz grający na pozycji środkowego obrońcy. W swojej karierze rozegrał 89 meczów w reprezentacji Izraela i strzelił w nich 1 gola.
Kariera klubowa.
Karierę piłkarską Harazi rozpoczynał w klubie Hakoah Ramat Gan. W 1989 roku awansował do kadry pierwszej drużyny i wtedy też zadebiutował w niej w ówczesnej drugiej lidze izraelskiej. W zespole Hakoahu grał przez rok.
Latem 1990 roku Harazi przeszedł do pierwszoligowego Maccabi Hajfa i od czasu tego transferu stał się podstawowym zawodnikiem Maccabi. W debiutanckim sezonie wywalczył z Maccabi swój pierwszy w karierze tytuł mistrza Izraela oraz wygrał z nim Puchar Izraela. Puchar zdobył też w 1993 i 1995 roku, a w 1994 roku wygrał z Maccabi rozgrywki ligowe oraz Pucharu Toto.
W 1997 roku Harazi podpisał kontrakt z Beitarem Jerozolima. Grał w nim w sezonie 1997/1998 i wywalczył z nim tytuł mistrza kraju oraz Puchar Toto.
W 1998 roku Harazi wrócił do Maccabi Hajfa. Z klubem tym jeszcze sześciokrotnie zostawał mistrzem Izraela w sezonach 2000/2001, 2001/2002, 2003/2004, 2004/2005, 2005/2006 i 2008/2009. Zdobył też trzy Puchary Toto (2002, 2006 i 2008). Po sezonie 2009/2010 zakończył karierę piłkarską w wieku 39 lat.
Kariera reprezentacyjna.
W reprezentacji Izraela Harazi zadebiutował 9 września 1992 roku w zremisowanym 1:1 towarzyskim meczu z Polską, rozegranym w Mielcu. W swojej karierze grał między innymi w: eliminacjach do MŚ 1994, Euro 96, MŚ 1998, Euro 2000, MŚ 2002, Euro 2004 i MŚ 2006. Od 1992 do 2006 roku rozegrał w kadrze narodowej 89 meczów i strzelił w nich 1 gola.

</doc>
<doc id="2663788" url="https://pl.wikipedia.org/wiki?curid=2663788" title="Kaplica pw. św. Serafima Sarowskiego w Krasnej Wsi">
Kaplica pw. św. Serafima Sarowskiego w Krasnej Wsi



</doc>
<doc id="2663870" url="https://pl.wikipedia.org/wiki?curid=2663870" title="Wadym Krochan">
Wadym Krochan

Wadym Wałerijowycz Krochan, ukr. Вадим Валерійович Крохан, ros. Вадим Валерьвеич Крохан, "Wadim Walerjewicz Krochan" (ur. 5 stycznia 1972 w Chmielnickim) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
Wychowanek klubu Podilla Chmielnicki, w którym w 1989 rozpoczął karierę. W 1992 występował w zespołach Chimik Żytomierz i CSK ZSU Kijów. Potem bronił barw miejscowych drużyn Adwis Chmielnicki, Nord-AM-Podillia Chmielnicki oraz Temp-Adwis Chmielnicki. Na początku 1996 wyjechał do Rosji gdzie bronił barw klubów Izumrud Timaszewsk i Torpedo Taganrog. Po roku gry w ukraińskim Metałurhu Donieck w 2000 ponownie wyjechał za granicę, tym razem do Mołdawii, gdzie występował w klubach Olimpia Bielce i Roma Bielce. W 2001 powrócił do Podilla Chmielnicki. W 2004 przeszedł do Sławii Mozyrz. W 2006 zakończył karierę piłkarską.
Kariera trenerska.
Po zakończeniu kariery piłkarskiej rozpoczął pracę szkoleniową. Najpierw pomagał trenować piłkarzy Dynama Chmielnicki. Od 17 października 2011 pełnił obowiązki głównego trenera Dynama Chmielnicki. Potem objął stanowisko głównego trenera klubu, w którym pracował do 15 listopada 2013, kiedy klub został rozformowany.

</doc>
<doc id="2663957" url="https://pl.wikipedia.org/wiki?curid=2663957" title="Dowództwo Marynarki Wojennej Rzeczypospolitej Polskiej">
Dowództwo Marynarki Wojennej Rzeczypospolitej Polskiej



</doc>
<doc id="2663972" url="https://pl.wikipedia.org/wiki?curid=2663972" title="Otto Wels">
Otto Wels

Otto Wels (ur. 15 września 1873 w Berlinie, zm. 16 września 1939 w Paryżu) – niemiecki polityk Socjaldemokratycznej Partii Niemiec (SPD) od 1919 roku. W latach 1912 do 1918 był posłem do parlamentu Cesarstwa Niemieckiego, a w latach 1919 do 1933 był posłem do parlamentu Republiki Weimarskiej z ramienia swojej partii.
Życie.
Otto Wels urodził się jako syn właściciela gospody w Berlinie. Wstąpił do SPD w 1891 roku i rozpoczął jednocześnie naukę w zawodzie tapeciarza. W latach 1895–1897 odsłużył swoją służbę wojskową. W roku 1912 dostał się do parlamentu, a rok później do zarządu partii SPD. Od 1919 roku zostaje przewodniczącym SPD.
Krótko po przejęciu władzy przez NSDAP (30.01.1933) wyborów do Parlamentu Rzeszy (5.03.1933) podjął się z ramienia SPD argumentacji przeciwko Ustawie o Pełnomocnictwach ("Ermächtigungsgesetz"), która de facto dawały partii NSDAP nieograniczoną władzę. Z jego ust padły podczas burzliwej debaty w parlamencie w dniu 23.03.1933 słynne słowa: „...wolność i życie można nam zabrać, ale honoru nie...”.
W sierpniu 1933 roku narodowo-socjalistyczny rząd pozbawił go niemieckiego obywatelstwa.
W Pradze współtworzył Organizację SPD na uchodźstwie (SOPADE). Pod koniec 1938 roku przeniósł się razem z zarządem partii do Paryża, gdzie zmarł w wieku 66 lat.
Uznanie.
W wielu niemieckich miastach na cześć tego polityka nazwane zostały ulice oraz szkoły.

</doc>
<doc id="2663986" url="https://pl.wikipedia.org/wiki?curid=2663986" title="Walka Jakuba z aniołem">
Walka Jakuba z aniołem

Walka Jakuba z aniołem – obraz holenderskiego malarza Rembrandta Harmenszoona van Rijn, namalowany w 1659 roku.
Rembrandt przez całe swoje artystyczne życie czerpał tematy dla swoich obrazów z Biblii. W 1659 roku stworzył dwa dzieła, w których opowiada historię ze Starego Testamentu. Pierwszym obrazem była "Walka Jakuba z aniołem", drugim: "Mojżesz z tablicami prawa".
Podobnie jak obraz "Walka Jakuba...", został zamówiony przez władzę miejską Amsterdamu. Być może oba dzieła miały składać się na całość większego cyklu poświęconego bohaterom ze Starego Testamentu. Obraz zachował się w pomniejszonej wersji (płótno zostało przycięte). Rembrandt na bohatera swojego dzieła wybrał postać Jakuba i jego walkę z aniołem opisaną w Księdze Rodzaju.

</doc>
<doc id="2664024" url="https://pl.wikipedia.org/wiki?curid=2664024" title="Staines">
Staines



</doc>
<doc id="2664035" url="https://pl.wikipedia.org/wiki?curid=2664035" title="Copa Sudamericana 2011">
Copa Sudamericana 2011

X edycja Copa Sudamericana

</doc>
<doc id="2664038" url="https://pl.wikipedia.org/wiki?curid=2664038" title="Służba liturgiczna">
Służba liturgiczna



</doc>
<doc id="2664045" url="https://pl.wikipedia.org/wiki?curid=2664045" title="Mecze reprezentacji Polski w piłce siatkowej mężczyzn w Pucharze Świata">
Mecze reprezentacji Polski w piłce siatkowej mężczyzn w Pucharze Świata



</doc>
<doc id="2664056" url="https://pl.wikipedia.org/wiki?curid=2664056" title="Ryszard Mastalski">
Ryszard Mastalski

Ryszard Mastalski (ur. 19 maja 1940 w Szczawnicy) – prawnik polski, profesor zwyczajny dr hab., specjalista w zakresie prawa podatkowego.
Życiorys.
W 1958 ukończył liceum ogólnokształcące w Bystrzycy Kłodzkiej. W latach 1958–1963 studiował prawo na Wydziale Prawa Uniwersytetu Wrocławskiego. W 1963 podjął zatrudnienie jako asystent w kierowanej przez prof. Lesława Adama Katedrze Prawa Finansowego. Przez całe życie zawodowe, aż po dzień dzisiejszy, jest związany z macierzystą uczelnią.
Ryszard Mastalski stopień doktora nauk prawnych uzyskał w 1970 na podstawie rozprawy "Ustalanie podstawy wymiaru w polskim postępowaniu podatkowym". Promotorem przewodu doktorskiego był prof. Lesław Adam. Stopień doktora habilitowanego nauk prawnych w zakresie prawa finansowego zdobył w 1980 na podstawie rozprawy habilitacyjnej "Istota i charakter prawny postępowania podatkowego wobec państwowych organizacji gospodarczych". Tytuł profesora zwyczajnego nauk prawnych otrzymał w 1995.
Prof. Ryszard Mastalski był prodziekanem Wydziału Prawa i Administracji Uniwersytetu Wrocławskiego, wieloletnim dyrektorem Instytutu Nauk Administracyjnych oraz kierownikiem Katedry Prawa Finansowego. Od wielu lat należy do Wrocławskiego Towarzystwa Naukowego, Polskiego Towarzystwa Prawa Konstytucyjnego oraz jest członkiem Akademii Nauki, Sztuki i Literatury w Paryżu. W latach 1994–2006 był członkiem Rady Legislacyjnej przy Prezesie Rady Ministrów.
Dorobek naukowy profesora obejmuje ponad 220 pozycji, w tym 11 książkowych. Jego zainteresowania badawcze koncentrują się na czterech kręgach tematycznych: postępowania podatkowego, zobowiązań podatkowych, źródeł prawa podatkowego, jego interpretacji i stosowania oraz zagadnień prawnych zarządzania gospodarką.
Prof. Ryszard Mastalski był promotorem w czterech przewodach doktorskich oraz recenzentem w wielu przewodach habilitacyjnych i doktorskich oraz w postępowaniach o uzyskanie tytułu naukowego profesora. Pod jego opieką napisano ponad 600 prac magisterskich.
Za zasługi dla rozwoju nauki, zaangażowanie w procesy legislacyjne oraz pracę na rzecz środowiska akademickiego został uhonorowany Złotym Krzyżem Zasługi oraz Medalem Komisji Edukacji Narodowej.

</doc>
<doc id="2664061" url="https://pl.wikipedia.org/wiki?curid=2664061" title="Tobias Mikkelsen">
Tobias Mikkelsen

Tobias Mikkelsen (ur. 18 września 1986 w Helsingør) – duński piłkarz występujący na pozycji pomocnika. Od 2016 jest zawodnikiem FC Nordsjælland.
Seniorską karierę rozpoczął w Lyngby BK. W latach 2007-2009 grał w Brøndby IF, a w latach 2009-2012 był piłkarzem FC Nordsjælland. W 2010 i 2011 sięgał po Puchar Danii. W maju 2012 został powołany do kadry na Mistrzostwa Europy w Piłce Nożnej 2012 przez selekcjonera Mortena Olsena. W dorosłej reprezentacji zadebiutował 15 listopada 2011 w spotkaniu z Finlandią. Wcześniej występował w juniorskich i młodzieżowych drużynach tego kraju.

</doc>
<doc id="2664067" url="https://pl.wikipedia.org/wiki?curid=2664067" title="Caloplaca decipiens">
Caloplaca decipiens



</doc>
<doc id="2664069" url="https://pl.wikipedia.org/wiki?curid=2664069" title="Roznosiciel">
Roznosiciel

Roznosiciel (tytuł oryg. "Rosewood Lane") − amerykański film fabularny z 2011 roku, napisany i wyreżyserowany przez Victora Salvę, z Rose McGowan obsadzoną w roli głównej.
Fabuła.
Sonny Blake wprowadza się do posiadłości zmarłego ojca na przedmieściach. Wkrótce pada ofiarą psychopatycznego roznosiciela gazet, który z upodobaniem nachodzi, dręczy i terroryzuje okolicznych mieszkańców. Życie Sonny i jej bliskich znajduje się w niebezpieczeństwie.
Odbiór.
Film został negatywnie oceniony przez krytyków. Albert Nowicki (filmweb.pl) pisał: "Nie da się oprzeć wrażeniu, że Victor Salva, i tak regularnie pomiatany przez złą prasę, "Roznosicielem" wyrządził sobie jeszcze większą krzywdę. Choć budżet filmu nie był duży i jest to zauważalne zbyt często, fabuła miała do zaoferowania sporo. Napisany na kolanie scenariusz i niestaranna reżyseria pogrążyły opowieść o psychopatycznym chłopcu z sąsiedztwa." Sean Decker (DreadCentral.com) krytykował twisty w fabule filmu, jego postaci oraz porzucanie przez scenarzystę wątków pobocznych.

</doc>
<doc id="2664076" url="https://pl.wikipedia.org/wiki?curid=2664076" title="Rommel Quioto">
Rommel Quioto



</doc>
<doc id="2664079" url="https://pl.wikipedia.org/wiki?curid=2664079" title="Rosangela Cristina Oliveira dos Santos">
Rosangela Cristina Oliveira dos Santos



</doc>
<doc id="2664082" url="https://pl.wikipedia.org/wiki?curid=2664082" title="Copa Sudamericana 2011 (faza wstępna)">
Copa Sudamericana 2011 (faza wstępna)

Faza wstępna Copa Sudamericana 2011.
Mecze I Rundy wstępnej.
Wynik łączny: "1-0"
Awans: "Nacional"
Wynik łączny: "3-1"
Awans: "Santa Fe"
Wynik łączny: "1-0"
Awans: "Universidad de Chile"
Wynik łączny: "2-1"
Awans: "Deportivo Anzoátegui"
Wynik łączny: "3-2"
Awans: "Olimpia"
Wynik łączny: "4-1"
Awans: "Equidad"
Wynik łączny: "4-1"
Awans: "Universidad Católica"
Wynik łączny: "2-1"
Awans: "LDU Quito"
Mecze II Rundy wstępnej.
Wynik łączny: "4-0"
Awans: "Vélez Sársfield"
Wynik łączny: "3-0"
Awans: "Universidad de Chile"
Wynik łączny: "3-3"
Awans: "Vasco da Gama"
Wynik łączny: "2-0"
Awans: "Libertad"
Wynik łączny: "4-1"
Awans: "Universitario"
Wynik łączny: "2-1"
Awans: "Arsenal"
Wynik łączny: "1-1"
Awans: "Santa Fe"
Wynik łączny: "3-1"
Awans: "Botafogo"
Wynik łączny: "4-2"
Awans: "Olimpia"
Wynik łączny: "2-2"
Awans: "Godoy Cruz"
Wynik łączny: "5-1"
Awans: "LDU Quito"
Wynik łączny: "4-2"
Awans: "São Paulo"
Wynik łączny: "6-3"
Awans: "Aurora"
Wynik łączny: "2-0"
Awans: "Flamengo"
Wynik łączny: "2-0"
Awans: "Universidad Católica"

</doc>
<doc id="2664088" url="https://pl.wikipedia.org/wiki?curid=2664088" title="Strzelowskie">
Strzelowskie

Strzelowskie – południowo-wschodni grzbiet Gorca w Gorcach, oddzielający dolinę Gorcowskiego Potoku od doliny potoku Młynne. Jest częściowo lesisty, częściowo pokryty łąkami, ale znajdują się na nim także pojedyncze zabudowania. Nazwę grzbietu podaje mapa Compass, w przewodnikach turystycznych i na innych mapach nazwa ta nie występuje. Na mapie Geoportalu natomiast w grzbiecie tym wyróżnione są szczyty: Mraźnica (1163 m), Góra Szlagowa (1012 m), Czertys (968 m) i Góra Szczylowska (937 m).
W górnej części grzbietu Strzelowskie, pod szczytem Gorca znajduje się duża hala pasterska – Gorc Młynieński, obecnie zarastająca lasem i borówczyskami. Dawniej grzbiet Strzelowskie, podobnie, jak inne sąsiednie grzbiety Ochotnicy był w dużo większym stopniu bezleśny, pokryty halami pasterskimi, na których stały liczne szałasy. Z powodu nieopłacalności ekonomicznej na większości z nich zaprzestano już wypasu i stopniowo zarastają lasem. Obecnie Strzelowskie jest skomplikowaną mozaiką lasów i zarastających polan.
Strzelowskie znajduje się w granicach wsi Ochotnica Dolna w województwie małopolskim, w powiecie nowotarskim, w gminie Ochotnica Dolna.

</doc>
<doc id="2664102" url="https://pl.wikipedia.org/wiki?curid=2664102" title="Copa Sudamericana 2011 (faza finałowa)">
Copa Sudamericana 2011 (faza finałowa)

Faza finałowa Copa Sudamericana 2011.
Runda finałowa.
Mecze 1/8 finału.
Wynik łączny: "3-1"
Awans: "Vélez Sársfield"
Wynik łączny: "5-2"
Awans: "Santa Fe"
Wynik łączny: "2-1"
Awans: "LDU Quito"
Wynik łączny: "2-1"
Awans: "Libertad"
Wynik łączny: "5-0"
Awans: "Universidad de Chile"
Wynik łączny: "3-2"
Awans: "Arsenal Sarandí"
Wynik łączny: "2-2"
Awans: "Universitario"
Wynik łączny: "9-6"
Awans: "Vasco da Gama"
Mecze 1/4 finału.
Wynik łączny: "4-3"
Awans: "Vélez Sársfield"
Wynik łączny: "1-1"
Awans: "LDU Quito"
Wynik łączny: "5-1"
Awans: "Universidad de Chile"
Wynik łączny: "5-4"
Awans: "Vasco da Gama"
Mecze 1/2 finału.
Wynik łączny: "3-2"
Awans: "Universidad de Chile"
Wynik łączny: "3-0"
Awans: "LDU Quito"
Mecze finałowe.
Wynik łączny: 4-0
Zwycięzca: Club Universidad de Chile

</doc>
<doc id="2664104" url="https://pl.wikipedia.org/wiki?curid=2664104" title="Krystyna Beniger">
Krystyna Beniger

Krystyna Beniger (ur. 18 lutego 1978 w Warszawie) – polska curlerka, trzykrotna mistrzyni Polski. Aktualnie gra na leadzie w drużynie RKC Curlik Ruda Śląska „PZC”, dowodzonej przez Martę Szeligę-Frynię.
Beniger w curling zaczęła grać w 2004, w tym samym roku jako skip zespołu z City Curling Club triumfowała w pierwszych mistrzostwach Polski w curlingu. W finale warszawianki pokonały 7:2 ekipę Eweliny Czech z Krynickiego Klub Curlingowego Nikifor.
W grudniu 2004 reprezentacja Polski po raz pierwszy wystąpiła w Mistrzostwach Europy. Debiutantki wygrały dwa a przegrały trzy mecze, uplasowały się na 4. miejscu w podgrupie B grupy B. W klasyfikacji ogólnej zajęły 17. pozycję ex aequo z Angielkami. Pod koniec sezonu Beniger była skipem drużyny mikstowej w MP, zdobyła brązowy medal wygrywając 5:4 mały finał przeciwko ekipie Rafała Janowskiego.
Pod koniec 2005 zespół Krystyny Beniger wygrywając wszystkie 6 spotkań obronił tytuł mistrzowski na arenie krajowej. W Mistrzostwach Europy 2005 Polki wygrały tylko jedno spotkanie, otwierający mecz przeciwko Słowacji (Barbora Bugarova). Z bilansem gier 1-5 reprezentacja Polski została sklasyfikowana na 21. miejscu. W kwietniu 2006 w mistrzostwach Polski zespół z City CC nie powtórzył wcześniejszych sukcesów, stanął jednak na najniższym stopniu podium.
Kolejne mistrzostwa kraju przyniosły spadek o jedną pozycję, zespół Cocktail uległ 3:11 ekipie ze Śląskiego Klubu Curlingowego dowodzonej przez Justynę Zalewską. Krystyna została rezerwową na Mistrzostwach Europy Mikstów 2007. Wygrywając jedno spotkanie Polacy zajęli wówczas 22. miejsce.
W 2008 Beniger w MP zajęła 5.miejsce. Przegrała również baraż o awans do turnieju kwalifikacyjnego do ME, z wynikiem 4:8 lepsze były zawodniczki AZS Gliwice Dzwoneczki (Elżbieta Ran). W kategorii mikstowej mistrzostw Polski 2008 zdobyła srebrne medale, zespół Macieja Cesarza, którego była częścią przegrał w finale z Martą Szeligą-Frynią.
W sezonie 2009/2010 drużyna zaczęła reprezentować MKS Axel z Torunia. Wygrywając 9:6 z MCC Warszawa (Agnieszka Ogrodniczek) Beniger zdobyła mistrzostwo Polski 2009. PZC przed turniejem zmienił zasady tworzenia reprezentacji na Mistrzostwa Europy, szkoleniowiec Markku Uusipaavalniemi do kadry narodowej wybrał jedynie juniorki. Zajęła drugie miejsce w turnieju kwalifikacyjnym do ME mikstów 2009, była wówczas trzecią w zespole Macieja Cesarza. Po roku kobieca drużyna "Cocktail" uplasowała się tuż za podium MP. W następnych turniejach mistrzowskich zespół Beniger zrezygnował z uczestnictwa.
W 2012 Krystyna Beniger opuściła zespół MKS Coctail, dołączyła na pierwszą pozycję do zespołu RKC Curlik Ruda Śląska „Prawdziwe Zawodniczki Curlingu” (Marta Szeliga-Frynia). Nowa ekipa dotarła do finału Mistrzostw Polski 2012, z wynikiem 6:8 lepsze były zawodniczki AZS Gliwice (Elżbieta Ran).
Bierze również udział w rywalizacji par mieszanych, w latach 2008 i 2009 w parze z Rymwidem Błaszczakiem zdobyła brązowe medale mistrzostw kraju. Krystyna jest także trenerem, pełniła tę funkcję podczas Europejskiego Challenge'u Juniorów, gdzie młodzi Polacy zajęli 5. miejsce.
Krystyna Beniger ukończyła filologię polską na Uniwersytecie Warszawskim.
Drużyna.
Drużyny mikstowe

</doc>
<doc id="2664177" url="https://pl.wikipedia.org/wiki?curid=2664177" title="Omar Hammami">
Omar Hammami

Omar Hammami (arab. عمر شفيق همّامي, znany jako Al-Amriki, ur. 6 maja 1984, zm. 12 września 2013 w Mogadiszu) – amerykański członek somalijskiego ugrupowania Asz-Szabab, uważany przez CIA za szczególnie groźnego terrorystę.
Omar Hammami urodził i wychował się w Alabamie, w rodzinie Amerykanina syryjskiego pochodzenia i baptystki z południowych stanów. W wieku kilkunastu lat zbliżył się do ideologii islamizmu. Po przerwaniu nauki wyjechał do Egiptu, a następnie do Somalii, gdzie aktywnie uczestniczył w konflikcie zbrojnym. Był dowódcą oddziału walczącego z siłami interwencyjnymi z Kenii i Etiopii. Poza tym zajmował się działalnością propagandową. Związany z organizacją Asz-Szabab. Zginął z rąk towarzyszy broni pod Mogadiszu 12 września 2013.

</doc>
<doc id="2664199" url="https://pl.wikipedia.org/wiki?curid=2664199" title="Jerzy Twardowski">
Jerzy Twardowski

Jerzy Twardowski (ur. 21 marca 1918 w Bochni, zm. 14 lutego 1991 w Warszawie) – polski reżyser filmowy, specjalista w dziedzinie dubbingu.
Ukończył studia na Akademii Filmowej w Pradze, od 1940 do 1945 był aktorem i piosenkarzem w działającym w Krakowie Teatrze Podziemnym. Po 1945 został specjalistą w dziedzinie dubbingu artystycznego. Od 1951 był związany zawodowo z Wytwórnią Filmów Fabularnych w Łodzi, równolegle pracował w warszawskim Studiu Opracowań Filmów. Był autorem polskich wersji językowych wielu filmów fabularnych, telewizyjnych i seriali. Był członkiem Stowarzyszenia Filmowców Polskich. 
Biegle posługiwał się siedmioma językami obcymi, poza pracą reżysera posiadał tytuł przewodnika po Warszawie i był publicystą piszącym do tygodnika „Stolica”. Został pochowany na cmentarzu Bródnowskim (kw. 22F-V-27).

</doc>
<doc id="2664210" url="https://pl.wikipedia.org/wiki?curid=2664210" title="Heliornis fulica">
Heliornis fulica



</doc>
<doc id="2664214" url="https://pl.wikipedia.org/wiki?curid=2664214" title="Heliornis">
Heliornis



</doc>
<doc id="2664216" url="https://pl.wikipedia.org/wiki?curid=2664216" title="US Quevilly">
US Quevilly

Union sportive de Quevilly-Rouen Métropole, do 2015 Union sportive quevillaise – francuski klub piłkarski z siedzibą w Le Petit-Quevilly. Swoje mecze rozgrywa na Stade Robert-Diochon, który może pomieścić 12,018 widzów. Drużyna aktualnie gra w Ligue 2.
Historia.
Klub został założony w 1902 roku, a jego tradycyjnymi barwami są żółty i czarny. W 1927 doszli do finału Pucharu Francji, a w 1968 i 2010 do półfinału tych rozgrywek. W sezonie 2010/11 US Quevilly wygrało CFA Group A i uzyskało awans do Championnat National.
W 2012 roku drugi raz w historii awansowali do finału Pucharu Francji po tym, jak pokonali Stade Rennais 2:1 w półfinale. 28 kwietnia 2012 roku przegrali 1:0 z Olympique Lyon w finale na Stade de France.

</doc>
<doc id="2664224" url="https://pl.wikipedia.org/wiki?curid=2664224" title="Macrodipteryx longipennis">
Macrodipteryx longipennis



</doc>
<doc id="2664234" url="https://pl.wikipedia.org/wiki?curid=2664234" title="Melbourne Track Classic">
Melbourne Track Classic

Melbourne Track Classic – mityng lekkoatletyczny rozgrywany w Australii w mieście Melbourne. Zawody te tradycyjnie otwierają serię mityngów IAAF World Challenge Meetings, będących zawodami mniejszej rangi aniżeli mityngi z serii Diamentowej Ligi. 
Zawody te rozgrywane są na obiekcie Lakeside Stadium, który może pomieścić 14 000 osób. Obiekt ten to stadion piłkarsko-lekkoatletyczny, który przeszedł ostatnią renowację w 2011 roku.
Od 2013 impreza odbywa się pod nazwą Melbourne World Challenge.

</doc>
<doc id="2664256" url="https://pl.wikipedia.org/wiki?curid=2664256" title="Obrost wzniesiony">
Obrost wzniesiony

Obrost wzniesiony ("Physcia adscendens" (Fr.) H. Olivier.) – gatunek grzybów z rodziny obrostowatych ("Physciaceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Physcia, Physciaceae, Caliciales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w 1845 r. Elias Fries nadając mu nazwę "Parmelia stellaris" var. "adscendens". Obecną, uznaną przez Index Fungorum nazwę nadał mu w 1882 r. H.J.F. Olivier, przenosząc go do rodzaju "Physcia". 
Niektóre synonimy naukowe:
Nazwa polska według "Krytycznej listy porostów i grzybów naporostowych Polski". 
Morfologia.
Plecha listkowata, tworząca rozetki o średnicy do 5 cm. Zazwyczaj plechy występują licznie obok siebie, tworząc murawkowate skupiska. Odcinki plechy są wypukłe i mają szerokość 0,3-1 cm, a ich brzegi zazwyczaj są wzniesione. Mogą być pojedyncze, albo widełkowato lub nieregularnie podzielone, na końcach i na brzegach posiadają długie rzęski i soralia bez izydiów. Górna powierzchnia plechy ma barwę od białawej do popielatoszarej, dolna jest biaława i bez chwytników, lub z bardzo nielicznymi. Plecha zawiera glony protokokkoidalne. Reakcje barwne: kora górna K+ żółta, C-, KC-, P+ żółty, rdzeń K, C, KC-. 
Tworzy apotecja lekanorowe o średnicy do 2 mm, ale rzadko. Mają nagie tarczki o barwie od ciemnobrunatnej do czarnej, czasami niebieskawo oprószone. Brzeżek plechowy jest gładki lub nieco karbowany, W jednym worku powstaje po 8 dwukomórkowych, brunatnych zarodników o zgrubiałych ścianach i rozmiarach 15-20 × 7-9 μm. Pyknidia spotykane są rzadko.
Występowanie i siedlisko.
Gatunek kosmopolityczny, występujący na wszystkich kontynentach poza Antarktydą. W Polsce pospolity w całym kraju. Główne siedlisko jego występowania to kora drzew liściastych, szczególnie poza zwartymi kompleksami leśnymi (w miejscach bardziej słonecznych). Rzadko spotykany jest na drewnie i na skalnym podłożu. Według niektórych autorów występuje czasami również na korze drzew iglastych (modrzew, sosna, żywotnik. Jest tolerancyjny wobec toksycznych zanieczyszczeń.
Czasami na plesze obrostu wzniesionego można zobaczyć różowe grudki. Są to sporodochia pasożytującego na nim grzyba "Illosporiopsis christiansenii".

</doc>
<doc id="2664320" url="https://pl.wikipedia.org/wiki?curid=2664320" title="Chris Cross">
Chris Cross

Chris Cross (1994-1995) – brytyjski serial komediowy dla młodzieży w reżyserii Dennisa Abeya i Rona Olivera.
Światowa premiera serialu miała miejsce 18 marca 1994 roku na kanale ITV (CITV). Ostatni odcinek serialu został wyemitowany 28 marca 1995 roku. W Polsce serial nadawany był dawniej na nieistniejącym kanale Nasza TV.

</doc>
<doc id="2664326" url="https://pl.wikipedia.org/wiki?curid=2664326" title="Wąwóz Bordżomski">
Wąwóz Bordżomski

Wąwóz Bordżomski (gruz.: ბორჯომის ხეობა, trl.: "Borjomis Kheoba", trb.: "Bordżomis Cheoba") – wąwóz w dolinie Kury, w południowo-centralnej Gruzji. Ciągnie się na długości ok. 60 km i oddziela Góry Mescheckie od Gór Trialeckich. Głębokość wąwozu wynosi 1300–1500 m. Zbocza porośnięte są szerokolistnymi lasami liściastymi i iglastymi. W wąwozie leży miasto Bordżomi.

</doc>
<doc id="2664337" url="https://pl.wikipedia.org/wiki?curid=2664337" title="Wąwóz Borżomski">
Wąwóz Borżomski



</doc>
<doc id="2664341" url="https://pl.wikipedia.org/wiki?curid=2664341" title="Irena Grygolunas">
Irena Grygolunas

Irena Grygolunas-Buczek (ur. 20 października 1925 w Warszawie, zm. 11 kwietnia 2005 tamże) – polska autorka tekstów, dziennikarka. Napisała słowa piosenki m.in. piosenki "Gdy słońce zajdzie za palmy", wykonywanej przez Olgierda Buczka, czy piosenki "Kot Teofil" do muzyki Stefana Musiałowskiego, w wykonaniu Karela Gotta (CSRS).

</doc>
<doc id="2664350" url="https://pl.wikipedia.org/wiki?curid=2664350" title="Waga Miejska w Görlitz">
Waga Miejska w Görlitz

Waga Miejska w Görlitz (niem. "Die Waage") – renesansowy budynek mieszczący się przy Dolnym Rynku 14, kończący zabudowę zwaną "Zeile" (pol. "Szereg").
Historia.
Obecny budynek wagi miejskiej jest efektem przebudowy wcześniejszego gotyckiego budynku z 1453 r., z którego zachowały się jedynie gotyckie piwnice. Przebudowę przeprowadził wnuk śląskiego architekta Wendela Rosskopfa, a syn Wendela Młodszego - Jonas Rosskopf w 1600 roku. Budynek Rosskopfa jest prostą budowlą renesansową, posiadającą 4 kondygnacje, o nieregularnym kształcie. Jego bryła składa się z prostokątnego korpusu zakończonego trójdzielnie na wschodnim jego krańcu. I kondygnacja ozdobiona jest konsolami masek z wizerunkami kolejno: Jonasa Rosskopfa, jego ojca Wendela, mistrza budowniczego Eliasa Ebermanna oraz Andreasa Alerta; inne figury są fantazyjne. Konsole wieńczą pilastry, które są ze sobą połączone ostrołukami. Wzdłuż osi południowy zachód – północny wschód znajdowało się kiedyś przejście, w którym odbywał się targ rybny (niem. "Fisch Targ"). Wewnątrz uwagę zwracają malowane barokowe drewniane stropy. Natomiast na parterze na uwagę zasługują późnogotyckie sklepienia. 

</doc>
<doc id="2664396" url="https://pl.wikipedia.org/wiki?curid=2664396" title="Rozrachunek brutto w czasie rzeczywistym">
Rozrachunek brutto w czasie rzeczywistym

Rozrachunek brutto w czasie rzeczywistym (ang. "Real-Time Gross Settlement", "RTGS") – transfer środków pieniężnych między rachunkami bankowymi realizowany niezwłocznie, w ciągu całego dnia operacyjnego (w godzinach pracy systemu). Zlecenia płatnicze RTGS są przetwarzane i księgowane pojedynczo, bez oczekiwania na kompensatę z innymi transakcjami. Mianem RTGS określa się również klasę systemów rozliczeniowych, umożliwiających dokonywanie takich transakcji.
Podstawowym zastosowaniem RTGS są rozliczenia między centralami banków oraz wysokokwotowe płatności między podmiotami gospodarczymi. Ze względu na szybki czas realizacji, RTGS stanowi alternatywę dla tradycyjnego polecenia przelewu. Jednak wysokie koszty oraz niekiedy wymagane minimalne progi kwotowe (poniżej których zlecenia nie są przyjmowane) powodują, że transakcje RTGS mają niewielki udział w ogólnej liczbie płatności bezgotówkowych.
Transakcje rozrachunku brutto w czasie rzeczywistym są:
Operatorami systemów RTGS są przeważnie banki centralne państw, choć zdarzają się wyjątki, takie jak system CHAPS w Wielkiej Brytanii obsługiwany przez firmę prywatną. Transakcje złotowe RTGS w Polsce obsługuje Narodowy Bank Polski w ramach systemu SORBNET2. Rozrachunek brutto w czasie rzeczywistym w EUR na skalę paneuropejską umożliwia system TARGET2 Europejskiego Banku Centralnego.

</doc>
<doc id="2664405" url="https://pl.wikipedia.org/wiki?curid=2664405" title="Tieriek Grozny">
Tieriek Grozny



</doc>
<doc id="2664483" url="https://pl.wikipedia.org/wiki?curid=2664483" title="Tokyo Sky Tree">
Tokyo Sky Tree



</doc>
<doc id="2664783" url="https://pl.wikipedia.org/wiki?curid=2664783" title="Koniec lata (film 1999)">
Koniec lata (film 1999)

Koniec lata (tytuł oryg. "Summer's End", 1999) – kanadyjsko-amerykański telewizyjny dramat przygodowy w reżyserii Helen Shaver. Film opowiada historię dwóch braci i ciemnoskórego lekarza. Akcja filmu toczy się w niewielkim miasteczku.
Opis fabuły.
Po śmierci ojca dwaj bracia, 12-letni Jamie i kilka lat starszy Hunter wyjeżdżają z ich matką, Virginią, na wakacje do malowniczej miejscowości w górach. Poznają tam nowych przyjaciół a także emerytowanego ciemnoskórego lekarza, dr. Williama "Billa" Blakely'ego. Podczas gdy Hunter zżywa się z rówieśnikami, jego młodszy brat Jamie zwraca uwagę na lekarza. Któregoś razu dr. Bill podczas łowienia ryb zauważa, że jest obserwowany i pierwszy nawiązuje rozmowę. Szybko rodzi się między nimi przyjaźń, która nie pozostaje niezauważona. Brat i inni rówieśnicy starają się wzbudzić w nim nieufność do nieznajomego nieprzychylnymi opowieściami na jego temat.
W zamieszkałym wyłącznie przez białą społeczność miasteczku ożywają ukrywane latami uprzedzenia rasowe. Przyjaźń Jamiego z lekarzem i niechęć Huntera prowadzi do coraz większego dystansu między braćmi. Coraz większą niechęć do ciemnoskórego przybysza manifestują też inni mieszkańcy miejscowości. Niebawem dochodzi do tragedii; podczas brawurowej jazdy łodzią motorową po rzece ginie Alex, jeden z kolegów Huntera. Ma to miejsce na nabrzeżu należącym do lekarza, gdzie łódź uderzyła o pomost. Niektórzy mieszkańcy miasteczka manifestują coraz większą wrogość wobec dr. Williama Blakely'ego.
W punkcie kulminacyjnym filmu Hunter i jego kolega podpalają łódź doktora. Jamie odkrywa, że Hunter brał w tym udział. Po tych wydarzeniach dochodzi do ostrej wymiany zdań między braćmi, z której wyraźnie wynika, że rzeczywistym powodem niechęci Huntera do ciemnoskórego lekarza była zazdrość o młodszego brata, który się od niego oddalał.

</doc>
<doc id="2665110" url="https://pl.wikipedia.org/wiki?curid=2665110" title="Monika Warnicka">
Monika Warnicka

Monika Warnicka (ur. 24 kwietnia 1969 w Przemyślu) – polska lekkoatletka, płotkarka i sprinterka, wielokrotna mistrzyni Polski.
Kariera sportowa.
Specjalizowała się w biegu na 400 metrów przez płotki, ale sukcesy odnosiła również w biegu na 400 metrów. Na uniwersjadzie w 1991 w Sheffield zdobyła wraz z koleżankami brązowy medal w sztafecie 4 × 400 metrów (sztafeta biegła w składzie: Sylwia Pachut, Agata Sadurska, Barbara Grzywocz i Warnicka).
Startowała na 400 metrów przez płotki na mistrzostwach świata w 1993 w Stuttgarcie, ale odpadła w eliminacjach. Wystąpiła w tej konkurencji na mistrzostwach Europy w 1994 w Helsinkach, ale odpadła w półfinale, a w sztafecie 4 × 400 metrów, która biegła w składzie: Grzywocz, Warnicka, Pachut i Elżbieta Kilińska, zajęła w finale 7. miejsce. Na mistrzostwach świata w 1995 w Göteborgu odpadła w półfinale biegu na 400 m przez płotki.
W Pucharze Europy w 1991 we Frankfurcie zajęła 6. miejsce na 400 m przez płotki, a w Pucharze Europy w 1993 w Rzymie była 5. na 400 m przez płotki i 7. w sztafecie 4 × 400 metrów.
Mistrzyni Polski w biegu na 400 metrów przez płotki w latach 1991, 1992, 1994, 1995, 1996 i 1997 oraz w sztafecie 4 × 400 metrów w 1989, 1990 i 1997, wicemistrzyni w biegu na 400 metrów przez płotki w 1993 i w sztafecie 4 × 400 metrów w 1995 i 1996 oraz brązowa medalistka w biegu na 400 metrów przez płotki w 1989. Zdobyła również mistrzostwo Polski w hali na 400 metrów w 1993, 1994, 1995, 1996 i 1998 oraz wicemistrzostwo w 1992.
Rekordy życiowe:
Była zawodniczką AZS-AWF Wrocław.

</doc>
<doc id="2665116" url="https://pl.wikipedia.org/wiki?curid=2665116" title="Xavier García (piłkarz)">
Xavier García (piłkarz)

Moisés Xavier García Orellana (ur. 26 czerwca 1990 w San Salvador) – salwadorski piłkarz występujący na pozycji obrońcy, obecnie zawodnik CD FAS.
Kariera klubowa.
García w wieku juniorskim uczęszczał do akademii juniorskiej Mágico Gonzáleza, natomiast profesjonalną karierę piłkarską rozpoczynał w zespole ze swojego rodzinnego miasta – San Salvador FC. Po rozwiązaniu klubu przeszedł na pół roku do drużyny Nejapa FC, natomiast wiosną 2009 podpisał umowę z ekipą CD Luis Ángel Firpo z siedzibą w Usulután. Od 2014 roku jest zawodnikiem CD FAS.
Kariera reprezentacyjna.
W 2011 roku García został powołany do reprezentacji Salwadoru U-23 na eliminacje do Igrzysk Olimpijskich w Londynie. Był wówczas podstawowym graczem kadry narodowej, rozegrał sześć spotkań i w wygranej 2:1 konfrontacji grupowej z Panamą wpisał się na listę strzelców. Jego drużyna odpadła w półfinale, nie kwalifikując się na igrzyska.
W seniorskiej reprezentacji Salwadoru García zadebiutował 30 maja 2008 w zremisowanym 0:0 meczu towarzyskim z Gwatemalą. Podstawowym zawodnikiem kadry narodowej został za kadencji urugwajskiego selekcjonera Rubéna Israela w 2011 roku. Wziął wówczas udział w Copa Centroamericana, zajmując czwarte miejsce, a także w Złotym Pucharze CONCACAF, gdzie jego zespół dotarł do ćwierćfinału. Pierwszego gola w reprezentacji strzelił 6 września 2011 w wygranym 4:1 spotkaniu z Kajmanami w ramach eliminacji do Mistrzostw Świata 2014.

</doc>
<doc id="2665117" url="https://pl.wikipedia.org/wiki?curid=2665117" title="Xavier García">
Xavier García



</doc>
<doc id="2665246" url="https://pl.wikipedia.org/wiki?curid=2665246" title="Czesław Grudziński">
Czesław Grudziński

Czesław Grudziński (ur. 6 lipca 1911 w Łodzi, zm. 28 września 1992 w Warszawie) – polski kompozytor i pedagog, syn kompozytora Antoniego Grudzińskiego, ojciec Antoniego Grudzińskiego - dyrektora generalnego Towarzystwa im. Fryderyka Chopina.
Studiował kompozycję w Państwowym Konserwatorium Muzycznym w Warszawie pod kierunkiem Piotra Rytla uzyskując dyplom w 1936. Po ukończeniu studiów w roku 1936 został dyrektorem Instytutu Muzycznego w Warszawie. Na stanowisku tym pozostał do 1940 roku. W latach 1952-68 pracował jako korepetytor w Państwowym Zespole Ludowym Pieśni i Tańca "Mazowsze". Odznaczony Złotym Krzyżem Zasługi (1972) i Krzyżem Kawalerskim Orderu Odrodzenia Polski (1980). Został pochowany na warszawskich Powązkach (kwatera 179-6-1).

</doc>
<doc id="2665289" url="https://pl.wikipedia.org/wiki?curid=2665289" title="Kazimierz Elżanowski">
Kazimierz Elżanowski

Kazimierz Michał Andrzej Elżanowski (ur. 4 marca 1832 w Warszawie, zm. 29 listopada 1904 w Petersburgu) – polski generał infanterii armii carskiej (awansowany w 1893).Kawaler orderów
Był synem Juliana asesora Trybunału województwa mazowieckiego i Franciszki Barbary Szczanieckiej. Pochowany na cmentarzu Powązkowskim w Warszawie (kwatera 11-6-22/23).
Jego córką była Emilia Elżanowska.

</doc>
<doc id="2665295" url="https://pl.wikipedia.org/wiki?curid=2665295" title="Papirus Oxyrhynchus 840">
Papirus Oxyrhynchus 840

Papirus Oxyrhynchus 840 oznaczany jako "P.Oxy.V 840" – rękopis zawierający fragmenty apokryficznej Ewangelii napisany w języku greckim. Papirus ten został odkryty przez "Bernarda Grenfella" i "Arthura Hunta" w 1905 roku w Oksyrynchos. Fragment jest datowany na IV lub V wiek n.e. Przechowywany jest w Bodleian Library (Ms. Gr. Th. g 11). Tekst został opublikowany przez Grenfella i Hunta w 1908 roku.
Opis.
Przypuszcza się, że pierwotny tekst mógł powstać w II wieku lub w drugiej połowie I wieku w Syrii. Manuskrypt został napisany na pergaminie w formie kodeksu. Zachowany fragment jest niemal kwadratowy i mierzy mniej niż 10 cm po przekątnej. Tekst jest zapisany po obu stronach zachowanego arkusza, w sumie zawiera 45 linijek tekstu. Według "Philipa Sellewa" książka ta mogła być amuletem być może noszonym na szyi zanim karta została z niej usunięta. Zachowany fragment tekstu jest podobny do kanonicznych Ewangelii w swoim stylu i tonie.
Treść.
Tekst zachowanego fragmentu składa się z dwóch części, których głównym bohaterem jest Jezus. Pierwsza to przemówienie Jezusa do jego uczniów, druga to spór pomiędzy Jezusem a faryzeuszem dotyczący rytuałów oczyszczania. Z historycznego punktu widzenia tekst ten wskazuje na różnicę w sposobie myślenia pomiędzy Jezusem a faryzeuszami.
Fragment pierwszy zaczyna się od opisu ostatniej części ostrzeżenia jakiego Jezus udziela negatywnemu bohaterowi, który planuje przyszłość ale nie uwzględnia przyszłego życia. Fragment drugi to opowieść o spotkaniu Jezusa z wysoko postawionym faryzeuszem, który stara się namówić Jezusa by wraz z uczniami opuścił świątynię gdyż są nieczyści. Jezus opowiada się przeciw oczyszczeniu rytualnemu uzyskiwanemu przez obmycie w wodzie, porównując to do obmycia nierządnicy w wodzie wcześniej używanej przez psy i świnie. Nadmienia, że życie z nieba daje woda poprzez chrzest.
W tekście tym Jezus jest nazywany „Zbawicielem” (grec. Σωτήρ), co jest rzadkością w Nowym Testamencie, ale nie jest precedensem. Autor tekstu zakłada też, że zwykli ludzie powinni zmieniać swoje ubrania przed wejściem do świątyni, który to zwyczaj nie występuje w innych pismach. Wyraźnie też jest widoczne wrogie nastawienie autora do judaizmu, choć widać, że autor zna go tylko pobieżnie, gdyż nie potrafi uchwycić znaczenia rytuałów świątynnych. Wskazuje to, że autor tekstu nie może być Żydem, a proponuje się, że jest pochodzenia syryjskiego.
Identyfikacja.
Krytycy nie są zgodni, którą apokryficzną Ewangelię zawiera ten fragment. Według "Waitza" jest do fragment Ewangelii Nazarejczyków, "Lagrange" uważa, że jest to część Ewangelii Hebrajczyków. Jako możliwa jest też wskazywana Ewangelia Piotra. Każdą jednak identyfikację należy uznać za hipotezę.

</doc>
<doc id="2665337" url="https://pl.wikipedia.org/wiki?curid=2665337" title="Wincenty Norwerth">
Wincenty Norwerth

Wincenty Norwerth (ur. w 1787, zm. 30 lipca 1854 w Warszawie) – polski generał-major armii carskiej, donatariusz dóbr Nowopol. 
Pochowany na Starych Powązkach w Warszawie (kwatera 159-1-21)..

</doc>
<doc id="2665370" url="https://pl.wikipedia.org/wiki?curid=2665370" title="Temple (stacja metra w Londynie)">
Temple (stacja metra w Londynie)

Temple Station jest stacją londyńskiego metra położoną pomiędzy Victoria Embankment a Temple Place, w dzielnicy City of Westminster, w centralnym Londynie. Znajduje się na trasach linii Circle i District, pomiędzy stacjami Embankment i Blackfriars, w pierwszej strefie biletowej.
W 2011 roku stacja obsłużyła 9,99 miliona pasażerów.
Stacja została otwarta 30 maja 1870 roku przez Metropolitan District Railway (obecnie linie Circle i District), kiedy linie rozbudowały sieć połączeń z Westminsteru do Blackfriars. Budowa nowego odcinka MDR odbyła się wraz z budową ulicy Victoria Embankment.

</doc>
<doc id="2665406" url="https://pl.wikipedia.org/wiki?curid=2665406" title="Dzieje jednego pocisku">
Dzieje jednego pocisku

Dzieje jednego pocisku – powieść Andrzeja Struga z 1910 roku.
Opis fabuły.
Akcja toczy się w czasie rewolucji 1905 roku. Młody chemik zostaje pozyskany przez organizację rewolucyjną. Chemik ma dla niej produkować materiały wybuchowe niezbędne w akcjach bojowych. Wkrótce potem chemik sporządza bombę, którą przekazuje rewolucjonistce Kamie. Ładunek ma być użyty w zamachu na wysokiego carskiego urzędnika, jednak zamach nie dochodzi do skutku. Od tej pory pocisk trafia z rąk do rąk, przynosząc pecha każdemu, kto go weźmie.
Opisując historię tego pocisku, autor ukazuje sylwetki polskich rewolucjonistów z 1905 roku. Obok jednostek szlachetnych, nie brak wśród nich anarchistów mordujących bez powodu, ludzi załatwiających swoje prywatne porachunki, a także pospolitych bandytów, którzy na rewolucji starają się zarobić. Ostatnie dni rewolucji są niewesołe. Organizacje naszpikowane są agentami ochrany oraz zdrajcami. Ludzie są zniechęceni ciągłym rozlewem krwi i pragną tylko spokoju. Ostatecznie tytułowy pocisk zostaje przechwycony przez carską policję i zdetonowany.
Na podstawie powieści nakręcono film "Gorączka. Dzieje jednego pocisku", w reżyserii Agnieszki Holland.

</doc>
<doc id="2665412" url="https://pl.wikipedia.org/wiki?curid=2665412" title="Światowy Dzień Różnorodności Kulturowej">
Światowy Dzień Różnorodności Kulturowej

Światowy Dzień Różnorodności Kulturowej, właśc. Światowy Dzień Różnorodności Kulturowej dla Dialogu i Rozwoju (ang. "World Day for Cultural Diversity for Dialogue and Development") – święto obchodzone corocznie 21 maja, ustanowione przez Zgromadzenie Ogólne ONZ rezolucją 57/249 z 22 grudnia 2002 w myśl Powszechnej Deklaracji o Różnorodności Kulturowej uchwalonej na 31 Sesji Konferencji Generalnej UNESCO w dniu 2 listopada 2001 roku.
Rezolucja odnosi się do zasady „tolerancji i poszanowania dla różnorodności kulturowej oraz promocji i ochrony praw człowieka, w tym prawa do rozwoju”.
Celem obchodów jest promocja kultury, różnorodności kulturowej, dziedzictwa kulturowego – zarówno materialnego, jak i niematerialnego, produktów przemysłu artystycznego, dóbr oraz usług związanych z kulturą.
To również okazja, jak podkreśla UNESCO, do uświadomienia rządów, polityków, instytucji kultury i uczestników życia społecznego, o konieczności szczególnej ochrony kultury krajów rozwijających się, w których zasadnicze znaczenie ma kształtowanie właściwej polityki kulturalnej i wypracowanie mechanizmów strukturalnych ochrony lokalnych kultur, w tym ich szczególnie istotnego elementu – języka.

</doc>
<doc id="2665431" url="https://pl.wikipedia.org/wiki?curid=2665431" title="Fortuna kasjera Śpiewankiewicza">
Fortuna kasjera Śpiewankiewicza

Fortuna kasjera Śpiewankiewicza - powieść Andrzeja Struga z 1928 roku. 
Treść.
Prosty kasjer Hieronim, za namową pięknej Ady, defrauduje dla niej znaczną kwotę pieniędzy i w konsekwencji zostaje o nic nie podejrzewanym jej właścicielem. Za sprawą pieniędzy zmienia się jego mentalność. Wchodzi w środowisko potężnych oszustów i staje się jednym z nich. 

</doc>
<doc id="2665446" url="https://pl.wikipedia.org/wiki?curid=2665446" title="Olimpiada Wiedzy i Umiejętności Rolniczych">
Olimpiada Wiedzy i Umiejętności Rolniczych

Olimpiada Wiedzy i Umiejętności Rolniczych – olimpiada szkolna z zakresu rolnictwa, organizowana od 1976 w Siedlcach. Olimpiada jest finansowana przez Ministerstwo Edukacji Narodowej, na podstawie wyników otwartego konkursu ofert. 
Na początku odbywają się eliminacje szkolne, składają się one z części pisemnej i praktycznej. Drugim etapem są eliminacje okręgowe – uczestniczą w nich najlepsi uczniowie z kilku województw z etapu szkolnego. Trzeci etap to finał olimpiady, na którym walczą najlepsi z eliminacji okręgowych.
Zajęcie miejsc 1–3 na etapie finałowym skutkuje otrzymaniem indeksu na wybraną uczelnię rolniczą w kraju na dowolny kierunek studiów dziennych.

</doc>
<doc id="2665451" url="https://pl.wikipedia.org/wiki?curid=2665451" title="Stefan Niebudek">
Stefan Niebudek

Stefan Niebudek (ur. 13 marca 1910 w Częstochowie, zm. 14 stycznia 1943 w Auschwitz-Birkenau) – polski adwokat, publicysta, działacz Narodowej Demokracji w Częstochowie i Warszawie, członek Zarządu Głównego Konspiracyjnego Stronnictwa Narodowego „Kwadrat”. Członek Narodowego Zrzeszenia Adwokatów.
Życiorys.
Był synem Jana i Pelagii Gąsior. Nauki pobierał w gimnazjum w Częstochowie (1920–1928). W szkole średniej należał do Narodowej Organizacji Gimnazjalnej. W czasie studiów (od 1928, Wydział Prawa UW) związał się z Młodzieżą Wszechpolską, Obozem Wielkiej Polski, Bratnią Pomocą Studencką oraz katolickim stowarzyszeniem świeckim – Sodalicją Mariańską. Od 1934 był członkiem władz Stronnictwa Narodowego, gdzie pełnił między innymi funkcję kierownika Wydziału Propagandy Zarządu Głównego SN.
Był publicystą wielu pism narodowych: „Akademika“, „Akademika Polskiego“, „Myśli Narodowej“, „Prosto z Mostu“ i „Warszawskiego Dziennika Narodowego“.
Podczas II wojny światowej działacz konspiracyjnego Stronnictwa Narodowego oraz Rady Głównej Opiekuńczej. Aresztowany 18 maja 1941 i wywieziony do obozu koncentracyjnego Auschwitz-Birkenau. Uczestnik obozowego ruchu oporu. Rozstrzelany w obozie 14 stycznia 1943.

</doc>
<doc id="2665457" url="https://pl.wikipedia.org/wiki?curid=2665457" title="Papirus Oxyrhynchus 25">
Papirus Oxyrhynchus 25

Papirus Oxyrhynchus 25 oznaczany jako "P.Oxy.I 25" – rękopis zawierający fragmenty mowy „O koronie” Demostenesa napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na III wiek n.e. Przechowywany jest w "Milton S. Eisenhower Library" Uniwersytetu Johnsa Hopkinsa. Tekst został opublikowany przez Grenfella i Hunta w 1898 roku.
Manuskrypt został napisany na papirusie, prawdopodobnie w formie zwoju. Rozmiary zachowanego fragmentu wynoszą 9,5 na 8 cm. Fragment zawiera 11 linijek tekstu. Tekst jest napisany grubą uncjałą. Stosuje akcenty i przydechy oraz znaki dodane przez korektora. Nie zawiera wariantów tekstu znanych z edycji Dindorf-Blass (1885). 

</doc>
<doc id="2665470" url="https://pl.wikipedia.org/wiki?curid=2665470" title="Sanktuarium Wielgolas">
Sanktuarium Wielgolas



</doc>
<doc id="2665473" url="https://pl.wikipedia.org/wiki?curid=2665473" title="Andrzej Wiśniewski (fizyk)">
Andrzej Wiśniewski (fizyk)

Andrzej Wiśniewski (ur. 27 listopada 1955 w Warszawie) – polski naukowiec, profesor nauk fizycznych ze specjalnością fizyka magnetyków, profesor nadzwyczajny w Instytucie Fizyki PAN, członek Rady Naukowej Instytutu.
Życiorys.
Absolwent Wydziału Fizyki Uniwersytetu Warszawskiego, działacz opozycji demokratycznej w PRL, współpracownik Komitetu Obrony Robotników i Komitetu Samoobrony Społecznej „KOR”, członek NSZZ „Solidarność”, kolporter wydawnictw podziemnych. Represjonowany za działalność opozycyjną, w 1982 roku więziony w Areszcie Śledczym Warszawa-Białołęka.
Praca zawodowa.
Początkowo pracownik naukowy w Instytucie Chemii i Techniki Jądrowej na Żeraniu, od 1987 roku w Instytucie Fizyki PAN. W 1991 roku obronił doktorat z fizyki (rozprawa doktorska "Dynamika sieci spinowej w ferromagnetycznych stopach żelaza o strukturze DO3"), w 2003 roku uzyskał stopień doktora habilitowanego, a w 2011 roku otrzymał tytuł profesora nauk fizycznych. Autor publikacji naukowych i popularnonaukowych z zakresu fizyki. Pełni funkcję kierownika Oddziału Fizyki Magnetyzmu Instytutu Fizyki PAN.
Jest współautorem (wraz z Andrzejem Szewczykiem, Romanem Puźniakiem i Henrykiem Szymczakiem) podręcznika akademickiego „Magnetyzm i nadprzewodnictwo”, wydanego w 2012 nakładem Wydawnictwa Naukowego PWN.
W 2012 roku został wiceprzewodniczącym komitetu organizacyjnego konferencji poświęconej badaniom katastrofy polskiego Tu-154 w Smoleńsku metodami nauk ścisłych. Został członkiem komitetu naukowego II i III edycji tej konferencji z lat 2013, 2014.

</doc>
<doc id="2665475" url="https://pl.wikipedia.org/wiki?curid=2665475" title="Parafia Matki Bożej Łaskawej w Wielgolasie">
Parafia Matki Bożej Łaskawej w Wielgolasie



</doc>
<doc id="2665490" url="https://pl.wikipedia.org/wiki?curid=2665490" title="Parafia Matki Bożej Łaskawej w Wielgolesie">
Parafia Matki Bożej Łaskawej w Wielgolesie



</doc>
<doc id="2665498" url="https://pl.wikipedia.org/wiki?curid=2665498" title="Wampirek (powieść)">
Wampirek (powieść)

Wampirek (niem. "Der kleine Vampir") - powieść fantasy dla dzieci autorstwa Angeli Sommer-Bodenburg. Powieść ukazała się po raz pierwszy w 1979 roku. Zapoczątkowała cały cykl utworów poświęconych postaci Wampirka i jego żywego przyjaciela Antka.
Treść.
Dziewięcioletni Antek, który zawsze uwielbiał historie o duchach, wiedźmach i upiorach, spotyka pewnego dnia prawdziwego młodego wampira. Choć początkowo czuje strach, szybko się z zaprzyjaźnia się z nowym sąsiadem, a także z jego rodziną.

</doc>
<doc id="2665521" url="https://pl.wikipedia.org/wiki?curid=2665521" title="Papirus Oxyrhynchus 26">
Papirus Oxyrhynchus 26

Papirus Oxyrhynchus 26 oznaczany jako "P.Oxy.I 26" – rękopis zawierający fragment dzieła „Prooimia Demegorica” (26-29) Demostenesa napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na II wiek n.e. Przechowywany jest w "Department of Manuscripts" Biblioteki Brytyjskiej (744). Tekst został opublikowany przez Grenfella i Hunta w 1898 roku.
Manuskrypt został napisany na papirusie w formie zwoju. Rozmiary zachowanego fragmentu wynoszą 11,5 na 52,6 cm. Tekst jest napisany średniej wielkości uncjałą. Zdarzają się w nim pauzy i znaki oraz występuje kilka korekt dodanych w okresie późniejszym pisanych półuncjałą. Grenfell i Hunt kolacjonowali tekst rękopisu na podstawie edycji Dindorf-Blass (1885). 

</doc>
<doc id="2665529" url="https://pl.wikipedia.org/wiki?curid=2665529" title="NASCAR Grand National Series 1958">
NASCAR Grand National Series 1958

Sezon 1958 w wyścigach NASCAR rozpoczął się 3 listopada 1957 a zakończył 26 października 1958. Zwyciężył Lee Petty, który zdobył 12232 punktów w klasyfikacji generalnej (zwyciężał 7-krotnie).

</doc>
<doc id="2665542" url="https://pl.wikipedia.org/wiki?curid=2665542" title="Reprezentacja Tajlandii w rugby 7 mężczyzn">
Reprezentacja Tajlandii w rugby 7 mężczyzn

Reprezentacja Tajlandii w rugby 7 mężczyzn – zespół rugby 7, biorący udział w imieniu Tajlandii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Tajski Związek Rugby, członek Asia Rugby oraz World Rugby.

</doc>
<doc id="2665613" url="https://pl.wikipedia.org/wiki?curid=2665613" title="Tadeusz Siedlecki (działacz turystyczny)">
Tadeusz Siedlecki (działacz turystyczny)

Tadeusz Siedlecki pseud. Datajan, Tadeusz Datajan (ur. 1951, zm. 18 września 2002) – polski działacz turystyczny, propagator piosenki turystycznej, muzyk.
Twórca i prezes Klubu Turystycznego „Datajana” w latach 1980–1982, 1983–1984, 1985–1986, 1988–1990. 
Inicjator, działającej w latach 1983–1988 w Białowieży, Młodzieżowej Akademii Turystyki, w której, w ciągu pięciu lat dodatkowe uprawnienia Młodzieżowych Strażników Ochrony Przyrody zdobyło prawie 800 młodych osób. Była ona swoistym eksperymentem pedagogicznym, w którym – według koncepcji Datajana – kadrę wychowawczą tworzyć miała tak zwana „trudna młodzież”. 
Współorganizator odbywających się od 1984 r., Ogólnopolskiej Giełdy Piosenki Turystycznej.
Pochowany na Cmentarzu Wojskowym na Powązkach w Warszawie (kwatera G-15-4). 

</doc>
<doc id="2665626" url="https://pl.wikipedia.org/wiki?curid=2665626" title="John Buttigieg">
John Buttigieg

John Buttigieg (ur. 5 października 1963 w Sliemie) – piłkarz maltański grający na pozycji środkowego obrońcy. W swojej karierze rozegrał 97 meczów w reprezentacji Malty i strzelił w nich 1 gola.
Kariera klubowa.
Karierę piłkarską Buttigieg rozpoczynał w klubie Sliema Wanderers. W 1981 roku awansował do kadry pierwszej drużyny i wtedy też zadebiutował w niej w maltańskiej Premier League. W Sliemie występował do 1988 roku. Wraz ze Sliemą wywalczył mistrzostwo Malty w sezonie 1988/1989 i dwa wicemistrzostwa w sezonach 1981/1982 i 1987/1988.
W 1988 roku Buttigieg wyjechał do Anglii i został zawodnikiem klubu Brentford. W sezonach 1988/1989 i 1989/1990 grał z nim w Division Three. Natomiast w sezonie 1990/1991 był zawodnikiem Swindon Town z Division Two, w którym spędził rok.
W 1991 roku Buttigieg wrócił na Maltę i został piłkarzem Floriany. W sezonie 1992/1993 wywalczył z nią mistrzostwo kraju, a w sezonie 1993/1994 - wicemistrzostwo. Zdobył też dwukrotnie Puchar Malty (1992 i 1994).
W 1999 roku Buttigieg odszedł z Floriany do Valletty FC. W sezonie 2000/2001 wywalczył z Vallettą dublet - mistrzostwo i puchar kraju, a także superpuchar. W 2002 roku zakończył w tym klubie karierę sportową.
Kariera reprezentacyjna.
W reprezentacji Malty Buttigieg zadebiutował 23 maja 1984 roku w przegranym 0:4 meczu eliminacji do MŚ 1986 ze Szwecją, rozegranym w Norrköping. W swojej karierze grał też między innymi w: eliminacjach do Euro 88, MŚ 1990, Euro 92, MŚ 1994, Euro 96 i Euro 2000. Od 1984 do 2000 roku rozegrał w kadrze narodowej 97 meczów i strzelił w nich 1 gola.
Kariera trenerska.
Po zakończeniu kariery piłkarskiej Buttigieg został trenerem. W latach 2007–2009 prowadził klub Birkirkara FC. W 2009 roku został zatrudniony na stanowisku selekcjonera reprezentacji Malty. Pracował na nim do października 2011 roku.

</doc>
<doc id="2665632" url="https://pl.wikipedia.org/wiki?curid=2665632" title="Warda al-Dżaza’irija">
Warda al-Dżaza’irija

Warda al-Dżaza’irija, "Warda Al-Jazairia" (arab. وردة الجزائرية, właśc. Warda Fatouki, ur. w 22 lipca 1939 w Puteaux we Francji, zm. 17 maja 2012 w Kairze w Egipcie) – piosenkarka pochodzenia algierskiego i libańskiego.
Życiorys.
Warda urodziła się w Puteaux we Francji jako córka Libanki i Algierczyka. Zaczęła śpiewać w wieku 11 lat, w roku 1951. Szybko stała się znana dzięki wykonywaniu słynnych patriotycznych pieśni algierskich. Wyszła za mąż w 1962. Jej mąż zakazał jej śpiewać, jednakże w roku 1972 prezydent Algierii Houari Boumédienne poprosił ją o występ w wydarzeniach upamiętniających niepodległość Algierii. W rezultacie jej małżeństwo rozpadło się i Warda postanowiła poświęcić swoje życie muzyce. 
Następnie przeniosła się do Egiptu, gdzie poślubiła kompozytora Baligh Hamdi. Wystąpiła również w kilku filmach. 
Warda zmarła 17 maja 2012 w rezultacie nagłego zatrzymania krążenia. Miała 72 lata. Została pochowana w Algierii.

</doc>
<doc id="2665644" url="https://pl.wikipedia.org/wiki?curid=2665644" title="SS John Harvey">
SS John Harvey

SS „John Harvey” – amerykański statek typu Liberty z okresu II wojny światowej. „John Harvey” został zatopiony w Bari 2 grudnia 1943 przez niemiecki samolot. Na jego pokładzie znajdował się ładunek dwóch tysięcy bomb lotniczych typu M47A1, zawierających gaz musztardowy. Zbombardowany statek został zniszczony w potężnej eksplozji, która doprowadziła do rozlania się iperytu na wodę i wypuściła toksyczną chmurę gazu w kierunku miasta. W wyniku zatrudnia gazem zginęło 83 żołnierzy i marynarzy oraz duża, bliżej nieznana, liczba cywilów.
Historia.
„John Harvey” został zbudowany w stoczni North Carolina Shipbuilding Company w Wilmington, wodowanie odbyło się 9 stycznia 1943. Kadłub statku otrzymał numer (Maritime Commission Hull Number) 878, mógł on transportować do 504 żołnierzy.
W sierpniu 1943 prezydent Franklin Roosevelt zgodził się na przewiezienie amunicji chemicznej na śródziemnomorski teatr działań wojennych. 18 listopada „John Harvey” pod dowództwem kapitana Elwina F. Knowlesa wyruszył z Oranu, mając na pokładzie dwa tysiące bomb typu M47A1, każda zawierająca ok. 30 kilogramów gazu musztardowego. Pod koniec inspekcji ładunku w Augusta na Sycylii statek skierował się do Bari przez Cieśninę Otranto.
Port w Bari był zatłoczony przybyłymi tam wcześniej statkami i „John Harvey” czekał na rozładunek przez kilka dni. Kapitan Knowles chciał, aby zabójczy ładunek został zabrany z jego pokładu jak najszybciej, ale z powodu tajemnicy w jakiej były przewożone bomby, nie mógł o tym powiedzieć brytyjskim władzom portowym.
2 grudnia 1943 niemiecki samoloty zaatakowały Bari. W czasie nalotu zginęło ponad 1000 osób i zatopiono 17 statków, w tym „Johna Harveya”. Zbombardowany statek został zniszczony w potężnej eksplozji, która doprowadziła do rozlania się iperytu na wodę i wypuściła toksyczną chmurę gazu w kierunku miasta.
Do szpitala trafiło 628 żołnierzy i marynarzy porażonych gazem, z których do końca grudnia zmarło 83. Nieznana jest liczba ofiar cywilnych, choć najprawdopodobniej była znacznie wyższa - większość mieszkańców opuściła miasto, szukając schronienia w okolicznych wioskach.

</doc>
<doc id="2665652" url="https://pl.wikipedia.org/wiki?curid=2665652" title="SS Grandcamp">
SS Grandcamp



</doc>
<doc id="2665665" url="https://pl.wikipedia.org/wiki?curid=2665665" title="Zakład Piller-Neumanna">
Zakład Piller-Neumanna

Zakład poligraficzny Pillerów (później Zakład art. litogr. Piller-Neumanna) mieścił się we Lwowie przy ulicy Łyczakowskiej 3. Budynek został przebudowany w roku 1893 według projektu architekta Jana Tomasza Kudelskiego, a na fasadzie widniał herb Austrii oraz napis: „P. Piller'sche Buch- &amp; Steindruckerey”.
Antoni Piller zamieszkał we Lwowie w roku 1772, zmarł w roku 1780. Wiadomo, że drukarnia prowadzona przez jego syna Józefa istniała już w roku 1796. 
Józef Piller sprowadził z Wiednia wyposażenie drukarni. Zajął się też księgarstwem i wydzierżawił lub nabył papiernię we wsi Szkło w powiecie jaworowskim. 
Drukarnią zarządzali kolejno wdowa po Antonim Józefa (1780-1787), syn Tomasz (1787-1796), Józef Jan (1790-1824) i dalsi spadkobiercy. 
Wielką rolę w rozwoju firmy odegrała żona Antoniego – Józefa, która po śmierci męża zarządzała drukarnią (od roku 1787) pod nazwą „Wdowa Józefa Pillerowa, Ces(arsko) Król(ewska) Gubern(ialna) typogr(afka). 
Wraz z mężem opanowała sztukę drukarską tak dobrze, że w ciągu trzech lat prowadziła drukarnię sama, a od roku 1783 pomagał jej syn Tomasz. Początkowo Józefa Pillerowa kontynuowała dotychczasowy asortyment, z czasem rozszerzyła go o wydawnictwo powieści, dramatów, poezji oraz coraz bardziej popularnych periodyków.
Kolejny właściciel zakładu, Piotr Piller w latach trzydziestych XIX wieku sprowadził z Pragi grafika Karola Auera, który został stałym współpracownikiem i dostawcą widoków miast galicyjskich, które Piller wydawał w formie albumów. W latach czterdziestych XIX wieku Auer wykonał dla czasopisma „Lwowianin” portret Bolesława Chrobrego, ukazały się też portrety Kazimierza Jagiellończyka, Aleksandra Fredry, metropolity Anastazego Szeptyckiego, generała Józefa Dwernickiego, Teofila Lenartowicza, Bohdana Zaleskiego, M. Hryniewieckiego, Michała Kuziemskiego i in. 
Dzięki Auerowi ukazały się widoki lwowskiego ratusza, klasztoru i kościoła Benedyktynek, siedziby Bractwa Kurkowego, jarmarku u stóp cerkwi św. Jura, ruin Wysokiego zamku. 
W roku 1893 córka kolejnego właściciela drukarni Kornela Pillera (1823-1885), Kazimiera, wyszła za mąż za Józefa Neumanna (1857-1932), przyszłego prezydenta miasta Lwowa. Z tej okazji drukarnia Pillera uzyskała nazwę od połączonych nazwisk Piller-Neumana i pod tą nazwą działała do roku 1939. Oprócz wydawnictw, w których litograficzne ilustracje były przenoszone na kamienne płyty drukarskie przez pracowników firmy, ukazywały się wydawnictwa autolitograficzne, jak np. Kazimierza Sichulskiego „Moim dzieciom wybrane wierszyki” (1925), gdzie sam artysta nanosił kredkami i tuszami rysunki na płytach drukarskich. 

</doc>
<doc id="2665674" url="https://pl.wikipedia.org/wiki?curid=2665674" title="Tieriek (rzeka)">
Tieriek (rzeka)



</doc>
<doc id="2665682" url="https://pl.wikipedia.org/wiki?curid=2665682" title="Reprezentacja Kazachstanu w rugby 7 kobiet">
Reprezentacja Kazachstanu w rugby 7 kobiet

Reprezentacja Kazachstanu w rugby 7 kobiet – zespół rugby 7, biorący udział w imieniu Kazachstanu w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Kazachski Związek Rugby, członek Asia Rugby oraz World Rugby.

</doc>
<doc id="2665718" url="https://pl.wikipedia.org/wiki?curid=2665718" title="Tang Jiaxuan">
Tang Jiaxuan

Tang Jiaxuan (ur. 17 stycznia 1938) − chiński polityk i dyplomata, minister spraw zagranicznych ChRL w latach 1998-2003.
Pochodzi z Zhenjiang w prowincji Jiangsu. Ukończył anglistykę na szanghajskim Uniwersytecie Fudan. W 1973 roku wstąpił do KPCh. W trakcie rewolucji kulturalnej zesłany w latach 1969-1970 na reedukację w Szkole 7 Maja. W latach 1970-1978 pełnił funkcję wicedyrektora Chińskiego Ludowego Towarzystwa Przyjaźni z Zagranicą oraz członka zarządu Towarzystwa Przyjaźni Chińsko-Japońskiej.
W latach 1978-1983 był sekretarzem w Ambasadzie ChRL, w Japonii, następnie w latach 1983-1988 wicedyrektorem Departamentu Spraw Azjatyckich chińskiego MSZ. Od 1988 do 1991 był radcą-ministrem w Ambasadzie ChRL w Japonii, zaś od 1991 do 1993 roku - asystentem ministra spraw zagranicznych. W latach 1993-1998 wiceminister spraw zagranicznych ChRL, następnie 1998-2003 szef chińskiego MSZ. 
Członek Komitetu Centralnego KPCh XV (1997-2002) i XVI (2002-2007) kadencji. W latach 2003-2008 członek Rady Państwa.

</doc>
<doc id="2665753" url="https://pl.wikipedia.org/wiki?curid=2665753" title="National Museum Cardiff">
National Museum Cardiff

National Museum Cardiff (pol. Muzeum Narodowe w Cardiff) – muzeum i galeria sztuki poświęcone historii Walii. Jest położone w centrum Cardiff w Cathays Park. Budynek, w którym mieszczą się zbiory muzealne, został oficjalnie otwarty w 1927 roku. W zbiorach muzeum znajdują się eksponaty z dziedziny archeologii, geologii i historii naturalnej Walii oraz kolekcja dzieł sztuki.
Zbiory.
Kolekcja sztuki.
Kolekcja sztuki Muzeum Narodowego w Cardiff obejmuje 500 lat historii malarstwa rysunku, rzeźby i rzemiosła artystycznego Walii i świata, w tym jedną z najbogatszych w Europie kolekcji dzieł impresjonistów, zebranych w dziale: Impresjonizm i modernizm. Do powstania tych zbiorów przyczyniła się pasja kolekcjonerska sióstr Davies, Gwendoline (1882–1951) i Margaret (1884–1963), które w 1908 roku rozpoczęły gromadzenie dzieł sztuki, tworząc z czasem jedną z największych XX-wiecznych kolekcji sztuki w Wielkiej Brytanii. W latach 1951 i 1963 podarowały one Muzeum Narodowemu łącznie 260 dzieł. Na ich kolekcję (The Davies Sisters collection) składają się obrazy takich artystów jak: William Turner, Jean-Baptiste-Camille Corot, Jean-François Millet, Honoré Daumier, Eugène Carrière, Édouard Manet, Claude Monet, Camille Pissarro, Pierre Puvis de Chavannes, Paul Signac, Paul Cézanne i Vincent van Gogh, rzeźby Auguste'a Rodina oraz prace artystów walijskich: Mosesa Griffitha (1749–1819) i Richarda Wilsona. Oprócz prac impresjonistów i postimpresjonistów w zbiorach sióstr Davies znalazły się dwa obrazy z pracowni Sandro Botticellego, obraz "Obnażanie Chrystusa z szat" El Greca a także eksponaty sztuki współczesnej (prace takich artystów jak Augustus John, Josef Herman, Oskar Kokoschka, Stanley Spencer, Wyndham Lewis, Frank Brangwyn).
Zbiory sztuki w Muzeum Narodowym uzupełniają ponadto kolekcje:
Ewolucja w Walii.
Wystawa obrazująca przebieg ewolucji na terenie Walii (Evolution of Wales) obejmuje przedział czasowy ok. 4,6 miliarda lat. Przegląd chronologiczny wystawy rozpoczyna się od Big Bangu i prowadzi do formowania się Ziemi ukazując kolejne stadia tego procesu (zmiany klimatyczne i środowiskowe, ewolucję życia). Wśród eksponatów tego działu znajdują się m.in.: meteoryty, z których jeden spadł, według relacji świadków, w północnej Walii w 1949, skała księżycowa przywieziona z Księżyca na Ziemię w 1969 przez astronautów uczestniczących w wyprawie Apollo 11 oraz szczątki dinozaurów i mamutów.
Historia naturalna w Walii.
Kolekcja zbiorów przyrodniczych to przegląd historii naturalnej na terenie Walii, począwszy od wybrzeża morskiego aż po lasy w głębi kraju. Imponujące walijskie klify są miejscem kolonii ptaków morskich. Specjalne miejsce zajmuje tu zwłaszcza wyspa Scomer (hrabstwo Pembrokeshire) u wybrzeży południowo-zachodniej Walii, na której znajduje się jedna z największych kolonii ptaków morskich w Europie Północno-Zachodniej. Walijskie lasy, porośnięte drzewami, których wiek dochodzi to 200 lat, to z kolei miejsce życia dzikiej zwierzyny i ptactwa.
Do głównych atrakcji tego działu należą:
Dział archeologiczny.
W tej galerii eksponowane są m.in. szczątki neandertalczyków, pochodzące sprzed ok. 230 000 lat, oraz wykopaliska z okresu podboju wysp brytyjskich przez Rzymian. Eksponaty w galerii obejmują okres chronologiczny od paleolitu poprzez mezolit, neolit, epokę brązu, epokę żelaza, starożytny Rzym po średniowiecze. Z epoki brązu na uwagę zasługuje pochodzący z ok. 2000 roku p.n.e. złoty naszyjnik w kształcie półksiężyca, tzw. Llanllyfni lunula (półksiężyc z Llanllyfni). Z epoki żelaza wyróżnia się odlew przedstawiający mitologiczną bestię. Okres podbojów rzymskich z kolei reprezentuje tzw. Abergavenny Leopard Cup (puchar z lampartem z Abergavenny), prawdopodobnie najpiękniejsze rzymskie naczynie znalezione na terenie Walii. Okres wczesnego średniowiecza reprezentują inskrypcje kamienne i rzeźby, a późnego – źródła pisane i przedmioty kultu religijnego.

</doc>
<doc id="2665768" url="https://pl.wikipedia.org/wiki?curid=2665768" title="Papirus BM 10808">
Papirus BM 10808

Papirus BM 10808 – fragment rękopisu napisanego w języku greckim i egipskim, odkryty w Oksyrynchos. Fragment jest datowany na II wiek n.e. Od 1968 roku przechowywany jest w "Department of Manuscripts" Biblioteki Brytyjskiej (10808).
Manuskrypt został napisany na papirusie w formie zwoju. Rozmiary zachowanego fragmentu wynoszą 29,2 na 16,5 cm. Fragment ten zawiera dwie kolumny, z których jedna zachowała się niemal w całości i zawiera 53 linijki a druga tylko fragmentarycznie i zawiera urywki 12 linii. Tekst zawiera trzy magiczne zaklęcia wypowiadane przed trzema demonami, aby zwalczyć gorączkę.

</doc>
<doc id="2665779" url="https://pl.wikipedia.org/wiki?curid=2665779" title="Westminster Millennium Pier">
Westminster Millennium Pier

Westminster Millennium Pier – przystań na Tamizie znajdująca się w City of Westminster w Londynie (Wielka Brytania). Obsługiwana jest przez London River Services. Znajduje się tuż obok Westminster Bridge, w pobliżu jednej z najsłynniejszych atrakcji Londynu - Big Bena.
Budowa przystani została z finansowana z funduszy Millennium Commission, jako część projektu "Thames 2000". Westminster Millennium Pier był jednym z pięciu nowych pirsów otwartych w 2000 roku na Tamizie. 

</doc>
<doc id="2665810" url="https://pl.wikipedia.org/wiki?curid=2665810" title="Society for the Advancement of Material and Process Engineering">
Society for the Advancement of Material and Process Engineering

Society for the Advancement of Material and Process Engineering (SAMPE) – amerykańskie stowarzyszenie zawodowe grupujące specjalistów w zakresie inżynierii materiałowej i inżynierii procesów założone w 1944 roku. Siedziba stowarzyszenia znajduje się w mieście Covina w Kalifornii; organizacja działa na całym świecie, m.in. w Europie, Japonii i Chinach.
SAMPE powstało w 1944 roku jako Society of Aircraft Material and Process Engineers. Pod koniec lat 50. XX wieku nazwa została zmieniona na Society of Aerospace Material and Process Engineers. Od 1973 roku stowarzyszenie działa pod obecną nazwą.
Society for the Advancement of Material and Process Engineering wydaje "SAMPE Journal", w którym ukazują się artykuły naukowe poświęcone inżynierii materiałowej i inżynierii procesów. Do 2011 roku publikowano również czasopismo "Journal of Advanced Materials".

</doc>
<doc id="2665866" url="https://pl.wikipedia.org/wiki?curid=2665866" title="Papirus Oxyrhynchus 1786">
Papirus Oxyrhynchus 1786

Papirus Oxyrhynchus 1786 oznaczany jako "P.Oxy.XV 1786" – rękopis zawierający najstarszy znany fragment chrześcijańskiego hymnu napisany w języku greckim zawierający słowa oraz adnotacje muzyczne. Papirus ten został odkryty przez "Bernarda Grenfella" i "Arthura Hunta" w 1918 roku w Oksyrynchos. Fragment jest datowany na koniec III wiek n.e. Przechowywany jest w Papyrology Rooms, Sackler Library w Oksfordzie (P.Oxy.XV 1785). Tekst został opublikowany przez Hunta w 1922 roku.
Manuskrypt został napisany na papirusie w formie zwoju. Rozmiary zachowanego fragmentu wynoszą 29,6 na 5 cm.

</doc>
<doc id="2665927" url="https://pl.wikipedia.org/wiki?curid=2665927" title="Parafia Najświętszego Serca Pana Jezusa w Szówsku">
Parafia Najświętszego Serca Pana Jezusa w Szówsku

Parafia Najświętszego Serca Pana Jezusa w Szówsku – rzymskokatolicka parafia należąca do dekanatu Jarosław III, w archidiecezji przemyskiej.
Historia.
Szówsko należało do parafii Kolegiackiej w Jarosławiu. W 1905 roku z inicjatywy wójta Marcina Berezy, Feliksa Krauza i Marcina Ochaba założono cmentarz. W latach 1905–1910 książę Jerzy Konstanty Czartoryski zbudował ochronkę dla sióstr Służebniczek Starowiejskich, w której znajdowała się kaplica dla mszy pogrzebowych.
W 1938 roku rozpoczęto budowę murowanego kościoła, według projektu architekta W. Dajczaka, a w 1939 roku bp Franciszek Barda dokonał poświęcenia kamienia węgielnego i fundamentów. W 1942 roku został poświęcony kościół pw. "Najświętszego Serca Pana Jezusa", którego dalsza budowa trwała do 1960 roku. 12 marca 1942 roku erygowano parafię, a 7 stycznia 1943 roku potwierdzono erygowanie parafii w Szówsku. 
Gdy kościół okazał się za mały na potrzeby parafii, w latach 1997–2009 dokonano rozbudowy i remontu kościoła. 23 października 2009 roku odbyła się konsekracja kościoła, której dokonał abp Józef Michalik.
Na terenie parafii jest 2 550 wiernych. Teren parafii obejmuje ulice: Dojazdowa, Farmerów, Floriańska, Kasztanowa, Koniaczowska, Kościelna, Lubelska, Parkowa, Pieczarkowa, Pogodna, Sanowa, Setna, Słoneczna, Sportowa, Wiosenna, Wola, Wolska, Zielona.

</doc>
<doc id="2665948" url="https://pl.wikipedia.org/wiki?curid=2665948" title="Prefontaine Classic 2012">
Prefontaine Classic 2012

Prefontaine Classic 2012 – mityng lekkoatletyczny, który odbywał się 1 i 2 czerwca na stadionie Hayward Field w Eugene na zachodnim wybrzeżu Stanów Zjednoczonych. Zawody wchodziły w skład cyklu mityngów Diamentowej Ligi.
Bieg na 10 000 m.
Bieg na 10 000 metrów mężczyzn był finałem kenijskich kwalifikacji na tym dystansie na igrzyska olimpijskie w Londynie.
Rekordy.
Podczas mityngu ustanowiono 3 krajowe rekordy w kategorii seniorów:

</doc>
<doc id="2665958" url="https://pl.wikipedia.org/wiki?curid=2665958" title="Bracia Figo Fagot">
Bracia Figo Fagot

Bracia Figo Fagot (w skrócie BFF) – polski zespół muzyczny założony w Warszawie przez Bartosza Walaszka i Piotra Połacia, grający prześmiewczą formę disco polo.
Historia.
Początki grupy sięgają września 2010, kiedy Git Produkcja rozpoczęła kręcenie serialu komediowego pt. Kaliber 200 volt, emitowanego na kanale rbl.tv w 2011. Na potrzeby każdego odcinka był przygotowywany miniteledysk w stylu disco polo z wyraźnie nieklasycznymi tekstami tego gatunku muzycznego charakteryzującymi się czarnym humorem. Po udostępnieniu serialu szerszej publiczności na oficjalnym kanale YouTube stacji Rebel:tv rozległy się prośby fanów serialu o faktyczne założenie zespołu wykonującego taką muzykę. Zespół zadebiutował na IV Festiwalu Twórczości Żenującej „Zacieralia” odbywającym się 15 stycznia 2011 w warszawskim klubie muzycznym Progresja, gdzie wykonywał piosenki z nakręconego serialu. Nagranie studyjnej, debiutanckiej płyty "Na bogatości" nastąpiło dopiero rok później.
Fragmenty utworów Braci Figo Fagot występują także w kreskówkach Git Produkcji, m.in. w Kapitanie Bomba w odcinku 95 „Admirał Jachaś” lub kinowej wersji Kapitana Bomby pt. „Kutapokalipsa”.
5 października 2013 odbyła się premiera drugiej płyty zespołu o nazwie "Eleganckie chłopaki". Gościnnie wystąpił na niej Czesław Mozil.
Muzyka.
Muzyka wykonywana przez Braci Figo Fagot powszechnie zaliczana jest do gatunku disco polo. Piotr Połać (Figo) zaznacza jednak, że jest to miejska odmiana tego nurtu – disco w rytmie polo. Od wiejskiego ma ją odróżniać m.in. „skomplikowane zabiegi muzyczne, pocięta rytmika i inna estetyka”. Muzycy przyznają, że nie celują w publiczność zgromadzoną w remizach i na „wiejskich potańcówkach”. W przeciwieństwie do typowych muzyków disco polo na koncertach grają na żywo i nie śpiewają z playbacku.
Nagrody.
12 lutego 2014 r. na gali w Chorzowie Bracia Figo Fagot odebrali nagrodę w plebiscycie Niegrzeczni 2014, wygrana w kategorii Niegrzeczny Artysta.
Piotr Połać został uznany za najlepszego polskiego muzyka 2014 roku według magazynu Metal Hammer.
Kontrowersje.
Teksty BFF są uznawane za dość kontrowersyjne. W piosenkach „Małgoś Głupia”, „Bożenka”, „Bujaj łbem do przodu”, „Nigdy nie wierz mu...” i „Jak już coś jeb*ć, to tylko wódę”, występuje motyw związany z narodowością romską. Stowarzyszenie Romów w Polsce złożyło w maju 2013 r. w poznańskiej prokuraturze zawiadomienie, w którym zarzucono zespołowi nawoływanie do nienawiści na tle różnic narodowościowych. Po umorzeniu sprawy Stowarzyszenie zwróciło się do Prokuratora Generalnego, który w czerwcu 2013 r. przekazał sprawę Prokuraturze Apelacyjnej w Warszawie.
Piotr Połać na zarzuty dotyczące nienawiści odpowiada następująco: 

</doc>
<doc id="2665966" url="https://pl.wikipedia.org/wiki?curid=2665966" title="NASCAR Grand National Series 1959">
NASCAR Grand National Series 1959

Sezon 1959 w wyścigach NASCAR rozpoczął się 9 listopada 1958 a zakończył 25 października 1959. Zwyciężył Lee Petty, który zdobył 11792 punktów w klasyfikacji generalnej (zwyciężał 11-krotnie). Po raz pierwszy w historii serii NASCAR, rozegrano prestiżowy wyścig Daytona 500.

</doc>
<doc id="2665986" url="https://pl.wikipedia.org/wiki?curid=2665986" title="Strefa Niemczy">
Strefa Niemczy

Strefa Niemczy, lineament Niemczy, strefa ścinania Niemczy – jednostka geologiczna na bloku przedsudeckim (Przedgórzu Sudeckim).
Strefa Niemczy jest niewielką, ale ważną i wyraźnie wyodrębnioną jednostką na bloku przedsudeckim. Rozciąga się w kierunku południkowym na długości ok. 20-30 km i szerokości ok. 5 km. Na zachodzie graniczy z masywem gabrowym Ślęży, masywem Gogołów-Jordanów, masywem serpentynitowym Szklar, masywem gabrowym Brzeźnicy, masywem serpentynitowym Braszowic, blokiem sowiogórskim, na wschodzie z metamorfikiem niemczańskim. Na południu obcięta jest uskokiem sudeckim brzeżnym, na północy zakrywają ją osady kenozoiczne).
Strefa Niemczy zbudowana jest ze skał metamorficznych, których wiek jest przedmiotem różnych interpretacji. Są to skały silnie zmienione tektonicznie: gnejsy, mylonity, blastomylonity, łupki łyszczykowe, łupki łyszczykowo-grafitowe, kwarcyty, amfibolity, serpentynity. W jej obrębie tkwią ciała tzw. "sjenity niemczańskie" (głównie granodioryty).
Nowa, proponowana nazwa – strefa ścinania Niemczy, w skrócie Strefa Niemczy.
Skały Strefy Niemczy budują środkową część Wzgórz Niemczańsko-Strzelińskich (m.in. Wzgórza Dębowe i Wzgórza Szklarskie).

</doc>
<doc id="2665988" url="https://pl.wikipedia.org/wiki?curid=2665988" title="Dom miasta Saint-Etienne w Katowicach">
Dom miasta Saint-Etienne w Katowicach

Dom Miasta Saint-Étienne w Katowicach – Dom współpracy polsko-francuskiej (D.M.SE.K.) zajmujący się wspieraniem i doradztwem dla firm francuskich, zainteresowanych rynkiem regionu Śląska oraz współpracą z funkcjonującymi tam przedsiębiorstwami. Działalność została zainaugurowana 9 września 1998 roku przez Prezydenta miasta Katowice oraz Mera miasta Saint-Étienne, 5 lat po podpisaniu umowy bliźniaczej między Saint-Étienne (departament Loara) a Katowicami (Śląsk). Dom miasta Saint-Etienne mieści się przy ulicy Różyckiego 14c w Katowicach. 
Historia.
Pierwszy kontakt przedstawicieli Górnego Śląska i Regionu Rhône-Alpes odbył się w marcu 1991 roku- wtedy to delegacja Województwa Śląskiego złożyła oficjalną wizytę w Regionie Rhône-Alpes (została ona zorganizowana m.in. przez B.GEHIN, A. TARDY...). W sierpniu Prezydent Katowic J.ŚMIAŁEK przebywał w Saint-Étienne na zaproszenie władz miasta. 
Utworzenie ASEKA w 1992r
W lutym 1992r, P. François DUBANCHET, ówczesny Mer Saint-Étienne, zadecydował o utworzeniu Stowarzyszenia Saint-Etienne-Katowice (Association Saint- Etienne- Katowice), którego został Przewodniczącym. Cele działającego do dziś Stowarzyszenia są następujące: 
Utworzenie i ożywienie kontaktów bliźniaczych obu miast,
towarzyszenie ich wzajemnemu rozwojowi, 
zapewnienie spójności projektów partnerskich, 
inicjowanie i uczestnictwo w działaniach o charakterze gospodarczym i kulturalnym.
1994r : podpisanie umowy o miastach bliźniaczych
Dnia 9 września 1998 r. uroczyście zainaugurowano działalność Domu Miasta Saint- Étienne w Katowicach (MSEK), którego zarządzanie powierzono Stowarzyszeniu Saint-Etienne-Katowice ASEKA (obecnie ASEMKA).
Misja.
Główną misją Domu Miasta Saint-Etienne w Katowicach (D.M.SE.K.) jest wspieranie i doradztwo dla firm francuskich oraz współpracą z funkcjonującymi tam przedsiębiorstwami. Wspomaga także firmy polskie poszukujące partnerów we Francji, służy pomocą w rozpoznaniu rynku lokalnego i ogólnokrajowego. Przeprowadzane przez D.M.SE.K.
Akcje społeczno-kulturalne Domu Miast Saint-Etienne w Katowicach wpisują się w krajobraz imprez kulturalnych dwóch miast bliźniaczych: Saint-Étienne i Katowice. D.M.SE.K. przyczynia się do rozpowszechniania kultury polskiej we Francji organizując koncerty chórów, muzyki poważnej, spektakle teatralne, wystawy oraz spotkania tematyczne dla wszystkich, którzy interesują się polską kulturą. Polscy pisarze i wydawnictwa regularnie uczestniczą w obchodach Święta Książki w Saint-Étienne.

</doc>
<doc id="2665996" url="https://pl.wikipedia.org/wiki?curid=2665996" title="Jezioro Łobez">
Jezioro Łobez



</doc>
<doc id="2666013" url="https://pl.wikipedia.org/wiki?curid=2666013" title="Dacia Dokker">
Dacia Dokker

Dacia Dokker – samochód osobowo-dostawczy klasy kompaktowej produkowany pod rumuńską marką Dacia w latach 2012–2021.
Historia i opis modelu.
Model Dokker opracowany został w ramach ofensywy modelowej Dacii, która skutkowała modernizacją i rozbudową oferty rumuńskiego producenta w 2012 roku. Pojazd zaprezentowano oficjalnie w maju 2012 podczas wystawy samochodowej w marokańskiej Casablance zarówno w odmianie osobowej, jak i dostawczej.
Samochód powstał na bazie debiutującego w międzyczasie minivana Lodgy, będąc z nim identycznym do przedniego rzędu siedzeń - taki sam został pas przedni, drzwi kierowcy i pasażera i deska rozdzielcza.
Jednocześnie, unikalną cechą Dokkera stała się wyżej poprowadzona linia dachu, dzielona asymetryczna tylna klapa przedziału transportowo-bagażowego, a także przesuwany drugi rząd drzwi. Podstawowy model ma je tylko po prawej, a za dopłatą - znajdują się one po obu stronach.
Dacia Dokker zajęła drugie miejsce w europejskim plebiscycie samochodowym pt. "Van of the Year 2013".
Dokker Stepway.
We wrześniu 2014 roku Dacia zaprezentowała Dokkera w znanej z innych modeli odmianie Dokker Stepway, nawiązującej wizualnie do samochodów typu SUV i znaną dotychczas z miejskiego Sandero.
Samochód otrzymał obszerny zakres wizualnych modyfikacji, na czele z dużym napisem "Stepway" na obu parach przednich drzwi. Ponadto, pakiet różnic objął m.in. zmodyfikowane zderzaki i relingi dachowe ze srebrnymi elementami, a także plastikowe listwy ochronne, które umieszczono na zderzakach, nadkolach i progach. Pojazd trafił do oferty jest z benzynowym silnikiem TCe o mocy 115 KM lub wysokoprężnym DCi rozwijającym 90 KM.
Lifting.
W styczniu 2017 roku Dacia Dokker razem z pokrewnym modelem Lodgy przeszła drobną restylizację nadwozia, która przyniosła nowy wzór atrapy chłodnicy o wzorze chromowanych krat, przemodelowaną klapę bagażnika, nowe wzory alufelg, czteroramienne koło kierownicy oraz nową fakturę mateirałów wykończeniowych.
Sprzedaż.
Dokker został zbudowany z myślą o wszystkich rynkach, na których obecna jest Dacia, poczynając od Maroka i Afryki Północnej w lipcu 2012 roku, we wrześniu tego samego roku obejmując także Europę, Turcję i francuskie terytoria zamorskie. Z ceną 29 900 zł netto za podstawowy wariant dostawczy, Dacia Dokker w momencie debiutu rynkowego w 2012 roku była wówczas najtańszym samochodem dostawczym w Polsce.
W 2016 roku Dacia Dokker trafiła do sprzedaży także pod pokrewną koncernowo marką Renault jako Renault Dokker m.in. w Chile i na Bliskim Wschodzie, a w 2017 roku także w Rosji, na Ukrainie i innych krajach byłego Związku Radzieckiego.
Od 2018 roku Dacia Dokker sprzedawana i produkowana jest z kolei także Argentynie, gdzie przyjęła postać następcy pierwszej generacji Renault Kangoo, którą wytwarzano tam nieprzerwanie przez 20 lat. Samochód zyskał przemodelowany pas przedni, trafiając w 2019 roku na eksport także do innych państw Ameryki Łacińskiej jak Kolumbia czy Meksyk.
Koniec produkcji i następca.
Po 8 latach rynkowej obecności, w listopadzie 2020 roku ogłoszono, że model Dokker zostanie wycofany z oferty Dacii i po gruntownej modernizacji zasili ofertę macierzystego Renault jako tańsza alternatywa dla debiutującej kolejnej generacji modelu Kangoo. Samochód trafił do produkcji i sprzedaży pod nazwą Renault Express wiosną 2021 roku - w Europie wyłącznie jako dostawczy furgon, a w Afryce Północnej, Turcji, Rosji i na Ukrainie także jako osobowy kombivan. Na rynkach europejskich funkcję, którą dotychczas pełnił osobowy wariant Dokkera, przejął nowy model Jogger zastępujący także Logana MCV i Lodgy.
Wersje wyposażeniowe.
Kombi.
Samochód wyposażyć można było m.in. w klimatyzację, system multimedialny z 7-calowym dotykowym wyświetlaczem z nawigacją GPS, system Plug&amp;Radio, ABS, system elektronicznej korekty toru jazdy (ESC), trzypunktowe pasy bezpieczeństwa, regulowane zagłówki, poduszkę powietrzną pasażera, boczne poduszki powietrzne przednie, system Isofix, system informujący o niezapięciu przez pasażerów pasów (SBR), system wspomagania parkowania tyłem, podgrzewane przednie fotele, ESP, alufelgi.
Van.
Wersję van wyposażyć można było w system wspomagania parkowania tyłem, gniazdo odbioru mocy, okablowanie do zabudowy, klimatyzację oraz w pakiety: 

</doc>
<doc id="2666024" url="https://pl.wikipedia.org/wiki?curid=2666024" title="Reprezentacja Korei Południowej w rugby union mężczyzn">
Reprezentacja Korei Południowej w rugby union mężczyzn

Reprezentacja Korei Południowej w rugby union mężczyzn – zespół rugby union, biorący udział w imieniu Korei Południowej w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Koreański Związek Rugby, członek Asia Rugby oraz World Rugby.
Swój debiut na arenie międzynarodowej zaliczyła w przegranym meczu z Japonią 16 marca 1969 r. 
Wystąpiła w obu rozegranych turniejach rugby union na igrzyskach azjatyckich, zarówno w 1998, jak i w 2002 zdobywając złote medale. Od 2008 roku uczestniczy natomiast w Asian Five Nations.
Dotychczas reprezentacji Korei Południowej nie udało się zakwalifikować do finałowego turnieju o Puchar Świata. Cztery razy jednak znalazła się w meczu decydującym o awansie na tę imprezę – w azjatyckich kwalifikacjach do PŚ 1995 uległa Japonii, a trzykrotnie na ich drodze stanęła drużyna Tonga w barażach do PŚ 1999, PŚ 2003 i PŚ 2007.

</doc>
<doc id="2666031" url="https://pl.wikipedia.org/wiki?curid=2666031" title="Metamorfik niemczański">
Metamorfik niemczański

Metamorfik niemczański, synklinorium Wzgórz Niemczańskich – jednostka geologiczna na bloku przedsudeckim (Przedgórzu Sudeckim).
Metamorfik niemczański jest niewielką jednostką na bloku przedsudeckim. Na zachodzie graniczy ze strefą Niemczy, na wschodzie z metamorfikiem Wzgórz Strzelińskich i metamorfikiem Doboszowic. Na południu obcięty jest uskokiem sudeckim brzeżnym, na północy zakrywają ją osady kenozoiczne).
Metamorfik niemczański zbudowany jest ze metamorficznych, prawdopodobnie staropaleozoicznych, być może też proterozoicznych. Są to głównie łupki łyszczykowe, a ponadto: łupki łyszczykowo-grafitowe, wapienie krystaliczne, kwarcyty, amfibolity, gnejsy, łupki kwarcytowo-grafitowe.
Nowa, proponowana nazwa - metamorficzne pasmo fałdowe Kamieńca Ząbkowickiego, w skrócie pasmo Kamieńca Ząbkowickiego lub pasmo kamienieckie.
Skały metamorfik niemczańskiego budują południową część Wzgórz Niemczańsko-Strzelińskich (m.in. Wzgórza Dębowe i Wzgórza Dobrzenieckie).

</doc>
<doc id="2666061" url="https://pl.wikipedia.org/wiki?curid=2666061" title="Cerkiew Świętych Apostołów Piotra i Pawła w Rajsku">
Cerkiew Świętych Apostołów Piotra i Pawła w Rajsku

Cerkiew pod wezwaniem Świętych Apostołów Piotra i Pawła – prawosławna cerkiew parafialna w Rajsku. Należy do dekanatu Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego.
Historia.
Cerkiew została zbudowana w 1912 w Poturzynie koło Tomaszowa Lubelskiego. Po wysiedleniu ze wsi ludności prawosławnej w ramach Akcji „Wisła” (1947) świątynia została zamknięta. Przez kilkanaście lat budynek służył jako magazyn nawozów. W 1962 cerkiew przewieziono do Rajska. Po zrekonstruowaniu, wyremontowaniu i wyposażeniu, świątynia została konsekrowana 18 lipca 1971. Ponowna konsekracja miała miejsce 13 czerwca 2020 r.; dokonali jej metropolita warszawski i całej Polski Sawa oraz arcybiskup bielski Grzegorz.
Cerkiew wpisano do rejestru zabytków 11 listopada 2000 pod nr A-14.
Architektura.
Budowla drewniana, o konstrukcji zrębowej, wzniesiona na planie krzyża greckiego. Od frontu kruchta poprzedzona zadaszonym gankiem. Nawa z częścią centralną zbudowaną na planie kwadratu i transeptem zamkniętym prostokątnie z obydwu stron. Prezbiterium mniejsze od nawy, zamknięte trójbocznie, z dwiema bocznymi zakrystiami. Nad kruchtą ośmioboczna wieża zwieńczona ostrosłupowym hełmem. Dachy cerkwi blaszane. Nad środkową częścią nawy ośmioboczna wieża z kopulastym dachem zwieńczonym baniastym hełmem; nad krańcami transeptu dachy dwuspadowe. Nad prezbiterium wieżyczka zwieńczona baniastym hełmem.

</doc>
<doc id="2666076" url="https://pl.wikipedia.org/wiki?curid=2666076" title="Mleko zbożowe">
Mleko zbożowe

Mleko zbożowe − napój, zamiennik mleka pochodzenia zwierzęcego wytwarzany z przeważnie sfermentowanych nasion zbóż lub mąki. Mleko zbożowe może być wytwarzane z owsa, orkiszu, ryżu, pszenicy, pszenicy samopszej, komosy ryżowej.
Mleko zbożowe przypomina wyglądem mleko krowie. Wartość odżywcza zależy od rodzaju i gatunku użytego zboża. Zawiera mniej protein, a więcej węglowodanów niż mleko krowie. Może zawierać wapń i pewne witaminy, zwłaszcza witaminę B12, które zostały dodane w toku produkcji.
Ubogie w kwasy tłuszczowe, nie zawiera cholesterolu, tłuszczu mlecznego, ani laktozy − przez co jest szczególnie polecane dla osób cierpiących na nietolerancję laktozy, jak również ze skazą białkową.
Na rynku dostępne są napoje aromatyzowane o różnych smakach, m.in. truskawkowym, waniliowym, czekoladowym.

</doc>
<doc id="2666101" url="https://pl.wikipedia.org/wiki?curid=2666101" title="Mercedes Citan">
Mercedes Citan



</doc>
<doc id="2666105" url="https://pl.wikipedia.org/wiki?curid=2666105" title="Silvio Vella">
Silvio Vella

Silvio Vella (ur. 8 lutego 1967 w Toronto) – maltański piłkarz grający na pozycji środkowego obrońcy. W swojej karierze rozegrał 90 meczów w reprezentacji Malty i strzelił w nich 1 gola.
Kariera klubowa.
Karierę piłkarską Vella rozpoczynał w klubie Rabat Ajax. W 1985 roku awansował do kadry pierwszej drużyny i wtedy też zadebiutował w niej w maltańskiej Premier League. W debiutanckim sezonie wywalczył z Rabatem tytuł mistrza Malty. W Rabacie występował do końca sezonu 1993/1994. W tamtym sezonie został wybrany Piłkarzem Roku na Malcie.
W 1994 roku Vella został piłkarzem Hiberniansu FC. W sezonie 1994/1995 wywalczył z Hiberniansem mistrzostwo Malty, a sukces ten powtórzył także w sezonie 2001/2002. W sezonie 1997/1998 zdobył z Hiberniansem swój jedyny w karierze Puchar Malty. W 2002 roku zakończył w Hiberniansie swoją karierę sportową.
Kariera reprezentacyjna.
W reprezentacji Malty Vella zadebiutował 18 października 1988 roku w przegranym 0:2 towarzyskim meczu z Izraelem, rozegranym w Beer Szewie. W swojej karierze grał między innymi w: eliminacjach do MŚ 1990, Euro 92, MŚ 1994, Euro 96, MŚ 1998 i Euro 2000. Od 1988 do 2000 roku rozegrał w kadrze narodowej 90 meczów i strzelił w nich 1 gola.
Kariera trenerska.
W czerwcu 2010 został trenerem Rabatu Ajax.

</doc>
<doc id="2666124" url="https://pl.wikipedia.org/wiki?curid=2666124" title="Jannik Vestergaard">
Jannik Vestergaard

Jannik Vestergaard (ur. 3 sierpnia 1992 w Kopenhadze) – duński piłkarz niemieckiego pochodzenia występujący na pozycji obrońcy w angielskim klubie Leicester City.
Życie prywatne.
Jego ojciec jest Duńczykiem, a matka Niemką. Urodził się i dorastał w Kopenhadze.
Jego niemiecki dziadek Hannes Schröers i wujek Jan Schröers również byli piłkarzami i grali odpowiednio dla: Fortuny Düsseldorf i Bayer 05 Uerdingen. Jego kuzyn Mika Schröers gra w drużynach młodzieżowych Borussii Mönchengladbach.
Ma dziewczynę o imieniu Pernille, a także psa o imieniu Brady.
Kariera klubowa.
Vestergaard grał dla drużyn młodzieżowych Brøndby. Karierę w Niemczech rozpoczął w klubie TSG 1899 Hoffenheim. W styczniu 2015 roku przeniósł się do Werderu Brema. 11 czerwca 2016 roku podpisał kontrakt z Borussią Mönchengladbach za kwotę ok. 12 mln euro, oraz premie, które mogą wzrosnąć w zależności od występów zawodnika
13 lipca 2018 roku związał się czteroletnim kontraktem z Southampton.
Kariera reprezentacyjna.
Vestergaard reprezentował reprezentacje U-18, U-19, U-20, oraz U-21. W sierpniu 2013 roku otrzymał pierwsze powołanie do dorosłej drużyny, a zadebiutował w meczu z Polską. Pierwszą bramkę dla Danii zdobył w starciu ze Szwecją w meczu eliminacyjnym do Mistrzostw Europy w dniu 17 listopada 2015.
Reprezentował drużynę Danii U-21 na Mistrzostwach Europy do lat 21 w Czechach w 2015 roku.
W maju 2018 roku Vestergaard znalazł się w szerokiej kadrze Danii we wstępnym składzie 35-osobowym na Mistrzostwa Świata w Piłce Nożnej w Rosji. Na Mundialu był głównie rezerwowym, a jego drużyna narodowa odpadła w ćwierćfinale po serii rzutów karnych z Chorwacją.

</doc>
<doc id="2666142" url="https://pl.wikipedia.org/wiki?curid=2666142" title="Abana">
Abana



</doc>
<doc id="2666155" url="https://pl.wikipedia.org/wiki?curid=2666155" title="Góry Terektyńskie">
Góry Terektyńskie

Góry Terektyńskie (ros. Теректинский хребет, "Tieriektinskij chriebiet") – pasmo górskie w azjatyckiej części Rosji, w centralnej części Ałtaju. Rozciąga się na długości ok. 120 km. Najwyższy szczyt pasma wznosi się na wysokość 2927 m n.p.m. (według innych źródeł 2820 m n.p.m.). Góry zbudowane są głównie z łupków krystalicznych i skał wylewnych. Zbocza północne porośnięte są lasami sosnowymi, jodłowymi i modrzewiowymi. Na zboczach południowych przeważają lasy jodłowe. Powyżej 2000 m n.p.m. występują zarośla brzóz i wierzby karłowatej. W najwyższych partiach znajdują się łąki alpejskie i tundra górska.

</doc>
<doc id="2666184" url="https://pl.wikipedia.org/wiki?curid=2666184" title="Christo Radewski">
Christo Radewski

Christo Radewski, bułg. Христо Радевски (ur. 10 października 1903 w Beliszu, zm. 14 lutego 1996 w Sofii) – bułgarski poeta, publicysta, satyryk, tłumacz i autor tekstów dla dzieci. Był działaczem ruchu komunistycznego i członkiem Bułgarskiej Partii Komunistycznej od 1927 r.
Radewski urodził się we wsi Belisz, położonej niedaleko miasta Trojan. W 1923 r. ukończył w Łoweczu szkołę pedagogiczną i podjął studia romanistyczne na uniwersytecie sofijskim.
Zadebiutował w 1924 r. na łamach lewicowego czasopisma humorystycznego "Zwynar" ("Dzwonnik"). Podjął później współpracę z pismami "Nakowałnja", "Nowini", a w latach 1929–1934 redagował komunistyczne pismo "RLF", którego był współzałożycielem.
Opublikowany w 1932 r. tomik wierszy "Kym partijata" ("Do partii") stał się deklaracją poetycką lewicujących poetów ugrupowania RLF. Była to twórczość nawiązująca do dorobku Christo Smirnenskiego i rosyjskiej poezji lewicowej.
Istotnym elementem twórczości Radewskiego były teksty humorystyczne i satyryczne, opowiadania, felietony i wiersze, publikowane w powojennych tomach "Te oszte żiwejat" (1959), "Satira" (1961), "100 basni" (1962).
Radewski przekładał na język bułgarski wiersze klasycznych poetów rosyjskich (Puszkina, Lermontowa, Gogola i in.).
W latach 1949–1958 był przewodniczącym Związku Pisarzy Bułgarskich.

</doc>
<doc id="2666194" url="https://pl.wikipedia.org/wiki?curid=2666194" title="Pękawka (potok)">
Pękawka (potok)

Pękawka – potok w południowo-zachodniej Polsce, w woj. dolnośląskim, na Pogórzu Izerskim, w prawym dorzeczu Kwisy, długość 1,7 km, źródła na wysokości ok. 410 m n.p.m., ujście – ok. 400 m n.p.m..
Opis.
Wypływa w południowej części Pogórza Izerskiego, w Kotlinie Mirskiej, u stóp północnych zboczy Kamienickiego Grzbietu Gór Izerskich, na zachód od Gierczyna. Płynie ku północy. Między Gierczynem, Mlądzem a Mirskiem uchodzi do Dzieży, choć niektóre źródła podają, że to Dzieża wpada do Pękawki.

</doc>
<doc id="2666206" url="https://pl.wikipedia.org/wiki?curid=2666206" title="Iroda Tuliaganowa">
Iroda Tuliaganowa



</doc>
<doc id="2666213" url="https://pl.wikipedia.org/wiki?curid=2666213" title="Warwara Lepczenko">
Warwara Lepczenko



</doc>
<doc id="2666230" url="https://pl.wikipedia.org/wiki?curid=2666230" title="Alexander Stadium">
Alexander Stadium

Alexander Stadium – stadion lekkoatletyczny zlokalizowany w Perry Park w Birmingham. Obiekt spełnia wymagania IAAF względem przepisów budowy obiektów, dzięki czemu od 2011 roku rozgrywane są na nim zawody Aviva Birmingham Grand Prix wchodzące w cykl imprez Diamentowej Ligi.

</doc>
<doc id="2666252" url="https://pl.wikipedia.org/wiki?curid=2666252" title="Iroda Tulaganowa">
Iroda Tulaganowa



</doc>
<doc id="2666264" url="https://pl.wikipedia.org/wiki?curid=2666264" title="Czartowskie Skały (Pogórze Izerskie)">
Czartowskie Skały (Pogórze Izerskie)

Czartowskie Skały (niem. "Pützkirche") – grupa skałek w południowo-zachodniej Polsce, w Sudetach Zachodnich, na Pogórzu Izerskim.
Położenie i opis.
Czartowskie Skały położone są we wschodniej części Pogórza Izerskiego, w północno-wschodniej części Przedgórza Rębiszowskiego, na północ od miejscowości Janice. Skałki znajdują się na południowo-wschodnim zboczu bezimiennego wzniesienia (ok. 481 m n.p.m.), na wysokości ok. 475 m n.p.m. Mają kilka metrów wysokości. Zbudowane są z gnejsów oczkowych (granitognejsów), należących do bloku karkonosko-izerskiego (metamorfiku izerskiego).
Szlaki turystyczne.
W pobliżu, u podnóża wzniesienia przechodzi szlak turystyczny: 

</doc>
<doc id="2666284" url="https://pl.wikipedia.org/wiki?curid=2666284" title="Park Narodowy Leuser">
Park Narodowy Leuser

Park Narodowy Leuser – park narodowy położony w Indonezji, w północno-zachodniej części Sumatry. Został założony w 1980 roku. Powierzchnia 7927 km2. Zajmuje górskie tereny, rozczłonkowane głębokimi dolinami należącymi do dorzecza rzek Alas i Kruet. W krajobrazie dominują potężne masywy gór Leuser (3381 m n.p.m.) i Kemiri (3314 m n.p.m.). W parku występuje piętrowość roślinna – wilgotny las równikowy powyżej 1500 m n.p.m. przechodzi w wilgotny las górski. Wyżej rosną niskie lasy iglaste oraz zbiorowiska trawiaste. Charakteryzuje się bogactwem flory i fauny. Park jest ostoją dla zagrożonego wyginięciem nosorożca sumatrzańskiego. Żyje tu także 246 gatunków gadów i płazów, 320 gatunków ptaków i 176 ssaków, m.in.: tapir malajski, jeleń mundżak, słoń indyjski, wydra, liczne gatunki małp (orangutany sumatrzańskie, siamangi, langury, gibbony białorękie, makaki), a z drapieżników – tygrys sumatrzański, lampart i niedźwiedź malajski. Od 1981 roku jest rezerwatem biosfery UNESCO.

</doc>
<doc id="2666303" url="https://pl.wikipedia.org/wiki?curid=2666303" title="Kazimierz Michalik (1912–1996)">
Kazimierz Michalik (1912–1996)

Kazimierz Michalik (ur. 15 lutego 1912 w Garwolinie, zm. 24 lipca 1996 w Warszawie) – polski geodeta.
Życiorys.
W 1931 ukończył naukę w Państwowej Szkole Mierniczej w Warszawie i rozpoczął pracę mierniczego, był członkiem Związku Mierniczych Przysięgłych Rzeczypospolitej Polskiej. Podczas II wojny światowej był biegłym w garwolińskim Sądzie Grodzkim.
Po wyzwoleniu podjął pracę w urzędzie pełnomocnika PKWN ds. reformy rolnej, rok później awansował na podkomisarza ziemskiego w garwolińskim Urzędzie Ziemskim. Od 1946 działał Związku Mierniczych Rzeczypospolitej Polskiej, a następnie w Stowarzyszeniu Geodetów Polskich. W 1949 przeprowadził się do Warszawy i znalazł zatrudnienie w Warszawskim Okręgowym Przedsiębiorstwie Geodezyjnym. W 1959 stanął przed komisją weryfikacyjną na Politechnice Warszawskiej i otrzymał tytuł inżyniera, równocześnie zaczął pracę w Warszawskim Przedsiębiorstwie Geodezyjnym, gdzie pracował do przejścia na emeryturę w 1978. Od 1962 był sekretarzem Stowarzyszenia Geodetów Polskich, a od 1980 do 1992 pełnił funkcję wiceprzewodniczącego. W uznaniu zasług dla rozwoju polskiej geodezji oraz zaangażowanie w działalność Stowarzyszenia w 1986 Kazimierz Michalik otrzymał tytuł Członka Honorowego Stowarzyszenia Geodetów Polskich, ponadto odznaczony został Krzyżem Kawalerskim Orderu Odrodzenia Polski i innymi wyróżnieniami i odznaczeniami państwowymi. Pochowany na cmentarzu Bródnowskim (kwatera 85C-1-31).

</doc>
<doc id="2666309" url="https://pl.wikipedia.org/wiki?curid=2666309" title="Krzywdy (Pogórze Izerskie)">
Krzywdy (Pogórze Izerskie)

 
Krzywdy (492 m n.p.m.) – wzniesienie w południowo-zachodniej Polsce, w Sudetach Zachodnich, na Pogórzu Izerskim. 
Wzniesienie położone jest w południowo-wschodniej części Pogórza Izerskiego, w środkowej części Wzgórz Radoniowskich, pomiędzy miejscowościami Chmieleń, Popielówek, Pasiecznik i Janice.
Krzywdy są najwyższym wzniesieniem Wzgórz Radoniowskich.
Podłoże wzniesienia stanowi blok karkonosko-izerski (metamorfik izerski), zbudowany z gnejsów i granitognejsów, głównie gnejsów oczkowych.
Ze zboczy roztaczają się panoramy na okoliczne miejscowości i oddalone pasma górskie.

</doc>
<doc id="2666324" url="https://pl.wikipedia.org/wiki?curid=2666324" title="Honey Bunch">
Honey Bunch

Honey Bunch - seria 34 amerykańskich książek dla dziewczynek wydanych w latach 1923 - 1955, nazwisko autorki Helen Louise Thorndyke było fikcyjne. W dwóch ostatnich tomach występuje także chłopiec Norman, tom 35 nie został wydany. Autorką pierwszych 16 tomów była Josephine Lawrence, natomiast tomy 18-22 napisała Mildred Benson. Większość tomów wydało wydawnictwo Grosset &amp; Dunlap, jednak ich producentem była firma "book packager" Stratemeyer Syndicate.
W filmie Pierwszy śmiertelny grzech mąż, grany przez Franka Sinatrę, czyta umierającej żonie książeczki z tej serii.

</doc>
<doc id="2666328" url="https://pl.wikipedia.org/wiki?curid=2666328" title="Arivechi">
Arivechi

Arivechi – niewielka miejscowość w środkowo-wschodniej części meksykańskiego stanu Sonora, siedziba władz gminy Arivechi. Miejscowość jest położona około 200 km na wschód od stolicy stanu - Hermosillo. W 2010 roku ludność liczyła 708 mieszkańców. Miasteczko powstało z misji jezuickiej założonej w 1617 roku przez Pedro Méndeza a nazwanej "San Francisco Javier de Arivetzi"

</doc>
<doc id="2666330" url="https://pl.wikipedia.org/wiki?curid=2666330" title="Kazimierz Michalik">
Kazimierz Michalik



</doc>
<doc id="2666335" url="https://pl.wikipedia.org/wiki?curid=2666335" title="Opactwo Cystersów w Byszewie">
Opactwo Cystersów w Byszewie

Opactwo Cystersów w Byszewie – dawne opactwo cystersów w Byszewie w województwie kujawsko-pomorskim, w powiecie bydgoskim. Opactwo funkcjonowało zaledwie kilkadziesiąt lat, później zostało translokowane do Koronowa. Dobra byszewskie pozostały własnością cystersów do kasaty klasztoru w 1819. Obecnie pozostałością opactwa jest kościół św. Trójcy, będący jednocześnie znanym Sanktuarium Matki Boskiej Byszewskiej – Królowej Krajny.
Historia.
Początki opactwa cystersów w Byszewie sięgają roku 1250, kiedy to otrzymali oni od Mikołaja Zbrożka, skarbnika księcia kujawskiego Kazimierza tę miejscowość oraz osiem innych jako uposażenie dla nowego klasztoru. Sprawa utworzenia klasztoru w Byszewie była przedmiotem obrad kapituły generalnej cystersów w 1253. Ze względu na niespokojną sytuację polityczną w tej okolicy, pierwsi zakonnicy przybyli do Byszewa w 1256. Decyzją kapituły klasztorem macierzystym dla Byszewa było opactwo sulejowskie. Pierwszymi zakonnikami w Byszewie byli cystersi francuscy z podwłocławskiego Szpetala, później przybyli tu mnisi niemieccy. W 1283 roku cystersi uzyskali od księcia kujawskiego Ziemomysła przywilej lokacji miasta na prawie magdeburskim. Ze względu na zburzenie przez Krzyżaków w tym samym roku klasztoru do lokacji tej nie doszło, a cystersi w 1286 przenieśli klasztor do wsi Smeysche (miejsce to zwane było przez cystersów Koroną Matki Boskiej, stąd później wykształciła się współczesna nazwa Koronowo). 
Po przeniesieniu cystersów klasztor byszewski stał się własnością parafii obsługiwanej przez księży diecezjalnych, chociaż niewykluczone, że cystersi nadal sprawowali nad nią opiekę. W 1460 Byszewo wraz z parafią wcielono do dóbr cysterskich, a cystersi powrócili do pełnej obsługi parafii. Stan ten utrzymał się aż do sekularyzacji klasztoru w 1819 roku. Mimo krótkiego funkcjonowania głównej siedziby cystersów w Byszewie, do końca funkcjonowania opactwa byli oni zamiennie nazywani koronowskimi lub byszewskimi.
Obiekt pocysterski współcześnie.
Na początku przy opactwie wzniesiono drewniany kościół lub kaplicę. Pozostałością z tamtego okresu jest granitowa romańska chrzcielnica. Kościół został zniszczony wraz z opactwem w 1283. Na jego miejscu na przełomie XV i XVI wieku wzniesiono pierwszy kościół murowany, który funkcjonował do początku wieku XVII, kiedy to uległ zniszczeniu w wyniku pożarów. W 1610 z inicjatywy opata koronowskiego Jana Karola Czołchańskiego ufundowano nowy kościół, wybudowany w stylu manierystycznym, konsekrowany w 1663. Prezbiterium oraz korpus nawowy przetrwał do czasów współczesnych, natomiast pozostałe elementy przebudowano w II połowie XVIII wieku. Dobudowano wtedy dwie kaplice boczne oraz kruchtę, a szczyt wieży nakryto hełmem. W tym stanie świątynia funkcjonuje do czasów współczesnych.
Świątynia wewnątrz zamknięta jest sklepieniami krzyżowo-żebrowymi, żaglastymi i kolebkowo-krzyżowymi. Wnętrze jest jednolite stylistycznie, z XVIII-wiecznym rokokowym wystrojem, pokryte lekkimi białymi polichromiami ze złoconymi ażurowymi ornamentami wykonanymi przez Leona Drapiewskiego w 1920 roku. 
Ołtarz główny świątyni, drewniany, polichromowany na biało, ze złoconymi ornamentami mieści w swej środkowej części największy skarb świątyni – obraz Matki Boskiej z Dzieciątkiem, zwanej Królową Krainy. Obraz pochodzi z I połowy XVII wieku. Na jego rewersie znajduje się XV-wieczne przedstawienie męczeństwa św. Bartłomieja. Bogato zdobiona rokokowa rama obrazu podtrzymywana jest przez aniołki. Obraz ten, będący celem pielgrzymek wielu pątników, koronowany był w 1966 przez biskupa Kazimierza Kowalskiego XVII-wiecznymi koronami.

</doc>
<doc id="2666340" url="https://pl.wikipedia.org/wiki?curid=2666340" title="Léster Blanco">
Léster Blanco

Mark Léster Blanco Pineda (ur. 17 stycznia 1989 w Soyapango) – salwadorski piłkarz występujący na pozycji napastnika, obecnie zawodnik Isidro Metapán.
Kariera klubowa.
Blanco rozpoczynał profesjonalną karierę piłkarską w wieku 16 lat jako zawodnik drugoligowego Telecomu. Po roku przeszedł do występującego na tym samym szczeblu rozgrywek klubu Nejapa FC, z którym po rozgrywkach 2006/2007 awansował do salwadorskiej Primera División. Latem 2008 został zawodnikiem CD Chalatenango, gdzie już w pierwszym sezonie, Apertura 2008, wywalczył pierwszy sukces w historii klubu w postaci wicemistrzostwa kraju. Jesienią 2009 reprezentował barwy stołecznego Atlético Marte, w którym występował już jako junior.
W styczniu 2010 Blanco podpisał umowę z drużyną AD Isidro Metapán, gdzie szybko został podstawowym graczem ekipy. W sezonie Clausura 2010 zdobył pierwszy w karierze tytuł mistrza Salwadoru i osiągnięcie to powtórzył jeszcze dwukrotnie; podczas rozgrywek Apertura 2010 i Apertura 2011. W wiosennym sezonie Clausura 2012 wywalczył za to wicemistrzostwo. Wraz z Isidro Metapán regularnie brał udział w Lidze Mistrzów CONCACAF, jednak bez większych sukcesów.
Kariera reprezentacyjna.
W 2011 roku Blanco został powołany do reprezentacji Salwadoru U-23 na eliminacje do Igrzysk Olimpijskich w Londynie. Był wówczas podstawowym graczem kadry narodowej, rozegrał sześć spotkań i wpisał się na listę strzelców czterokrotnie – dwa razy w wygranej 2:1 konfrontacji z Gwatemalą, a także raz w wygranym 4:0 meczu z Kubą i zremisowanym 3:3 pojedynku z USA. Jego drużyna odpadła w półfinale, nie kwalifikując się na igrzyska.
W seniorskiej reprezentacji Salwadoru Blanco zadebiutował 13 października 2007 w zremisowanym 2:2 meczu towarzyskim z Kostaryką. Premierowego gola w kadrze narodowej strzelił 29 marca 2011 w przegranym 2:3 sparingu z Jamajką. W tym samym roku znalazł się w składzie na Złoty Puchar CONCACAF, gdzie dotarł ze swoim zespołem do ćwierćfinału i zdobył bramkę w wygranej 6:1 grupowej konfrontacji z Kubą.

</doc>
<doc id="2666341" url="https://pl.wikipedia.org/wiki?curid=2666341" title="Mark Blanco">
Mark Blanco



</doc>
<doc id="2666344" url="https://pl.wikipedia.org/wiki?curid=2666344" title="Xavier Garcia">
Xavier Garcia



</doc>
<doc id="2666347" url="https://pl.wikipedia.org/wiki?curid=2666347" title="Papirus Oxyrhynchus 679">
Papirus Oxyrhynchus 679

Papirus Oxyrhynchus 679 oznaczany jako "P.Oxy.IV 679" – rękopis zawierający fragment nierozpoznanej prozy napisany w języku greckim. Papirus ten został odkryty przez "Bernarda Grenfella" i "Arthura Hunta" w 1903 roku w Oksyrynchos. Fragment jest datowany na I wiek p.n.e. Rękopis ten był przechowywany w bibliotece Uniwersytetu w Leuven. Tekst został opublikowany przez Grenfella i Hunta w 1904 roku.
Manuskrypt został napisany na papirusie w formie zwoju. Fragment ten zawierał górną część dwóch kolumn. Tekst był pisany schuldną i pionową uncjałą. Rękopis opiswywał kampanię Aleksandra Macedońskiego w Cylicji. Możliwe, że jest to część zaginionej pracy opisującej Ptolemeusza I.
W trakcie II wojny światowej w maju 1940 w wyniku wybuchu niemieckiej bomby rękopis został zniszczony.

</doc>
<doc id="2666356" url="https://pl.wikipedia.org/wiki?curid=2666356" title="RkCO Gdynia">
RkCO Gdynia



</doc>
<doc id="2666371" url="https://pl.wikipedia.org/wiki?curid=2666371" title="Graniczna (potok)">
Graniczna (potok)

Graniczna (niem. "Grenzwasser") – potok w Górach Izerskich. Lewy dopływ Czarnego Potoku, długość 2,2 km, źródła na wysokości ok. 1060 m n.p.m., ujście – ok. 610 m n.p.m..
Źródło potoku na północnim stoku Smreka (1123 m n.p.m.), na wysokości ok. 1060 m n.p.m., poniżej skałki "Płyta". Płynie w kierunku północno-wschodnim, tworząc głęboko wciętą dolinę na zboczach Wysokiego Grzbietu, pomiędzy masywami Opaleńca (825 m n.p.m.) i Czerniawskiej Kopy (776 m n.p.m.). W Czerniawie-Zdroju, tuż przy najdalej na południe wysuniętych zabudowaniach, wpada do Czarnego Potoku.

</doc>
<doc id="2666373" url="https://pl.wikipedia.org/wiki?curid=2666373" title="Ryszard Fudali">
Ryszard Fudali

Ryszard Fudali (ur. 16 sierpnia 1971 w Krakowie) – polski piłkarz grający na pozycji środkowego obrońcy.
Życiorys.
Karierę piłkarską Fudali rozpoczął w klubie Hutnik Kraków. W 1990 roku awansował do kadry pierwszej drużyny Hutnika i w sezonie 1990/1991 zadebiutował w nim w polskiej pierwszej lidze. W latach 1993-1997 był podstawowym zawodnikiem Hutnika. W sezonie 1995/1996 zajął z Hutnikiem 3. miejsce w lidze, najwyższe w historii klubu. W sezonie 1996/1997 wystąpił z nim w Pucharze UEFA, a następnie spadł z nim do drugiej ligi.
Po spadku z pierwszej ligi Fudali odszedł z Hutnika. W sezonie 1997/1998 grał w Śląsku Wrocław, a następnie w Czuwaju Przemyśl. W latach 1998-2002 był zawodnikiem Cracovii. W swojej karierze grał też w Proszowiance Proszowice (2003-2005), Puszczy Niepołomice (2005-2007) i Zjednoczonych Branice (2007).
Ogółem w polskiej ekstraklasie Fudali rozegrał 156 meczów i strzelił 1 bramkę.

</doc>
<doc id="2666382" url="https://pl.wikipedia.org/wiki?curid=2666382" title="Oksywie (ujednoznacznienie)">
Oksywie (ujednoznacznienie)

Zobacz też:

</doc>
<doc id="2666399" url="https://pl.wikipedia.org/wiki?curid=2666399" title="Mix">
Mix



</doc>
<doc id="2666415" url="https://pl.wikipedia.org/wiki?curid=2666415" title="Andrzej z Chio">
Andrzej z Chio

Andrzej z Chio (ur. w 1438; zm. w 1465) – Święty Kościoła katolickiego.
W wieku 27 lat przybył jako pielgrzym do Konstantynopola. Złożono mu propozycję, aby wstąpił do armii osmańskiej, lecz odmówił. Za to został skazany na karę śmierci przez ścięcie. Został pochowany w kościele Najświętszej Marii Panny nad Bosforem. Jest czczony jako święty, a jego wspomnienie obchodzone jest w dniu 29 maja.

</doc>
<doc id="2666425" url="https://pl.wikipedia.org/wiki?curid=2666425" title="Jan Święch">
Jan Święch

Jan Andrzej Święch (ur. 1951) – polski etnolog i antropolog kulturowy, profesor nauk humanistycznych.
Życiorys.
W 1974 ukończył studia z zakresu etnologii na Uniwersytecie Jagiellońskim. W 1994 na Uniwersytecie Łódzkim obronił pracę doktorską pt. "Młynarstwo wietrzne na Kujawach". W 2003 uzyskał stopień doktora habilitowanego, na podstawie rozprawy: "Architektura chłopska ziemi dobrzyńskiej od połowy XVIII wieku do lat czterdziestych XX wieku". 18 kwietnia 2013 otrzymał tytuł profesora nauk humanistycznych.
Początkowy okres jego aktywności zawodowej był związany z muzeami północnej Polski. Pracował w Muzeum Etnograficznym w Toruniu i w Muzeum Ziemi Kujawskiej i Dobrzyńskiej we Włocławku. W latach 1994–2009 był pracownikiem naukowym Uniwersytetu Łódzkiego, w latach 1997–2002 wykładał także na Uniwersytecie Mikołaja Kopernika w Toruniu. Obecnie pracownik Instytutu Etnologii i Antropologii Kulturowej UJ. W maju 2012 został wybrany dziekanem Wydziału Historycznego UJ, w kwietniu 2016 został wybrany ponownie na to stanowisko.
Jego zainteresowania badawcze obejmują tematykę budownictwa chłopskiego (w tym budownictwa przemysłowego) na Pomorzu, Kujawach i na ziemi dobrzyńskiej, a także teorię i praktykę muzealnictwa w Polsce i w Europie.
Członek Komitetu Nauk Etnologicznych Polskiej Akademii Nauk i redakcji "Prac Etnograficznych Uniwersytetu Jagiellońskiego". 
Za swoją pracę został wyróżniony Brązowym i Złotym (2002) Krzyżem Zasługi, a także złotą odznaką „Za opiekę nad zabytkami”. W 2014 został uhonorowany złotym medalem „Zasłużony Kulturze Gloria Artis”.

</doc>
<doc id="2666427" url="https://pl.wikipedia.org/wiki?curid=2666427" title="Riva Starr">
Riva Starr

Riva Starr, wł. Stefano Miele - włoski DJ i producent muzyczny. W 2010 roku zwyciężył w kategorii Best Breakthrough DJ w 13 edycji The DJ Awards na Ibizie.

</doc>
<doc id="2666430" url="https://pl.wikipedia.org/wiki?curid=2666430" title="RPython">
RPython

RPython (Restricted Python) – język programowania będący statycznie typowanym podzbiorem języka Python. Nazwą tą określa się także projekt (dawniej zwany PyPy, obecnie nazwa ta jest zarezerwowana dla innego projektu) pozwalający na manipulację programów RPython.
Każdy program napisany w RPython jest zarazem poprawnym programem w zwykłym Pythonie.
Wymóg statycznego typowania oznacza, że każda zmienna w danej przestrzeni nazw może być zainicjowana wartością tylko jednego typu. Przykładowo, jeżeli w danej funkcji podstawiono pod zmienną „a” wartość 1, to nie może w tej funkcji znaleźć się instrukcja przyporządkowująca zmiennej „a” wartość łańcuchową „pies”. RPython pozwala jednak na ograniczony polimorfizm, można np. łączyć w jednej funkcji podstawienia wartości całkowitych i zmiennoprzecinkowych pod jedną zmienną. Przyjęto także, że każda zmienna oprócz zmiennych liczbowych może być ustawiona na wartość None.
RPython ma mniejsze możliwości od pełnego Pythona, programowanie w nim jest trudne i mało wydajne. Nie służy on zatem do pisania normalnych programów. Użyteczność RPythona bierze się natomiast z tego, że jeżeli zostanie w nim napisany interpreter dowolnego języka programowania, to odpowiedni zestaw narzędzi jest go w stanie przekształcić w kompilator lub też w maszynę wirtualną. Projekt RPython jest zatem zestawem narzędzi ułatwiającym tworzenie kompilatorów i maszyn wirtualnych.
Projekt RPython pozwala na tworzenie interpreterów JIT.
W języku RPython został napisany interpreter pełnego języka Python. Projekt ten nazywa się PyPy. Stworzono przy jego pomocy interpreter JIT języka Python, który jest często wydajniejszy od tradycyjnego interpretera napisanego w C (CPython).

</doc>
<doc id="2666436" url="https://pl.wikipedia.org/wiki?curid=2666436" title="Pejzaż Auvers w deszczu">
Pejzaż Auvers w deszczu

Pejzaż Auvers w deszczu (hol. "Landschap in de regen", ang. "Landscape at Auvers in the Rain") – tytuł obrazu olejnego Vincenta van Gogha, nr kat.: F 811, JH 2096, namalowanego w lipcu 1890 podczas jego pobytu w miejscowości Auvers-sur-Oise.
Historia.
W maju 1890 Vincent van Gogh opuścił południe Francji i przyjechał do miasteczka Auvers-sur-Oise, położonego na północ od Paryża. Znalazł się tam pod opieką doktora Paula Gacheta. Pomiędzy 17 czerwca a 27 lipca namalował 13 płócien formatu 50 x 100 cm, przedstawiających widoki pól i ogrodów wokół Auvers. Format 50 x 100 cm artysta zapożyczył od Puvis de Chavannes'a i wykorzystywał do malowania pejzaży podczas swego pobytu w Auvers.
Opis.
Obraz ukazuje strugi ulewnego, niesionego wiatrem deszczu, przecinające teksturę powierzchni płótna. Ukośne kreski wyobrażające deszcz, malowane wyrazistymi ruchami pędzla, zostały zapożyczone z drzeworytu "Most w deszczu" japońskiego artysty Hiroshige, który van Gogh skopiował w 1887. Ze sztuką japońską zetknął się on po raz pierwszy w Antwerpii w 1885, a po przyjeździe do Paryża w 1886 zaczął kolekcjonować japońskie drzeworyty ukiyo-e. Podpatrzony u Hiroshige sposób przedstawiania deszczu po raz pierwszy zastosował na obrazie "Pole pszenicy w deszczu", namalowanym pod koniec 1889 podczas pobytu w miejscowości Saint-Rémy. Wpływ japońskich drzeworytów widoczny jest również w podziale powierzchni obrazu na barwne partie, oznaczające pola, miasteczko i niebo. Widoczny w centrum obrazu rząd topoli, otaczających Auvers, obecnie już nie istnieje. Nastrój płótna przywodzi na myśl poemat „Deszczowy dzień” pióra jednego z ulubionych poetów artysty, Longfellowa, zaczynający się od słów: "Moje życie jest zimne, mroczne i ponure. Deszcz pada, a wiatr nigdy nie ustaje... ", a kończący się słowami: "Uspokój się, smutne serce! I przestań narzekać. Za chmurami wciąż świeci słońce. Twój los to zwykły los wszystkich. W każdym życiu musi spaść trochę deszczu. Pewne dni muszą być mroczne i ponure.".

</doc>
<doc id="2666454" url="https://pl.wikipedia.org/wiki?curid=2666454" title="Molenna w Wodziłkach">
Molenna w Wodziłkach

Molenna w Wodziłkach – molenna staroobrzędowców należąca do parafii Wschodniego Kościoła Staroobrzędowego w Wodziłkach, w gminie Jeleniewo, powiecie suwalskim, województwie podlaskim.
Świątynię wzniesiono w 1921. Drewniana, o konstrukcji zrębowej, salowa, na podmurówce z kamienia polnego. Od frontu dobudowana w 1928 trójkondygnacyjna wieża z wielobocznym blaszanym hełmem, zwieńczonym sygnaturką z ośmioramiennym krzyżem. Nad nawą jednokalenicowy, blaszany dach. Obiekt gruntownie wyremontowano w 1997.
Molennę wpisano do rejestru zabytków 2 września 1983 pod nr 414.

</doc>
<doc id="2666462" url="https://pl.wikipedia.org/wiki?curid=2666462" title="Mecze reprezentacji Polski w piłce siatkowej mężczyzn na mistrzostwach Europy">
Mecze reprezentacji Polski w piłce siatkowej mężczyzn na mistrzostwach Europy

Mecze Polski.
Mistrzostwa Europy 1997.
kwalifikacje do turnieju.
!colspan=7|1996
!colspan=7|1997
Mistrzostwa Europy 1999.
kwalifikacje do turnieju.
!colspan=7|1997
!colspan=7|1998
!colspan=7|1999
Mistrzostwa Europy 2001.
kwalifikacje do turnieju.
!colspan=7|2000
!colspan=7|2001
Mistrzostwa Europy 2009.
kwalifikacje do turnieju.
!colspan=7|2008
Mistrzostwa Europy 2015.
kwalifikacje do turnieju.
!colspan="7"| 2014

</doc>
<doc id="2666465" url="https://pl.wikipedia.org/wiki?curid=2666465" title="Piotr Gambacorta">
Piotr Gambacorta

Piotr Gambacorta (ur. 15 lutego 1355 w Pizie; zm. 17 czerwca 1435 w Wenecji) – Błogosławiony Kościoła katolickiego, włoski pustelnik, założyciel Kongregacji Ubogich Pustelników św. Hieronima.
Życiorys.
W młodości bardzo przeżył śmierć matki. Wkrótce w tajemniczych okolicznościach zostali zamordowani trzej jego bracia. W 1393 roku został zamordowany jego ojciec. Piotr został tercjarzem franciszkańskim, a po pewnym czasie założył Kongregację Ubogich Pustelników św. Hieronima. Zmarł, mając 80 lat, w opinii świętości. Kult jako błogosławionego został zatwierdzony przez papieża Innocentego XII w dniu 8 grudnia 1693 roku.

</doc>
<doc id="2666477" url="https://pl.wikipedia.org/wiki?curid=2666477" title="Rose Cordero">
Rose Cordero

Rose Cordero (ur. w 1992 roku) – dominikańska modelka.
Pierwszy raz na wybiegu pojawiła się jako 16-latka w 2008 roku podczas dominikańskiego tygodnia mody, wkrótce podpisała kontrakt z nowojorską agencją Wilhelmina, a następnie przeszła do Supreme Management.
Szybko okazało się, że ma szansę zrobić w modelingu karierę na światową skalę. Krytycy mody, serwisy oraz światowe magazyny modowe zaczęły mówić o Rose jako o wschodzącej gwieździe branży.
W lutym 2009 podpisała pierwsze międzynarodowe kontrakty, zadebiutowała na tygodniu mody w Mediolanie i Paryżu - chodziła dla Burberry, Maxmara, Francesco Scognamilgio i Louisa Vuittona. Pół roku później jej zdjęcia zostały opublikowane w Teen Vogue i W, we wrześniu trafiły do włoskiego Vogue'a. Wrzesień 2009 to również sporo pokazów w Paryżu i Nowym Jorku - Rodarte, Zac Posen, Marc Jacobs, Christian Dior, Diane von Furstenberg, Dolce &amp; Gabbana, Donna Karan, Givenchy, Hussein Chalayan, Jean-Paul Gaultier, MaxMara, Prada, Richard Chai Love, Sophia Kokosalaki, Viktor &amp; Rolf i Zac Posen.
W grudniu 2009 Rose Cordero trafiła do francuskiego Vogue'a, gdzie wystylizowano ją na Grace Jones.
W 2010 modelka opuściła Supreme Management i dołączyła do nowojorskiego oddziału agencji Ford Models.

</doc>
<doc id="2666506" url="https://pl.wikipedia.org/wiki?curid=2666506" title="Víctor Turcios">
Víctor Turcios

Víctor Manuel Turcios Pacheco (ur. 13 kwietnia 1988 w Isla Zacatillo) – salwadorski piłkarz występujący na pozycji obrońcy, obecnie zawodnik fińskiego RoPS.
Kariera klubowa.
Turcios pochodzi z wyspy Isla Zacatillo, wchodzącej w skład miasta La Unión i jest wychowankiem tamtejszego drugoligowego zespołu CD Atlético Balboa. Szybko został podstawowym zawodnikiem drużyny, pomagając jej w awansie do salwadorskiej Primera División podczas rozgrywek 2007/2008. Po ponad trzech latach spędzonych w Balboa przeszedł do bardziej utytułowanego CD Luis Ángel Firpo, z którym w rozgrywkach Clausura 2009 wywalczył wicemistrzostwo Salwadoru. Wziął także udział w Lidze Mistrzów CONCACAF. W grudniu 2011 podpisał dwuletni kontrakt z ekipą CD Águila, jednak już dwa miesiące później przeszedł do fińskiego drugoligowca Rovaniemen Palloseura.
Kariera reprezentacyjna.
W seniorskiej reprezentacji Salwadoru Turcios zadebiutował 13 października 2007 w zremisowanym 2:2 meczu towarzyskim z Kostaryką. W 2009 roku znalazł się w składzie na Złoty Puchar CONCACAF, gdzie jego drużyna odpadła w fazie grupowej, natomiast dwa lata później wziął udział w Złotym Pucharze CONCACAF, docierając z Salwadorem do ćwierćfinału. Zajął również czwarte miejsce na Copa Centroamericana w 2011 roku. Pierwszego gola w kadrze narodowej strzelił 11 października 2011 w wygranym 4:0 spotkaniu z Kajmanami w ramach eliminacji do Mistrzostw Świata 2014.

</doc>
<doc id="2666525" url="https://pl.wikipedia.org/wiki?curid=2666525" title="Andrzej Conti">
Andrzej Conti

Andrzej Conti (ur. w 1240 w Anagni; zm. 1 lutego 1302 w Piglio) – włoski pustelnik, Błogosławiony Kościoła katolickiego.
Życiorys.
Pochodził ze szlacheckiej rodziny, z której wywodziło się wielu wysokich rangą duchownych. Gdy poczuł powołanie do życia zakonnego, wstąpił do zakonu franciszkanów. Został wyświęcony na kapłana i udał się podróż w góry, gdzie zamieszkał w grocie. Dwukrotnie odmówił przyjęcia godności kardynalskiej. Zmarł mając 62 lata w opinii świętości.
Kult jako błogosławionego został potwierdzony przez papieża Innocentego XIII w 1724 roku.

</doc>
<doc id="2666529" url="https://pl.wikipedia.org/wiki?curid=2666529" title="Papirus Oxyrhynchus 405">
Papirus Oxyrhynchus 405

Papirus Oxyrhynchus 405 oznaczany jako "P.Oxy.III 405" – rękopis zawierający fragment dzieła "Adversus haereses" (Przeciw herezjom) Ireneusza napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na około 200 rok n.e. Przechowywany jest w bibliotece Uniwersytetu Cambridge (Add. Ms. 4413). Tekst został opublikowany przez Grenfella i Hunta w 1903 roku.
Manuskrypt został napisany na papirusie w formie zwoju. Rękopis ten zachował się w siedmiu fragmentach. Tekst jest napisany schludną, małą uncjałą. Rękopis ten zawiera cytat z trzeciego rozdziału Ewangelii Mateusza opisujący chrzest co czyni go najstarszym świadkiem Nowego Testamentu poświadczonym w innym dokumencie.

</doc>
<doc id="2666540" url="https://pl.wikipedia.org/wiki?curid=2666540" title="Jacek Kutzner">
Jacek Kutzner

Jacek Kutzner (ur. w 1966 roku) – polski historyk i publicysta, specjalizujący się w problematyce Polskich Sił Zbrojnych na Zachodzie.
W 1986 roku aresztowany w czasie rozbicia przez Służbę Bezpieczeństwa warszawskiej drukarni Federacji Młodzieży Walczącej, za co został skazany na cztery miesiące więzienia. Od 1989 roku pracownik Komitetu Obywatelskiego przy Lechu Wałęsie.
W 2016 roku odznaczony Krzyżem Wolności i Solidarności.

</doc>
<doc id="2666552" url="https://pl.wikipedia.org/wiki?curid=2666552" title="Qiao Guanhua">
Qiao Guanhua

Qiao Guanhua (ur. 28 marca 1913, zm. 22 września 1983) − chiński polityk i dyplomata, minister spraw zagranicznych ChRL w latach 1974-1976.
Życiorys.
Pochodził z Yancheng w prowincji Jiangsu. Studiował w Niemczech, gdzie uzyskał tytuł doktora filozofii. Od 1942 roku do końca wojny z Japonią pracował w Chongqingu jako korespondent dziennika Xinhua. Na początku 1946 przeniósł się do Szanghaju, a od końca tegoż roku był korespondentem agencji prasowej Xinhua w Hongkongu.
Po utworzeniu w 1949 roku Chińskiej Republiki Ludowej zajmował szereg ważnych stanowisk w chińskim MSZ. W 1950 roku wraz z Wu Xiuquanem był specjalnym wysłannikiem ChRL na forum Rady Bezpieczeństwa ONZ, protestując przeciwko poparciu USA dla rządu Czang Kaj-szeka na Tajwanie. Rok później był członkiem chińskiej delegacji na konferencję pokojową w Panmundżom, dotyczącej zakończenia wojny koreańskiej. W 1954 roku towarzyszył premierowi Zhou Enlaiowi w Genewie na konferencji w sprawie zakończenia I wojny indochińskiej. W latach 1964-1974 był wiceministrem spraw zagranicznych ChRL.
Po przyjęciu w 1971 roku Chińskiej Republiki Ludowej do Rady Bezpieczeństwa ONZ przewodził pierwszej delegacji ChRL na 26 sesję Zgromadzenia Ogólnego. Brał udział w przygotowaniach do wizyty Nixona w Chinach w 1972 roku i był odpowiedzialny za negocjacje z Henrym Kissingerem przed wydaniem tzw. komunikatu szanghajskiego. W 1973 roku towarzyszył Deng Xiaopingowi podczas wizyty we Francji, ponownie odwiedził ten kraj trzy lata później jako szef chińskiego MSZ.
W latach 1973-1978 członek Komitetu Centralnego KPCh X kadencji. Od 1974 do 1976 roku był ministrem spraw zagranicznych ChRL. Odwołany z tego stanowiska po upadku bandy czworga za zbyt bliskie związki z jej członkami, pełnił następnie funkcję doradcy Chińskiego Ludowego Towarzystwa Przyjaźni z zagranicą.
W 1973 roku poślubił Zhang Hanzhi (1935−2008), osobistą nauczycielkę języka angielskiego Mao Zedonga.

</doc>
<doc id="2666558" url="https://pl.wikipedia.org/wiki?curid=2666558" title="Cerkiew Opieki Matki Boskiej w Sławatyczach">
Cerkiew Opieki Matki Boskiej w Sławatyczach



</doc>
<doc id="2666580" url="https://pl.wikipedia.org/wiki?curid=2666580" title="Mia Rosing">
Mia Rosing

Mia Rosing (ur. 19 grudnia 1983 roku) - duńska modelka.
W 1998 roku wzięła udział w duńskiej edycji konkursu "Elite Model Look", w którym zajęła drugie miejsce. Dzięki temu zaczęła pracować jako modelka, początkowo w Danii, a od 2000 roku w Londynie i Nowym Jorku. Na wybiegu prezentowała kolekcje znanych projektantów i domów mody, jak: Christian Dior, Marc Jacobs, Marc Jacobs, Elio Berhanyer, Miguel Palacio oraz Roberto Torretta. Ozdabiała okładki międzynarodowych edycji: Elle, Vogue oraz Madame Figaro. Brała udział w kampaniach reklamowych: Escady, Giorgio Armaniego, Vero Moda oraz Zucchero. Obecnie związana jest kontraktem z The Row.

</doc>
<doc id="2666588" url="https://pl.wikipedia.org/wiki?curid=2666588" title="Park Romualda Traugutta w Warszawie">
Park Romualda Traugutta w Warszawie



</doc>
<doc id="2666590" url="https://pl.wikipedia.org/wiki?curid=2666590" title="Rafał Domarski">
Rafał Domarski

Rafał Domarski (ur. 30 lipca 1973 w Rzeszowie) – polski piłkarz grający na pozycji napastnika. Jest synem Jana Domarskiego, 17-krotnego reprezentanta Polski.
Kariera.
Karierę piłkarską Domarski rozpoczął w klubie Stal Rzeszów. W 1990 roku awansował do kadry pierwszej drużyny Stali i w sezonie 1990/1991 zadebiutował w nim w drugiej lidze. W zespole Stali występował do końca sezonu 1993/1994, w którym Stal spadła do trzeciej ligi.
Po spadku Stali Rzeszów Domarski odszedł z pierwszoligowej Stali Mielec. 27 kwietnia 1994 zadebiutował w pierwszej lidze w przegranym 1:2 domowym meczu z Widzewem Łódź. 22 października 1994 w meczu z Sokołem Pniewy (3:3) strzelił swoje premierowe dwa gole w ekstraklasie. Wiosną 1996 spadł ze Stalą do drugiej ligi.
Na początku 1997 roku Domarski przeszedł ze Stali do Hutnika Kraków. Swój debiut w nim zanotował 5 marca 1997 w meczu z Wisłą Kraków (0:0). W sezonie 1996/1997 spadł z Hutnikiem do drugiej ligi, a pod koniec 1997 roku zakończył karierę z powodu kontuzji.
Ogółem w polskiej ekstraklasie Domarski rozegrał 69 meczów i strzelił 12 bramek.

</doc>
<doc id="2666617" url="https://pl.wikipedia.org/wiki?curid=2666617" title="Guo Jingjing">
Guo Jingjing

Guo Jingjing (; ur. 15 października 1981 w Baoding) – chińska skoczkini do wody. Czterokrotna złota medalistka olimpijska, dwukrotna srebrna medalistka olimpijska, dziesięciokrotna mistrzyni świata.

</doc>
<doc id="2666625" url="https://pl.wikipedia.org/wiki?curid=2666625" title="Papirus Oxyrhynchus 5100">
Papirus Oxyrhynchus 5100

Papirus Oxyrhynchus 5100 oznaczany jako "P.Oxy.LXXVI 5100" – rękopis zawierający list napisany przez "Hymeneusza" do Dionizego w języku greckim. Papirus ten został odkryty w Oksyrynchos. List ten został napisany 18 maja około 136 roku n.e. Przechowywany jest w "Papyrology Rooms", Sackler Library w Oksfordzie (P.Oxy.LXXVI 5100). Tekst został opublikowany przez "A. Koeniga" i "M. Salemenou" w 2011 roku.
Manuskrypt został napisany na pojedynczym arkuszu papirusu.

</doc>
<doc id="2666636" url="https://pl.wikipedia.org/wiki?curid=2666636" title="Carlos Parra">
Carlos Parra

Carlos Andrei Parra Miranda (ur. 30 marca 1992 w Los Mochis) – meksykański piłkarz występujący na pozycji napastnika.
Kariera klubowa.
Parra jest wychowankiem zespołu Club Santos Laguna z siedzibą w mieście Torreón. Do treningów pierwszej drużyny został włączony przez szkoleniowca Benjamína Galindo i w meksykańskiej Primera División zadebiutował 22 października 2011 w przegranym 2:5 spotkaniu z Tecos UAG. W tych samych rozgrywkach – Apertura 2011 – wywalczył z Santos Laguną tytuł wicemistrzowski, natomiast pół roku później – podczas sezonu Clausura 2012 – zdobył mistrzostwo Meksyku. Jego wkład w ten sukces był jednak niewielki, gdyż wystąpił tylko w jednym meczu w roli rezerwowego. Zanotował także trzy spotkania w Lidze Mistrzów CONCACAF w edycji 2011/2012, kiedy to Santos Laguna dotarła do dwumeczu finałowego, przegrywając w nim ostatecznie z Monterrey.
Kariera reprezentacyjna.
W 2009 roku Parra został powołany przez selekcjonera José Luisa Gonzáleza Chinę do reprezentacji Meksyku U-17 na Młodzieżowe Mistrzostwa Świata w Nigerii. Jego drużyna odpadła wówczas w 1/8 finału, natomiast sam zawodnik wystąpił w dwóch spotkaniach i zdobył bramkę w wygranym 2:0 meczu fazy grupowej z Japonią.

</doc>
<doc id="2666650" url="https://pl.wikipedia.org/wiki?curid=2666650" title="Pablo Alfaro Armengot">
Pablo Alfaro Armengot

Pablo Alfaro Armengot (ur. 24 kwietnia 1969 w Saragossie) – hiszpański piłkarz, później również trener. Obecnie nie jest zatrudniony w żadnym klubie. Jego ulubioną pozycją na boisku był środkowy obrońca. Zaliczył 418 występów w Primera División grając w 6 klubach przez 15 sezonów, strzelając w tym czasie 7 bramek.

</doc>
<doc id="2666686" url="https://pl.wikipedia.org/wiki?curid=2666686" title="Zbigniew Dybała">
Zbigniew Dybała

Zbigniew Dybała (ur. 6 stycznia 1923 w Krakowie, zm. 23 marca 1962 w Warszawie) – funkcjonariusz (podpułkownik) aparatu bezpieczeństwa PRL.
Życiorys.
Przed wojną skończył dwie klasy łódzkiego gimnazjum. Od lipca 1945 pracował w Wojewódzkim Urzędzie Bezpieczeństwa Publicznego w Gdańsku w Wydziale I i IV tego urzędu. W 1946 skończył Centralną Szkołę MBP w Łodzi, następnie został p.o. szefem PUBP w Malborku. Od 1 maja 1947 zastępca naczelnika Wydziału IV WUBP w Gdańsku, skończył kurs szefów PUBP w Centrum Wyszkolenia MBP w Legionowie. Od 1 października 1947 zastępca naczelnika, a od 1 lutego 1948 naczelnik Wydziału I WUBP w Gdańsku.
W październiku 1947 Zbigniew Dybała, na polecenie przełożonych, prawdopodobnie pomagał Stanisławowi Mikołajczykowi w przedostaniu się na Zachód. W maju 1950 przeniesiony do centrali MBP w Warszawie na zastępcę naczelnika, a następnie naczelnika Wydziału II Departamentu I MBP. Wiosną 1953 był delegowany służbowo do Berlina. Od maja 1953 naczelnik Wydziału II, a od maja 1954 Wydziału IV Departamentu VII MBP. Od 1 maja 1956 wicedyrektor Departamentu I KdsBP/MSW.
Popełnił samobójstwo (zastrzelił się w swoim gabinecie) w wyniku czystki, która miała miejsce w centrali wywiadu, przeprowadzonej w związku ze zdradą Michała Goleniewskiego. Został pochowany na wojskowych Powązkach (kwatera 12B-5-4).
Jego żoną była Helena (1923-1969), z którą miał dzieci.

</doc>
<doc id="2666687" url="https://pl.wikipedia.org/wiki?curid=2666687" title="Chaetodon annularis">
Chaetodon annularis



</doc>
<doc id="2666689" url="https://pl.wikipedia.org/wiki?curid=2666689" title="Pomacanthodes annularis">
Pomacanthodes annularis



</doc>
<doc id="2666697" url="https://pl.wikipedia.org/wiki?curid=2666697" title="Eupomotis gibbosus">
Eupomotis gibbosus



</doc>
<doc id="2666699" url="https://pl.wikipedia.org/wiki?curid=2666699" title="Perca gibbosa">
Perca gibbosa



</doc>
<doc id="2666701" url="https://pl.wikipedia.org/wiki?curid=2666701" title="Pomotis vulgaris">
Pomotis vulgaris



</doc>
<doc id="2666706" url="https://pl.wikipedia.org/wiki?curid=2666706" title="Željko Perušić">
Željko Perušić

Željko Perušić (ur. 22 marca 1936 w Varoš, zm. 28 września 2017 w St. Gallen) – chorwacki i jugosłowiański piłkarz grający podczas kariery na pozycji pomocnika.
Kariera klubowa.
Željko Perušić piłkarską karierę rozpoczął w klubie Dinamo Zagrzeb w 1958. Z Dinamem trzykrotnie zdobył Puchar Jugosławii w 1960, 1963 i 1965. W 1965 wyjechał do RFN, gdzie został zawodnikiem TSV 1860 Monachium. W debiutanckim sezonie zdobył z TSV jedyne w jego historii mistrzostwo RFN. W kolejnym zdobył z TSV wicemistrzostwo RFN. Pobyt w Monachium zakończył spadkiem TSV z Bundesligi w 1970. Ogółem w Bundeslidze rozegrał 138 meczów, których zdobył bramkę. W 1970 przeniósł się do szwajcarskiego FC Sankt Gallen, w którym pełnił rolę grającego trenera. Karierę piłkarską Perušić zakończył w 1973.
Kariera reprezentacyjna.
W reprezentacji Jugosławii Perušić zadebiutował 15 listopada 1959 w wygranym 4-0 meczu eliminacji Olimpijskich z Grecją. W 1960 zdobył wicemistrzostwo Europy. Na turnieju w finałowym we Francji wystąpił w obu meczach: z Francją i finałowym z ZSRR.
W tym samym roku zdobył złoty medal olimpijski na Igrzyskach w Rzymie. Na turnieju we Włoszech wystąpił w pięciu meczach z Egiptem, Turcją, Bułgarią, Włochami i Danią. Ostatni raz w reprezentacji wystąpił 18 marca 1964 w wygranym 1-0 towarzyskim meczu z Bułgarią. Ogółem w barwach "plavich" wystąpił w 27 meczach.
Kariera trenerska.
Obok prowadzenia Sankt Gallen Perušić trenował również FC Vaduz i SC Brühl.

</doc>
<doc id="2666711" url="https://pl.wikipedia.org/wiki?curid=2666711" title="Arnulfo González">
Arnulfo González

Arnulfo González Navarro (ur. 9 sierpnia 1991 w San Buenaventura) – meksykański piłkarz występujący na pozycji prawego pomocnika.
Kariera klubowa.
Parra w młodym wieku występował w czwartoligowym Venados i trzecioligowym CD Cuautla, skąd latem 2008 przeszedł do zespołu Club Santos Laguna z siedzibą w mieście Torreón. Do treningów pierwszej drużyny został włączony przez szkoleniowca Sergio Bueno i w meksykańskiej Primera División zadebiutował 8 sierpnia 2009 w przegranym 1:2 spotkaniu z Atlasem. Premierowego gola w karierze seniorskiej strzelił 4 sierpnia 2010 w wygranej 5:0 konfrontacji z trynidadzkim San Juan Jabloteh w ramach Ligi Mistrzów CONCACAF. W sezonie Bicentenario 2010 wywalczył z Santos Laguną tytuł wicemistrza Meksyku i sukces ten powtórzył również w rozgrywkach Apertura 2010 i Apertura 2011. Podczas wiosennej fazy Clausura 2012 zdobył za to mistrzostwo kraju, jednak jego wkład w ten sukces był niewielki, gdyż rozegrał on tylko jeden mecz w roli rezerwowego. W sezonie 2011/2012 wziął udział w czterech pojedynkach Ligi Mistrzów CONCACAF, gdzie Santos Laguna dotarła aż do dwumeczu finałowego, przegrywając w nim ostatecznie z Monterrey.

</doc>
<doc id="2666717" url="https://pl.wikipedia.org/wiki?curid=2666717" title="Parafia św. Jana Chrzciciela w Owińskach">
Parafia św. Jana Chrzciciela w Owińskach

Parafia Świętego Jana Chrzciciela w Owińskach – rzymskokatolicka parafia w Owińskach, należy do dekanatu czerwonackiego archidiecezji poznańskiej. Została utworzona w XIV wieku. Prowadzą ją sercanie biali. Mieści się przy placu Przemysława.

</doc>
<doc id="2666754" url="https://pl.wikipedia.org/wiki?curid=2666754" title="Aphyocypris pooni">
Aphyocypris pooni



</doc>
<doc id="2666765" url="https://pl.wikipedia.org/wiki?curid=2666765" title="Jesús Armendáriz">
Jesús Armendáriz

Jesús Antonio Armendáriz Parra (ur. 2 czerwca 1991 w Torreón) – meksykański piłkarz występujący na pozycji pomocnika.
Kariera klubowa.
Armendáriz pochodzi z miasta Torreón i jest wychowankiem tamtejszego zespołu Club Santos Laguna. W meksykańskiej Primera División zadebiutował za kadencji szkoleniowca Benjamína Galindo – 17 marca 2012 w wygranym 1:0 spotkaniu z Cruz Azul. Zaledwie minutę po wejściu na boisko został jednak ukarany czerwoną kartką. W tym samym sezonie – Clausura 2012 – wywalczył z Santos Laguną mistrzostwo Meksyku.

</doc>
<doc id="2666793" url="https://pl.wikipedia.org/wiki?curid=2666793" title="Ángel Madrazo">
Ángel Madrazo

Ángel Madrazo Ruiz (ur. 30 lipca 1988 w Santanderze) – hiszpański kolarz szosowy, zawodnik profesjonalnej grupy Burgos BH.
Tour Down Under 2011.
Podczas wyścigu na antypodach utarła się tradycja, polegająca na wybieraniu przez kibiców mało znanego zawodnika i traktowaniu go jak gwiazdy. Polega to na malowaniu jego nazwiska na drogach, zaczepianiu go w hotelach. Zawodnik ten musi pochodzić z kraju nieanglojęzycznego, zazwyczaj jest to pomocnik, który podczas wyścigu zajmuje się wożeniem wody i pracą na lidera. W 2011 roku Australijczycy wybrali właśnie Madrazo.

</doc>
<doc id="2666811" url="https://pl.wikipedia.org/wiki?curid=2666811" title="Park Narodowy Mount Apo">
Park Narodowy Mount Apo

Park Narodowy Mount Apo – park narodowy położony na Filipinach, w południowej części wyspy Mindanao. Został założony w 1936 roku, w celu zapobieżenia dalszemu, intensywnemu osiedlaniu się ludzi u podnóży i na stokach wulkanu Apo, a także dla zachowania porastających masyw wulkanu bujnych lasów. Powierzchnia 728 km2. W krajobrazie dominuje majestatyczny stożek wulkanu Apo (2954 m n.p.m.), silnie rozczłonkowany siecią dolin rzecznych. Na terenie parku znajdują się malownicze wodospady oraz liczne gorące źródła i solfatary. Roślinność tworzy wilgotny las równikowy, a w wyższych partiach las równikowy górski. Żyją tu: arni azjatycki, jeleń sambar, lori kukang, makak jawajski i lotokot, a wśród ptaków rzadko spotykany małpożer błękitnooki.

</doc>
<doc id="2666813" url="https://pl.wikipedia.org/wiki?curid=2666813" title="Tomislav Knez">
Tomislav Knez

Tomislav Knez (ur. 9 czerwca 1938 w Banja Luce) - piłkarz chorwacki grający podczas kariery na pozycji napastnika.
Kariera klubowa.
Tomislav Knez piłkarską karierę rozpoczął w klubie Borac Banja Luka w 1956. W 1961 przeszedł do Dinama Zagrzeb. Z Dinamem dwukrotnie zdobył Puchar Jugosławii w 1963 i 1965. W 1965 wyjechał do Austrii, gdzie został zawodnikiem SV Schwechat.
Dobra gra zaowocowała transferem do Rapidu Wiedeń w 1966. Z Rapidem zdobył mistrzostwo Austrii w 1967. Knez nie zdołał jednak wywalczyć miejsca w podstawowym składzie i po roku odszedł do drugoligowego Kapfenberger SV. Karierę piłkarską Knez zakończył w 1975 w SV Güssing.
Kariera reprezentacyjna.
W reprezentacji Jugosławii Knez zadebiutował 1 stycznia 1960 w wygranym 5-0 towarzyskim meczu z Marokiem. W 1960 zdobył wicemistrzostwo Europy. Na turnieju w finałowym we Francji wystąpił w meczu z Francją, w którym zdobył bramkę.
W tym samym roku zdobył złoty medal olimpijski na Igrzyskach w Rzymie. Na turnieju we Włoszech wystąpił w pięciu meczach z Egiptem (bramka), Turcją (bramka), Bułgarią, Włochami i Danią. Ostatni raz w reprezentacji wystąpił 4 czerwca 1961 w wygranym 2-1 meczu eliminacji Mistrzostw Świata z Polską. Ogółem w barwach "plavich" wystąpił w 14 meczach, w których zdobył 8 bramek.

</doc>
<doc id="2666815" url="https://pl.wikipedia.org/wiki?curid=2666815" title="Góry Hesko-Frankońskie">
Góry Hesko-Frankońskie

Góry Hesko-Frankońskie (niem. "Hessisch-Fränkisches Bergland") lub system górski Odenwaldu, Spessartu i Südrhönu (niem. "Odenwald, Spessart und Südrhön") – makroregion fizycznogeograficzny składający się z gór niskich i pogórzy będących północną krawędzią Basenu Szwabsko-Frankońskiego (niem. "Südwestdeutschen Stufenlande"). Składa się z gór Odenwaldu, Spessartu i południowych pogórzy Rhönu (Südrhön). Najwyższym szczytem jest Katzenbuckel (626 m n.p.m.) w Odenwaldzie.
Geografia.
Jest to silnie zalesiony, pagórkowaty obszar, gdzie wysokości względne dochodzą do 300 m, a w mających charakter przełomów dolinach Menu i Neckaru oraz na strefie krawędziowej Niziny Górnoreńskiej, przekraczają 400 m. Wysokości bezwzględne wahają się między około 100 m n.p.m. wzdłuż Niziny Górnoreńskiej do 626 m n.p.m. (Katzenbuckel).
Góry Hesko-Frankońskie stanowią północno-zachodnią krawędź Basenu Szwabsko-Frankońskiego. Od południa i wschodu graniczą z Wyżyną Meńsko-Neckarską. Od zachodu gwałtownie opadają ku Nizinie Górnoreńskiej. Najmniej precyzyjna jest północna granica regionu z Pogórzem Heskim, jako że Südrhön (dosł. „Południowy Rhön”) orograficznie jest południowym podgórzem wulkanicznego Rhönu, jednak geologicznie stanowi część Gór Hesko-Frankońskich i całego Basenu Szwabsko-Frankońskiego. 
Dla ochrony przyrody i krajobrazu powołano narodowy geopark krajobrazowy Bergstraße-Odenwald oraz kilka parków krajobrazowych, liczne rezerwaty przyrody i obszary chronionego krajobrazu. Istnieje gęsta sieć szlaków turystycznych, liczne atrakcje przyrodnicze i zabytki.
Największe miasto to Heidelberg, a w bezpośredniej okolicy także Darmstadt, Fulda, Heilbronn, Mannheim i Würzburg.

</doc>
<doc id="2666818" url="https://pl.wikipedia.org/wiki?curid=2666818" title="Środkowoeuropejska prowincja bazaltowa">
Środkowoeuropejska prowincja bazaltowa

Środkowoeuropejska prowincja bazaltowa – obszar występowania kenozoicznych skał wulkanicznych i wulkanoklastycznych na obszarze Europy Środkowej.
Środkowoeuropejska prowincja bazaltowa rozciąga się na długości prawie 700 km, od Renu, poprzez Niemcy, Czechy, po Górny Śląsk. Obejmuje kilkaset wystąpień skał zasadowych i obojętnych, ogólnie nazywanych bazaltami. W rzeczywistości można wśród nich wyróżnić: bazalty, bazalty foidonośne, trachybazalty, trachity, tefryty, bazanity, bazanity fonolitowe, latyty kwarcowe, nefelinity, doleryty, limburgity, ankaratryty, trachyandezyty, trachyfonolity, a także brekcje wulkaniczne, tufy i tufity.
W Polsce skały środkowoeuropejskiej prowincji bazaltowej występują przede wszystkim w południowej części kraju, na Śląsku i ziemi kłodzkiej, obejmując Sudety, Przedgórze Sudeckie i Nizinę Śląską – od granicy z Niemcami do Góry Świętej Anny na Śląsku Opolskim. Naliczono tu 314 powierzchniowych wystąpień, w tym 89 fragmentów potoków lawowych, 44 kominy wulkaniczne (neki), 22 kominy i żyły z fragmentami pokryw, 156 żył oraz 3 płaty tufów i konglomeratów.
Skały tej formacji występują na obszarze różnych jednostek geologicznych (blok sudecki, blok przedsudecki, monoklina śląsko-krakowska, strefa śląsko-morawska), tektonicznych, a także geograficznych (Sudety, Przedgórze Sudeckie, Nizina Śląsko-Łużycka, Nizina Śląska, Wyżyna Śląsko-Krakowska).
Niektóre wystąpienia w Polsce:
Poszczególne wystąpienia powstawały w różnym czasie, od paleocenu po plejstocen, przy czym na ziemiach polskich główne nasilenie intruzji miało miejsce w oligocenie i dolnym miocenie.
Ciekawsze wystąpienia:

</doc>
<doc id="2666821" url="https://pl.wikipedia.org/wiki?curid=2666821" title="Klasztor Cysterek w Owińskach">
Klasztor Cysterek w Owińskach

Klasztor Cysterek w Owińskach – dawny kościół i klasztor cysterek znajdujący się we wsi Owińska, w powiecie poznańskim, w gminie Czerwonak. Obecnie kościół służy jako świątynia parafialna, natomiast klasztor mieści Specjalny Ośrodek Szkolno-Wychowawczy dla Dzieci Niewidomych.
Architektura.
Kościół poklasztorny, barokowy centralny z kopułą, zbudowany po pożarze starszego (1720) w latach 1721-1731 według projektu Pompeo Ferrari. Podczas okupacji kościół zamieniony na magazyn SS.
Świątynia posiada bogate barokowe wyposażenie wnętrza. Barokowe stalle z intarsjami oraz konfesjonały rzeźbione, rokokowe. Polichromia Adama Swacha 1729/1730. W zakrystii zniszczonej pożarem 1783, odbudowanej 1788 (data inkrustowana w posadzce) trzy stare portrety: ksieni Joanny Malczewskiej, 1720, ksieni Melchiory Gurowskiej około 1785 z podpisem malarza J. Michałowskiego, Rafała Gurowskiego (zmarłego 1797), kasztelana poznańskiego i starosty kolskiego. W wieży kościelnej mur gotycki z XV wieku.
Klasztor barokowy z początku XVIII wieku według projektu Jana Catenazziego, dokończony przez Pompeo Ferrari, drugie piętro nadbudowane 1880.
Obiekt otrzymał w 2013 nagrodę w konkursie "Zabytek Zadbany", w kategorii "najlepsza rewaloryzacja przestrzeni kulturowej i krajobrazu". 6 maja 2018 nastąpiła uroczystość poświęcenia wyremontowanego obiektu przez arcybiskupa Stanisława Gądeckiego.

</doc>
<doc id="2666827" url="https://pl.wikipedia.org/wiki?curid=2666827" title="Luis Alberto García">
Luis Alberto García

Luis Alberto García Rosales (ur. 12 stycznia 1992 w Gómez Palacio) – meksykański piłkarz występujący na pozycji obrońcy.
Kariera klubowa.
García jest wychowankiem zespołu Club Santos Laguna z siedzibą w mieście Torreón. W meksykańskiej Primera División zadebiutował za kadencji szkoleniowca Benjamína Galindo – 14 stycznia 2012 w wygranym 2:1 spotkaniu z Atlante. W tym samym sezonie – Clausura 2012 – wywalczył z Santos Laguną mistrzostwo Meksyku. Jego wkład w ten sukces był jednak niewielki, gdyż wystąpił tylko w jednym meczu w roli rezerwowego. Zanotował także cztery spotkania w Lidze Mistrzów CONCACAF w edycji 2011/2012, kiedy to Santos Laguna dotarła do dwumeczu finałowego, przegrywając w nim ostatecznie z Monterrey.

</doc>
<doc id="2666829" url="https://pl.wikipedia.org/wiki?curid=2666829" title="Park Narodowy Tsingy de Bemaraha">
Park Narodowy Tsingy de Bemaraha

Park Narodowy Tsingy de Bemaraha – park narodowy położony w zachodniej części Madagaskaru. Powierzchnia 152000 ha (łącznie z rezerwatem Tsingy de Bemaraha). Obejmują krasowe formy wapienne w postaci ostrych szczytów „tsigny”, lasów kamiennych igieł i widowiskowego kanionu rzeki Manambolo. Dziewicze lasy, mangrowe zarośla i jeziora tworzą siedliska rzadkich gatunków lemurów i ptaków. W 1990 roku obszar został wpisany na Listę Światowego Dziedzictwa Kulturalnego i Przyrodniczego UNESCO. Dopiero potem, w 1997 roku utworzono park narodowy.

</doc>
<doc id="2666831" url="https://pl.wikipedia.org/wiki?curid=2666831" title="Czujka pożarowa">
Czujka pożarowa

Czujka pożarowa – element detekcyjny automatycznego systemu sygnalizacji pożaru (SSP). Czujka pożarowa reaguje na charakterystyczne zjawiska fizyczne lub chemiczne występujące w procesie rozwijania się pożaru. Czujki są wyspecjalizowane w wykrywaniu charakterystycznych zjawisk towarzyszących pożarom. W momencie wykrycia zagrożenia czujka pożarowa wysyła sygnał alarmu do centrali systemu SSP.
Wyróżniamy czujki pożarowe:
Czujki pożarowe ze względu na ich budowę, rodzaj oraz zastosowanie dzieli się na:

</doc>
<doc id="2666833" url="https://pl.wikipedia.org/wiki?curid=2666833" title="Stromelizyna">
Stromelizyna

Stromelizyna – enzym (metaloproteinaza) przecinający łańcuchy białek z wytworzeniem peptydów. Jest wydzielany przez m.in. fibroblasty.

</doc>
<doc id="2666840" url="https://pl.wikipedia.org/wiki?curid=2666840" title="Park Narodowy Andringitra">
Park Narodowy Andringitra

Park Narodowy Andringitra – park narodowy położony w południowej części Madagaskaru. Został założony w 1999 roku. Powierzchnia 31160 ha. Obejmuje masyw górski Andringitra, z najwyższym szczytem Boby (2658 m n.p.m.). Niezwykła różnorodność biologiczna (np. około 55 gatunków żab), liczne gatunki endemiczne oraz ciekawe formy terenu czynią z niego niebanalną atrakcję turystyczną. Wpisany na listę światowego dziedzictwa UNESCO jako część obiektu lasy deszczowe Atsinanana.

</doc>
<doc id="2666851" url="https://pl.wikipedia.org/wiki?curid=2666851" title="Ulica Wenedów w Warszawie">
Ulica Wenedów w Warszawie

Ulica Wenedów – ulica na Nowym Mieście w Warszawie, biegnąca od ul. Wybrzeże Gdańskie do ul. Zakroczymskiej.
Historia.
Nieistniejąca już ulica Spadek została wytyczona w 1772 roku przez Komisję Brukową w miejscu starszej drogi, która korytem rzeczki Bełczącej prowadziła z ul. Zakroczymskiej nad brzeg Wisły. Trakt ten stanowił północną granicę Nowego Miasta, poza którą rozciągały się grunty przedmiejskie należące do Starej Warszawy.
W tym samym rejonie ok. 1925 roku, w trakcie zagospodarowywania terenów esplanady Cytadeli, została wytyczona ulica Wenedów, jako zjazd z mostu przy Cytadeli na ul. Zakroczymską. Ulica została przebudowana w latach 1958−1959, podczas budowy mostu Gdańskiego.
Nazwa ulicy pochodzi od Wenedów.

</doc>
<doc id="2666866" url="https://pl.wikipedia.org/wiki?curid=2666866" title="Park Narodowy Tubkalu">
Park Narodowy Tubkalu

Park Narodowy Tubkalu (fr. "Parc national de Toubkal", arab. منتزه وطني توبقال, Al-Muntazah al-Watani Tubkal) – park narodowy w Maroku, w środkowej części Atlasu Wysokiego. 
Opis.
Park Narodowy Tubkalu obejmuje ochroną najwyższe łańcuchy górskie Afryki Północnej z najwyższym szczytem Atlasu Tubkalem (4167 m n.p.m.). Jego powierzchnia wynosi 380 km².
Ustanowiony 19 stycznia 1942 roku jest najstarszym parkiem narodowym na terenie Maroka. Został utworzony w celu ochrony najwyższych szczytów Atlasu, lasów z dębami szypułkowymi i jałowcami w regionie Marrakeszu, rzadkiej fauny (arui grzywiastej, orła przedniego i ryb z gatunku "Salmo trutta") oraz malowniczych krajobrazów, w tym jeziora Dajat Ifni (fr. "Lac d'Ifni").
Flora i fauna.
Park charakteryzuje się bogatą bioróżnorodnością i piętrowością roślinną. Odnotowano tu 145 z 164 taksonów roślin występujących w Atlasie Wysokim; 55 gatunków to endemity. Rosną tu m.in. dęby ostrolistne, żywotniki, jałowce fenickie i hiszpańskie oraz rozmaite kserofity.
Na terenie parku występuje 95 gatunków ptaków, m.in. orzeł przedni, orzeł południowy, orzełek włochaty, gadożer zwyczajny, a także orłosęp i płochacz halny. Odnotowano tu 70 gatunków motyli, także endemicznych, m.in. "Lycaena phoebus". W rezerwacie Takhekhort żyje duża populacja arui grzywiastej .
Stanowiska archeologiczne.
W dolinie Oukaïmeden znajdują się prehistoryczne petroglify przedstawiające zwierzęta (m.in. słonie, koty i węże), postaci antropomorficzne, różne rodzaje broni oraz liczne symbole geometryczne. 250 stanowisk obejmuje 1000 przedstawień. Najstarsze rysunki przedstawiające zwierzęta datowane są na 3 tys. lat p.n.e., wizerunki broni i wojowników pochodzą z 2 tysiąclecia p.n.e., najmłodsze wykonano po nadejściu islamu w ok. VII w. n.e. 
Rysunki objęto ochroną w 1951 roku. W 2012 roku doszło do zniszczenia jednego z petroglifów przedstawiającego bóstwo słońca.

</doc>
<doc id="2666887" url="https://pl.wikipedia.org/wiki?curid=2666887" title="Ron Donachie">
Ron Donachie

Ron Donachie (ur. 26 kwietnia 1956 w Dundee jako Ronald Eaglesham Porter) – szkocki aktor znany z drugoplanowych ról w filmach "Księga dżungli" i "Titanic" oraz serialach "Doktor Who" i "Gra o tron".

</doc>
<doc id="2666894" url="https://pl.wikipedia.org/wiki?curid=2666894" title="Park Narodowy Henri Pittier">
Park Narodowy Henri Pittier

Park Narodowy Henri Pittier – park narodowy położony w północnej Wenezueli, nad Morzem Karaibskim, na zachód od Caracas. Założony został w 1937 roku. Powierzchnia 1070 km2. Obejmuje silnie rozczłonkowane północne stoki łańcucha Cordillera de la Costa (Kordyliera Nadbrzeżna), stromo opadające ku wybrzeżom morskim. Roślinność tworzą suche lasy monsunowe, zarośla kolczaste z kaktusami oraz trawiaste sawanny. Nad morzem występują kępy namorzynów. Cechuje go bogata fauna, z ponad 530 gatunkami ptaków.

</doc>
<doc id="2666908" url="https://pl.wikipedia.org/wiki?curid=2666908" title="Park Narodowy Jaua - Sarisarinama">
Park Narodowy Jaua - Sarisarinama

Park Narodowy Jaua – Sarisarinama – park narodowy położony w południowej Wenezueli, na Wyżynie Gujańskiej. Założony został w 1978 roku. Powierzchnia 3300 km². Zajmuje obszar falistego płaskowyżu (wysokość 900-1000 m n.p.m.), ponad który wznoszą się płaskie, wysokie góry stołowe – tepui (największe Jaua, Sarisarinama) zbudowane ze skał kwarcytowych. Występują tu unikatowe studnie skalne tzw. simy. Szatę roślinną tworzy wilgotny las równikowy. Florę reprezentują liczne gatunki endemiczne, natomiast fauna jest uboga – głównie owady (pajęczaki, motyle), z ptaków charakterystyczne są guacharo, kolibry i papugi.

</doc>
<doc id="2666912" url="https://pl.wikipedia.org/wiki?curid=2666912" title="Nokia 9000i Communicator">
Nokia 9000i Communicator



</doc>
<doc id="2666925" url="https://pl.wikipedia.org/wiki?curid=2666925" title="Mercedes-Benz Citan">
Mercedes-Benz Citan

Mercedes-Benz Citan – samochód osobowo-dostawczy klasy kompaktowej produkowany pod niemiecką marką Mercedes-Benz od 2012 roku. Od 2021 roku jest produkowana druga generacja modelu.
Pierwsza generacja.
Pojazd został zaprezentowany podczas targów motoryzacyjnych w Hanowerze w 2012 roku. Samochód powstawał we współpracy z francuskim koncernem Renault jako uzupełnienie gamy dostawczych samochodów Mercedes-Benz. W stosunku do Renault Kangoo wprowadzono zmiany stylistyczne tyłu oraz przedniej partii nadwozia, zmieniona została stylistyka wnętrza, wprowadzono również modyfikacje nastawów zawieszenia. Wnętrze oraz wygląd zewnętrzny stylistycznie nawiązuje do większych samochodów tego koncernu tj. Vito czy Sprinter. Efektem kooperacji była także modyfikacja silnika 1,5 dCI (zmodernizowana wersja wykorzystywana jest również przez koncern Renault).
Citan dostępny jest, tak jak Renault Kangoo, w trzech wersjach: blaszany furgon, przeszkolone kombi (zwany oficjalnie Tourer) oraz pięcioosobowy furgon o nazwie Mixto.
W zależności od potrzeb auto występuje w trzech odmianach długości: 3,94 m, 4,32 m oraz 4,71 m. Auto posiada przestrzeń ładunkową o objętości kolejno: 2,3 m³, 3 m³ oraz 3,6 m³.
Mercedes-Benz Citan w testach Euro NCAP uzyskał 3 gwiazdki. Wynik porównywany jest do tego uzyskanego przez Dacię Duster.
W październiku 2013 roku, oprócz nowych wersji silnikowych (Citan 111 CDI oraz Citan 112) ofertę Mercedesa uzupełniła również nowa, siedmioosobowa odmiana zbudowana w oparciu o przedłużone auto z nadwoziem typu furgon.
W połowie 2015 roku gamę jednostek napędowych Citana zmodernizowana tak, by wszystkie silniki spełniały normę emisji spalin Euro 6..
W 2016 roku wprowadzono do oferty siedmiobiegową, automatyczną skrzynię biegów dostępną początkowo z silnikiem benzynowym 112, a od 2017 roku także z silnikiem wysokoprężnym 111 CDI.
Silniki.
Pod maską auta znalazły się zmodernizowane silniki produkcji Renault: 1.5 dCi w trzech wersjach mocy oraz benzynowy silnik 1,2 z bezpośrednim wtryskiem benzyny i turbosprężarką.
Wszystkie dane dla wersji z homologacją ciężarową.
Druga generacja.
Mercedes-Benz Citan II został zaprezentowane w sierpniu 2021 roku. Samochód bazuje na Renault Kangoo trzeciej generacji i Nissana Townstar.

</doc>
<doc id="2666954" url="https://pl.wikipedia.org/wiki?curid=2666954" title="Malinianka">
Malinianka

Malenianka ("Malinianka") – struga, lewostronny dopływ Sanu o długości 12,5 km, przepływająca przez gminy Leżajsk i Nowa Sarzyna (częściowo na ich granicy) w powiecie leżajskim.
W zestawieniu PRNG jako źródło nazwy "Malenianka" podano "Mapa topograficzna w skali 1:10 000/Protokół z posiedzenia KUNMiOF w dniach 29 - 30 czerwca 2004/Zarządzenie nr 17 Prezesa Rady Ministrów z dnia 5 lutego 1968 r., M.P. 1968 nr 6, poz. 34", jako źródło nazwy obocznej "Malinianka" podano "KNMiOF i MPHP".
Malinianka z dopływami stanowi jednolitą część wód o symbolu PLRW20001722736 wchodzącą w skład scalonej części wód "San od ujścia Złotej II do ujścia Rudnej (GW0831)".
Bieg rzeki.
Źródło rzeki Malinianka znajduje się na południe od miejscowości Maleniska, na wysokości 216 m n.p.m. Obszar ten leży w mezoregionie Płaskowyż Kolbuszowski, znajdującym się w środkowej części Kotliny Sandomierskiej. Malinianka przez większość swojej długości płynie w obrębie gminy Nowa Sarzyna, konsekwentnie doliną o szerokości od kilku do kilkudziesięciu metrów. 
Bieg górny Malinianki znajduje się na terenie Nadleśnictwa Leżajsk, na północ od rezerwatu „Suchy Łuk”. W miejscu tym mamy jeszcze źródła kilku mniejszych rzek (w tym Jagódki przepływającej przez Leżajsk). 
Bieg środkowy przypada na miejscowość Jelna, w której rzeka rozwidla się na dwa koryta, aby ponownie po 40 m się połączyć. W miejscu tym znajdują się pozostałości po dawnym młynie wykorzystującym nurt rzeki. Poniżej na wysokości 17 5 m n.p.m. znajdują się dwa zbiorniki retencyjne obok kościoła parafialnego w Jelnej i Domu Strażackiego. 
W dolnym biegu rzeki koryto nieznacznie się poszerza, płynąc przez tereny łąkowe miejscowości Baranówka. Poniżej tej miejscowości na wysokości 164 m n.p.m. do Malinianki wpada jej prawy dopływ – Siutno. Ujście do Sanu znajduje się na wysokości 160 m n.p.m.
Malinianka w swoim dorzeczu posiada także 14 małych dopływów bezimiennych. Ze wszystkich dopływów rzeki największy to Siutno, który bierze swój początek z terenów zabagnionych, położonych między Starym Miastem a Przychojcem, przez który przepływa. Wzdłuż biegu rzeki znajdują się 22 mosty, w tym jeden kolejowy linii Przeworsk-Stalowa Wola-Rozwadów oraz 5 zastawek (jazów).
Osadnictwo nad Malinianką.
Ważniejsze miejscowości:
Osadnictwo w biegu rzeki wymusiło wybudowanie czterech zbiorników małej retencji:
Monitoring jakości wód.
Na jakość wód w rzece Malinianka ma duży wpływ wybudowanie kanalizacji w miejscowości Baranówka. W górnym biegu rzeki brak jej powoduje duże zanieczyszczenie odpadami gospodarczymi i innymi.
Malinianka jest rzeką należąca do klasy C – siedlisko i hodowla ryb i innych organizmów, użytkowanie rekreacyjne (głównie wędkarstwo).
Charakterystyce klas jakości wód Malinianka zajmuje klasa III (stan umiarkowany) umiarkowany stan wód oznacza, że występują umiarkowane odchylenia od charakteru naturalnego.
W systemie trzyklasowym Malinianka zajmowała klasę 3, co oznacza, że woda w niej przeznaczona była do korzystania przez przemysł i rolnictwo.

</doc>
<doc id="2666964" url="https://pl.wikipedia.org/wiki?curid=2666964" title="Mancuso (serial)">
Mancuso (serial)

Mancuso (ang. "Mancuso, F.B.I.", 1989-1990) – amerykański serial sensacyjny stworzony przez Steve'a Sohmera.
Emisja.
Światowa premiera serialu miała miejsce 13 października 1989 r. na kanale NBC. Ostatni odcinek został wyemitowany 24 kwietnia 1990 r. W Polsce serial nadawany był dawniej w telewizji TVN.

</doc>
<doc id="2666988" url="https://pl.wikipedia.org/wiki?curid=2666988" title="Antihalo">
Antihalo

Antihalo – warstwa przeciwodblaskowa (antyreflekcyjna) na błonie fotograficznej zapobiegająca powstaniu odblasków działających szkodliwie na obraz (halo świetlne) i polepsza ostrość szczególnie jasnych partii obrazu na błonie. Zwykle jest to szare lub niebieskawe zabarwienie podłoża błony (np. Fomapan 100 w wersji średnioformatowej) lub podlew z przeciwnej strony (np. Efke R50, Shanghai GP3). Zazwyczaj stosuje się podlew przeciwnej strony, który spełnia jednocześnie rolę warstwy przeciwskrętnej. Barwnik jest zmywany podczas wstępnego namaczania błony lub wywoływania, w rzadkich przypadkach w utrwalaczu. Błony odwracalne mają antyrefleksyjną warstwę z metalicznego srebra – dużo bardziej skuteczną, zmywaną podczas odbielania.
Z wyjątkiem Polypana F i Lucky SHD 100 wszystkie współcześnie produkowane błony posiadają antihalo.

</doc>
<doc id="2667003" url="https://pl.wikipedia.org/wiki?curid=2667003" title="Molenna w Suwałkach">
Molenna w Suwałkach

Molenna w Suwałkach – molenna staroobrzędowców należąca do parafii Wschodniego Kościoła Staroobrzędowego w Suwałkach. Największa świątynia staroobrzędowska w Polsce.
Świątynia mieści się przy ulicy Sejneńskiej 37A.
Zbudowana w latach 1910–1912. Budynek drewniany, o konstrukcji zrębowej, orientowana, salowa, z kruchtą. Przy wejściu zadaszony ganek. Nad kruchtą dwukondygnacyjna wieża z dachem namiotowym zwieńczonym baniastym hełmem. Nad nawą blaszany dach z wieżyczką zwieńczoną cebulastym hełmem.
Molennę wpisano do rejestru zabytków 11 maja 1980 pod nr 71. Molenna wymaga renowacji. Jesienią 2012 suwalskie władze wyraziły intencje naprawy jej stanu.

</doc>
<doc id="2667039" url="https://pl.wikipedia.org/wiki?curid=2667039" title="Symbioniczna Armia Wyzwolenia">
Symbioniczna Armia Wyzwolenia



</doc>
<doc id="2667067" url="https://pl.wikipedia.org/wiki?curid=2667067" title="Wincenty Kućma">
Wincenty Kućma

Wincenty Kućma (ur. 25 maja 1935 w Zbelutce) – polski rzeźbiarz, medalier, rysownik, projektant wnętrz, profesor zwyczajny Akademii Sztuk Pięknych w Krakowie. Kawaler Orderu Orła Białego.
Życiorys.
Studiował na Wydziale Rzeźby Akademii Sztuk Pięknych w Krakowie. Dyplom z wyróżnieniem otrzymał w 1962 roku (pracownia prof. Wandy Ślędzińskiej).
W swojej twórczości zajmuje się rzeźbą monumentalna, małymi formami rzeźbiarskimi, medalierstwem, rysunkiem, projektowaniem wnętrz sakralnych oraz urbanistyką. Prace wystawiał na 20 wystawach indywidualnych, 75 wystawach zbiorowych w kraju, 53 wystawach za granicą.
Jego dzieła znajdują się w muzeach i kolekcjach prywatnych w kraju i za granicą. Był uczestnikiem konkursów rzeźbiarsko-architektonicznych. Zdobył około 50 nagród i wyróżnień, w tym: Nagroda Miasta Krakowa, nagroda l stopnia Ministra Kultury i Sztuki, I nagroda „Rzeźba roku”: 67, 73, 77; II nagroda Biennale w Barcelonie, nagroda II stopnia Ministerstwa Obrony Narodowej, nagroda II stopnia Ministerstwa Budownictwa.
Laureat nagrody l stopnia Ministra Kultury i Dziedzictwa Narodowego za wybitne osiągnięcia w pracy twórczej i dydaktycznej z zespołem Katedry Sztuk Wizualnych na Wydziale Form Przemysłowych ASP w Krakowie (1999).
Jego dzieła o tematyce sakralnej znajdują się m.in.: w Krakowie, w Warszawie, w Tarnowie, w Krościenku, w Iwoniczu-Zdroju, Toruniu, w Irkucku, na Sachalinie, w Sandomierzu, w Pasierbcu, w Zawierciu i wielu innych miejscowościach na terenie Polski.

</doc>
<doc id="2667070" url="https://pl.wikipedia.org/wiki?curid=2667070" title="Jewish Defense League">
Jewish Defense League

Jewish Defense League (pol. Żydowska Liga Obrony) – prawicowa paramilitarna organizacja żydowska założona w USA, uważająca się za kontynuację ruchu Betar. Utworzona w 1968 dla samoobrony Żydów na Brooklynie przed antyżydowskimi atakami (głównie Afroamerykanów), w styczniu 1971 przeprowadziła pierwszy zamach bombowy na radziecki ośrodek kultury w Waszyngtonie. Potem dokonywała ataków na przedstawicielstwa ZSRR, a także niektórych krajów zachodnioeuropejskich i arabskich. Obiektem ataków byli też oskarżani o antysemityzm politycy (wśród nich Jesse Jackson) i instytucje (np. Institute for Historical Review), naziści z czasów II wojny światowej oraz organizacje proarabskie. JDL została rozbita aresztowaniami w 1987 r. Przez szeregi organizacji przewinęło się tysiące aktywistów. W związku z politycznymi i prawnymi kontrowersjami organizacje rozformowano, jednak działalność kontynuowały grupy bezpośrednio wywodzące się z pnia Ligi; Jewish Defense Organization Mordechaja Levy'ego, Jewish Direct Action Victora Vanciera i Jewish Armed Resistance Stevena Romboma. Przywództwo JDL sprawował rabin Meir Kahane (zamordowany przez arabskiego terrorystę w listopadzie 1990) następnie Irv Rubin, obecnie po odrodzeniu się organizacji, dyrektorem międzynarodowym jest Meir Weinstein. Współcześnie JDL posiada filie w kilku krajach z liczną diaspora żydowską, w tym od 2013 r. również w Polsce. 

</doc>
<doc id="2667092" url="https://pl.wikipedia.org/wiki?curid=2667092" title="Stanisław Przychocki">
Stanisław Przychocki

Stanisław Marian Przychocki (ur. 3 kwietnia 1886 w Krakowie, zm. wiosną 1940 w Charkowie) – pułkownik lekarz Wojska Polskiego, doktor wszech nauk lekarskich, toksykolog.
Życiorys.
Urodził się 3 kwietnia 1886 w Krakowie, w rodzinie Jakuba i Anieli z Kozłowskich. W 1905 zdał egzamin maturalny w c. k. Gimnazjum III w Krakowie. Następnie studiował na Wydziale Lekarskim Uniwersytetu Jagiellońskiego. W czasie studiów (od 1 kwietnia do 30 września 1909) odbył część obowiązkowej służby wojskowej w 16 Pułku Piechoty Obrony Krajowej w Krakowie, w charakterze jednorocznego ochotnika. 26 czerwca 1911 uzyskał dyplom doktora wszech nauk lekarskich. Od 1 lipca 1911 do 1 sierpnia 1914 był zatrudniony w Stacji Ratunkowej Krakowskiego Ochotniczego Towarzystwa Ratunkowego w Krakowie jako lekarz dyżurny, a od 16 kwietnia 1912 do 31 lipca 1914 również w Szpitalu św. Łazarza, w charakterze lekarza praktykanta i lekarza pomocniczego, nieetatowego (adiutowanego). Od 1 października 1911 do 30 kwietnia 1912 odbył pozostałą część służby wojskowej w Szpitalu Obrony Krajowej w Jarosławiu. Od 1 października 1912 do 1 maja 1913 w szeregach 16 pp OK wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach.
W szeregach cesarsko-królewskiej Obrony Krajowej został mianowany zastępcą asystenta lekarza w grupie nieaktywnych z dniem 1 października 1911, a potem awansowany na asystenta lekarza w rezerwie z dniem 1 maja 1913. Był przydzielony do 16 Pułku Piechoty Obrony Krajowej. W czasie I wojny światowej na początku 1915 w randze starszego lekarza służył w tzw. "Hilfsplatzu" przy I batalionie macierzystego 16 p.p.. Od 24 kwietnia do 15 sierpnia 1915 był lekarzem specjalistą w Szpitalu Czerwonego Krzyża dla wenerycznie chorych kobiet w Lublinie, a następnie (do 3 listopada 1918) ordynatorem oddziału chorób skórnych i wenerycznych w c. i k. Szpitalu Rezerwowym w Lipníku nad Bečvou (niem. k. u. k. Reservespital in Leipnik), który był szpitalem dla chorych wenerycznie żołnierzy z Okręgu 1 Korpusu, a którego komendantem był Kazimierz Iwanicki.
7 listopada 1918 został wyznaczony na stanowisko starszego ordynatora Oddziału Skórno-Wenerycznego Szpitala Zapasowego Nr 5 w Krakowie (od 20 grudnia 1918 Szpital Okręgowy). 3 lutego 1919 został przyjęty do Wojska Polskiego z byłej armii austro-węgierskiej i zatwierdzony w randze kapitana lekarza. Od 8 listopada 1919 pełnił służbę na stanowisku komendanta Szpitala Wojskowego w Aleksandrowie Kujawskim. 6 sierpnia 1920 został zatwierdzony z dniem 1 kwietnia 1920 w stopniu majora w Korpusie Lekarskim, w „grupie byłej armii austriacko-węgierskiej”. Od 20 stycznia 1921 był komendantem Szpitala Wojskowego w Zambrowie, pozostając na ewidencji Kompanii Zapasowej Sanitarnej Nr 5. Od 1 maja 1921 był komendantem Szpitala Obozu Internowanych Nr 15 w Toruniu, od 1 sierpnia tego roku komendantem Szpitala Wojskowego Nr 2 w Toruniu, a od 25 października kierrownikiem przychodni chorób wenerycznych Szpitala Wojskowego Nr 1 w Toruniu. 1 listopada 1921 został starszym ordynatorem Oddziału Skórno-Wenerycznego Szpitala Okręgowego Nr VIII. 3 maja 1922 został zweryfikowany w stopniu majora ze starszeństwem z dniem 1 czerwca 1919 i 95. lokatą w korpusie oficerów sanitarnych, grupa lekarzy. W październiku 1922 został przydzielony do 18 pułku ułanów w Grudziądzu na stanowisko naczelnego lekarza pułku. W maju 1923 został przydzielony na takie samo stanowisko do 8 pułku artylerii ciężkiej w Toruniu. W sierpniu 1923 został przeniesiony z Batalionu Sanitarnego Nr IV do Batalionu Sanitarnego Nr VIII z pozostawieniem na dotychczasowym stanowisku służbowym w 8 pac. W kwietniu 1925 został przydzielony do Szpitala Okręgowego Nr VIII w Toruniu na stanowisko ordynatora Oddziału Wenerycznego. Od 1 października do 30 listopada 1926 przebywał na dwumiesięcznym urlopie bez poborów. 17 maja 1927 został przydzielony do 36 pułku piechoty w Warszawie na stanowisko starszego lekarza. 9 czerwca tego roku objął także czasowo obowiązki lekarza 1 Dywizjonu Samochodowego i Wojskowego Instytutu Geograficznego, a od 22 sierpnia również obowiązki dowódcy kompanii w 1 Batalionie Sanitarnym. Od 1 września 1927 do 31 marca 1928 był przeniesiony służbowo z 36 pp do Wojskowego Instytutu Gazowego w Warszawie na stanowisko eksperymentatora. 1 lipca 1928 został przydzielony do Wojskowego Instytutu Gazowego na stanowisko asystenta, a w 1930 przesunięty na stanowisko kierownika pracowni ratownictwa i lecznictwa. 18 lutego 1930 prezydent RP nadał mu z dniem 1 stycznia 1930 stopień podpułkownika w korpusie oficerów sanitarnych (grupa lekarzy) i 4. lokatą. Wiosną 1931 został przesunięty w Wojskowym Instytucie Przeciwgazowym na stanowisko kierownika pracowni patologicznej (dział III), 1 stycznia 1933 na stanowisko kierownika działu III, a 22 marca 1934 znów przesunięty na stanowisko kierownika działu (od 1936 dział badań lekarskich i ratownictwa). 25 września 1934 został delegowany do Ameryki na zjazd lekarzy wojskowych. W 1936 mieszkał w Warszawie przy ulicy Krasińskiego 6. Na pułkownika został awansowany ze starszeństwem z 19 marca 1938 i 1. lokatą w korpusie oficerów zdrowia (grupa lekarzy). W tym samym roku został wyznaczony na stanowisko komendanta 9 Szpitala Okręgowego w Brześciu. 21 października 1938 jego bezpośredni przełożony, szef sanitarny Okręgu Korpusu Nr IX pułkownik lekarz Nikodem Butrymowicz napisał w rocznej liście kwalifikacyjnej za 1938: „oficer robi wrażenie przemęczonego. Żona chora na gruźlicę płuc. Warunki rodzinne wywierają ujemny wpływ na wykonywanie obowiązków służb. (żona mieszka w Warszawie, prowadzenie 2-ch domów, ciagła troska o zdrowie żony) (...) Zdolności wojskowych ani też potrzebnego wyrobienia nie posiada. Brak zdolności kierowniczych. Wykonawca dobry. W ciągu 6-ciu miesięcy pełnienia funkcji kmdta szpitala żadnych wyników, świadczących o własnej pracy, nie wykazał. Na stanowisko komendanta szpitala, wobec braku przygotowania adm. wojsk., zniechęcenia i podeszłego wieku słabo nadaje się. Trudno mi stawiać wnioski co do dalszego użycia płk. P. Odpowiedniego stanowiska w obowiązującej organizacji służby zdrowia nie widzę”. W tym samym dokumencie opinie o pułkowniku Przychockim wyrazili wyżsi przełożeni. 25 listopada 1938 dowódca Okręgu Korpusu Nr IX generał brygady Franciszek Kleeberg napisał: „płk. Przychockiego poznałem mało. Jako kmdt szpitala okręgowego nie wykazał zdolności. Typ raczej myśliciela, naukowca jak kierownika, organizatora”. 16 grudnia 1938 szef Departamentu Zdrowia Ministerstwa Spraw Wojskowych generał brygady Stanisław Rouppert napisał: „na stanowisku kmdta szpitala wobec całkowitego braku zdolności organizacyjno-administracyjnych nie odpowiedni. Biorąc pod uwagę jego kwalifikacje naukowe – stwierdzić należy, że nie przedstawiają one specjalnej wartości dla wojska. Teoretyczne nastawienie do życiowych zagadnień związanych z opl i gaz[ową]., chaotyczna metoda pracy, wadliwe metody eksperymentalne na przestrzeni lat, nie dały prawie żadnych pozytywnych wyników. Możliwe, że większe usługi odda służbie państwowej cywilnej jak w wojsku”. W konsekwencji negatywnych opinii przełożonych pułkownik Przychocki został zwolniony ze stanowiska komendanta szpitala i oddany do dyspozycji dowódcy Okręgu Korpusu Nr IX w Brześciu.
W czasie kampanii wrześniowej 1939 po agresji ZSRR na Polskę dostał się do niewoli sowieckiej. Przebywał w obozie w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
23 maja 1921 ożenił się z Wandą Kaszubską, doktor medycyny, siostrą Stanisława Kaszubskiego ps. „Król” (1880–1915).
Postanowieniem nr 112-48-07 Prezydenta RP Lecha Kaczyńskiego z 5 października 2007 został awansowany pośmiertnie na stopień generała brygady. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
13 kwietnia 2010, dla uhonorowania pamięci gen. bryg. Stanisława Mariana Przychockiego, uczniowie Liceum Ogólnokształcącego w Wojkowicach, przed budynkiem Starostwa Powiatowego w Będzinie posadzili Dąb Pamięci.

</doc>
<doc id="2667105" url="https://pl.wikipedia.org/wiki?curid=2667105" title="Boliwijska Falanga Socjalistyczna">
Boliwijska Falanga Socjalistyczna

Boliwijska Falanga Socjalistyczna ("Falanga Socialista Boliviana") − skrajnie prawicowa partia boliwijska utworzona w 1937. przez Oscara Unzaga de la Vega. W 1949 i 1952. uczestniczy wspólnie z Rewolucyjnym Ruchem Nacjonalistycznym (MNR) w powstaniach zbrojnych. Po rewolucji kwietniowej 1952 zwraca się przeciw rządowi MNR, usiłując dokonać przewrotu w październiku 1958, a później organizując grupy partyzanckie we wschodniej części kraju. W marcu 1971 inspiruje rebelię separatystyczną w prowincji Santa Cruz. Popiera przewrót płk. Banzera w sierpniu 1971 i przejściowo wchodzi w skład rządu, wraca jednak do taktyki spisków dwa łata później. W listopadzie 1974 falangiści wzniecają powstanie w Santa Cruz. W lipcu 1980, FSB czynnie wsparła pucz gen. Mezy, ale już w maju 1981 usiłuje obalić juntę wojskową. W latach 80. Falanga przeszła na pozycje neoliberalne, co doprowadziło do wyodrębnienia się lewego skrzydła pod nazwą Unzagistowski Ruch na rzecz Socjalizmu - "Movimiento al Socialismo – Unzagista" (organizacja ta stała się później zalążkiem partii Evo Moralesa).

</doc>
<doc id="2667121" url="https://pl.wikipedia.org/wiki?curid=2667121" title="Montoneros">
Montoneros

Peronistowski Ruch Montoneros (, MPM) – organizacja partyzancka w Argentynie.
Historia.
Ruch utworzony został w 1964 roku. Grupował zwolenników generała Juana Peróna. Zbrojne działania Montoneros rozpoczęły się w 1970 roku. Członkowie grupy mieli na koncie zabójstwa, napady na banki i porwania dla okupu, lokalnie miejsce miały zbrojne powstania Montoneros. Pierwszą akcją bojowników było zamordowanie generała Pedro Eugenio Aramburu w czerwcu 1970 roku. Perón po powrocie z wygnania w 1973 roku nawiązał bliskie relacje z prawicą i potępił Montoneros, grupa zdecydowała się więc kontynuować działalność bojową. W grudniu 1975 roku rebelianci zaatakowali koszary w Buenos Aires, atak zakończył się całodzienną bitwą. Pod koniec lat 70. działalność grupy została stłamszona przez wojsko i prawicowe grupy terrorystyczne. Wielu działaczy zostało zabitych, w samym tylko 1976 roku zginęło 1200 partyzantów. W 1978 roku pokonana formacja przeniosła swoją kwaterę główną na Kubę.
Prezydent Carlos Saúl Menem amnestionował członków organizacji. Kilku byłych bojowników zajęło stanowiska w administracji Néstora Kirchnera.
Liderami Montoneros byli Mario Firmenich, Fernando Abal Medina i Mario Eduardo Firmenich.
Liczebność.
W szczytowym okresie formacja liczyła 5 tysięcy bojowników wspieranych przez 15 tysięcy aktywnych sympatyków. Z czasem liczba członków spadła poniżej 350.
Powiązania zagraniczne.
Grupa otrzymywała wsparcie od rządu kubańskiego.
Ideologia.
Peronistowski Ruch Montoneros wyznawał poglądy lewicowo-nacjonalistyczne i lewicowo-chrześcijańskie.

</doc>
<doc id="2667136" url="https://pl.wikipedia.org/wiki?curid=2667136" title="Zdzar">
Zdzar

Zdzar (ok. 858 m) – szczyt w Gorcach, znajdujący się w długim, wschodnim grzbiecie Gorca, który poprzez szczyt Lelonek, przełęcz Wierchmłynne i szczyty Zdzar, Bystra, Koń, Goły Wierch, Kopiec i Tworogi i Tylmanowska Góra ciągnie się aż do Dunajca. Grzbietem tym biegnie dział wód między rzekami Ochotnica i Kamienica.
Zdzar znajduje się w tym grzbiecie po wschodniej stronie przełęczy Wierchmłynne. W północno-zachodnim kierunku odchodzi od Zdżaru grzbiet do Skrzyńczysk (752 m), zaś grzbiet Gorca na Zdżarze zakręca w południowo-wschodnim kierunku. Na północnych stokach znajduje się polana Przysłopek. Porośnięte lasem stoki południowe padają do doliny potoku Młynne i znajdują się w obrębie należącego do Ochotnicy Dolnej sołectwa Młynne. Na stokach tych jest kilka polan, a także nadal uprawiane pola.
W 2015 r. gmina Ochotnica Dolna w ramach szerszego programy budowy wież widokowych i tras rowerowych wykonała i oznakowała nowe szlaki turystyki rowerowej i narciarskiej.
Przez Zdzar biegnie granica między wsią Ochotnica Dolna w powiecie nowotarskim (południowo-zachodni grzbiet) i Kamienicą w powiecie limanowskim (grzbiet północny).

</doc>
<doc id="2667141" url="https://pl.wikipedia.org/wiki?curid=2667141" title="Rewolucyjna Armia Ludu (Argentyna)">
Rewolucyjna Armia Ludu (Argentyna)

Rewolucyjna Armia Ludu (, ERP) – organizacja partyzancka w Argentynie.
Historia.
Utworzona w 1970 roku. Była zbrojnym skrzydłem działającej od 1968 roku Walczącej Rewolucyjnej Partii Pracujących. We wrześniu 1973 roku jej członkowie oskarżeni zostali o zabicie lidera peronistowskiej centrali związkowej CGT. Od tego czasu toczyła wojnę z rządem. Na początku 1975 rozpoczęła intensywną partyzantkę wiejską w prowincji Tucumán, co kończy się klęską. Została rozbita do końca 1979 roku.
Liderami organizacji byli Mario Roberto Santucho, Enrique Gorriarán Merlo i Luis Mattini.
Kontakty zagraniczne.
Organizacja należała do sojuszu znanego jako Junta Koordynacji Rewolucyjnej (JCR). Do koalicji należały też boliwijska Armia Wyzwolenia Narodowego (ELN), chilijski Ruch Lewicy Rewolucyjnej (MIR) i urugwajski ruch Tupamaros.
Ideologia.
Pierwotnie wyznawała doktrynę trockizmu, a następnie maoizmu.

</doc>
<doc id="2667147" url="https://pl.wikipedia.org/wiki?curid=2667147" title="Kraichgau">
Kraichgau

Kraichgau – pagórkowata wyżyna znajdująca się na terenie Badenii-Wirtembergii, na pograniczu krain historycznych Palatynatu Reńskiego, Wirtembergii i Badenii. Od północy przechodzi w Odenwald, od południa w Schwarzwald; od wschodu ogranicza ją rzeka Neckar, od zachodu Nizina Górnoreńska. Najwyższy szczyt Steinsberg wznosi się 333 m n.p.m. w granicach administracyjnych miasta Sinsheim; ze znajdującej się na nim wieży zamkowej rozciąga się widok na rozległą okolicę. Wyżyna zajmuje powierzchnię 1630 km², jest gęsto zaludniona i posiada gęstą sieć komunikacyjną; rozwinięte rolnictwo, w tym uprawa winorośli. Liczne solanki spowodowały rozwój uzdrowisk Największe miasta znajdują się na skraju wyżyny: Karlsruhe, Pforzheim, Heilbronn.

</doc>
<doc id="2667165" url="https://pl.wikipedia.org/wiki?curid=2667165" title="Emiliano Martínez">
Emiliano Martínez

Damián Emiliano „Dibu” Martínez Romero (ur. 2 września 1992 w Mar del Plata) – argentyński piłkarz występujący na pozycji bramkarza w angielskim klubie Aston Villa oraz w reprezentacji Argentyny.
Złoty medalista Mistrzostwa Świata 2022, Copa América 2021 oraz srebrny medalista Mistrzostw Ameryki Południowej U-17 2009.
Kariera klubowa.
Pod koniec sezonu 2011/2012 Martínez został wypożyczony przez grające w League Two Oxford United. 5 maja zadebiutował w barwach tego zespołu w przegranym 0:3 spotkaniu ostatniej kolejki rozgrywek przeciwko Port Vale. W październiku 2013 wysłany został na miesięczne wypożyczenie do Sheffield Wednesday.
Sukcesy.
Reprezentacyjne.
Mistrzostwa świata
Copa América
Superpuchar CONMEBOL–UEFA

</doc>
<doc id="2667168" url="https://pl.wikipedia.org/wiki?curid=2667168" title="Carpio vulgaris">
Carpio vulgaris



</doc>
<doc id="2667169" url="https://pl.wikipedia.org/wiki?curid=2667169" title="Cyprinus atrovirens">
Cyprinus atrovirens



</doc>
<doc id="2667171" url="https://pl.wikipedia.org/wiki?curid=2667171" title="Cyprinus bithynicus">
Cyprinus bithynicus



</doc>
<doc id="2667174" url="https://pl.wikipedia.org/wiki?curid=2667174" title="Cyprinus carpio anatolicus">
Cyprinus carpio anatolicus



</doc>
<doc id="2667176" url="https://pl.wikipedia.org/wiki?curid=2667176" title="Cyprinus carpio caspicus">
Cyprinus carpio caspicus



</doc>
<doc id="2667177" url="https://pl.wikipedia.org/wiki?curid=2667177" title="Cyprinus carpio elongatus">
Cyprinus carpio elongatus



</doc>
<doc id="2667179" url="https://pl.wikipedia.org/wiki?curid=2667179" title="Cyprinus carpio fluviatilis">
Cyprinus carpio fluviatilis



</doc>
<doc id="2667180" url="https://pl.wikipedia.org/wiki?curid=2667180" title="Cyprinus carpio lacustris">
Cyprinus carpio lacustris



</doc>
<doc id="2667183" url="https://pl.wikipedia.org/wiki?curid=2667183" title="Cyprinus carpio monstrosus">
Cyprinus carpio monstrosus



</doc>
<doc id="2667184" url="https://pl.wikipedia.org/wiki?curid=2667184" title="Cyprinus carpio oblongus">
Cyprinus carpio oblongus



</doc>
<doc id="2667185" url="https://pl.wikipedia.org/wiki?curid=2667185" title="Cyprinus carpio specularis">
Cyprinus carpio specularis



</doc>
<doc id="2667186" url="https://pl.wikipedia.org/wiki?curid=2667186" title="Cyprinus chinensis">
Cyprinus chinensis



</doc>
<doc id="2667188" url="https://pl.wikipedia.org/wiki?curid=2667188" title="Cyprinus conirostris">
Cyprinus conirostris



</doc>
<doc id="2667189" url="https://pl.wikipedia.org/wiki?curid=2667189" title="Armia Wyzwolenia Narodowego (Boliwia)">
Armia Wyzwolenia Narodowego (Boliwia)

Armia Wyzwolenia Narodowego (, ELN) – grupa partyzancka z Boliwii.
Historia.
Formacja założona została w 1966 roku. Jej celem było wywołanie w kraju rewolucji socjalistycznej. Początkowo liczyła 20 członków. W marcu tego samego roku zasiliła ją 20-osobowa grupa ochotników kubańskich z Che Guevarą na czele. Rewolucjonista objął dowodzenie nad ELN. Partyzanci działali na południu kraju. W październiku 1967 roku boliwijskie wojsko schwytało i zabiło Che Guevarę. Po śmierci Guevary dowodzenie przejął Nestor Paz Zamora. ELN została całkowicie rozbita na początku lat 70. Według części źródeł w rozbiciu partyzantki brał udział zbrodniarz hitlerowski Klaus Barbie, który ukrywał się w Boliwii.
Pod koniec lat 80. utworzona została Komisja Nestora Paza Zamory uważająca się za następczynię ELN.
Kontakty zagraniczne.
Organizacja należała do sojuszu znanego jako Junta Koordynacji Rewolucyjnej (JCR). Do koalicji należały też argentyńska Rewolucyjna Armia Ludu (ERP), chilijski Ruch Lewicy Rewolucyjnej (MIR) i urugwajski ruch Tupamaros.
Ideologia.
Była formacją komunistyczną typu guevarystowskiego tzn. dążyła do zdobycia władzy metodą partyzantki wiejskiej.

</doc>
<doc id="2667190" url="https://pl.wikipedia.org/wiki?curid=2667190" title="Cyprinus coriaceus">
Cyprinus coriaceus



</doc>
<doc id="2667192" url="https://pl.wikipedia.org/wiki?curid=2667192" title="Cyprinus elatus">
Cyprinus elatus



</doc>
<doc id="2667194" url="https://pl.wikipedia.org/wiki?curid=2667194" title="Cyprinus hungaricus">
Cyprinus hungaricus



</doc>
<doc id="2667195" url="https://pl.wikipedia.org/wiki?curid=2667195" title="Cyprinus macrolepidotus">
Cyprinus macrolepidotus



</doc>
<doc id="2667196" url="https://pl.wikipedia.org/wiki?curid=2667196" title="Cyprinus mahuensis">
Cyprinus mahuensis



</doc>
<doc id="2667198" url="https://pl.wikipedia.org/wiki?curid=2667198" title="Cyprinus melanotus">
Cyprinus melanotus



</doc>
<doc id="2667199" url="https://pl.wikipedia.org/wiki?curid=2667199" title="Cyprinus nordmannii">
Cyprinus nordmannii



</doc>
<doc id="2667201" url="https://pl.wikipedia.org/wiki?curid=2667201" title="Cyprinus nudus">
Cyprinus nudus



</doc>
<doc id="2667203" url="https://pl.wikipedia.org/wiki?curid=2667203" title="Cyprinus regina">
Cyprinus regina



</doc>
<doc id="2667205" url="https://pl.wikipedia.org/wiki?curid=2667205" title="Cyprinus regius">
Cyprinus regius



</doc>
<doc id="2667208" url="https://pl.wikipedia.org/wiki?curid=2667208" title="Cyprinus rex">
Cyprinus rex



</doc>
<doc id="2667209" url="https://pl.wikipedia.org/wiki?curid=2667209" title="Cyprinus rexcyprinorum">
Cyprinus rexcyprinorum



</doc>
<doc id="2667211" url="https://pl.wikipedia.org/wiki?curid=2667211" title="Cyprinus rondeletii">
Cyprinus rondeletii



</doc>
<doc id="2667213" url="https://pl.wikipedia.org/wiki?curid=2667213" title="Cyprinus specularis">
Cyprinus specularis



</doc>
<doc id="2667215" url="https://pl.wikipedia.org/wiki?curid=2667215" title="Cyprinus viridescens">
Cyprinus viridescens



</doc>
<doc id="2667229" url="https://pl.wikipedia.org/wiki?curid=2667229" title="Rewolucyjna Partia Lewicy Narodowej">
Rewolucyjna Partia Lewicy Narodowej

Rewolucyjna Partia Lewicy Narodowej ("Partido Revolucionario de la Iząuierda Nacional") − lewicowa partia boliwijska powstała w marcu 1964 z lewego skrzydła Rewolucyjnego Ruchu Nacjonalistycznego, ściśle związana z ruchem związkowym. Brała udział w walkach zbrojnych w styczniu 1965 i czerwcu 1967 oraz w oporze przeciw prawicowemu zamachowi stanu w 1980. Przywódca: Juan Lechin Oquendo.

</doc>
<doc id="2667244" url="https://pl.wikipedia.org/wiki?curid=2667244" title="Rewolucyjny Ruch Nacjonalistyczny">
Rewolucyjny Ruch Nacjonalistyczny

Rewolucyjny Ruch Nacjonalistyczny ("Movimiento Nacionalista Revolucionario") − boliwijska partia populistyczna utworzona w styczniu 1941. Jej pierwotny program łączył antyimperializm, „metysko-indiański" nacjonalizm i radykalizm społeczny. W kwietniu 1952 dokonuje przewrotu, który zapoczątkowuje głębokie reformy społeczne, później jednak dokonuje zwrotu w prawo. W 1964 r. lewica MNR wyodrębnia się w Rewolucyjną Partię Lewicy Narodowej. W latach 70. prawe skrzydło MNR wspólnie z Boliwijską Falangą Socjalistyczną zwalcza lewicę (np. popiera prawicowy przewrót gen. Natuscha Buscha w 1979 r.), natomiast lewe skrzydło tworzy wspólny front z komunistami, socjalistami i Ruchem Lewicy Rewolucyjnej. W latach 80. XX w. MNR przeszedł na pozycje neoliberalne. 

</doc>
<doc id="2667261" url="https://pl.wikipedia.org/wiki?curid=2667261" title="Bodhi Linux">
Bodhi Linux

Bodhi Linux – lekka dystrybucja Linuxa oparta na Ubuntu. Domyślnym menedżerem okien jest Moksha (autorski fork Enlightenment), standardowo zainstalowane aplikacje to: Epiphany (Gnome Web), Leafpad i Synaptic. Projekt Bodhi oferuje modularność i wysoki poziom dostosowania tematów pulpitu, oprogramowanie do zmian jest dostępne za pośrednictwem Bodhi Linux AppCenter.

</doc>
<doc id="2667277" url="https://pl.wikipedia.org/wiki?curid=2667277" title="Chrześcijańska Partia Komunistyczna">
Chrześcijańska Partia Komunistyczna

Chrześcijańska Partia Komunistyczna ("Partito Comunista Cristiano") − ugrupowanie polityczne włoskiej lewicy katolickiej utworzone wiosną 1942 roku z przekształcenia działającej od lipca 1941 Synarchicznej Partii Spółdzielczej ("Partito Cooperativista Sinarchico"). Ideologia partii zakładała, że „Religia katolicka nie jest instrumentem reakcji, ale może być źródłem zaangażowania rewolucyjnego. /.../ Religia jest zjawiskiem ponadklasowym, ale w płaszczyźnie społecznej następuje historyczny proces identyfikacji religii z interesami klas uciskanych: religijna nauka społeczna opiera się na miłosierdziu i sprawiedliwości”. PCC czynnie uczestniczyła w antyfaszystowskim ruchu oporu tworząc własną formację partyzancką (Dywizja DLMCC). W 1943 roku zmieniła nazwę na Ruch Katolików Komunistów ("Il Movimento dei cattolici comunisti"). Jesienią 1944 roku połączyła się z Partią Chrześcijańsko-Społeczną ("Partito Cristiano Sociale") w Partię Lewicy Chrześcijańskiej ("Partito della Sinistra Cristiana"), która przetrwała do grudnia 1945 roku. Przywódcy: Franco Rodano, Adriano Ossicini, ks. Paolo Pecoraro.

</doc>
<doc id="2667281" url="https://pl.wikipedia.org/wiki?curid=2667281" title="May Andersen">
May Andersen

May Anderesen (ur. 16 czerwca 1982, Kopenhaga) - duńska modelka.
W modelingu debiutowała jako szesnastolatka w 1998 roku w Kopenhadze. Jeszcze w tym samym roku pojawiła się na rynku międzynarodowym - w Paryżu, prezentując na wybiegu kolekcję Haute Couture domu mody Valentino. W Paryżu szybko dostrzeżono potencjał May, dzięki czemu udało jej się bardzo szybko podpisać kolejne kontrakty z agencjami w: Londynie, Los Angeles, Nowym Jorku i Barcelonie. Była główną modelką na pokazach m.in.: Chanel, Christiana Diora, Christiana, D &amp; G, Prady, Ralpha Laurena i Vivienne Westwood. Promowała swoim nazwiskiem produkty Victoria’s Secret. Jej twarz ozdabiała okładki międzynarodowych edycji: Vogue, Harper’s Bazaar, Cosmopolitan, Marie Claire, Elle i Glamour. W 2007 roku jej zdjęcia pojawiły się w kalendarzu firmy "Lavazza".

</doc>
<doc id="2667315" url="https://pl.wikipedia.org/wiki?curid=2667315" title="How beautiful you are">
How beautiful you are

how beautiful you are – drugi cyfrowy singel japońskiej piosenkarki Ayumi Hamasaki, wydany 8 lutego 2012. Singel jako jedyny promuje trzynasty album piosenkarki "Party Queen".

</doc>
<doc id="2667332" url="https://pl.wikipedia.org/wiki?curid=2667332" title="Klasztor Cysterek w Cedyni">
Klasztor Cysterek w Cedyni

Klasztor Cysterek w Cedyni – dawny klasztor cysterek znajdujący się w mieście Cedynia, w województwie zachodniopomorskim, przy ulicy Marii Konopnickiej.
Położony jest na wzgórzu. Został ufundowany przed 1248. Powstał prawdopodobnie przed 1278. Podczas swojej działalności wielokrotnie ulegał przebudowom. Po reformacji w 1555 uległ kasacie. Ostatnie mniszki przebywają tam jeszcze do roku 1611, ponieważ funkcjonowała w budynku szkoła dla panien o szlacheckim pochodzeniu. Później klasztor zostaje przekształcony w urząd elektora brandenburskiego. W 1699 uległ zniszczeniu przez pożar. Wkrótce został odbudowany. Później został przekształcony w majątek ziemski, w latach 1811-1870 w klasztorze działał zajazd pocztowy, potem aż do 1940 r. ponownie był siedzibą właściciela majątku ziemskiego. Klasztor spalony został w 1945 roku podczas działań wojennych przez wojska sowieckie.
W latach 1997–2005 odbudowany przez prywatnego właściciela pod nadzorem Wojewódzkiego Konserwatora Zabytków. Obecnie w zachowanym skrzydle zachodnim mieści się hotel i restauracja „Klasztor Cedynia”.

</doc>
<doc id="2667334" url="https://pl.wikipedia.org/wiki?curid=2667334" title="Muzyka w Bydgoszczy">
Muzyka w Bydgoszczy

Bydgoszcz jest od lat wyróżniającym się w kraju ośrodkiem muzycznym. W mieście działają liczne instytucje muzyczne, uczelnia, szkoły i stowarzyszenia, koncertują znane orkiestry, chóry i wykonawcy. Życie muzyczne sięga korzeniami minionych stuleci. Ponad 100-letnią tradycją szczyci się działający tu Oddział Polskiego Związku Chórów i Orkiestr, a w 1921 roku założono Towarzystwo Muzyczne im. I.J. Paderewskiego. Najstarszy istniejący do dzisiaj chór został założony w 1883 r. Pierwszą średnią szkołę muzyczną założono w Bydgoszczy w 1904 r., zawodową Miejską Orkiestrę Symfoniczną w 1936 r., Orkiestrę Symfoniczną Polskiego Radia w 1945 r., Filharmonię w 1953 r., Operę i Operetkę w 1956 r., a Akademię Muzyczną w 1974 r.
Utrzymywaniu odpowiedniego poziomu kultury muzycznej sprzyja baza materialna. Obok gmachu Opery Nova, charakteryzującego się nowoczesną konstrukcją architektoniczną, znajduje się tu słynąca ze świetniej akustyki Filharmonia Pomorska im. Ignacego Jana Paderewskiego. Owocem rozwoju tej dziedziny kultury w Bydgoszczy jest około 40 festiwali, przeglądów i konkursów muzycznych oraz szereg laureatów prestiżowych konkursów muzycznych. Absolwent bydgoskiej Akademii Muzycznej Rafał Blechacz został zwycięzcą XV Międzynarodowego Konkursu Pianistycznego im. Fryderyka Chopina w 2005 r.
Bydgoszcz to także jeden z ośrodków muzyki awangardowej. W latach 90. XX w. artyści związani z klubem Mózg stworzyli tu nowy typ muzyki tzw. yass.
Dzielnica muzyczna.
Większość bydgoskich instytucji muzycznych znajduje się na stosunkowo niewielkiej przestrzeni we wschodniej części Śródmieścia Bydgoszczy, rozplanowanej urbanistycznie w formie miasta ogrodu. W jej skład wchodzą: Filharmonia Pomorska im. I.J. Paderewskiego wraz z Zespołem Szkół Muzycznych im. A. Rubinsteina, Akademia Muzyczna im. F. Nowowiejskiego, sala koncertowa i domy studenckie tej uczelni, wtopione w zieleń parku im. Jana Kochanowskiego. Całość otacza galeria pomników wybitnych kompozytorów i wirtuozów oraz Bydgoska Fontanna Multimedialna w kształcie organów tańcząca w rytm muzyki podczas wieczornych spektakli, a w sąsiedztwie znajdują się także: figura bydgoskiej Łuczniczki uznawana za symbol miasta, Teatr Polski im. Hieronima Konieczki i Polskie Radio Pomorza i Kujaw ze studiem koncertowym. Jedyną instytucją muzyczną nie położoną bezpośrednio w rejonie dzielnicy muzycznej jest Opera Nova, lecz mimo to lokalizacja budynku Opery uznawana jest za bardzo atrakcyjną.
Dźwiękowe symbole Bydgoszczy.
Od 19 kwietnia 1946 r. Bydgoszcz posiada hejnał, skomponowany przez Konrada Pałubickiego z okazji uroczystości 600-lecia lokacji miasta przez Kazimierza Wielkiego. Jest to melodia ośmiotaktowa na trąbkę oparta na motywach ludowych z Kaszub. Grany jest trzy razy dziennie (12, 15, 18) z wieży kościoła klarysek. Początkowo podejmowali się tego zadania żołnierze, w latach 70. i 80. XX w. dwaj trębacze, a od 1993 r. odtwarzany jest mechanicznie. Nie wyczerpuje to jednak zagadnienia symboli dźwiękowych miasta.
Jest prawdopodobne, że na wieży bydgoskiego ratusza, istniejącego w XVI-XVIII w. istniała izba trębacza. W latach 1925–1939 z wieży kościoła klarysek rozbrzmiewał hejnał wojskowy w dniu Święta 3 Maja, zaś z inicjatywy Towarzystwa Miłośników Miasta Bydgoszczy w latach 1934–1939 sygnalista z plutonu trębaczy 16 Pułku Ułanów Wlkp. odgrywał z tego miejsca dwa razy dziennie hejnał maryjny. Znaczenie symboliczne mają również dźwięki dzwonów katedry bydgoskiej. Dwa z nich pochodzą z Kamieńca Podolskiego i trafiły do Bydgoszczy w 1923 r. w ramach traktatu ryskiego. Najstarszy z nich, odlany w 1641 r. zwany „Dzwonem Wołodyjowskiego”, opisany w "Trylogii" Henryka Sienkiewicza – był świadkiem kilku wydarzeń z historii Polski: utraty twierdzy w Kamieńcu Podolskim na rzecz Turków (1672) i powrotu wojsk polskich (1699).
Rozpoznawalnym symbolem dźwiękowym w Bydgoszczy jest też sygnał Pomorskiej Rozgłośni Polskiego Radia „Hej, ty Wisło modra rzeko…”, nawiązujący do flisaczych tradycji Bydgoszczy i regionu oraz muzyka skomponowana przez Grzegorza Daronia, towarzysząca spektaklowi ukazywania się Mistrza Twardowskiego w oknie jednej z kamienic na Starym Rynku w Bydgoszczy (godz. 13:13 i 21:13).
Tradycje kultury muzycznej.
Okres staropolski (1346–1772).
W okresie I Rzeczypospolitej duży wpływ na krzewienie muzycznej w Bydgoszczy miały szkoły: parafialna istniejąca od XIV wieku przy bydgoskiej farze, kolegium bernardyńskie i kolegium jezuickie. Umuzykalnieniem społeczeństwa zajmowały się również bractwa i kapele klasztorne. W 1466 r. ufundowano Bractwo Bożego Ciała, które miało za obowiązek uczestniczenia i uświetniania swoim śpiewem nabożeństw. Kolejnym ośrodkiem muzyki w Bydgoszczy był klasztor bernardynów, założony w 1480 r., w którym wykonywano utwory wielogłosowe, muzykę organową, a kilku kantorów zyskało sławę w źródłach pisanych (Dionizy Szyjka, Stefan Rączka, Cyprian Kacki, Marcin Piwko). Bursy muzyczne istniały również przy klasztorze karmelitów i jezuitów. W szkole karmelickiej nauka trwała 7 lat, zaś adepci szkoły jezuitów uczyli się śpiewu i gry na instrumentach. W 1623 r. bydgoszczanie śpiewem i recytacją najpierw w bramie miejskiej, a potem farze i auli szkolnej powitali króla Zygmunta III, który w drodze do Gdańska zatrzymał się w Bydgoszczy. Kilku muzyków z Bydgoszczy rozwinęło swe kariery m.in. na dworze królewskim (Bartłomiej Wardeński – lutnista w kapeli Władysława IV) i w Krakowie (trębacz Melchior).
W tym okresie muzyka profesjonalna była związana głównie z Kościołem, lecz zespoły kościelne uświetniały również uroczystości świeckie.
Okres zaboru pruskiego (1772–1920).
Na początku XIX wieku ukształtowały się w Bydgoszczy profesjonalne zespoły teatralne: niemieckie Wilhelma Vogla i Bernarda Seibta oraz polski Kaspra Kamińskiego. Ten ostatni, działający do 1815 roku, zaprezentował śpiewogrę Wojciecha Bogusławskiego z muzyką Jana Stefaniego "Cud mniemany, czyli Krakowiacy i Górale", której warszawska prapremiera z 1794 roku przerodziła się w burzliwą manifestację patriotyczną.
W tym czasie pojawiły się nowe formy upowszechniania muzyki. Obok salonów mieszczańskich, w których amatorsko uprawiano muzykę oraz przyjeżdżających do miasta zespołów operowych i instrumentalnych coraz większą rolę w życiu Bydgoszczy odgrywały towarzystwa śpiewacze. Od ok. 1820 r. działało niemieckie Towarzystwo Śpiewacze (niem. "Gesangverein") i Towarzystwo Operowe (niem. "Opernverein"), a od 1842 r. najstarszy bydgoski chór niemiecki Liedertafel.
Już w I połowie XIX w. wystawiano sztuki operowe w Teatrze Miejskim (zespoły z Gdańska, Poznania, Berlina). Niewątpliwym wydarzeniem było wystawienie na bydgoskiej scenie poznańskiej inscenizacji "Tannhäusera" Richarda Wagnera w sierpniu 1853 roku, na długo przedtem zanim z dziełem tym zapoznała się publiczność Berlina, Wiednia czy Monachium. Po 1842 r. szereg sztuk wystawiało własnymi siłami Towarzystwo Operowe wraz z chórem Liedertafel.
W latach 70. XIX wieku pojawiły się sekcje śpiewacze przy polskich stowarzyszeniach (Towarzystwo Czeladzi Polsko-Katolickiej, Towarzystwo Przemysłowe, Towarzystwo Kupców). W 1876 r. w panoramę Bydgoszczy wpisał się chór "„Święty Wojciech”", w 1883 r. – "Towarzystwo Śpiewu „Halka”", zaś w 1908 r. – chór mieszany "„Moniuszko”". W 1885 r. odbył się w Bydgoszczy pierwszy zjazd chórów polskich, na którym padła myśl utworzenia Związku Kół Śpiewaczych, zrealizowana w 1892 r. Powołany w ramach związku Bydgoski Okręg Śpiewaczy należał do najlepiej pracujących okręgów w Rzeszy Niemieckiej. Z różnych relacji wynika, że w latach 1870–1900 istniały w polskich domach rzemieślniczych 32 zespoły domowego muzykowania. Pionierami krzewienia polskiej kultury muzycznej byli przede wszystkim krawcy i szewcy, których grupy zawodowe były wśród bydgoszczan najliczniejsze i najlepiej zorganizowane. Działalność amatorskiego ruchu muzycznego wśród Polaków pozwoliła wytworzyć u schyłku XIX w. na ziemi bydgoskiej silne organizacyjno-artystyczne struktury, będące bastionem polskości i patriotyzmu, które przetrwały kolejne stulecie mimo zmian ustrojów politycznych, wojen i przemian ideologicznych i estetycznych.
Niemiecki ruch śpiewaczy był reprezentowany w 1904 r. przez 10 chórów, z których najwyższy poziom osiągnęły: Liedertafel, Eintracht, Gutenberg i Towarzystwo Śpiewu Sine cura. Bydgoskie chóry niemieckie tworzyły okręg w ramach Poznańskiego Prowincjonalnego Związku Śpiewaczego (niem. "Posener Provinzial-Sangerbund"). Począwszy od 1855 r. w Bydgoszczy odbywały się kilkakrotnie niemieckie prowincjonalne zjazdy śpiewacze. W 1902 r. kulturalne organizacje niemieckie zrzeszono w Niemieckim Towarzystwie Sztuki i Wiedzy. W wydziale muzycznym tej organizacji znalazły się m.in. chóry, Bydgoskie Towarzystwo Orkiestrowe (niem. "Orchesterverein", zał. 1898) i Bydgoski Związek Śpiewaczy (niem. "Singakademie", 1903). Rodowód bydgoski posiadali też kompozytorzy niemieccy np. Gustav Graben-Hoffmann, zaś w 1880 r. w Bydgoszczy mieszkał i pracował jeden z najwybitniejszych muzykologów niemieckich – Hugo Riemann.
Na początku XX wieku istniały w Bydgoszczy trzy szkoły muzyczne: Bydgoskie Konserwatorium Muzyczne (zał. 1904 r., niem. "Bromberger Konservatorium für Musik") oraz Bydgoska Wyższa Szkoła Muzyczna i Operowa (zał. 1907, niem. "Bromberger Hochschule für Musik und Opernschule"), Instytut Muzyczny Welmanna, trzy fabryki instrumentów, w tym najbardziej znana w Europie i na świecie Fabryka Pianin i Fortepianów Brunona Sommerfelda oraz liczne zespoły i orkiestry. Dyrektorzy Konserwatorium: Arnold Schattschneider, a potem Wilhelm von Winterfeld dbali nie tylko o kształcenie muzyków, ale również o działalność koncertową.
Działalność koncertową w okresie zaboru prowadziły głównie bydgoskie orkiestry wojskowe, a także organizowano występy gościnne artystów muzyków. W mieście istniało ok. 40 miejsc, w których odbywały się muzyczne spotkania i koncerty. Do najważniejszych należały: Strzelnica przy ul. Toruńskiej (1867, obecnie kinoteatr Adria), „Elysium” u zbiegu ul. Gdańskiej i Mickiewicza (1882), Kasyno Cywilne przy ul. Gdańskiej (1887), Resursa Kupiecka przy ul. Jagiellońskiej oraz Dom Polski przy ul. Warmińskiego (1907). Powszechnym elementem życia muzycznego i kulturalnego były prywatne sceny usytuowane zazwyczaj w zespołach ogrodowych typu Établissement. Przedstawienia i koncerty odbywały się w salach bankietowych z wydzieloną estradą, jak i w teatrach letnich. W centrum miasta grywano muzykę np. w Ogrodzie Teatralnej (ul. Focha 5), Bristolu (ul. Mostowa 9), Concordii. Osobną grupę miejsc koncertowych stanowiły te, które były usytuowane wzdłuż Kanału Bydgoskiego. Do największych z nich należały tzw. Ogrody Patzera (od 1860), położone w pobliżu III śluzy, które posiadały m.in. restaurację, teatr letni z widownią kilkuset osób, plac zabaw i muszlę koncertową. W miejscu tym wystawiano liczne spektakle teatralne i muzyczne w okresie letnim, gdy zawieszał swoją działalność Teatr Miejski. Wiele sal adaptowano dla wystawiania sztuk operowych, wodewili i operetek najbardziej oczekiwanych przez publiczność. W rozlicznych restauracjach, kawiarniach, ogrodach i parkach rozbrzmiewała muzyka symfoniczna oraz lekka i przyjemna, dziś zaliczana do kanonu muzyki poważnej. Zatrudniano okresowo solistów i zespoły, które wywodziły, ale przede wszystkim ze szkół muzycznych oraz z wojska.
Po 1896 r. rolę głównej miejskiej sali koncertowej przejęła scena nowo wybudowanego gmachu Teatru Miejskiego. Gdy w 1898 r. dyrektorem Teatru został Leo Stein (równocześnie był dyrektorem Teatru w Norymberdze), nastąpiło znaczne poszerzenie repertuaru, zwłaszcza muzycznego z udziałem sław kulturalnych ówczesnej Europy (Richard Strauss, Pietro Mascagni, Eduard Strauss, Pablo Sarasate). Ówczesny sezon teatralny w Bydgoszczy trwał 7 miesięcy w roku, tj. od października do Niedzieli Palmowej, po czym następowały kilkutygodniowe prezentacje przedstawień muzycznych realizowanych przez zaproszone teatry operowe. Podczas kwietniowego sezonu muzycznego prezentowano przeciętnie 15–20 oper i operetek. Zapraszano przede wszystkim zespoły z Rostocku, Poznania i Berlina. Oprócz dzieł Wolfganga Amadeusa Mozarta ("Uprowadzenie z seraju", "Wesele Figara"), Ludwiga van Beethovena ("Fidelio"), Richarda Wagnera, Giuseppe Verdiego ("Aida", "Trubadur"), Georges’a Bizeta ("Carmen"), znalazła się także opera Stanisława Moniuszki "Halka" w wersji niemieckojęzycznej.
Dwudziestolecie międzywojenne (1920–1939).
W okresie 1920–1939 istotną rolę w życiu muzycznym miasta odgrywały przedsięwzięcia polskie, skupione wokół założonego w 1921 r. Bydgoskiego Towarzystwa Muzycznego, jak i mniejszość niemiecka, dla której Bydgoszcz była przyczółkiem ekspansji kulturalnej na wschód. Do przedsięwzięć niemieckich należały m.in.: działalność Bydgoskiego Konserwatorium Muzycznego (1904–1944), kierowanego przez Wilhelma von Winterfelda, przedstawienia operowo-operetkowe, koncerty i recitale na tzw. Scenie Niemieckiej (niem. "Deutsche Bühne") oraz działalność sekcji muzycznej Niemieckiego Towarzystwa Sztuki i Wiedzy. W Bydgoszczy w okresie międzywojennym znajdowały się centrale dwóch niemieckich związków śpiewaczych: "Bach-Verein" (chóry kościelne) i "Towarzystwa Śpiewaczego Poznań-Pomorze" jednoczącego 27 chórów świeckich, w tym 4 bydgoskie: Germania, Gutenberg, Kornblume i Liedertafel. Scena Niemiecka z siedzibą w teatrze „Elysium” przy ul. Gdańskiej 52 (510 miejsc) reprezentowała najwyższy poziom wśród wszystkich niemieckich teatrów operowych działających w Polsce w tamtym okresie. Jako jedyna utrzymywała zespół operowy, baletowy i orkiestrę, a jej popularność wśród bydgoszczan (także Polaków) dorównywała Teatrowi Miejskiemu. Rocznie wystawiano ok. 100 spektakli, z tego połowę muzycznych. Do 1933 r. wystawiano oprócz niemieckich także sztuki polskie. Do popularnych lokali niemieckich należały: Kasyno Cywilne przy ul. Gdańskiej (niem. "Deutsche Kasino-Gesellschaft „Erholung”"), sala Emila Kleinerta przy ul. Wrocławskiej 7, sala Jakuba Wicherta przy ul. Grodzkiej 14 oraz Klubhaus-Frithjof przy ul. św. Floriana 6. Wśród zapraszanych artystów znajdowały się orkiestry, soliści i muzycy z Berlina i innych miast niemieckich oraz Wolnego Miasta Gdańska i Królewca. Niemieckie Konserwatorium kształciło na trzech poziomach nauczania: niższym, średnim i wyższym i współpracowała ściśle z Towarzystwem Muzycznym, Związkiem Nauczycieli Muzyki i Śpiewu oraz polskimi orkiestrami wojskowymi. Wśród jej uczniów i pedagogów znajdowało się także wielu Polaków.
Polskie przedsięwzięcia muzyczne inicjowało i koordynowało założone w 1921 r. Bydgoskie Towarzystwo Muzyczne. Słynęło ono z organizacji koncertów z udziałem miejscowych orkiestr, przyjezdnych artystów i muzyków, które odbywały się często w Teatrze Miejskim. Towarzystwo inspirowało rozwój szkolnictwa muzycznego, a w jego szeregach znajdowała się elita miejscowego życia kulturalnego. W Bydgoszczy działały wówczas dwie polskie szkoły muzyczne. W latach 1921–1939 funkcjonowała Bydgoska Szkoła Muzyczna – pierwsza prywatna polska szkoła kierowana przez Leona Jaworskiego, dyrygenta chórów i muzyka. 1 października 1925 r. pianista Zygmunt Lisicki doprowadził do utworzenia Miejskiego Instytutu Muzycznego, który w 1927 r. staraniem poznańskiego skrzypka i pedagoga Zdzisława Jahnke został przekształcony w Miejskie Konserwatorium Muzyczne, prowadzone do 1939 r. przez Irenę Jahnke. Pracowali w nim znani muzycy, m.in.: Władysław Raczkowski, Alfons i Edmund Rezlerowie, Felicja Krysiewicz, Zdzisława i Halina Wojciechowskie, Jerzy Stefan. Szkoła z uwagi na prowadzoną działalność artystyczną stała się centrum polskiego życia muzycznego w mieście. Posiadała orkiestrę symfoniczną i chór mieszany, a w 1932 r. powstało Collegium Musicum z orkiestrą kameralną organizujące koncerty profesorów i artystów zamiejscowych.
Bydgoskie Towarzystwo Muzyczne od 1938 r. roztaczało opiekę nad Miejską Orkiestrą Symfoniczną, utworzoną w styczniu 1936 r. oraz wieloma innymi inicjatywami artystycznymi. W latach 1934–1939 funkcjonowała także Rada Artystyczno-Kulturalna, koordynująca miejskie życie kulturalne, z aktywną sekcją muzyczną, która m.in. była inicjatorką założenia w Bydgoszczy Studia Polskiego Radia. W ostatnim przed wojną sezonie 1938/1939 funkcjonowała w Bydgoszczy Miejska Orkiestra Symfoniczna, złożona z 46 muzyków, kierowana przez Alfonsa Rezlera oraz Orkiestra Salonowa (20 osób) pod kierownictwem Ludwika Kwaśnika, specjalizująca się w wykonaniach muzyki rozrywkowej, zwłaszcza w Rozgłośni Pomorskiej Polskiego Radia.
Przed wybuchem II wojny światowej Bydgoszcz była miastem pełnym śpiewu i koncertów. Istniały cztery orkiestry wojskowe, 3 szkoły muzyczne, 12 chórów. Co roku organizowano zjazdy śpiewacze w których uczestniczyły zespoły Okręgu Bydgoskiego Związku Kół Śpiewackich Polskich oraz okręgów sąsiednich (Inowrocław, Toruń, Poznań, Gdańsk). Liczne festiwale najwybitniejszych solistów organizowała delegatura warszawskiego Ormuzu, kierowana przez Felicję Krysiewicz. Udało się osiągnąć znaczny postęp w umuzykalnieniu społeczeństwa, a Bydgoszcz była jednym z nielicznych polskich miast posiadających własną Miejską Orkiestrę Symfoniczną. Całość wzbogacał Teatr Miejski przygotowujący spektakle operowe i operetkowe. Począwszy od 1928 r. w Teatrze Miejskim powstał niezależny dział muzyczny, chór oraz pary baletowe. W latach 30. zespół ten wystawiał własnymi siłami przedstawienia operowe, cieszące się dużą popularnością, m.in. "Halka", "Straszny dwór", "Tosca"”, "Madame Butterfly", "Trubadur", "La Traviata", "Rigoletto", "Carmen", "Bal maskowy", "Verbum nobile", "Pajace" i inne. Organizowano też na gościnne występy Opery Poznańskiej i Warszawskiej. Muzyczny koloryt miasta dopełniała działalność amatorska m.in. kilkudziesięciu zespołów mandolinistów (m.in. Bydgoskie Towarzystwo Mandolinistów zał. 1923), akordeonistów, kilkunastu kataryniarzy
Do ważniejszych miejsc, w których prowadzono polską działalność koncertową należały m.in.: Kasyno Cywilne, Strzelnica, Resursa Kupiecka, cztery kasyna wojskowe.
Z dziesiątków postaci animujących życie muzyczne w Bydgoszczy przed II wojną światową na uwagę zasługuje rodzina Rezlerów (Arnold, Alfons, Edmund) oraz śpiewaczka Felicja Krysiewicz, którzy odegrali dużą rolę w życiu muzycznym miasta także po II wojnie światowej.
II wojna światowa.
Podczas okupacji niemieckiej, naziści zabronili pod karą śmierci kultywowania polskiego życia kulturalnego. W kampanii wrześniowej zginął dyrygent Miejskiej Orkiestry Symfonicznej Alfons Rezler. Głównym ośrodkiem teatru, sztuki i muzyki stał się Teatr Miejski przeznaczony „tylko dla Niemców”, do którego sprowadzono zespół teatralny z Rygi. Oprócz przedstawień dramatycznych do 1944 r. odegrano kilkanaście spektakli muzycznych (opery, operetki, balet). Orkiestra Teatru występowała także jako Miejska Orkiestra Symfoniczna. W latach 1940–1944 co roku organizowano 4–5 dużych koncertów symfonicznych oraz kilkanaście wieczorów kameralnych i fortepianowych. W lutym 1943 r. odbył się cykl imprez kulturalnych pod nazwą „Tydzień muzyki”.
Miejscowe szkoły muzyczne przeznaczono wyłącznie dla Niemców. Bydgoskie Konserwatorium Muzyczne przemianowano na „Bromberge Privatschule für Musik”, a w 1943 zlikwidowano. Natomiast w gmachu polskiego Konserwatorum Muzycznego w 1940 r. rozpoczęła działalność niemiecka – „Musikschule der Stadt Bromberg”, którą organizował i prowadził organista Georg Juedeke. Szkołę tę zamknięto w grudniu 1944 r. w obliczu nadciągającej Armii Czerwonej.
Okres powojenny (od 1945).
Wkrótce po wyzwoleniu Bydgoszczy spod okupacji niemieckiej, 21 lutego 1945 r. staraniem prof. Felicji Krysiewiczowej i Floriana Dąbrowskiego przywrócono do życia Miejskie Konserwatorium Muzyczne. W październiku 1945 r. Konserwatorium przemianowano na Pomorską Średnią i Niższą Szkołę Muzyczną, a 1 września 1947 r. – upaństwowiono, tworząc Państwową Średnią Szkołę Muzyczną i Państwową Niższą Szkołę Muzyczną. Dziś kontynuatorem tych tradycji jest Państwowy Zespół Szkół Muzycznych im. Artura Rubinsteina, znany z działalności szkoleniowej i koncertowej.
Organizatorami życia muzycznego w latach 40. byli członkowie przedwojennego Towarzystwa Muzycznego i Miejskiego Konserwatorium Muzycznego (Adam Dachtera, Florian Dąbrowski, Irena Jahnke, Mikołaj Karaśkiewicz, Felicja Krysiewicz, Irena Tołłoczko). Szkoła muzyczna użyczała miejsc dla prób i koncertów, brała udział w wieczorach literacko-muzycznych, m.in. w „Środach Literackich”. 7 maja 1946 r. otwarto Pomorski Dom Sztuki, w którym jedno z pomieszczeń zaadaptowano na salę koncertową, którą użytkowały orkiestry symfoniczne. Życie muzyczne w tym okresie nie wspierane dostatecznie przez władze administracyjne, opierało się głównie na działalności Towarzystwa Muzycznego, które wspomagało bydgoskich symfoników organizacyjnie i finansowo ze składek społecznych. Do czołowych postaci środowiska kompozytorskiego należeli wówczas: Florian Dąbrowski oraz Konrad Pałubicki, który w latach 60. współorganizował Bydgoskie Towarzystwo Naukowe i Instytut Wychowania Muzycznego WSP.
W 1945 r. w Rozgłośni Pomorskiej Polskiego Radia prof. Felicja Krysiewicz wespół z przybyłym z Wilna wiolonczelistą i dyrygentem Arnoldem Rezlerem, powołali do życia Orkiestrę Symfoniczną Polskiego Radia w Bydgoszczy. Jej trzon stanowili najlepsi muzycy działający w mieście. Zespół ten prowadził regularną działalność radiową, trwającą do momentu jego rozwiązania w 1955 r. Orkiestra ta grająca zarówno muzykę poważną, jak i rozrywkową zyskała popularność w całym kraju za pośrednictwem łączy radiowych z programem ogólnopolskim.
Do znacznego rozwoju przedsięwzięć muzycznych doszło w związku z uroczystościami 600-lecia miasta Bydgoszczy, które miały miejsce w dniach od 19 kwietnia do 1 września 1946 roku. Uświetnił je m.in. konkurs 33 chórów i zespołów muzycznych z całego kraju, wybór w konkursie Hejnału Bydgoszczy oraz piosenki, którą wygrała kompozycja „Zielono jest w mojej Bydgoszczy” śpiewana przez Olę Obarską. Niejako przy okazji zorganizowano "Festiwal Muzyki Polskiej" oraz utworzono 60-osobową orkiestrę, która po kilku miesiącach przekształcona została w Pomorską Orkiestrę Symfoniczną. W okresie 1945–1950 zorganizowała ona kilkadziesiąt koncertów symfonicznych, koncerty popularne i recitale, a także koncertowała z solistami z całej Polski (Stanisław Szpinalski, Zbigniew Drzewiecki, Regina Smendzianka, Kazimierz Wiłkomirski i Wanda Wiłkomirska) oraz z muzykami zagranicznymi. Orkiestrą dyrygowali m.in. Witold Rowicki i Bohdan Wodiczko.
Począwszy od 1949 r. Pomorska Orkiestra Symfoniczna pod kierunkiem Mieczysława Tomaszewskiego rozwinęła szeroką działalność artystyczną i upowszechnieniową w całym województwie pomorskim, co doprowadziło do jej upaństwowienia oraz przekształcenia w 1953 r. w Orkiestrę Symfoniczną Filharmonii Pomorskiej. We wrześniu 1955 r. Państwowa Filharmonia Pomorska, licząca 65 muzyków, została zasilona muzykami z rozwiązanej Orkiestry Symfonicznej Polskiego Radia. W tym samym roku nazwa instytucji uległa zmianie na Filharmonia Pomorska im. Ignacego Paderewskiego. W latach 1955–1958 z inicjatywy dyrektora filharmonii Andrzeja Szwalbe wybudowano nowy gmach dla Państwowej Filharmonii Pomorskiej. Budynek nawiązywał architektonicznie do Filharmonii Narodowej, a sala koncertowa dysponowała wyśmienitą akustyką, docenianą przez artystów krajowych i zagranicznych. Pierwszy koncert w nowo powstałym gmachu odbył się 15 listopada 1958 r.
Specyficzne miejsce wśród instytucji muzycznych Bydgoszczy ze względu na charakter działalności i uprawiany repertuar, zajmowała Orkiestra Reprezentacyjna Pomorskiego Okręgu Wojskowego, powołana do życia w sierpniu 1950 r. Już rok później osiągnęła liczbę 51 muzyków i w kolejnych latach utrwalała swoją pozycję jednej z czołowych orkiestr wojskowych w kraju.
W początkach 1947 r. zawiązał się w Bydgoszczy 30-osobowy zespół śpiewaczek i śpiewaków operowych, których zrzeszono w Studium Operowym. W 1947–1948 r. Studium wystawiło 6 przedstawień przy dużej frekwencji publiczności. Z powodu nikłej pomocy organizacyjnej i finansowej władz, dalszą działalność Studium zaniechano. Inicjatywa powołania zawodowego Studia Operowego powiodła się dopiero w grudniu 1955 r. z inicjatywy Towarzystwa Muzycznego. Na początku 1956 r. utworzono zespoły solistów, baletu i chóru. W grudniu 1956 r. zorganizowano pierwsze przedstawienie, na które złożyły się jednoaktowe opery "Flis" i "Verbum nobile" Stanisława Moniuszki oraz balet "Wesele w Ojcowie" Karola Kurpińskiego. Po czterech latach działalności, w 1959 r. Studio przekształcono w Teatr Muzyczny Opery i Operetki, który rok później upaństwowiono (Państwowy Teatr Muzyczny). Placówka aż do połowy lat 90. nie posiadała własnej sceny, mając siedzibę w zaadaptowanym do jej potrzeb Pomorskim Domu Sztuki. Spektakle prezentowano trzy razy w tygodniu na scenie Teatru Polskiego. Pomimo trudnych warunków, zdobywało tu pierwsze doświadczenia i rozpoczynało karierę szereg artystów. W 1973 r. rozpoczęto budowę okazałego gmachu Opery, malowniczo położonego w zakolu Brdy, którą zakończono w 2006 r. Od 1990 r. instytucja nosi nazwę Opera Nova, a jej sztandarową imprezą jest od 1994 r. Bydgoski Festiwal Operowy.
Począwszy od lat 50. XX w. ogromną rolę w życiu muzycznym Bydgoszczy odgrywała Filharmonia Pomorska, kierowana przez wybitnego animatora kultury Andrzeja Szwalbe. Od 1958 r., gdy zorganizowano Biuro Koncertowe, Filharmonia Pomorska zajmowała jedno z pierwszych miejsc w kraju pośród instytucji upowszechniających muzykę. Wyrazem prężności tej instytucji było powołanie zespołu naukowo-badawczego muzykologów, współpracujących z Uniwersytetem Warszawskim i Bydgoskim Towarzystwem Naukowym. W 1959 r. narodził się pomysł utworzenia zespołu muzyki dawnej. Capella Bydgostiensis pro Musica Antiqua powstała w 1960 r., a 1 marca 1962 r. wystąpiła z pierwszym koncertem. Capella składała się z zespołu instrumentalistów dawnych, wokalnego oktetu madrygalistów i orkiestry kameralnej. Wizytówką Filharmonii była Orkiestra Symfoniczna, której dyrektorami artystycznymi byli znani polscy dyrygenci (Robert Satanowski, Zbigniew Chwedczuk, Antoni Wit, Tomasz Bugaj, Jerzy Salwarowski). Uczestniczyła ona w renomowanych festiwalach, w Polsce i za granicą. Począwszy od 1958 r. w Bydgoszczy gościnnie występowały również sławy światowej muzyki, zarówno dyrygenci, jak i pianiści, skrzypkowie, wirtuozi, zespoły muzyki dawnej, chóry, orkiestry symfoniczne i kameralne.
Zgodnie z upodobaniem Andrzeja Szwalbe, działalność artystyczną łączono w Filharmonii z ekspozycją dzieł sztuki i wzbogacaniem przestrzeni o obiekty małej architektury. W ten sposób w ciągu kilkudziesięciu lat Filharmonia stała się centrum unikalnej w Polsce dzielnicy muzycznej. Wnętrza Filharmonii ozdobiła galeria portretów rzeźbiarskich najwybitniejszych kompozytorów polskich oraz zbiór cennych gobelinów, zaś na zewnątrz otoczono ją galerią pomników wybitnych kompozytorów i wirtuozów wtopionych w park Jana Kochanowskiego.
Od 1961 r. datowana jest tradycja festiwalowa Filharmonii Pomorskiej. Odbył się wtedy I Ogólnopolski Konkurs Pianistyczny im. I.J. Paderewskiego, którego laureatem został Jerzy Maksymiuk, współcześnie jeden z najwybitniejszych dyrygentów polskich. We wrześniu 1963 r. Filharmonia gościła uczestników Festiwalu Muzyki Polskiej, który stał się coroczną imprezą (od 1968 r. Bydgoski Festiwal Muzyczny), podobnie jak dopełnienie Warszawskiej Jesieni, czyli „Warszawska Jesień w Bydgoskiej Miniaturze”. W 1966 r. zainaugurowano "Międzynarodowy Festiwal Muzyki Dawnej" zwany Musica Antiqua Europae Orientalis, wraz z kongresem naukowym, odbywający się co 3 lata. Obie imprezy zyskały wysoką rangę artystyczną i poznawczą w skali Polski i Europy. Musica Antiqua Europae Orientalis aż do 1989 r. był jedynym miejscem, w którym mogli się spotykać muzycy i teoretycy z obu stron „żelaznej kurtyny” i w związku z tym ceniony był zwłaszcza przez środowiska muzyczne USA i Europy Zachodniej. Do innych przedsięwzięć muzycznych, jakie miały miejsce w tym okresie należały m.in. Międzynarodowe Sympozjum Animatorów Muzyki (kwiecień 1977), utworzenie Międzynarodowego Centrum Dokumentacji i Informacji Technik Animacji Muzycznej (czerwiec 1979) oraz powstanie stacji naukowej Instytutu Muzykologicznego Uniwersytetu Warszawskiego (1979 r.).
Począwszy od końca lat 40. środowiska kulturalne Bydgoszczy czyniły starania o otwarcie wyższej szkoły muzycznej. 1 września 1960 r. rozpoczęło działalność Studium Muzyczne im. Emila Młynarskiego przy Towarzystwie Muzycznym w Bydgoszczy, o statusie społecznej szkoły artystycznej, które było zalążkiem uczelni muzycznej. 1 października 1974 r. powstała w Bydgoszczy filia Państwowej Wyższej Szkoły Muzycznej w Łodzi, którą 27 listopada 1979 r. przekształcono w samodzielną uczelnię, mieszczącą się w zabytkowym budynku (1904-1906), na terenie bydgoskiej dzielnicy muzycznej. Odtąd rozpoczął się rozwój Akademii Muzycznej, która w latach 80. stała się ważnym elementem miejscowego życia muzycznego m.in. poprzez organizację licznych koncertów i festiwali. W 1981 r. nadano jej za patrona Feliksa Nowowiejskiego, związanego z Bydgoszczą w okresie międzywojennym.
Ważne znaczenie dla życia kulturalnego miasta miała także muzyczna działalność rozrywkowa, którą od 1 stycznia 1958 r. kierowała Wojewódzka Agencja Imprez Estradowych. Organizacją placówki zajmował się Czesław Piekarczyk, angażując do działalności artystycznej aktorów z teatrów bydgoskich, Teatru Muzycznego, Filharmonii Pomorskiej oraz twórców skupionych wokół Rozgłośni Polskiego Radia. Instytucja ta organizowała występy kabaretowe, widowiska teatralne, kameralne, rewiowe, plenerowe. W 1963 r. placówkę przemianowano na Estradę Bydgoską, a w 1975 r. w Przedsiębiorstwo Imprez Artystycznych „Estrada”. W latach 70. „Estrada” realizowała ok. 500 imprez rocznie, w tym w okresie letnim w Leśnym Parku Kultury i Wypoczynku.
W dziedzinie twórczości amatorskiej duże znaczenie miał ruch śpiewaczy. W 1956 r. Pomorski Związek Śpiewaczy obejmował cztery okręgi (bydgoski, toruński, chojnicki, żniński) z 49 chórami skupującymi 40 zespołów śpiewaczych. W latach 70. działało 6 chórów bydgoskich; męskie: „Halka” (najstarszy chór męski w Polsce – zał. 1883 r.) i „Hasło” (zał. 1920 r.) oraz mieszane: „Arion” (zał. 1924 r.), „Dzwon” (zał. 1923 r.), „Harmonia” (zał. 1920 r.) i „Lutnia”. Pod względem artystycznym najbardziej liczącym się chórem w Bydgoszczy był „Arion”, który współpracował z Państwową Filharmonią Pomorską.
W 1958 r. powstał zespół popularyzujący folklor Kujaw, Kaszub, Krajny i Pałuk – Zespół Pieśni i Tańca Ziemia Bydgoska, który był jednocześnie zespołem instrumentalnym, wokalnym i tanecznym. W latach 60. i 70. XX w. powstało w Bydgoszczy także wiele zespołów muzycznych. Do wybitniejszych należały m.in. Młodzieżowa Orkiestra Kameralna, zespół filharmoników Tadeusza Dudzińskiego, Zespół Barokowy, a także zespół wokalno-instrumentalny „Viva Aqua”. Od 1973 r. działał w Bydgoszczy Oddział Północny Polskiego Stowarzyszenia Jazzowego. Organizował on od 1974 r. cykliczny festiwal „Pomorska Jesień Jazzowa”. Swój wkład w kulturę muzyczną wzniosły także uczelnie bydgoskie: Wyższa Szkoła Pedagogiczna (Bydgoska Kapela Podwórkowa, zespół pieśni dawnej, kwartet smyczkowy, zespół jazzowy, zespoły poezji śpiewanej), Akademia Techniczno-Rolnicza (zespół „Viva Aqua”), Akademia Muzyczna. Od 1977 r. Bydgoszcz stała się miejscem "Festiwali Muzykującej Młodzieży" (Bydgoskie Impresje Muzyczne), organizowanych przez Pałac Młodzieży.
Kolejny etap rozwoju życia muzycznego nastąpił w latach 90. XX w. Powołano wówczas do życia wiele festiwali i konkursów muzycznych, które kontynuowane są do dzisiaj. Duży prestiż i popularność zyskała Opera Nova, zwłaszcza po oddaniu do użytku okazałej siedziby tej instytucji. W 2006 r. dwie bydgoskie instytucje muzyczne: Filharmonię Pomorską i Operę Nova wpisano na listę priorytetowych polskich placówek kulturalnych, utrzymywanych w części przez Ministerstwo Kultury i Dziedzictwa Narodowego.
7 grudnia 2000 r. na wniosek Bydgoskiego Towarzystwa Muzycznego, popartego przez Filharmonię Pomorską i Akademię Muzyczną w Bydgoszczy, Sejm RP specjalną uchwałą ogłosił rok 2001 Rokiem Ignacego Jana Paderewskiego. Ogólnopolska inauguracja Roku Paderewskiego miała miejsce 16 lutego 2001 r. w Bydgoszczy.
Po 1990 r. nastąpił również rozwój niezależnych, prywatnych klubów, pubów, piwnic i galerii, które stały się ostoją nowych kierunków artystycznych – muzycznych i plastycznych. Niezależne kluby zaczęły spełniać ważną funkcję w życiu lokalnego środowiska, łącząc światy: młodego masowego odbiorcy i nowoczesnej, elitarnej sztuki. Kilka klubów bydgoskich stało się centrami kultury znanymi w całej Polsce i poza jej granicami. Należały do nich m.in. Klub Mózg (zał. 1994) będący ośrodkiem muzyki yassowej, „Eljazz” i „Bogart” promujący muzykę jazzową, „Kuźnia” i wiele innych. Dzięki aktywności klubów kultury niezależnej, Bydgoszcz, kojarzona do tej pory z muzyką poważną, coraz częściej jest postrzegana jako miasto – siedziba środowisk tworzących muzykę i sztukę awangardową.
Sławni muzycy w Bydgoszczy.
Począwszy od połowy XIX wieku, gdy Bydgoszcz została połączona siecią kolejową z Europą Zachodnią, stała się miejscem odwiedzin i pobytu słynnych postaci życia muzycznego ówczesnego świata. Od 1896 r. godne miejsce dla występów stanowił nowy budynek Teatru Miejskiego.
Kolejne znane postacie życia muzycznego zaczęły odwiedzać Bydgoszcz od lat 50. XX w., po oddaniu do użytku nowej sali koncertowej Filharmonii Pomorskiej o znakomitej akustyce. Odtąd przez estrady bydgoskiej Filharmonii przewijały się sławy muzycznego świata: soliści, zespoły, dyrygenci i kompozytorzy. W latach 60. i 70. należeli do nich m.in.:
Podmioty gospodarcze związane z branżą muzyczną.
Dla dopełnienia obrazu kultury muzycznej Bydgoszczy na uwagę zasługują miejscowe podmioty gospodarcze związane z branżą muzyczną. W latach 1910–1924 przy ul. Gdańskiej istniała fabryka budowy organów, którą prowadził Paul Völkner. Jego autorstwa są m.in. organy w kościele Najświętszego Serca Pana Jezusa w Śródmieściu Bydgoszczy (1911), w kościele Św. Trójcy (1912) oraz w kilkunastu świątyniach ewangelickich. Kolejną firmą słynącą z wykonawstwa organów było działające w latach 1920–1936 przedsiębiorstwo Mieczysława Wybrańskiego (ucznia Völknera), który wykonał organy, m.in. dla fary chełmińskiej (54 głosy, 3 manuały, 2 kontuary). Jego uczniami było z kolei kilku innych organmistrzów (Kazimierz Dudziński, Józef Sobiechowski, Stanisław Zblewski, Stanisław Zgórski), którzy trudnili się budową i naprawą organów także w latach powojennych.
W dwudziestoleciu międzywojennym w Bydgoszczy prowadziło działalność także kilkunastu lutników, wykonujących i naprawiających instrumenty muzyczne. Do najwybitniejszych z nich należał Stanisław Niewczyk, prowadzący przy ul. Śniadeckich 2 wytwórnię instrumentów smyczkowych, dętych, szarpanych, gitar i mandolin, nagradzanych na Wystawach Krajowych (1929, 1949, 1950).
Kolejnymi bydgoskimi przedsiębiorstwami, których wyroby były znane w całej Polsce i za granicą były fabryki pianin i fortepianów. Najbardziej znaną, największą w Polsce fabryką i hurtownią tych instrumentów, była istniejąca w latach 1905–1945 Fabryka Pianin i Fortepianów Brunona Sommerfelda, posiadająca filie w całym kraju (Warszawa, Poznań, Katowice, Łódź, Gdańsk). W ciągu swego istnienia firma ta sprzedała około 10 tys. fortepianów i pianin, w tym 4 tys. zbudowanych we własnej wytwórni. Oprócz niej istniały w Bydgoszczy jeszcze trzy wytwórnie (Willi Jähne – ul. Gdańska 42, Otto Majewski – ul. Kraszewskiego 10, Stanisław Wojdylak – ul. Jackowskiego 10). Łącznie liczba pracowników zatrudnionych w latach 20. i 30. przy produkcji fortepianów w Bydgoszczy wynosiła 150–200 osób.
Instytucje.
Filharmonia Pomorska im. Ignacego Jana Paderewskiego.
Filharmonia Pomorska im. Ignacego Jana Paderewskiego to najstarsza i najbardziej utytułowana instytucja kultury muzycznej w regionie kujawsko-pomorskim. Powstała z przekształcenia Pomorskiej Orkiestry Symfonicznej w 1953 r. Okazały budynek filharmonii położony w bydgoskiej dzielnicy muzycznej ukończono w 1958 r. Posiada salę koncertową na 920 miejsc i salę kameralną na 170 miejsc. Sala koncertowa z uwagi na fenomen akustyki, cieszy się dużym zainteresowaniem sławnych artystów oraz jest wykorzystywana do profesjonalnych nagrań muzycznych, zapisywanych na płytach CD. Na bydgoskiej estradzie występowało wiele światowych sław, a także znane w świecie orkiestry symfoniczne i zespoły muzyczne. Realizowana działalność artystyczna to koncerty symfoniczne, kameralne oraz recitale. Od 1958 r. prowadzona jest również szeroka działalność edukacyjna wśród dzieci i młodzieży.
FP jest jedyną filharmonią w Polsce, która oprócz działalności artystycznej prowadzi działalność naukową, organizując w cyklu trzyletnim międzynarodowe kongresy Musica Antiqua Europae Orientalis. Od 1963 r. jest także organizatorem Bydgoskiego Festiwalu Muzycznego. Budynek filharmonii otacza galeria pomników wybitnych kompozytorów i wirtuozów, a wnętrza ozdabia kolekcja gobelinów, fortepianów i popiersi znanych artystów scen muzycznych.
Filharmonia posiada dwa etatowe zespoły artystyczne. Orkiestra Symfoniczna Filharmonii Pomorskiej powstała w 1946 r., a swym rodowodem sięga okresu międzywojennego, zaś Orkiestra Kameralna Capella Bydgostiensis pro Musica Antiqua powstała w 1962 r. i była jednym z pierwszych w kraju zespołów prezentujących muzykę dawną na instrumentach z epoki i ich kopiach. Zespoły artystyczne FP mają na swym koncie liczne nagrania płytowe oraz tournée zagraniczne.
Opera Nova.
Opera Nova to wizytówka kulturalna Bydgoszczy, jedyny teatr muzyczny na terenie województwa kujawsko-pomorskiego. Statystyki świadczą, że na przedstawienia Opery Nova przybywają najczęściej widzowie z całego regionu kujawsko-pomorskiego oraz terenów dawnych województw: koszalińskiego, olsztyńskiego i pilskiego. Początki zawodowej Opery i Operetki w Bydgoszczy sięgają 1956 r., zaś nazwę Opera Nova otrzymała w 1990 r. Mieści się w zbudowanym w latach 1973–2006 gmachu w kształcie trójlistnej koniczyny, położonym w staromiejskim zakolu rzeki Brdy. Budowla liczy sześć kondygnacji. W największym kręgu znajdują się sale: widowiskowa na 803 miejsca i kameralna na 216 miejsc, drugi krąg zajmują sale prób i magazyny, zaś krąg trzeci – Regionalne Centrum Kongresowe.
Opera Nova oferuje repertuar obejmujący dzieła operowe, baletowe, operetki, musicale oraz koncerty. Odbywa się tu także szereg festiwali, zarówno Bydgoski Festiwal Operowy, jak również inne związane z muzyką i filmem (Camerimage). W bydgoskiej Operze zaczynały karierę uznane dziś primadonny, śpiewacy i tancerze baletowi. Gościli tu słynni artyści operowi krajowi i zagraniczni oraz występują regularnie zespoły z najznamienitszych scen operowych świata.
Opera Nova posiada trzy zawodowe zespoły artystyczne: orkiestrę, chór i balet, które oprócz działalności na własnej scenie, odbywają co roku tournée zagraniczne.
Akademia Muzyczna im. Feliksa Nowowiejskiego.
Akademia Muzyczna im. Feliksa Nowowiejskiego jest jedyną w regionie kujawsko-pomorskim państwową uczelnią artystyczną, kształcącą muzyków w kilkunastu specjalnościach. Jej historia rozpoczęła się 1 października 1974 r. jako filia Wyższej Szkoły Muzycznej w Łodzi. Po usamodzielnieniu uczelni, które nastąpiło 27 listopada 1979 r., rozbudowano jej strukturę o nowe kierunki i specjalności, analogicznie do pozostałych akademii muzycznych w Polsce. W 2010 r. uczelnia kształciła 474 studentów na 4 wydziałach, 7 kierunkach i kilkunastu specjalnościach, zaś kadrę pedagogiczną stanowiło 135 nauczycieli akademickich.
Uczelnia oferuje studia I stopnia, II stopnia, studia doktoranckie oraz podyplomowe. Absolwentami uczelni są m.in. Rafał Blechacz – zwycięzca XV Międzynarodowego Konkursu Pianistycznego im. Fryderyka Chopina (2005), Paweł Wakarecy – finalista XVI Międzynarodowego Konkursu Pianistycznego im. Fryderyka Chopina (2010, jedyny Polak w finale konkursu), Krzysztof Herdzin – muzyk poważny i jazzowy i inni. Siedzibą uczelni jest zabytkowy budynek dawnego starostwa położony w dzielnicy muzycznej oraz znajdujący się w pobliżu kompleks kamienic z salą koncertową. Ważną sferą aktywności zawodowej kadry akademickiej oprócz działalności naukowej i pedagogicznej są występy w recitalach, koncertach symfonicznych i spektaklach operowych.
Działalność artystyczna obejmuje różne formy koncertów, spektakli oraz konkursy i festiwale muzyczne o zasięgu ogólnopolskim i międzynarodowym. Do koncertów cyklicznych należą m.in.: Bydgoskie Wtorki Muzyczne, Czwartki Organowe i niedzielne Poranki Muzyczne dla Dzieci, do festiwali m.in.: Festiwal Laureatów Konkursów Muzycznych, Festiwal Młodych Organistów i Wokalistów im. J. Popiełuszki, do konkursów m.in.: Ogólnopolski Międzyuczelniany Konkurs Muzyki Kameralnej na Zespoły Instrumentów Dętych, Międzynarodowy Konkurs Pianistyczny im. Ignacego Jana Paderewskiego, Konkurs na Fugę.
Do grona uczelnianych zespołów należą m.in.: Orkiestra Symfoniczna, Orkiestra Kameralna „Akademia”, Chór Akademicki i Chór Kameralny.
Zespół Szkół Muzycznych im. Artura Rubinsteina.
Państwowy Zespół Szkół Muzycznych im. Artura Rubinsteina jest spadkobiercą przedwojennego Miejskiego Konserwarium Muzycznego w Bydgoszczy. Powojenne przekształcenia szkoła przechodziła w 1947 i 1952 r. Od 1975 r. funkcjonuje jako Państwowy Zespół Szkół Muzycznych; w 1991 r. nadano mu imię wybitnego pianisty Artura Rubinsteina.
Siedzibą szkoły są dwa kompleksy: znajdujący się na terenie dzielnicy muzycznej budynek przy ul. Libelta 7 oraz kamienica przy ul. Gdańskiej 71 wraz z salą koncertową. W skład PZSM wchodzą podstawowe i ogólnokształcące szkoły muzyczne I i II stopnia, w których nauka trwa 6 lat. Od 2009 r. istnieje Klasa Talentów dla wybitnie uzdolnionych uczniów, którym szkoła proponuje indywidualny tok nauczania oraz opiekę nauczycieli akademickich z Bydgoszczy, Poznania, Gdańska i Warszawy. W 2010 r. kształciło się w szkole ok. 600 uczniów w zakresie gry na instrumentach klawiszowych, perkusyjnych, smyczkowych, a także wokalistyki i rytmiki.
Sztandarowym festiwalem organizowanym przez PZSM od 1993 roku jest Międzynarodowy Konkurs Młodych Pianistów Arthur Rubinstein in memoriam. Szkoła jest także organizatorem kilkunastu konkursów oraz przesłuchań ogólnopolskich i regionalnych.
Do grona szkolnych zespołów należą m.in.: Szkolna Orkiestra Symfoniczna, orkiestra dęta, dziecięca orkiestra symfoniczna, chór szkolny, dziecięcy chór kameralny, kwartety smyczkowe, dęte, zespoły perkusyjne i muzyki rozrywkowej, duety fortepianowe, zespoły wokalne i wokalno-aktorskie.
Chóry.
Tradycje wielogłosowego śpiewu w Bydgoszczy sięgają okresu staropolskiego. Zorganizowane niemieckie towarzystwa śpiewacze istniały od 1820 r., wystawiając nawet wspólnie sztuki operowe. W 1876 r. założono przy parafii farnej najstarszy bydgoski chór kościelny Towarzystwo Śpiewu „Św. Cecylia” (w 1893 r. zmiana nazwy na „Święty Wojciech”), zaś w 1883 r. powstało istniejące do dziś Towarzystwo Śpiewu „Halka”. Do 1920 r. kilka bydgoskich chórów było zrzeszonych w Wielkopolskim Związku Śpiewaczym. W dwudziestoleciu międzywojennym powstało kilkanaście nowych polskich zespołów chóralnych, z których do dzisiaj istnieją m.in. „Hasło”, „Harmonia”, „Dzwon”, „Vincentinum”. Bujny rozwój chóralistyki po 1945 r. ustabilizował się w latach 70., kiedy działało sześć chórów bydgoskich. Pod względem artystycznym najbardziej liczącym się zespołem był wówczas półzawodowy chór „Arion”, który w latach 1953–1990 ściśle współpracował z Filharmonią Pomorską. Po 2000 r. znacznie wzrosła liczba chórów, zwłaszcza akademickich i parafialnych.
W 2011 r. istniało w Bydgoszczy około 40 chórów, w większości zrzeszonych w Polskim Związku Chórów i Orkiestr oraz Federacji Caecilianum. Wśród nich funkcjonuje kilka chórów zawodowych (Opera Nova, Akademia Muzyczna), 8 akademickich, po kilkanaście świeckich i kościelnych oraz kilka młodzieżowych i dziecięcych, prowadzonych głównie przez Pałac Młodzieży. Do najważniejszych należą:
Orkiestry.
Próby organizacji zawodowej orkiestry miejskiej podejmowano na początku XX w. (niemieckie "Towarzystwo Orkiestrowe", zał. 1898), a także w latach 1921–1922. W okresie międzywojennym istniały w Bydgoszczy zespoły symfoniczne przy szkołach muzycznych, niemiecko-polska orkiestra teatralna (Deutsche Bühne) oraz kilkadziesiąt orkiestr dętych amatorskich i zawodowych. Wyróżniały się zwłaszcza orkiestry wojskowe – pułkowe stacjonujących w Bydgoszczy jednostek, orkiestra kolejowa, a także orkiestry szkolne i zakładowe. Pierwsza Miejska Orkiestra Symfoniczna powstała w Bydgoszczy w styczniu 1936 r., zaś charakter półzawodowy uzyskała w 1938 r., po przejęciu kierownictwa przez Alfonsa Rezlera. W 1946 r. reaktywowano ją pod kierownictwem Arnolda Rezlera i przekształcono w Pomorską Orkiestrę Symfoniczną. Niezależnie od tego wizytówką artystyczną Bydgoszczy w latach 1946–1955 była Orkiestra Symfoniczna Polskiego Radia w Bydgoszczy kierowana również przez Arnolda Rezlera, która tworzyła na żywo oprawę muzyczną dla audycji Polskiego Radia nadawanych z Bydgoszczy, a także znana była w kraju i za granicą dzięki audycjom ogólnopolskim. Od 1950 r. funkcjonowała także Orkiestra Reprezentacyjna Pomorskiego Okręgu Wojskowego w Bydgoszczy. W 1953 r. zespoły bydgoskie przekształcono w Orkiestrę Symfoniczną Filharmonii Pomorskiej. Od 1962 istnieje Capella Bydgostiensis, specjalizująca się w muzyce dawnej oraz zawodowa Orkiestra Opery Nova. Powstawaniu kolejnych orkiestr: dętych, kameralnych i symfonicznych sprzyjało rozwijające się średnie i wyższe szkolnictwo muzyczne w Bydgoszczy, zwłaszcza powołanie Akademii Muzycznej (1974).
W 2011 r. działały w Bydgoszczy m.in. następujące orkiestry symfoniczne i inne zrzeszone w Polskim Związku Chórów i Orkiestr:
Kluby muzyczne.
Uzupełnieniem oferty bydgoskich instytucji muzycznych jest działalność niezależnych, prywatnych klubów, pubów, piwnic i galerii, które stanowią ostoję nowych kierunków artystycznych. Odbywają się w nich wernisaże, a przede wszystkim – koncerty i festiwale muzyczne. Kilka z tych jednostek stało się centrami kultury znanymi w całej Polsce i poza jej granicami.
Bydgoski clubbing, obecny już w dwudziestoleciu międzywojennym i okresie powojennym, gwałtownie rozwinął się po 1990 r. Do placówek, które odegrały dużą rolę po II wojnie światowej należały: Klub POW (zał. 1945), Klub-Kabaret „Zodiak” (zał. 1958), „Savoy”, studencki „Beanus” (zał. 1970), „Medyk” (zał. 1973), jazzowa „Marysieńka” (zał. 1978) i inne. Pierwszym klubem nowej generacji były założone w 1991 r. „Trytony” – protoplasta „Mózgu” i „Eljazzu”. Do czołowych centrów młodzieżowej kultury, nie tylko muzycznej, należały w latach 90. i po 2000 r. takie kluby muzyczne jak: „Mózg”, „Eljazz”, „Kuźnia”, „Węgliszek”, „Bogart”, „Clan”, „Savoy”, „Sogo”, „PCK Sanatorium” i inne. „Mózg” stał się głównym ośrodkiem muzyki yassowej, łączącej elementy współczesnej muzyki improwizowanej, jazzu, punk rocka i folku
Traktowane początkowo dość marginalnie jako przejaw lokalnego undergroundu, kluby muzyczne stały się stopniowo istotną częścią kultury muzycznej, ostoją nowych kierunków artystycznych, świątyniami nowej kultury.
Yass.
Na początku lat 90. XX w. w Bydgoszczy i Trójmieście powstał nowy nurt muzyczny, łączący elementy współczesnej muzyki improwizowanej, jazzu, punk rocka i folku. Głównym ośrodkiem sceny yassowej był klub Mózg. Czołowymi postaciami yassu byli: Tomasz Gwinciński, Sławomir Janicki, Jacek Buhl, Jacek Majewski z Bydgoszczy oraz działający wówczas na Wybrzeżu – Jerzy Mazzoll i Tymon Tymański. W Mózgu, czyli „Fabryce Rzeźb Gadających ze Sobą”, jak brzmiała pełna nazwa tego miejsca, tworzyła się muzyka, którą trudno było powiązać z czymkolwiek istniejącym wcześniej w Polsce i na świecie. Pierwsza płyta nowego yassu, wydana w 1992 roku nosiła nazwę "Tańce bydgoskie".
Najważniejsze kluby.
Klub Mózg – usytuowany przy ul. Gdańskiej 10 jest nie tylko klubem muzycznym, ale posiada także studio nagraniowe, wytwórnię płytową i agencję koncertową. Od 1994 r. przewinęło się przezeń kilkuset muzyków, performerów, malarzy i fotografików z całego świata. Twórcy klubu: Sławomir Janicki i Jacek Majewski są współtwórcami niezależnej sceny muzycznej, która znana jest pod nazwą yassu. Od 2000 r. w listopadzie odbywa się Mózg Festiwal, a w lipcu Low Fi Festiwal.
Klub Eljazz – przy ul. Krętej 3 to bydgoska scena jazzowa i awangardowa, istniejąca od 1992 r. W klubie koncertują muzycy jazzowi, w tym Eljazz Big Band – orkiestra prowadzoną przez Jozefa Eliasza. Odbywają się tu stałe cykle muzyczne oraz festiwale: Bydgoszcz Jazz Festival, Zaduszki Bluesowe i Zaduszki Jazzowe.
Klub Kuźnia – powstał w 1995 r. na tyłach kamienicy ul. Gdańska 67. Występowała tu krajowa czołówka oraz zagraniczne gwiazdy muzyków jazzowych i rockowych, m.in. Fish, Michał Urbaniak, Jan Ptaszyn Wróblewski, a na co dzień grupa Abraxas.
Węgliszek – kawiarnia artystyczna mieszcząca się w kamienicy Stary Rynek 12. W latach 1993–2012 należała do Miejskiego Ośrodka Kultury. Jest zarówno klubem muzycznym, jak i galerią sztuki. Od 1996 r. odbywają się tutaj „Szopki Bydgoskie” i benefisy znanych bydgoskich twórców.
Prywatne Centrum Kultury SANATORIUM (1997−2000), Stary Port 21. Klub muzyczny, galeria, wydawnictwo CD Dlatego, studio nagrań (studio po roku 2000 przeniesiono do klubu Mózg). W klubie SANATORIUM występowali związani z nim młodzi artyści z Bydgoszczy i regionu, a także koncertowali uznani muzycy krajowi oraz zapraszani zagraniczni, m.in.: VOOVOO z Wojciechem Waglewskim, Piersi z Pawłem Kukizem, Andrzej Śmietana, Mira Kubasińska, Maciej Maleńczuk, Lech Janerka i wielu innych...
Clan – jeden z bydgoskich klubów nowej generacji powstały w 1995 r. w kamienicy przy ul. Pod Blankami. Kojarzony był przede wszystkim z koncertami muzyki rockowej. Wystąpił tu m.in. Robert Gawliński, T.Love i grupa Hey.
Savoy – jeden z popularnych od lat 60. lokali rozrywkowych w Bydgoszczy. Po 1990 r. stał się klubem o dyskotekowym charakterze. Odbywają się tu koncerty w ramach Bydgoskich Festiwali Bluesowych oraz inne imprezy muzyczne organizowane przez Wojewódzki Ośrodek Kultury.
Sogo – klub o repertuarze z hard rocka przy Wełnianym Rynku. Występowały tu na żywo zespoły, nie tylko rockowe, lecz również bluesowe i inne, m.in.: Variété.
Medyk – założony w 1973 r. w piwnicach kamienicy przy ul. Zaułek 6. W latach 70. i 80. śpiewała tu czołówka solistów bydgoskiej opery, a po 1996 r. stał się sceną bluesową i rockową.
Piwnica Music &amp; Beer – powstały w 2016 r. w piwnicach kamienicy przy ul. Długiej 36. Miejsce występów początkujących polskich i zagranicznych zespołów tworzących szeroko pojętą muzykę rockową i metalową.
Do głównych klubów studenckich należą: Beanus (w akademiku UKW) oraz Spin (w akademiku UTP).
Główne sale koncertowe i widowiskowe.
Wydarzenia muzyczne, koncerty, spektakle, festiwale odbywają się w kilkudziesięciu miejscach w Bydgoszczy. Do popularniejszych tego typu obiektów należą:
Stowarzyszenia muzyczne.
Spośród ok. 90 bydgoskich stowarzyszeń i fundacji zajmujących się szeroko rozumianą działalnością kulturalną, duża część poświęca swoją działalność muzyce. Zajmują się one takimi przedsięwzięciami, jak: koncerty, festyny, imprezy plenerowe, sesje, sympozja naukowe oraz publikacja wydawnictw. Najstarszym i najbardziej zasłużonym dla rozwoju kultury muzycznej w Bydgoszczy jest Towarzystwo Muzyczne im. Ignacego Jana Paderewskiego. Było ono organizatorem pierwszej Miejskiej Orkiestry Symfonicznej w Bydgoszczy (1936), a następnie Pomorskiej Orkiestry Symfonicznej (1946), Filharmonii Pomorskiej (1953) i Studia Operowego (1956), przekształconego następnie w Operę Nova. Od 1993 r. jest organizatorem Międzynarodowego Konkursu Pianistycznego im. I.J. Paderewskiego, a od 1999 r. Konkursu Wokalnego im. I.J. Paderewskiego.
Do innych stowarzyszeń kulturalnych związanych z muzyką należą m.in.:
Jazz po bydgosku.
Począwszy od lat 70. XX w. Bydgoszcz była ważnym ośrodkiem muzyki jazzowej. Od 1973 r. mieściła się nad Brdą siedziba Oddziału Północnego Polskiego Stowarzyszenia Jazzowego, które wykazywało dużą prężność organizacyjną. Do Bydgoszczy zjeżdżali się wybitni jazzmani, a w 1975 r. zainaugurowano ogólnopolski festiwal Pomorska Jesień Jazzowa. Ścisła współpraca z bydgoskimi mediami (PR i TV) zaowocowała Studiem Jazzu i Piosenki oraz powstaniem zespołu Bogdana Ciesielskiego. Z czasem pojawiły się takie inicjatywy jak: konkursy skrzypków jazzowych, Muzeum Jazzu, kawiarnia jazzowa „Marysieńka”, Warsztaty Big-Bandów Jazzowych, Mała Akademia Jazzu. Organizowano jubileusze zasłużonych muzyków, m.in. Zbigniewa Namysłowskiego, Wojciecha Karolaka, Jana Ptaszyna Wróblewskiego, Jarosława Śmietany, Marka Karewicza. Lansowano także nowe nazwiska i grupy, jak: Stanisław Sojka, Lora Szafran, Krystyna Prońko, Dixi Lovers, Kasa Chorych, Republika. Pod bydgoską egidą objeżdżał Polskę ze swoim pierwszym show – Andrzej Rosiewicz, a także zespoły: Dwa plus Jeden, Exodus, Winter Band, Kasa Chorych, Completorium, Trio Wojciecha Karolaka i inne. Organizowano recitale Ewy Demarczyk i Czesława Niemena, Edyty Geppert i Michała Bajora, a także trasy koncertowe duetu Marek i Wacek.
W latach 80. bydgoski Oddział PSJ swoją działalnością obejmował 17 na 49 istniejących wówczas województw i miał swoje biura w Bydgoszczy, Toruniu, Poznaniu, Szczecinie i Gdańsku. Organizacją przedsięwzięć jazzowych zajmowało się wielu ludzi, m.in. Ryszard Jasiński, Ryszard Moczadło, Alina Golmento, Gabriela Młyńska, Małgorzata Braciak, Hanna Wiśniewska, Maciej Białecki i inni.
W latach 90. bydgoskie środowisko jazzowe mogło pochwalić się takimi muzykami jak: Bogdan Ciesielski, Andrzej Przybielski, Jacek Pelc, Krzysztof Herdzin, Grzegorz Nadolny i inni. W 1995 r. powstał czołowy jazzowy klub bydgoski – Eljazz, od 1997 r. organizowany jest Bydgoszcz Jazz Festival, a w 1999 r. Józef Eliasz założył Big-Band, który zaliczany jest do czołowych polskich orkiestr jazzowych. Bydgoskie Stowarzyszenie Eljazz jest organizatorem szeregu koncertów i festiwali.
Blues po bydgosku.
Pierwszy zespół bluesowy w Bydgoszczy (Express, potem Beer Band) powstał w 1985 r. Skład tego zespołu tworzyli: Władysław Refling (śpiew, harmonijka ustna), Ryszard Poćwiardowski (gitara), Aleksander Drążkowski (gitara), Tadeusz Wróblewski (gitara basowa), Witold Albiński (perkusja). Na początku lat 90. w jego miejsce pojawiły się dwa nowe zespoły: Limuzyna Blues Bend i Axis. Pierwszy z nich uczestniczył w festiwalu Rawa Blues w Katowicach w 1991 r. (wyróżnienie podczas przesłuchań w klubie AKANT i koncert na małej scenie w Katowickim Spodku) w składzie: Władysław Refling (śpiew, harmonijka), Tadeusz Wróblewski (gitara basowa), Michał Biniecki (perkusja), Piotr Paweł Karbowniczek (gitara). W. Refling (już jako basista) oraz P.P. Karbowniczek (gitarzysta) spotkali się później w jazzowej formacji "BROSS TITO", która działała przy klubie SANATORIUM z inicjatywy gitarzysty, a z którą współpracowali m.in.: Jan Miś (perkusja), Jura Owsiannikow (saksofon) oraz Tomasz Pawlicki (flet). Od 1991 r. koncertuje Green Grass, przez który przewinęło się kilkunastu znanych w kraju bluesmanów.
Obecnie region kujawsko-pomorski uznawany jest obok Śląska za polskie zagłębie bluesowe. Z Bydgoszczy, Torunia i Inowrocławia pochodzą takie zespoły jak: Nocna Zmiana Bluesa, Tortilla Flat, Piotr Banaszak &amp; The Best, Green Grass oraz nazwiska jak: Sławomir Wierzcholski, Jacek Herzberg i inni. Od 2001 r. odbywa się Bydgoszcz Harmonica Meeting (w 2006 r. przekształcony w Bydgoszcz-Toruń Harmonica Bridge), a od 2002 r. Bydgoski Blues &amp; Folk Festiwal.
Festiwale, konkursy, przeglądy.
Spośród kilkudziesięciu cyklicznych festiwali kulturalnych i przeglądów o zasięgu ogólnopolskim, bądź międzynarodowym, odbywających się w Bydgoszczy – około połowa dotyczy szeroko pojętej kultury muzycznej. Pierwszy festiwal w okresie powojennym pod nazwą „Tydzień Muzyki Polskiej” zorganizowano w sierpniu 1946 r. z okazji obchodów 600-lecia lokacji miasta Bydgoszczy. Do najstarszych bydgoskich festiwali kulturalnych, czynnych do dnia dzisiejszego należą: Międzynarodowy Konkurs Pianistyczny im. Ignacego Jana Paderewskiego w Bydgoszczy (1961), Bydgoski Festiwal Muzyczny (1962) i kongres Musica Antiqua Europae Orientalis (1966). Od 1977 r. organizowane są Bydgoskie Impresje Muzyczne, w których uczestniczą młodzi muzycy z wielu krajów świata. Od 1980 r. odbywają się Ogólnopolskie Konkursy Chórów Szkolnych a Cappella, największa impreza tego typu w Europie, gromadząca blisko 2000 śpiewaków.

</doc>
<doc id="2667342" url="https://pl.wikipedia.org/wiki?curid=2667342" title="TKh101">
TKh101

TKh101 – polskie oznaczenie na PKP parowozów-tendrzaków manewrowych bawarskich serii D II i R 3/3, produkowanych w latach 1897–1913.
Historia.
Począwszy od 1897 roku monachijskie fabryki Krauss i Maffei produkowały dla Królewskich Państwowych Kolei Bawarskich serię tendrzaków o układzie osi C, początkowo zaliczonych na kolei do serii D II. Lokomotywy te budowano na przestrzeni lat w kilku seriach produkcyjnych, różniących się szczegółami. Pierwsza partia 20 sztuk zbudowana została w latach 1897–1898 (Krauss, numery na kolei 2400–2419), druga partia 25 sztuk – w latach 1900–1901 (Maffei, numery 2420–2444). Trzecia i czwarta partia po 10 sztuk zostały zbudowane w 1902 roku odpowiednio przez Krauss i Maffei, a piąta partia 8 sztuk przez Krauss w 1904 roku (numery 2445–2472). Ogółem zbudowano 73 lokomotywy serii D II dla kolei bawarskich oraz dalsze 5 dla kolei rumuńskich CFR w 1900 roku (Maffei, początkowe numery CFR 106–109). 70 lokomotyw bawarskich zostało następnie przejętych przez koleje niemieckie DRG, gdzie otrzymały oznaczenie serii (Br) 896 (numery od 89 601 do 89 670).
W latach 1906–1907 dla kolei bawarskich Krauss wyprodukował dalsze 15 lokomotyw, oznaczonych według nowszego systemu jako seria R 3/3 (cyfry oznaczały liczbę osi napędnych i wszystkich osi). W 1913 roku dodatkowo zbudowano trzy sztuki, co podniosło ogólną liczbę lokomotyw do 91. Otrzymały one na kolejach bawarskich numery 2473–2490. Po przejęciu 17 sztuk przez koleje niemieckie, zostały oznaczone jako seria 897 (od 89 701 do 89 717).
Po I wojnie światowej fabryka Krauss wznowiła produkcję lokomotyw R 3/3 i w latach 1921–1923 zbudowała 90 sztuk (początkowe numery 4701–4790), później na kolejach niemieckich oznaczonych jako seria 898 (od 89 801 do 89 890).
Poza Niemcami i Polską, nieliczne lokomotywy dawnych bawarskich serii D II i R 3/3 używane były tylko w Austrii (seria ÖBB 789). Na kolejach oraz w przemyśle niemieckim służyły do przełomu lat 50. i 60. XX wieku.
Służba w Polsce.
Po I wojnie światowej na PKP znalazły się cztery lokomotywy serii D II i R 3/3, które otrzymały oznaczenie serii TKh101. Były to: TKh101-1 (dawna 2417 pierwszej serii), TKh101-2 (dawna 2425 drugiej serii), TKh101-3 (dawna 2461 czwartej serii) i TKh101-4 (dawna 2483 serii R 3/3).

</doc>
<doc id="2667394" url="https://pl.wikipedia.org/wiki?curid=2667394" title="Siarhei Kalamoets">
Siarhei Kalamoets



</doc>
<doc id="2667398" url="https://pl.wikipedia.org/wiki?curid=2667398" title="Cyprinus carpio carpio">
Cyprinus carpio carpio



</doc>
<doc id="2667417" url="https://pl.wikipedia.org/wiki?curid=2667417" title="IDSF">
IDSF



</doc>
<doc id="2667426" url="https://pl.wikipedia.org/wiki?curid=2667426" title="Parafia św. Floriana i św. Katarzyny w Gołębiu">
Parafia św. Floriana i św. Katarzyny w Gołębiu

Parafia Świętej Katarzyny i Świętego Floriana w Gołębiu – parafia rzymskokatolicka w Gołębiu, należąca do archidiecezji lubelskiej i Dekanatu Puławy. Została erygowana w 1325. Mieści się przy ulicy Folwarki. Parafię prowadzą księża archidiecezjalni.

</doc>
<doc id="2667451" url="https://pl.wikipedia.org/wiki?curid=2667451" title="High Yield Investment Program">
High Yield Investment Program



</doc>
<doc id="2667481" url="https://pl.wikipedia.org/wiki?curid=2667481" title="Stanisław Krawczyk (pułkownik)">
Stanisław Krawczyk (pułkownik)

Stanisław Krawczyk (ur. 8 kwietnia 1890 w Warszawie, zm. 1940 w Charkowie) – pułkownik administracji Wojska Polskiego, doktor filozofii.
Życiorys.
Syn Feliksa i Anny z Krakowskich. Ukończył gimnazjum W. Górskiego w Warszawie i wydział filozofii Uniwersytetu Jagiellońskiego. Studiował na wydziale prawa i administracji UJ i Szkole Nauk Politycznych w Krakowie oraz na wydziale humanistycznym Uniwersytetu Warszawskiego. Przed I wojną światową był członkiem Organizacji Młodzieży Filareckiej „Promień” oraz Związku Strzeleckiego. Od 6 sierpnia 1914 walczył w szeregach II Baonu I Brygady Legionów Polskich, od 4 października 1915 w 1 Pułku Ułanów Legionów Polskich. Następnie w POW w Krakowie. Od listopada 1918 w Wojsku Polskim. W 1919 wziął udział w obronie Lwowa. Pełnił służbę w Departamencie Naukowo-Szkolnym Ministerstwa Spraw Wojskowych, Oddziale III Naukowo-Szkolnym Sztabu MSWojsk. i Oddziale III Sztabu Generalnego na stanowisku kierownika referatu i szefa wydziału. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 14. lokatą w korpusie oficerów administracyjnych, dział naukowo-oświatowy.
Od sierpnia 1927 do listopada 1928 był szefem Wydziału Szkolnictwa Wojskowego w Biurze Ogólno Organizacyjnym MSWojsk. 23 stycznia 1928 awansował na podpułkownika ze starszeństwem z 1 stycznia 1928 i 2. lokatą w korpusie oficerów administracyjnych, grupa oficerów naukowo-oświatowych. W sierpniu 1929 został przeniesiony z Biura Og. Org. MSWojsk. do Biura Wyznań Niekatolickich Ministerstwa Spraw Wojskowych na stanowisko zastępcy szefa. Od 1929 do września 1939 zajmował stanowisko szefa Biura Wyznań Niekatolickich MSWojsk. W marcu 1934 został przeniesiony z korpusu oficerów administracji do korpusu oficerów piechoty w stopniu podpułkownika ze starszeństwem z 1 stycznia 1928 i 61,1. lokatą i pozostawiony na dotychczasowym stanowisku. Na stopień pułkownika został mianowany ze starszeństwem z 19 marca 1939 i 1. lokatą w korpusie oficerów administracji, grupa administracji.
Od 17 lutego 1931 był mężem Heleny Kazimiery Kozłowskiej.
W czasie kampanii wrześniowej 1939 po agresji ZSRR na Polskę dostał się do niewoli sowieckiej. Przebywał w obozie w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
Postanowieniem nr 112-48-07 Prezydenta RP Lecha Kaczyńskiego z dnia 5 października 2007 roku został awansowany pośmiertnie do stopnia generała brygady. Awans został ogłoszony w dniu 9 listopada 2007 roku w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2667491" url="https://pl.wikipedia.org/wiki?curid=2667491" title="Hypo-Meeting 2012">
Hypo-Meeting 2012

Hypo-Meeting 2012 – mityng lekkoatletyczny w konkurencjach wielobojowych rozegrany 26 i 27 maja w Götzis w Austrii. Zawody były trzecią odsłoną cyklu IAAF World Combined Events Challenge w sezonie 2012.
Rekordy.
Podczas mityngu ustanowiono 4 krajowe rekordy w kategorii seniorów:

</doc>
<doc id="2667498" url="https://pl.wikipedia.org/wiki?curid=2667498" title="Cisitalia">
Cisitalia

Cisitalia – włoski zespół i konstruktor wyścigowy, uczestniczący w Formule 1 w 1952 roku.

</doc>
<doc id="2667513" url="https://pl.wikipedia.org/wiki?curid=2667513" title="Mirosław Mosór">
Mirosław Mosór

Mirosław Mosór (ur. 25 lutego 1968 w Skawinie) – piłkarz polski grający na pozycji pomocnika.
Kariera.
Karierę piłkarską Mosór rozpoczął w klubie Ruch Chorzów. W 1987 roku awansował do kadry pierwszej drużyny Ruchu i w sezonie 1987/1988 zadebiutował w nim w drugiej lidze. W 1988 roku wywalczył z Ruchem awans do pierwszej ligi. W pierwszej lidze zadebiutował w 13 sierpnia 1988 w wygranym 1:0 domowym meczu z ŁKS-em Łódź. W sezonie 1988/1989 wywalczył z Ruchem tytuł mistrza Polski, czternasty w historii tego klubu. W 1995 roku spadł z Ruchem do drugiej ligi, a w sezonie 1995/1996 zdobył z nim Puchar Polski oraz powrócił do ekstraklasy. W Ruchu grał jeszcze w rundzie jesiennej sezonu 1996/1997.
Karierę sportową Mosór kończył latem 1997 jako zawodnik Wawelu Kraków, w którym grał wiosną 1997.
Ogółem w polskiej ekstraklasie Mosór rozegrał 167 meczów i strzelił 5 bramek.

</doc>
<doc id="2667522" url="https://pl.wikipedia.org/wiki?curid=2667522" title="Ryszard Grosset">
Ryszard Grosset

Ryszard Maria Grosset (ur. 19 marca 1954 roku w Warszawie) – polski strażak i nauczyciel akademicki, doktor nauk technicznych, nadbrygadier Państwowej Straży Pożarnej.
Życiorys.
Absolwent Wydziału Chemii Uniwersytetu Warszawskiego (mgr chemii 1978) oraz Podyplomowego Studium Oficerskiego Wyższej Oficerskiej Szkoły Pożarniczej (1981). W 1992 uzyskał stopień doktora nauk technicznych w zakresie zarządzania bezpieczeństwem (inżynierii bezpieczeństwa) Wyższej Inżynierskiej Pożarniczo-Technicznej Szkoły w Moskwie. Zdobył liczne uprawnienia zawodowe, w tym m.in. rzeczoznawcy Stowarzyszenia Inżynierów i Techników Pożarnictwa (NOT), rzeczoznawcy ds. transportu drogowego materiałów niebezpiecznych (DGSA), rzeczoznawcy ds. ochrony przeciwpożarowej Komendy Głównej PSP. Brał udział w pracach komisji krajowych i zagranicznych. Uczestniczył w wielu kursach specjalistycznych, odbył także wielokrotne szkolenia zagraniczne w RFN, Rosji, USA, Chorwacji, Szwecji i Belgii. Autor i współautor kilkudziesięciu publikacji i opracowań oraz projektów aktów prawnych. Uczestnik i prelegent licznych konferencji krajowych i międzynarodowych.
Karierę zawodową rozpoczął w 1978 w Wyższej Oficerskiej Szkole Pożarniczej pełniąc kolejno stanowiska asystenta, wykładowcy, st. wykładowcy oraz adiunkta. W 1993 przeszedł do Komendy Głównej PSP, gdzie zajmował stanowiska naczelnika Wydziału Taktyki i Analiz, głównego specjalisty ds. ratownictwa chemiczno-ekologicznego, z-cy dyrektora Biura Operacyjnego, dyrektora Biura Operacyjnego, wreszcie od 2000 roku zastępcy szefa Obrony Cywilnej Kraju oraz z-cy Komendanta Głównego PSP. W 2005 roku został powołany na funkcję Komendanta–Rektora Szkoły Głównej Służby Pożarniczej w Warszawie.
W 2006 został kierownikiem Katedry Działań Ratowniczych SGSP, a rok później powołano go na dziekana Wydziału Zarządzania i Marketingu Wyższej Szkoły Zarządzania i Prawa im. Heleny Chodkowskiej w Warszawie. W latach 2009–2010 był doradcą Rządowego Zespołu Zarządzania Kryzysowego w Kancelarii Prezesa Rady Ministrów (Rządowe Centrum Bezpieczeństwa).
Jest jednym z grona współtwórców Krajowego Systemu Ratowniczo–Gaśniczego oraz systemu Zarządzania kryzysowego Rzeczypospolitej Polskiej. Dzięki jego inicjatywie PSP nawiązało bliskie kontakty z Państwową Inspekcją Ochrony Środowiska, co zaowocowało tworzeniem wspólnych procedur działania oraz pozwoliło na uzyskanie wsparcia finansowego resortu środowiska w procesie organizacji ratownictwa chemicznego. Starania prowadzone przez niego na forum międzynarodowym m.in. w ramach komisji ds. materiałów niebezpiecznych CTIF doprowadziły do uruchomienia ze środków pomocowych PHARE zakupów w istotny sposób poprawiających stan wyposażenia PSP w zakresie ratownictwa chemicznego.
Twórca kompleksowego systemu wspomagania decyzji w ratownictwie chemicznym funkcjonującego z powodzeniem do dziś. Dzięki jego aktywności Polska w 1996 roku Polska wstąpiła do organizacji INSARAG, która z ramienia ONZ koordynuje pomoc międzynarodową. Od roku 1998 pod jego kierunkiem rozpoczęto tworzenie Grup Poszukiwawczo – Ratowniczych, które do dnia dzisiejszego wzięły udział w ponad 20 działaniach międzynarodowych w 15 krajach. Osobiście kierował działaniami ratowniczymi w Albanii (1999 rok) oraz Indiach (2001 rok) oraz koordynował akcje ratowniczo – pomocowe w Turcji (2000 rok), Ukrainie i na Węgrzech (2001 rok), Algierii, Iranie, Niemczech i Czechach.
Wprowadził do wykorzystania w PSP nowoczesne techniki poszukiwawcze, takie jak wykorzystanie geofonów, kamer termowizyjnych i wziernikowych oraz psów poszukiwawczych. Był Szefem Sztabu lub dowódcą większości dużych akcji ratowniczych w Polsce w latach 1997-2004. Jest jednym z twórców idei centrów powiadamiania ratunkowego oraz współautorem zasad ich organizacji i funkcjonowania. Od roku 2000 jeden z głównych autorów i realizatorów wdrażania systemu ratownictwa medycznego w PSP.
W latach 1997–2004 przewodniczył zespołom negocjacyjnym rządu Rzeczypospolitej Polskiej w negocjacjach umów międzyrządowych między Polską i RFN, Białorusią, Litwą, Ukrainą, Słowenią oraz Chorwacją.
Autor i współautor wielu nowoczesnych procedur postępowania służb ratowniczych m.in. w odniesieniu zagrożeń terrorystycznych. Współtwórca Krajowego Centrum Koordynacji Ratownictwa i idei Rządowego Centrum Koordynacji Kryzysowej. Koordynator i animator współpracy międzynarodowej PSP, która zaowocowała m.in. Przekazaniem Polsce przez rząd RFN w latach 1998–2001 95 specjalistycznych samochodów ratowniczych.
Pomysłodawca i realizator idei Forum Koordynacyjnego Pomocy Humanitarnej, w skład którego wchodzi 12 największych organizacji pozarządowych. Delegat Polski na VIII i IX posiedzenie plenarne Zgromadzenia Ogólnego Narodów Zjednoczonych (Nowy Jork, USA 2002 i 2004) oraz przewodniczący delegacji polskiej na Światowej Konferencji ds. katastrof naturalnych (Kobe, Japonia 2005). Przewodniczący konwencji ONZ ds. transgranicznych skutków awarii przemysłowych (od 2004 do 2006 roku).
Od roku 2007 pracownik Wyższej Szkoły Zarządzania i Prawa im Heleny Chodkowskiej w Warszawie (kolejno: dziekan, prorektor, a od 2011 do 2013 rektor). Od 2013 do 2018 roku profesor wizytujący w Szkole Głównej Służby Pożarniczej w Warszawie. Od roku 2000 komentator problematyki bezpieczeństwa w TVN, TVN24, TVN 24BiS, Polsat i Superstacji. Poeta.
Od 2015 Przewodniczący Rady Nadzorczej Przedsiębiorstwa Wodociągów i Kanalizacji w Wołominie oraz członek Rady Nadzorczej DJChem Chemicals Poland S.A. Członek Stowarzyszenia "Ordynacka".
Odznaczony m.in. Krzyżem Kawalerskim Orderu Odrodzenia Polski (2005), Złotym i Srebrnym Krzyżem Zasługi, Krzyżem Zasługi za Dzielność, Złotym Medalem „Za zasługi dla ochrony przeciwpożarowej”, Złotym Medalem „Za zasługi dla pożarnictwa”, Medalem Komisji Edukacji Narodowej, Złotym Medalem „Za Zasługi dla Policji”, Srebrnym Medalem „Za zasługi dla obronności kraju”, Medalem „Milito Pro Christo”, Krzyżem Komandorskim Orderu „Za Zasługi dla Litwy” w dziedzinie ratownictwa, Medalem „Za zasługi w międzynarodowych operacjach ratowniczych ONZ” oraz Złotym Medalem za Długoletnią Służbę.

</doc>
<doc id="2667525" url="https://pl.wikipedia.org/wiki?curid=2667525" title="Senbera Teferi">
Senbera Teferi



</doc>
<doc id="2667541" url="https://pl.wikipedia.org/wiki?curid=2667541" title="Pacyfikacja wsi Torzeniec">
Pacyfikacja wsi Torzeniec

Pacyfikacja wsi Torzeniec – zbrodnia wojenna popełniona przez niemiecki Wehrmacht podczas kampanii wrześniowej 1939 roku. W dniach 1–2 września 1939 żołnierze niemieckiej 10 Dywizji Piechoty zamordowali w Torzeńcu 37 osób, a samą wieś częściowo spalili.
Masakra w nocy z 1 na 2 września.
1 września 1939 około godziny 19:00 do Torzeńca wkroczyli żołnierze niemieckiego 41 pułku piechoty (wchodził on w skład 10 Dywizji Piechoty). Początkowo Niemcy zachowywali się poprawnie. Wezwali mieszkańców wsi do zachowania spokoju, zapewniając jednocześnie, że nie grozi im żadne niebezpieczeństwo. W międzyczasie przez Torzeniec nieustannie przechodziły kolumny niemieckiego wojska.
Około godziny 23:00 we wsi wybuchła gwałtowna strzelanina, w wyniku której zginęło trzech niemieckich żołnierzy, a czterech odniosło rany. Z najwyższym trudem udało się powstrzymać wybuch paniki w niemieckich oddziałach. Żołnierze byli przekonani, że padli ofiarą ataku polskich partyzantów wspieranych przez ludność Torzeńca. Twierdzono, że w strzelaninie wzięli udział „wszyscy mieszkający we wsi mężczyźni, a w pojedynczych przypadkach – jak ustalono ponad wszelką wątpliwość – nawet kobiety”. Oficjalna niemiecka wersja wydarzeń, którą przedstawiono w dzienniku wojennym 41 pułku piechoty, zawiera jednak wiele sprzeczności. Z jednej strony raportowano bowiem o udziale „całej wsi” w napaści na niemieckich żołnierzy, aby w innym miejscu stwierdzić, że w ciemności „nie można było odróżnić naszych żołnierzy od nieprzyjaciela”. W pierwszych meldunkach nie pojawiła się informacja o schwytaniu na gorącym uczynku jakiegokolwiek Polaka z bronią w ręku. Na terenie Torzeńca nie znaleziono także broni lub amunicji. Dopiero w jednym z późniejszych raportów zameldowano o odnalezieniu rzekomego sprawcy strzelaniny, którym miała się okazać nie wymieniona z nazwiska „osoba cywilna”. Z tego względu zarówno polscy, jak i niemieccy historycy uważają, że strzelanina została najprawdopodobniej wywołana przez niedoświadczonych niemieckich rekrutów, którzy w nocnych ciemnościach przez pomyłkę ostrzelali się wzajemnie.
Jeszcze tej samej nocy niemieccy żołnierze przystąpili do pacyfikacji wsi. Chłopskie chaty podpalano i obrzucano granatami, a uciekających w panice ludzi rozstrzeliwano lub zakłuwano bagnetami. W ten sposób zginęło ośmioro mieszkańców Torzeńca, m.in. trzyosobowa rodzina Pietrzaków. Kolejnych osiem osób (kobiety i dzieci z rodzin Kuberów, Muskałów i Wieczorków) spłonęło żywcem w podpalonej przez Niemców stodole. Tej nocy zginęło łącznie 16 mieszkańców Torzeńca – w tym pięć kobiet oraz sześcioro dzieci. Wiek ofiar wahał się od 6 miesięcy do 75 lat.
„Sąd polowy”.
Następnego dnia dowódca 41 pułku piechoty, pułkownik Friedrich Gollwitzer, postanowił przeprowadzić we wsi „radykalną czystkę i akcję odwetową”. Wszystkich mieszkańców Torzeńca, nie wyłączając kobiet i dzieci, spędzono nieopodal gospodarstwa Teofila Baślaka, gdzie znajdował się centralny punkt wsi. Po drodze ciężko postrzelono 43-letnią Marię Stambułę, która zdaniem Niemców zbyt wolno szła na miejsce zbiórki. Na miejscu żołnierze oddzielili mężczyzn od kobiet i dzieci. Następnie oznajmiono, że sąd doraźny skazał na karę śmierci wszystkich mężczyzn z Torzeńca. Należy przy tym odnotować, że w pisemnym uzasadnieniu wyroku nie znalazła się żadna wzmianka o wspominanym w niemieckich raportach cywilu, który miał jakoby wywołać nocną strzelaninę.
Z grupy mężczyzn Niemcy wybrali co drugą osobę. Osiemnastu wskazanych w ten sposób Polaków rozstrzelali następnie na podwórzu gospodarstwa Baślaka. Jedną z ofiar był 40-letni Józef Sadowski, który dobrowolnie oddał życie za swojego 70-letniego ojca. Po zakończeniu egzekucji Niemcy polecili pogrzebać zwłoki w masowym grobie za chlewem Baślaka. Ocaleli mieszkańcy Torzeńca musieli przez pewien czas stać przy drodze z podniesionymi rękoma, po czym zagnano ich na pobliską łąkę, gdzie przetrzymywano ich pod strażą aż do godzin popołudniowych. Po zwolnieniu część z nich schroniła się w pobliskim lesie. Z zeznań Ignacego Rybczaka wynika, że tego samego dnia Niemcy mieli również zamordować na jego podwórzu trzech polskich jeńców wojennych. Podniosło to liczbę ofiar pacyfikacji Torzeńca do 37 osób. Zamordowani żołnierze należeli najprawdopodobniej do jednostek Obrony Narodowej.
Niemal w tym samym czasie żołnierze 10 Dywizji Piechoty spacyfikowali także sąsiedni Wyszanów (2 września 1939). Od kul, płomieni oraz wrzucanych do piwnic granatów zginęły tam 22 osoby – w większości starcy, kobiety i dzieci. Zdolni do noszenia broni mężczyźni zostali dzień wcześniej wywiezieni do Rzeszy. Dwóch z nich zostało zamordowanych przez konwojentów, co podniosło łączną liczbę ofiar pacyfikacji do 24.
Epilog.
20 września 1939 ofiary pacyfikacji Wyszanowa i Torzeńca zostały ekshumowane i pogrzebane na cmentarzu w Wyszanowie. Po wojnie na miejscu kaźni w Torzeńcu wzniesiono pomnik z tablicą pamiątkową ku czci ofiar pacyfikacji.
W 1968 roku do Centrali Badań Zbrodni Narodowosocjalistycznych w Ludwigsburgu dotarł list napisany przez weterana Wehrmachtu, Ferdinanda D. Złożył on obciążające zeznania przeciwko dowódcy 41 pułku piechoty, pułkownikowi Gollwitzerowi (wówczas już generałowi w stanie spoczynku), informując między innymi, że „działania 41 pułku piechoty pod dowództwem pułkownika Gollwitzera (...) nie były niczym innym niż ludobójstwem. Mimo że w Polsce nie było jeszcze partyzantów, na odcinku od Kalisza do Warszawy nie ocalała prawie żadna wieś, gdyż Gollwitzer wywołał i podsycał w swoich żołnierzach psychozę na punkcie partyzantów”. 
Na skutek tego zeznania prokuratura w Ambergu wznowiła rozpoczęte cztery lata wcześniej postępowanie przeciw Gollwitzerowi. W toku śledztwa uznano, że wyrok śmierci wydany na 18 mieszkańców Torzeńca stanowił rażące naruszenie prawa międzynarodowego, gdyż wydano go z pominięciem wszystkich procedur formalnoprawnych (oskarżeni nie zostali wysłuchani, nie pozwolono im wygłosić ostatniego słowa, nie zapewniono im obrońców). W szczególności zwrócono uwagę na fakt, że Gollwitzer wydał wyrok jednoosobowo, podczas gdy zgodnie z obowiązującymi wówczas przepisami w skład sądu polowego powinno wejść trzech oficerów. "De facto" oznaczało to, że 18 Polaków nie zostało rozstrzelanych na podstawie wyroku sądowego, lecz na skutek arbitralnej decyzji pułkownika. Jednocześnie prokuratura uznała jednak, że Gollwitzerowi nie można udowodnić, iż pacyfikując Torzeniec kierował się „nienaturalną radością płynącą z niszczenia ludzkiego życia”. Zasadniczo zaakceptowano linię obrony podejrzanego, iż represje były usprawiedliwioną odpowiedzią na atak polskich partyzantów i uznano, że nie można mu udowodnić morderstwa. Niemieccy prokuratorzy doszli także do wniosku, że „nie ma potrzeby przeprowadzania kolejnych dochodzeń, zwłaszcza na miejscu przestępstwa, gdyż nie wniosłyby one do sprawy nic nowego”. W efekcie prowadzone przeciw Gollwitzerowi postępowanie zostało umorzone.

</doc>
<doc id="2667571" url="https://pl.wikipedia.org/wiki?curid=2667571" title="Tour de Belgique">
Tour de Belgique



</doc>
<doc id="2667574" url="https://pl.wikipedia.org/wiki?curid=2667574" title="Zjawisko aperiodyczne">
Zjawisko aperiodyczne

Zjawisko aperiodyczne – przeciwieństwo zjawiska periodycznego. Jest to zjawisko niewystępujące okresowo (w równych odstępach czasu), a wręcz chaotycznie.
Przykładem występowania zjawisk tych są obwody RLC. Musi występować w nich relacja: "rezystancja jest większa od pierwiastka indukcyjności przez pojemność". Innym przykładem jest rezonans stochastyczny.
Zjawisko to dotyczy układów nieliniowych, które mogą posiadać kilka stabilnych stanów.

</doc>
<doc id="2667576" url="https://pl.wikipedia.org/wiki?curid=2667576" title="Mistrzostwa Świata w Snookerze 1932">
Mistrzostwa Świata w Snookerze 1932

Mistrzostwa Świata w Snookerze 1932 − szóste mistrzostwa świata w snookerze, które zostały rozegrane w 1932 roku. Po raz szósty, mistrzem świata został Joe Davis, który w finale pokonał Nowozelandczyka Clarka McConachy'ego 30−19..
Wyniki turnieju.
Runda 1.
"Lepszy w 25 frame'ach"
 Tom Dennis 11-13 Clark McConachy 
Finał.
"Lepszy w 49 frame'ach"
 Joe Davis 30−19 Clark McConachy

</doc>
<doc id="2667590" url="https://pl.wikipedia.org/wiki?curid=2667590" title="Alexandra Tavernier">
Alexandra Tavernier

Alexandra Tavernier (ur. 13 grudnia 1993 w Annecy) – francuska lekkoatletka specjalizująca się w rzucie młotem.
W 2010 zajęła odległe miejsce w eliminacjach europejskich i nie awansowała do igrzysk olimpijskich młodzieży. Szósta zawodniczka mistrzostw Europy juniorów w Tallinnie (2011). Mistrzyni świata juniorek z 2012. W kolejnym sezonie nie awansowała do finału młodzieżowych mistrzostw Europy oraz zdobyła brąz igrzysk frankofońskich. W 2014 zajęła 6. miejsce na mistrzostwach Europy w Zurychu. W 2015 roku zdobyła złoto mistrzostw Europy do lat 23 oraz sięgnęła po brązowy medal na mistrzostwach świata w Pekinie. Nie zaliczyła żadnej próby podczas mistrzostw Europy rozgrywanych w Amsterdamie (2016). W tym samym roku zajęła 11. miejsce na igrzyskach olimpijskich w Rio de Janeiro.
Reprezentantka Francji w meczach międzypaństwowych oraz pucharze Europy w rzutach.
Rekord życiowy: 75,38 (21 lutego 2021, Salon-de-Provence) rekord Francji.

</doc>
<doc id="2667603" url="https://pl.wikipedia.org/wiki?curid=2667603" title="Zjawisko kwaziperiodyczne">
Zjawisko kwaziperiodyczne

Zjawisko quasi-periodyczne (albo prawie periodyczne) – zjawisko występujące niemal idealnie w tych samych odstępach czasu. Jako przykłady można wymienić: wzór powtarzający się w kwazikryształach, dźwięki quaziperiodyczne oraz cykl miesiączkowy.

</doc>
<doc id="2667619" url="https://pl.wikipedia.org/wiki?curid=2667619" title="Prescilla Lecurieux">
Prescilla Lecurieux

Prescilla Lecurieux (ur. 1 grudnia 1992) – francuska lekkoatletka specjalizująca się w rzucie oszczepem.
Czwarta zawodniczka mistrzostw Europy juniorów w Tallinnie (2011).
Reprezentantka Francji w meczach międzypaństwowych młodzieżowców i juniorów oraz zimowym pucharze Europy w rzutach lekkoatletycznych. Medalistka mistrzostw kraju.
Rekord życiowy: 57,23 (20 maja 2012, Aix-les-Bains). 

</doc>
<doc id="2667629" url="https://pl.wikipedia.org/wiki?curid=2667629" title="Zjawisko quasi-periodyczne">
Zjawisko quasi-periodyczne

Zjawisko quasi-periodyczne, zjawisko prawie periodyczne – zjawisko występujące niemal idealnie w tych samych odstępach czasu. Jako przykłady można wymienić: wzór powtarzający się w kwazikryształach, dźwięki quaziperiodyczne oraz cykl miesiączkowy.

</doc>
<doc id="2667655" url="https://pl.wikipedia.org/wiki?curid=2667655" title="Moje szczęśliwe gwiazdki">
Moje szczęśliwe gwiazdki

Moje szczęśliwe gwiazdki lub Moje szczęśliwe gwiazdy, Gwiazdki szczęścia (oryg. Fuk sing go jiu) – hongkońsko-japoński film akcji, komedia z elementami sztuk walki z 1985 roku w reżyserii Sammo Hunga.
W 1986 roku podczas piątej edycji Hong Kong Film Awards aktorzy Yuen Biao i Lam Ching-ying zostali nominowani do nagrody w kategorii Best Action Choreography.
Fabuła.
Hongkońscy policjanci Ricky (Yuen Biao) i Mięśniak (Jackie Chan) wyjeżdżają do Tokio by aresztować policjanta, który ukradł diamenty i wstąpił do gangu. W wyniku pościgu trafiają do wesołego miasteczka gdzie znajduje się siedziba gangu, Ricky zostaje porwany. Mięśniak wiedząc, że sam nie pomoże mu, prosi o pomoc swoich dawnych przyjaciół. Grupa ponownie wybiera się do Tokio by uwolnić Rickiego.
Obsada.
Źródło: Filmweb

</doc>
<doc id="2667658" url="https://pl.wikipedia.org/wiki?curid=2667658" title="Moje szczęśliwe gwiazdy">
Moje szczęśliwe gwiazdy



</doc>
<doc id="2667661" url="https://pl.wikipedia.org/wiki?curid=2667661" title="Gwiazdki szczęścia">
Gwiazdki szczęścia



</doc>
<doc id="2667662" url="https://pl.wikipedia.org/wiki?curid=2667662" title="Fuk sing go jiu">
Fuk sing go jiu



</doc>
<doc id="2667671" url="https://pl.wikipedia.org/wiki?curid=2667671" title="Rene Toft Hansen">
Rene Toft Hansen



</doc>
<doc id="2667701" url="https://pl.wikipedia.org/wiki?curid=2667701" title="Paulina Anhalt-Bernburg">
Paulina Anhalt-Bernburg

Pauline Christine Wilhelmine (ur. 23 lutego 1769 w Ballenstedt, zm. 29 grudnia 1820 w Detmold) – księżniczka Anhalt-Bernburg z dynastii askańskiej, poprzez małżeństwo księżna Lippe. W latach 1802-1820 sprawowała regencję w imieniu syna Leopolda II. W chwili jej ślubu księstwo Lippe było częścią Świętego Cesarstwa Rzymskiego. Pozostawało nią do 1806. W latach 1806-1813 wchodziło w skład Związku Reńskiego (Należące do niego państwa były formalnie suwerenne – mogły prowadzić politykę zagraniczną, w praktyce znajdowały się jednak pod przemożnym wpływem cesarza Francuzów Napoleona I. W 1815 zostało członkiem Związku Niemieckiego (będącego luźną konfederacją państw).
Urodziła się jako córka księcia Anhalt-Bernburg Fryderyka Alberta i jego żony księżnej Ludwiki Albertyny. 
2 stycznia 1796 w Ballenstedt poślubiła księcia Lippe Leopolda I. Para miała troje dzieci:

</doc>
<doc id="2667708" url="https://pl.wikipedia.org/wiki?curid=2667708" title="Lista aktywnych okrętów United States Navy z podziałem ze względu na port macierzysty">
Lista aktywnych okrętów United States Navy z podziałem ze względu na port macierzysty



</doc>
<doc id="2667710" url="https://pl.wikipedia.org/wiki?curid=2667710" title="Kościół Trójcy Świętej w Byszewie">
Kościół Trójcy Świętej w Byszewie

Kościół Świętej Trójcy w Byszewie i Sanktuarium Matki Boskiej Byszewskiej Królowej Krajny – kościół parafialny rzymskokatolickiej parafii Świętej Trójcy w Byszewie w diecezji pelplińskiej. W Sanktuarium znajduje się koronowany w 1966 wizerunek Matki Boskiej Królowej Krajny.
Historia.
Parafia w Byszewie mogła istnieć już pod koniec XII wieku. Od 1250 związana z klasztorem cysterskim ufundowanym przez Mikołaja Zbrożka, skarbnika księcia kujawskiego Kazimierza. Do 1288 była to główna siedziba klasztoru cysterskiego, później siedziba parafii do 1819 należąca do opactwa cysterskiego w Koronowie.
Pierwszą świątynię, prawdopodobnie drewnianą wzniesiono wraz z fundacją klasztoru. Została ona jednak zniszczona już w 1283 przez Krzyżaków. Budowa kolejnej świątyni przebiegała dość mozolnie, wzniesiono ją na przełomie XV i XVI wieku. Był to kościół murowany, jednonawowy wybudowany w stylu gotyckim i gotycko-renesansowym. Kościół konsekrowano w 1523 roku. Uległ on jednak dość szybko zniszczeniu w wyniku pożarów. Inicjatorem budowy nowego kościoła był opat koronowski Jan Karol Czołchański. Kościół wzniesiono na zrębach dawnej świątyni w latach 1610–1663 nadając mu styl manierystyczny. Konsekracja kościoła dedykowanego Trójcy Świętej oraz Narodzeniu Najświętszej Marii Panny odbyła się 22 lipca 1663. Prezbiterium oraz korpus nawowy przetrwały do czasów współczesnych.
W II połowie XVIII wieku dokonano kompleksowej przebudowy kościoła. Jej inicjatorami i fundatorami byli dwaj kolejni opaci koronowscy Stefan Mikołaj i Jan Antoni Chrząstowscy. Dobudowano wtedy dwie kaplice boczne oraz kruchtę po zachodniej stronie kościoła. Założono sklepienia korpusu nawowego, a wieżę nakryto hełmem. W tej postaci kościół dotrwał do czasów współczesnych.
Architektura.
Kościół usytuowany jest na wzniesieniu, którego zbocza opadają w stronę jezior byszewskich. Wejście do kościoła wiedzie przez usytuowaną po zachodniej stronie bramę. Brama zlokalizowana jest w podstawie wolnostojącej dzwonnicy. Kościół jest świątynią orientowaną, przy czym jego oś jest przekręcona lekko na północ. Kaplice boczne świątyni, tworzące formę transeptu noszą wezwania Matki Bożej Różańcowej oraz Męki Pańskiej. 
Wnętrze świątyni zdobią sklepienia krzyżowo-żebrowe, żaglaste i kolebkowo – krzyżowe. Wnętrze utrzymane jest w jednolitym rokokowym wystroju. Na ścianach znajdują się lekkie białe polichromie ze złoconą ornamentyką ażurową wykonane w 1920 przez Leona Drapiewskiego. Na progu kościoła w posadzce umieszczony jest ceglany krzyż. Według legendy został tu pochowany złodziej (podobno miejscowy organista), który w ten sposób chciał odpokutować obrabowanie kościoła. Ambona oraz chrzcielnica wkomponowane naprzeciw siebie w arkadę łuku tęczowego. Chrzcielnica jest jednym z najstarszych i najcenniejszych zabytków w kościele. Stanowi ją wykuta w granicie XIII-wieczna romańska misa chrzcielna. Na łuku tęczowym Grupa Ukrzyżowania.
Ołtarz główny, rokokowy, ufundowany został w 1759 przez Wojciecha Chrząstowskiego, kasztelana nakielskiego. Ołtarz jest drewniany, polichromowany na biało, ze złoconymi ornamentami zawiera w środkowej części obraz Matki Boskiej z Dzieciątkiem otoczony kultem. Bogato zdobiona rokokowa rama obrazu podtrzymywana jest przez aniołki. Po bokach obrazu umieszczone są rzeźby świętych Piotra i Pawła. Zasłonę cudownego obraz stanowi obraz Zwiastowania Marii Panny. W wolno stojących kolumnach, za niewielkim przeszkleniem złożone są szczątki cystersów.
Wyposażenie w stylu barokowym i rokokowym, obejmuje m.in. kolekcję wykonanych na blasze sarmackich portretów i herbów trumiennych (m. in. Doroty z Chrząstowskich Wąglikowskiej), odnalezionych przypadkowo w 1984 przez proboszcza ks. Orlikowskiego pod likwidowanym stopniem prawego ołtarza bocznego.
Obraz Matki Boskiej Byszewskiej.
Obraz będący przedmiotem szczególnego kultu w sanktuarium byszewskim pochodzi z początku XIII wieku (i jest jednym z trzech najstarszych obrazów Matki Bożej w Polsce). Obraz o wymiarach 107 x 145 cm przedstawia Matkę Bożą z Jezusem, którego trzyma na prawym ręku. Maryja ubrana jest w ciemnoczerwoną suknię i okryta płaszczem. W lewej ręce trzyma berło. Jezus prawą dłoń wznosi do błogosławieństwa, a w lewej trzyma biały kwiat.
Na odwrocie znajduje się pochodzący z XV wieku obraz męczeństwa św. Bartłomieja. Przekazy historyczne (protokół z 2 sierpnia 1699 spisany w obecności opata Bernarda Glińskiego) mówią, że w XVII wieku cudowny obraz wyłowiony został z jeziora, leżącego tuż obok kościoła. Obraz wisiał wcześniej w kaplicy przy gościńcu i już wtedy uważany był za nadzwyczajny. Okoliczni ludzie w obawie o uszkodzenie lub utratę wizerunku podczas licznych wówczas wojen schowali go do kosza (lub szczelnej skrzyni) i ukryli w trzcinie jeziora. Od tego czasu jezioro nazwane jest Świętym.
W okresie reformacji obraz został wywieziony z Byszewa. Początkowo był w Koronowie, później w Obrze na terenie Wielkopolski, po latach powrócił do Byszewa. 10 lipca 1966 z okazji obchodów milenijnych biskup Kazimierz Kowalski ukoronował obraz koronami papieskimi pochodzącymi z XVII w.

</doc>
<doc id="2667728" url="https://pl.wikipedia.org/wiki?curid=2667728" title="Sanktuarium NMP Królowej Krajny">
Sanktuarium NMP Królowej Krajny



</doc>
<doc id="2667750" url="https://pl.wikipedia.org/wiki?curid=2667750" title="SSN-589">
SSN-589



</doc>
<doc id="2667755" url="https://pl.wikipedia.org/wiki?curid=2667755" title="RSN Kołobrzeg">
RSN Kołobrzeg

RSN Kołobrzeg (Radiofoniczna Stacja Nadawcza Kołobrzeg) – wieża radiotelewizyjna zlokalizowana w Kołobrzegu przy ul. Jedności Narodowej 16. Właścicielem jest EmiTel Sp. z o.o.
Transmitowane programy.
Programy telewizyjne.
Programy telewizji analogowej zostały wyłączone 20 maja 2013 r.

</doc>
<doc id="2667761" url="https://pl.wikipedia.org/wiki?curid=2667761" title="Lista aktywnych okrętów United States Navy">
Lista aktywnych okrętów United States Navy



</doc>
<doc id="2667765" url="https://pl.wikipedia.org/wiki?curid=2667765" title="Grota Dargilan">
Grota Dargilan

Grota Dargilan (inaczej nazywana „Różową Grotą”, z fr. "La Grotte Rose") – jaskinia we Francji w departamencie Lozère, nieopodal miejscowości Meyrueis.
Została odkryta w 1880 roku przez pasterza Jeana Sahuquet, przypadkowo, podczas pogoni za lisem, który zniknął w szczelinie skalnej.
Następnie w 1888 r. jaskinia została zbadana przez speleologa Édouarda-Alfreda Martela, a od około 1890 r. została udostępniona zwiedzającym.
Jaskinia rozciąga się na dwóch poziomach: wyższa część znajduje się 60 metrów poniżej wejścia, niższa 120 m. Łącznie zbadano 2200 metrów tras, dostępny do zwiedzania jest ok. 1 km.
Cechą charakterystyczną Groty Dargilan są kolory formacji naciekowych, od różowo-łososiowych, poprzez żółtawe i białe aż po szare i czarne.
Najbardziej godne uwagi formacje to „Zastygły wodospad” o długości 100 m i wysokości 20 m oraz „Dzwonnica” – kolumna o wysokości 16 m i obwodzie 9 m.
Jaskinię zwiedza się z przewodnikiem, jest otwarta od ferii wielkanocnych do końca października.

</doc>
<doc id="2667777" url="https://pl.wikipedia.org/wiki?curid=2667777" title="Józef Wierusz-Kowalski">
Józef Wierusz-Kowalski

Józef Wierusz-Kowalski (ur. 16 marca 1866 w Puławach, zm. 30 listopada 1927 w Ankarze) – polski fizyk i dyplomata. Rektor uniwersytetu we Fryburgu (1897), po odzyskaniu niepodległości poseł RP przy Stolicy Apostolskiej, w Holandii, Austrii i Turcji.
Życiorys.
Urodził się w rodzinie Tadeusza, właściciela majątku Olbięcin w latach 1869−1904, i Julii Nepomuceny z Wasilewskich (1840−1873). Ukończył Gimnazjum Realne J. Pankiewicza w Warszawie. Początkowo studiował prawo na Cesarskim Uniwersytecie Warszawskim, ale po roku przeniósł się na Uniwersytet w Getyndze, gdzie podjął studia fizyczne. Zajmował się początkowo własnościami szkła, w tym jego wytrzymałością. W 1889 przedstawił pracę doktorską "Untersuchungen über die Festigkeit des Glases". Następnie pracował w Berlinie i Würzburgu, a od 1891 na Politechnice w Zurychu, skąd w 1892 przeniósł się na Uniwersytet w Bernie. W 1894 przyjął propozycję zorganizowania wydziału nauk matematycznych i przyrodniczych na Uniwersytecie we Fryburgu w Szwajcarii. Objął tam katedrę fizyki, a w roku akademickim 1897−1998 piastował funkcję rektora. Jego główną dziedziną badań była luminescencja mieszanin ziem rzadkich ze związkami metali alkalicznych pod wpływem promieniowania nadfioletowego i promieniowania katodowego, a także fosforescencja związków ziem rzadkich i związków organicznych, w 1910 odkrył zjawisko tzw. fosforescencji postępowej. Za prace w tej dziedzinie wyróżnił go w 1912 Uniwersytet Harvarda. Ponadto zajmował się doświadczeniami z wyładowaniami elektrycznymi. Jego asystentem we Fryburgu był Ignacy Mościcki. W 1911 oraz w latach 1917–1918 był wykładowcą fizyki na Wydziale Przyrodniczym oraz wykładał wstęp do teorii elektryczności w ramach Kursów Politechnicznych (1906–1908) na Wydziale Technicznym Towarzystwa Kursów Naukowych w Warszawie.
W czasie I wojny światowej działał w Komitecie Pomocy Ofiarom Wojny w Polsce, założonym przez Henryka Sienkiewicza w Vevey. Członek redakcji wydawanej w Szwajcarii "Wielkiej encyklopedii powszechnej". W 1916 roku był członkiem Zarządu Towarzystwa Polskiej Macierzy Szkolnej. Po polonizacji Uniwersytetu Warszawskiego, w 1917 powrócił do kraju by zorganizować katedrę fizyki na UW. W 1919 został mianowany profesorem Politechniki.
W 1919 wstąpił do służby dyplomatycznej II Rzeczypospolitej. 1 lipca 1919 mianowany posłem nadzwyczajnym i ministrem pełnomocnym przy Stolicy Apostolskiej. 19 października 1921 mianowany posłem RP w Hadze, którym pozostawał do 1 grudnia 1924. Tego dnia objął funkcję posła RP w Wiedniu, którą sprawował do 30 września 1926. 21 października 1926 został posłem RP w Ankarze. Był członkiem Komisji Współpracy Intelektualnej Ligi Narodów (w miejsce Marii Skłodowskiej-Curie). Zmarł w czasie pełnienia obowiązków służbowych. Został pochowany na cmentarzu Powązkowskim (kwatera 157-6-10).
Rodzina.
Od 2 października 1900 był mężem Leonii z hr. Rostworowskich h. Nałęcz (1870–1946), z którą miał pięcioro dzieci:

</doc>
<doc id="2667804" url="https://pl.wikipedia.org/wiki?curid=2667804" title="Krajowe Ramy Kwalifikacji">
Krajowe Ramy Kwalifikacji

Krajowe Ramy Kwalifikacji dla Szkolnictwa Wyższego – zrozumiały w kontekście krajowym i międzynarodowym opis kwalifikacji zdobywanych w systemie szkolnictwa wyższego w danym kraju.
Kwalifikacje są opisane w języku efektów kształcenia, które z kolei są opisane w kategoriach wiedzy, umiejętności i kompetencji społecznych. Studenci zdobywają kwalifikacje na trzech poziomach i w dwóch profilach.
Poziomy kwalifikacji.
odpowiadają:
Krajowe Ramy Kwalifikacji w Europie.
Krajowe Ramy Kwalifikacji dla Szkolnictwa Wyższego istniały przed konferencją w Bergen we Francji i Wielkiej Brytanii. We Francji Krajowe Ramy Kwalifikacji dla Szkolnictwa Wyższego ("Répertoire national des certifications professionnelles") wprowadzono na podstawie przepisów ustawy z dnia 17 stycznia 2002 i dekretu nr 2002-617 z dnia 26 kwietnia 2002. W Anglii, Walii i Irlandii Północnej Krajowe Ramy Kwalifikacji dla szkolnictwa wyższego ("Framework for Higher Education Qualifications") zostały wprowadzane w 2001. W tym samym roku został przyjęty Szkocki System Punktów i Kwalifikacji. Krajowe Ramy Kwalifikacji ("Qualifikationsrahmen für Deutsche Hochschulabschlüsse") zostały również w pełni wdrożone w Niemczech, ich kształt uzgodniły w dniu 21 kwietnia 2005 Konferencja Rektorów Niemieckich i Stała Konferencja Ministrów Edukacji i Kultury Landów w Republice Federalnej Niemiec oraz Federalne Ministerstwo Edukacji i Nauki. W Norwegii wprowadza się Krajowe Ramy Kwalifikacji dla szkolnictwa wyższego ("Nasjonalt Kvalifikasjonsrammeverk") na podstawie przepisów rozporządzenia Ministra Edukacji i Nauki z dnia 20 marca 2009 r. Jej pełne wdrożenie przewiduje się do końca 2012 r.

</doc>
<doc id="2667812" url="https://pl.wikipedia.org/wiki?curid=2667812" title="RSN Kościerzyna">
RSN Kościerzyna

RSN Kościerzyna (Radiofoniczna Stacja Nadawcza Kościerzyna) – wieża radiotelewizyjna zlokalizowana w Kościerzynie przy ul. Sienkiewicza. Właścicielem jest EmiTel Sp. z o.o.

</doc>
<doc id="2667820" url="https://pl.wikipedia.org/wiki?curid=2667820" title="Festiwal Outer Spaces">
Festiwal Outer Spaces

Festiwal Outer Spaces (skrótowo: FOS) – festiwal promujący sztukę w przestrzeni miejskiej, odbywający się w Poznaniu od 2011 i pozostawiający liczne trwałe ślady w substancji architektonicznej i urbanistycznej miasta.
Charakter festiwalu.
W ramach festiwalu zapraszani są artyści działający w przestrzeni publicznej lub ingerujący w tę przestrzeń, poddający ją daleko idącej transformacji. Reprezentowane są takie gatunki jak murale, graffiti, rzeźby, instalacje, performance, architektura i rzeczywistość rozszerzona. Duża część dzieł pozostaje trwale w przestrzeni miejskiej, silnie oddziałując na przechodnia (widza). Oprócz działań w przestrzeni wyświetlane są filmy poświęcone np. przemianom w obrębie urban artu (Kino Muza), a także odbywają się koncerty muzyczne lub zajęcia praktyczne (np. sitodruk, recykling). W 2012 areną twórczości była Wilda, a w 2013 Jeżyce.

</doc>
<doc id="2667822" url="https://pl.wikipedia.org/wiki?curid=2667822" title="Bezpieczeństwo regionalne">
Bezpieczeństwo regionalne

Bezpieczeństwo regionalne – jeden z rodzajów bezpieczeństwa rozpatrywany na podstawie kryterium przestrzennego. Pojęcie to odnosi się do zagrożeń i przeciwdziałań wobec nich występujących w danym regionie. W okresie zimnej wojny rozwiązania regionalne zostały podporządkowane wymogom i regułom rywalizacji dwóch supermocarstw. Rozpad świata dwublokowego dał impuls do rozwoju nowego regionalizmu. Do głównych przyczyn, które spowodowały ewolucję podejścia i zwrot w kierunku bezpieczeństwa regionalnego należą:
Niewątpliwie regionalizacja bezpieczeństwa powoduje, że w większym stopniu uwzględniana jest lokalna specyfika zagrożeń oraz metod i środków przeciwdziałania. Warto zauważyć, że bezpieczeństwo regionalne w ujęciu przestrzennym dotyczy również odległych obszarów np. strefy Atlantyku czy też Pacyfiku. Jednakże to właśnie fizyczna odległość jest głównym czynnikiem, który wpływa na umacnianie się interakcji między państwami danego regionu. Kompleksy bezpieczeństwa obejmują trwałe związki przyjaźni i nieprzyjaźni zachodzące wewnątrz geograficznych ram współzależności bezpieczeństwa. Bezpieczeństwo regionalne należy rozpatrywać również w aspekcie egoistycznego podejścia większości państw. Otóż bardzo trudno jest skłonić państwa, które czują się bezpiecznie z racji przestrzennego, politycznego lub ekonomicznego oddalenia od siedliska konfliktu, aby w sposób bezpośredni i skuteczny solidaryzowały się z ofiarą napaści czy innego grożącego jej niebezpieczeństwa, ponieważ ich własne ryzyko, wkalkulowane w taką akcję zbiorowej pomocy z reguły przekraczałoby rozmiary możliwego zagrożenia. W zderzeniu egoistycznie i najczęściej krótkowzrocznie pojmowanego interesu narodowego ze zobowiązaniami międzynarodowymi ów pierwszy przeważa.
Istotnym elementem struktury bezpieczeństwa międzynarodowego są organizacje międzynarodowe o charakterze regionalnym oraz inicjatywy regionalne będące wynikiem porozumienia stron w ramach organizacji bądź działających poza jej strukturami, np. NATO, OBWE, UE, ANZUS.

</doc>
<doc id="2667831" url="https://pl.wikipedia.org/wiki?curid=2667831" title="Mistrzostwa Świata w Snookerze 1934">
Mistrzostwa Świata w Snookerze 1934

Mistrzostwa Świata w Snookerze 1934 − ósme mistrzostwa świata w snookerze, które zostały rozegrane w 1934 roku. Pomimo rosnącej popularności snookera w Wielkiej Brytanii, rozegrano od razu finał, gdyż tylko dwóch graczy zgłosiło swój udział w mistrzostwach: broniący tytułu Joe Davis oraz Tom Newman. Po raz ósmy z rzędu, mistrzem świata został Joe Davis, który pokonał Newmana 25−23. Zawody zostały rozegrane w Lounge Hall w Nottingham.
Wyniki turnieju.
Finał.
"Lepszy w 49 frame'ach"
 Joe Davis 25−23 Tom Newman

</doc>
<doc id="2667847" url="https://pl.wikipedia.org/wiki?curid=2667847" title="Kenneth I. Pargament">
Kenneth I. Pargament

Kenneth I. Pargament (ur. 3 listopada 1950 w Waszyngtonie) - profesor psychologii na Uniwersytecie Stanowym w Bowling Green. Jego główne zainteresowanie naukowe to badanie roli, jaką religijność i duchowość odgrywają w procesie radzenia sobie ze stresem i traumą. Starania Pargamenta ukierunkowane są na stworzenie ugruntowanych poglądów w kwestii religijności i duchowości, aby mogły stać się one przedmiotem uwagi naukowców i profesjonalistów z różnych dziedzin. Badacz religijności i jej związków ze zdrowiem psychicznym, autor książek i artykułów o tej tematyce, praktykujący psycholog kliniczny.
Kariera zawodowa.
Pargament stopień naukowy doktora uzyskał w 1977 roku na Uniwersytecie w Maryland, a w roku 1988 mianowany został profesorem psychologii na Uniwersytecie Stanowym w Bowling Street. Wieloletni szef Sekcji Psychologii Religii Amerykańskiego Towarzystwa Psychologicznego. 
Dotychczas opublikował ponad 200 artykułów na temat religii i duchowości w psychologii. Zyskał światowe uznanie za swój naukowy wkład w dziedzinie psychologii religii i prowadzenie klinicznie istotnych badań, analizujących rolę religii w kontekście zdrowia psychicznego. Jest autorem dwóch książek, które nie zostały jeszcze przetłumaczone na język polski: "The Psychology of Religion and Coping: Theory, Research, Practice" (1997) oraz "Spiritually Integrated Psychotherapy: Understanding and Addressing the Sacred" (2007).
Poglądy i osiągnięcia.
W ostatnich latach Pargament rozwinął teorię religijnego radzenia sobie z trudnymi wydarzeniami życiowymi, będącą adaptacją ogólnej teorii radzenia sobie ze stresem. Podejście to, opisywane jako poznawcze, procesualne i pragmatyczne, wyjaśnia udział religii w poszczególnych etapach radzenia sobie ze stresem oraz mechanizmy, przez które ten udział się dokonuje. Pargament terminem „religia” określa doświadczenia, postrzegane przez osobę lub społeczność jako będące w relacji do sfery świętości. Natomiast „religijność” definiuje jako proces poszukiwania znaczenia w sposób odnoszący się do sacrum. Badacz wskazuje na pięć funkcji, które religia pełni w sytuacji stresowej. Są to: nadawanie sensu; uzyskanie kontroli; pociecha duchowa; zwiększenie intymności duchowej; przemiana życia. 
Pargament, wraz ze swoimi współpracownikami, stworzył kwestionariusz zwany RCOPE. Narzędzie to miało służyć badaczom w pomiarze ogromnej liczby sposobów religijnego radzenia sobie oraz pomóc praktykom w lepszym wcielaniu wymiarów religijności i duchowości w terapię. Skrócona wersja RCOPE – tzw. Brief RCOPE - powstała w wyniku przeprowadzenia analizy czynnikowej pełnej wersji kwestionariusza i stała się najbardziej powszechnie używanym narzędziem do pomiaru religijnego copingu. Brief RCOPE składa się z dwóch podskal (w sumie 14 itemów), mierzących pozytywne i negatywne strategie radzenia sobie religijnego.
Do dziś działa, utworzony końcem lat 70. przez Pargamenta, zespół badawczy, który obecnie znany jest jako SPiRiT ("Spirituality and Psychology Research Team"). Skupia on osoby reprezentujące różne tradycje religijne i zajmuje się badaniem pozytywnych i negatywnych aspektów religijności i duchowości w życiu człowieka. Cztery główne obszary badań w tym zakresie to: religia jako źródło zasobów albo obciążenie w radzeniu sobie ze stresem życiowym; uświęcenie (definiowane jako spostrzeganie jakiegoś aspektu życia jako posiadającego duchowe znaczenie i charakter); efektywność interwencji psychoduchowej (włączanie komponentu duchowego do terapii); religia i rodzina.
W swoich pracach Pargament docieka między innymi tego, jak ludzie definiują pojęcia religijności i duchowości, jakie spostrzegają powiązanie pomiędzy nimi oraz bada związek odpowiedzi na te pytania z różnymi zmiennymi demograficznymi i psychospołecznymi. Autor wykazał na przykład, że negatywny wzorzec religijnego radzenia sobie w znaczący sposób wiąże się z występowaniem różnych form psychopatologii: lęku, fobii, depresji, obsesyjności – kompulsywności, czy somatyzacji. Natomiast badając metody radzenia sobie ze stresującymi zdarzeniami interpersonalnymi, doświadczanymi przez Muzułmanów żyjących w USA w związku z atakiem z 11 września, okazało się, że pozytywne religijne radzenie sobie jest związane ze wzrostem posttraumatycznym, a negatywny wzorzec wiąże się z depresją.

</doc>
<doc id="2667851" url="https://pl.wikipedia.org/wiki?curid=2667851" title="Dostrzegacz Nadwiślański">
Dostrzegacz Nadwiślański

Dostrzegacz Nadwiślański (jid. דער בעאבאַכטער אן דער װײכסעל, "Der Beobakter an der Wejksel") – pierwsze czasopismo żydowskie wydawane na ziemiach polskich, ukazujące się w Warszawie między 3 grudnia 1823 a 29 listopada 1824 roku w nakładzie 150 egzemplarzy. 
Założony przez Antoniego Eisenbauma „Dostrzegacz” był tygodnikiem dwujęzycznym (układ strony był podzielony na dwie równoległe części, pisane w jidysz i języku polskim, o niemal identycznych treściach). 
Materiały dzieliły się z grubsza na sześć działów: wiadomości krajowe, zagraniczne i handlowe, działy rozmaitości, artykułów nadesłanych oraz doniesień. Czasopismo miało zdecydowanie oświeceniowy charakter. Na jego łamach umieszczano również informacje o nowych odkryciach i wynalazkach, życiu gospodarczym i życiorysach sławnych Żydów. Egzemplarze „Dostrzegacza” są obfitym źródłem informacji na temat życia żydowskiego w pierwszych dekadach XIX wieku.

</doc>
<doc id="2667853" url="https://pl.wikipedia.org/wiki?curid=2667853" title="Towarzystwo ku Ulepszaniu Hodowli Koni, Bydła i Owiec w Wielkim Księstwie Poznańskim">
Towarzystwo ku Ulepszaniu Hodowli Koni, Bydła i Owiec w Wielkim Księstwie Poznańskim

Towarzystwo ku Ulepszaniu Hodowli Koni, Bydła i Owiec w Wielkim Księstwie Poznańskim (niem. "Verein zur Verbesserung der Pferde - Reindvich - und Schafzucht im Grossherzogtum Posen") - nieistniejące towarzystwo o charakterze sportowym, pierwsze w Poznaniu towarzystwo jeździeckie, organizacja, która praktycznie zapoczątkowała zinstytucjonalizowany sport jeździecki na ziemiach polskich.
Profesjonalny sport jeździecki dotarł do Wielkopolski w 1839 (z Wielkiej Brytanii, za pośrednictwem Niemiec), a zatem dziesięć lat po Berlinie i dwa lata przed Warszawą. Towarzystwo założono już rok wcześniej, ale w 1838 nie było aktywnie na polu jeździectwa. Inicjatorem powstania był naczelny prezes Wielkiego Księstwa Poznańskiego - Edward von Flottwell, który zamierzał w ten sposób zjednać sobie część umiarkowanej szlachty (lojalnej wobec pruskiej władzy) i podnieść poziom kultury rolnej na obszarze Wielkopolski.
Do towarzystwa należeli zarówno Niemcy, jak i Polacy (szlachta, kupcy, rzemieślnicy). Pierwszym prezesem został Seweryn Ostrowski - porucznik jazdy poznańskiej w powstaniu listopadowym, działacz Wiosny Ludów. Drugim był pułkownik Willisen (Niemiec). W 1838 Towarzystwo liczyło 545 członków, w 1849 - 667, a potem liczba ta zaczęła topnieć. W zarządzie na 13 miejsc, 11 obejmowali Polacy. Do członków Towarzystwa należał m.in. Dezydery Chłapowski.
Towarzystwo organizowało latem (czerwiec lub lipiec) wyścigi konne (biegi płaskie i z przeszkodami), podczas których sędziami byli znaczący obywatele miasta i Księstwa obu narodowości, m.in. Hipolit Cegielski.
Wydarzenia Wiosny Ludów znacząco pogorszyły stosunki między Polakami i Niemcami w Księstwie. Liczba członków Towarzystwa i organizowanych zawodów zaczęła stopniowo maleć, a po 1863 (powstanie styczniowe w Królestwie Polskim), w ogóle ich zaniechano. Tradycje jeździeckie w Poznaniu przejąło założone w 1879 "Posener Renverein" o obliczu znacznie bardziej progermańskim.

</doc>
<doc id="2667873" url="https://pl.wikipedia.org/wiki?curid=2667873" title="Wladimir Burduli">
Wladimir Burduli



</doc>
<doc id="2667881" url="https://pl.wikipedia.org/wiki?curid=2667881" title="Rusłan Olichwer">
Rusłan Olichwer



</doc>
<doc id="2667884" url="https://pl.wikipedia.org/wiki?curid=2667884" title="Lasy monsunowe">
Lasy monsunowe



</doc>
<doc id="2667910" url="https://pl.wikipedia.org/wiki?curid=2667910" title="Dawid Czegładze">
Dawid Czegładze



</doc>
<doc id="2667939" url="https://pl.wikipedia.org/wiki?curid=2667939" title="Teimuraz Gongadze">
Teimuraz Gongadze



</doc>
<doc id="2667944" url="https://pl.wikipedia.org/wiki?curid=2667944" title="Mate Gwinianidze">
Mate Gwinianidze



</doc>
<doc id="2667957" url="https://pl.wikipedia.org/wiki?curid=2667957" title="Guram Kashia">
Guram Kashia



</doc>
<doc id="2667959" url="https://pl.wikipedia.org/wiki?curid=2667959" title="Mistrzostwa Świata w Piłce Ręcznej Kobiet 2011 (eliminacje)">
Mistrzostwa Świata w Piłce Ręcznej Kobiet 2011 (eliminacje)

Kwalifikacje do Mistrzostw Świata w Piłce Ręcznej Kobiet 2011 miały na celu wyłonienie żeńskich reprezentacji narodowych w piłce ręcznej, które wystąpiły w finałach tego turnieju.
Informacje ogólne.
Turniej finałowy organizowanych przez IHF mistrzostw świata odbył się w Brazylii w grudniu 2011 roku i wzięły w nim udział dwadzieścia cztery drużyny. Automatycznie do mistrzostw zakwalifikowała się reprezentacja Rosji jako mistrz świata z 2009 i Brazylia jako organizator imprezy. O pozostałe 22 miejsca odbywały się kontynentalne kwalifikacje. Wolne miejsca zostały podzielone według następującego klucza geograficznego: Europie przydzielono 11 miejsc, Azji przyznano cztery miejsca, Ameryce (Południowej wspólnie z Północną) i Afryce przypadły trzy, a jedno Oceanii.
Europa.
Chęć udziału w mistrzostwach świata wyraziły 33 europejskie federacje piłki ręcznej. Szesnaście z tych drużyn uczestniczyło w turnieju głównym ME, którego medaliści uzyskiwali bezpośredni awans, pozostałe 17 natomiast, podzielone na cztery grupy (jedna pięciozespołowa i trzy z czterema drużynami), rozgrywały turnieje o cztery miejsca uprawniające do udziału w fazie play-off. Zwycięzcy grup, a także dwanaście drużyn, które nie uzyskały awansu z mistrzostw kontynentu, podzielone na osiem par rozegrały pomiędzy sobą dwumecze o awans do turnieju głównego mistrzostw świata.
Europejski turniej eliminacyjny – faza grupowa.
Losowanie grup odbyło się 27 lipca 2010 roku w Wiedniu. Drużyny zostały rozstawione według wyników osiągniętych w kwalifikacjach do ME 2010. W wyniku losowania utworzono cztery grupy, w których drużyny miały rywalizować systemem kołowym w dniach 30 listopada–5 grudnia 2010 roku. Cypr, Grecja, Portugalia i Włochy otrzymały prawo do organizacji tych turniejów, jednak po odmowie Cypru mecze grupy 1 zorganizowała Polska. Zwycięsko z rywalizacji wyszły reprezentacje Polski, Macedonii, Turcji i Czech.
Mistrzostwa Europy w Piłce Ręcznej Kobiet 2010.
Kwalifikację na mistrzostwa świata uzyskały trzy najlepsze, prócz Rosji, która miała już zapewniony awans, drużyny Mistrzostw Europy 2010, które odbyły się w dniach 7-19 grudnia 2010 roku w Danii i Norwegii. Okazały się nimi medalistki tego turnieju Norweżki, Szwedki i Rumunki.
Europejski turniej eliminacyjny – faza play-off.
W tej fazie rozgrywek wzięło udział szesnaście reprezentacji narodowych – dwanaście drużyn uczestniczących w mistrzostwach kontynentu, które dotychczas nie uzyskały awansu, oraz czterech zwycięzców grup w fazie grupowej eliminacji. Losowanie ośmiu par odbyło się w hali Jyske Bank Boxen w duńskim Herning 19 grudnia 2010 roku. Spotkania zostały zaplanowane na 3–5 i 10–12 czerwca 2011 roku, a awans do mistrzostw świata zapewnili sobie zwycięzcy dwumeczów: Czarnogóra, Holandia, Hiszpania, Francja, Chorwacja, Islandia, Niemcy i Dania.
Afryka.
Turniejem kwalifikacyjnym w Afryce były mistrzostwa tego kontynentu, które odbyły się w dniach 10-21 lutego 2010 roku. Awans na mistrzostwa świata uzyskali jego medaliści: Angola, Tunezja i Wybrzeże Kości Słoniowej.
Ameryka.
Pierwszą rundą amerykańskich eliminacji były turniej kwalifikacyjny, który odbył się w dniach 3–5 listopada 2010 roku w Hawanie. Dwie pierwsze drużyny z tego turnieju awansowały do rozegranego w dniach 28 czerwca–2 lipca 2011 roku turnieju głównego mistrzostw Ameryki 2011, z którego trzy najlepsze, prócz Brazylii, zespoły otrzymywały prawo gry w mistrzostwach świata. W związku ze zwycięstwem Brazylijek uzyskały je drużyny z miejsc 2–4: Argentyna, Kuba i Urugwaj.
Azja.
Turniejem kwalifikacyjnym w Azji były mistrzostwa tego kontynentu, które odbyły się w dniach 19–25 grudnia 2010 roku w Ałmaty. Awans na mistrzostwa świata uzyskali jego półfinaliści: Kazachstan, Korea Południowa, Chiny i Japonia.
Oceania.
Prawo udziału w mistrzostwach świata uzyskiwał zwycięzca Pucharu Narodów Oceanii, który odbył się w dniach 28–29 maja 2011 roku w Nowej Zelandii. Gospodynie turnieju przegrały oba spotkania z Australijkami, które tym samym awansowały na mistrzostwa świata.

</doc>
<doc id="2667983" url="https://pl.wikipedia.org/wiki?curid=2667983" title="Raffaello Martinelli">
Raffaello Martinelli

Raffaello Martinelli (ur. 21 czerwca 1948 w Villa d’Almè) – włoski duchowny katolicki, biskup Frascati od 2009.
Życiorys.
Święcenia kapłańskie otrzymał 8 kwietnia 1972 i został inkardynowany do diecezji Bergamo. Przez kilka lat pracował jako duszpasterz parafialny. W latach 1980-2009 był pracownikiem Kongregacji Nauki Wiary, gdzie odpowiadał m.in. za sprawy dyspens kapłańskich, a także za przygotowanie Katechizmu Kościoła Katolickiego oraz Kompendium Katechizmu Kościoła Katolickiego.
2 lipca 2009 papież Benedykt XVI mianował go biskupem ordynariuszem diecezji Frascati. Sakry biskupiej udzielił mu 12 września 2009 sam papież. 13 września 2009 kanonicznie objął urząd.

</doc>
<doc id="2668018" url="https://pl.wikipedia.org/wiki?curid=2668018" title="Dookoła Kalifornii">
Dookoła Kalifornii



</doc>
<doc id="2668024" url="https://pl.wikipedia.org/wiki?curid=2668024" title="Dookoła Flandrii">
Dookoła Flandrii



</doc>
<doc id="2668030" url="https://pl.wikipedia.org/wiki?curid=2668030" title="Wielkie Motykały">
Wielkie Motykały



</doc>
<doc id="2668113" url="https://pl.wikipedia.org/wiki?curid=2668113" title="Hückel">
Hückel

Hückel, Hueckel, Huckel:

</doc>
<doc id="2668157" url="https://pl.wikipedia.org/wiki?curid=2668157" title="Força Aérea Portuguesa">
Força Aérea Portuguesa



</doc>
<doc id="2668299" url="https://pl.wikipedia.org/wiki?curid=2668299" title="Macpup">
Macpup

Macpup – minimalistyczna dystrybucja Linuksa, oparta na Puppy i środowisku graficznym Enlightenment (E17), godna uwagi ze względu na wyjątkową wydajność graficzną i niewielkie wymagania sprzętowe. Wizualnie Macpup jest upodobniony do OS X.

</doc>
<doc id="2668302" url="https://pl.wikipedia.org/wiki?curid=2668302" title="Cerkiew św. Szymona w Brześciu">
Cerkiew św. Szymona w Brześciu



</doc>
<doc id="2668415" url="https://pl.wikipedia.org/wiki?curid=2668415" title="Zorin OS">
Zorin OS

Zorin OS – dystrybucja Linuksa, oparta na Ubuntu zaprojektowana dla użytkowników systemu Windows oraz początkujących użytkowników Linuxa. Ma interfejs graficzny użytkownika w stylu Windows i wiele podobnych programów. Zorin OS jest również wyposażony w aplikację (Wine), która pozwala użytkownikom uruchamiać wiele programów zaprojektowanych dla systemu Windows. Ostatecznym celem producentów tej dystrybucji jest zapewnienie alternatywy dla systemu Windows i umożliwienie użytkownikom tego systemu korzystania ze wszystkich funkcji Linuxa bez posiadania zaawansowanej wiedzy informatycznej.

</doc>
<doc id="2668616" url="https://pl.wikipedia.org/wiki?curid=2668616" title="Bernhard Schödler">
Bernhard Schödler



</doc>
<doc id="2668663" url="https://pl.wikipedia.org/wiki?curid=2668663" title="Cándido Ramírez">
Cándido Ramírez

Cándido Saúl Ramírez Montes (ur. 5 czerwca 1993 w Leónie) – meksykański piłkarz występujący na pozycji lewego skrzydłowego, obecnie zawodnik Atlasu.
Kariera klubowa.
Ramírez pochodzi z miasta León i jest wychowankiem akademii juniorskiej tamtejszego zespołu Club León. Po odejściu z tej ekipy, jeszcze jako nastolatek, reprezentował natomiast barwy czwartoligowych drużyn – Atlético San Francisco, Zapateros Garra Leonesa oraz Unión León. Jego udane występy zaowocowały transferem do występującego w najwyższej klasie rozgrywkowej zespołu Santos Laguna z siedzibą w Torreón. W meksykańskiej Primera División zadebiutował za kadencji trenera Benjamína Galindo, 11 grudnia 2011 w przegranym 1:3 meczu z Tigres UANL i w tym samym, jesiennym sezonie Apertura 2011 zdobył tytuł wicemistrza kraju. Pół roku później, podczas wiosennych rozgrywek Clausura 2012, wywalczył natomiast z Santosem Laguna mistrzostwo Meksyku, pełniąc jednak niemal wyłącznie funkcję rezerwowego. Wówczas także dotarł do finału najbardziej prestiżowych rozgrywek kontynentu – Ligi Mistrzów CONCACAF. Premierowego gola w lidze meksykańskiej strzelił 3 października 2012 w wygranej 2:1 konfrontacji z Atlasem, zaś w 2013 roku po raz drugi z rzędu doszedł do finału północnoamerykańskiej Ligi Mistrzów.
Latem 2013 Ramírez został wypożyczony do ekipy Pumas UNAM ze stołecznego miasta Meksyk, w ramach rozliczenia za transfer Eduardo Herrery. Tam spędził kolejne sześć miesięcy bez większych sukcesów, nie potrafiąc wywalczyć sobie pewnego miejsca w pierwszym składzie, po czym przeniósł się do zespołu CF Monterrey. W barwach tej drużyny również pełnił głównie rolę rezerwowego dla graczy takich jak Edwin Cardona czy Dorlan Pabón i jako zmiennik zdobył wicemistrzostwo Meksyku w sezonie Clausura 2016. Bezpośrednio po tym udał się na wypożyczenie do zespołu Club Atlas z siedzibą w Guadalajarze.
Kariera reprezentacyjna.
W 2012 roku Ramírez został powołany przez Luisa Fernando Tenę do reprezentacji Meksyku U-23 na prestiżowy towarzyski Turniej w Tulonie. Tam był jednym z ważniejszych zawodników swojej drużyny, rozgrywając dla niej trzy na pięć możliwych spotkań (wszystkie w wyjściowym składzie) i dwukrotnie wpisał się na listę strzelców – w półfinałowej konfrontacji z Holandią (4:2) oraz w finale z Turcją (3:0). Został również wybrany najlepszym piłkarzem spotkania finałowego, zaś Meksykanie triumfowali wówczas w rozgrywkach po wspomnianym zwycięstwie nad Turkami.
W 2013 roku Ramírez wziął udział w kolejnym Turnieju w Tulonie, tym razem w barwach reprezentacji Meksyku U-20 prowadzonej przez Sergio Almaguera. Tam zanotował jednak gorszy występ niż przed rokiem – wystąpił w dwóch z czterech meczów (z czego w jednym w pierwszej jedenastce). Meksykanie również spisali się gorzej niż podczas poprzedniej edycji rozgrywek; z bilansem zwycięstwa, dwóch remisów i porażki zajęli niepremiowane awansem do dalszych gier trzecie miejsce w liczącej pięć zespołów grupie.
W seniorskiej reprezentacji Meksyku Ramírez zadebiutował za kadencji selekcjonera Juana Carlosa Osorio, 10 lutego 2016 w wygranym 2:0 meczu towarzyskim z Senegalem. Cztery miesiące później został powołany na jubileuszową edycję turnieju Copa América, rozgrywaną na amerykańskich boiskach, lecz nie rozegrał tam żadnego spotkania, a Meksyk odpadł z imprezy w ćwierćfinale po porażce z Chile (0:7).

</doc>
<doc id="2668666" url="https://pl.wikipedia.org/wiki?curid=2668666" title="Cándido Saúl Ramírez">
Cándido Saúl Ramírez



</doc>
<doc id="2668739" url="https://pl.wikipedia.org/wiki?curid=2668739" title="Wielka rozróba">
Wielka rozróba

Wielka rozróba (oryg. tytuł The Big Brawl) – amerykańsko–hongkoński komediowy film akcji, komedia z elementami sztuk walki z 1980 roku w reżyserii Roberta Clouse.
W pierwszy weekend otwarcia film zarobił 1 108 025 dolarów amerykańskich, film zarobił łącznie 8 527 743 dolarów amerykańskich w Stanach Zjednoczonych.
Fabuła.
Koreańczyk szuka sławy i fortuny w latach 30 w Ameryce.
Obsada.
Źródło: Filmweb

</doc>
<doc id="2668741" url="https://pl.wikipedia.org/wiki?curid=2668741" title="The Big Brawl">
The Big Brawl



</doc>
<doc id="2668757" url="https://pl.wikipedia.org/wiki?curid=2668757" title="Sielsowiet Gierszony">
Sielsowiet Gierszony

Sielsowiet Gierszony (biał. Гяршонскі сельсавет, "hiarszonski s.", ros. Гершонский сельсовет, "gierszonskij s.") – dawny sielsowiet na Białorusi w obwodzie brzeskim, w środkowo-zachodniej części rejonu brzeskiego (na południe od Brześcia). 
Centrum sielsowietu były Gierszony. Jednostka podziału administracyjnego znajdowała się przy granicy z Polską, przez co poprzez Bug graniczyła z polskimi gminami Kodeń, Terespol, leżącymi w powiecie bialskim województwa lubelskiego.
W skład sielsowietu wchodziło 8 wsi: Arkadia, Bernady, Gierszony, Kotelnia Bojarska, Mitki, Przyłuki, Stradecz, Zakazanka.
Historia.
W dwudziestoleciu międzywojennym większość miejscowości sielsowietu należała do gminy Kamienica Żyrowiecka lub gminy Miedna w województwie poleskim II Rzeczypospolitej.
Sielsowiet został utworzony w 1939 r. po agresji ZSRR na Polskę. W l. 1941-1944 znalazł się pod okupacją niemiecką. W 1954 r. przyłączono do sielsowietu sielsowiet pugaczowski. 21 lutego 1994 r. decyzją Komitetu Wykonawczego Brzeskiej Obwodowej Rady Delegatów ustanowiono strefę przygraniczną na terytorium sielsowietu Gierszony. 
1 czerwca 2007 r. znaczną część sielsowietu (Arkadia, Bernady, Gierszony, Kotelnia Bojarska, Mitki) włączono w obręb miasta Brześć, a z pozostałych miejscowości (Przyłuki, Stradecz, Zakazanka) utworzono sielsowiet Stradecz (21 grudnia 2007).

</doc>
<doc id="2668758" url="https://pl.wikipedia.org/wiki?curid=2668758" title="Sielsowiet Stradecz">
Sielsowiet Stradecz

Sielsowiet Stradecz ("s. stradecki", biał. Страдзецкi сельсавет, "stradziecki s.", ros. Страдечский сельсовет, "stradeczskij s.") – dawny sielsowiet na Białorusi w obwodzie brzeskim, w środkowo-zachodniej części rejonu brzeskiego (na południe od Brześcia). 
Centrum sielsowietu była miejscowość Stradecz. Jednostka na zachodzie poprzez Bug graniczyła z polską gminą Kodeń, leżącą w powiecie bialskim województwa lubelskiego. Ponadto na południu sąsiadowała z sielsowietem Znamienka, na północy – z miastem Brześć, zaś na wschodzie – z sielsowietem Muchawiec.
W skład sielsowietu wchodziły 3 wsie: Przyłuki, Stradecz, Zakazanka.
Historia.
Sielsowiet został utworzony 21 grudnia 2007 r. decyzją Komitetu Wykonawczego Brzeskiej Obwodowej Rady Delegatów po wcześniejszym (1.06.2007) włączeniu znacznej części sielsowietu Herszony w obręb miasta Brześć. 17 września 2013 r. podjęto decyzję o likwidacji sielsowietu i włączeniu należących do niego miejscowości w skład sielsowietu Znamienka.

</doc>
<doc id="2668814" url="https://pl.wikipedia.org/wiki?curid=2668814" title="Dookoła Flandrii 2007">
Dookoła Flandrii 2007



</doc>
<doc id="2668819" url="https://pl.wikipedia.org/wiki?curid=2668819" title="Dookoła Flandrii 2008">
Dookoła Flandrii 2008



</doc>
<doc id="2668827" url="https://pl.wikipedia.org/wiki?curid=2668827" title="Papirus Oxyrhynchus 27">
Papirus Oxyrhynchus 27

Papirus Oxyrhynchus 27 oznaczany jako "P.Oxy.I 27" – rękopis zawierający fragment mowy „Antidotis” (83, 87) Izokratesa napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na I lub II wiek n.e. Przechowywany jest w "Haskell Oriental Institute" Uniwersytetu w Chicago (2059). Tekst został opublikowany przez Grenfella i Hunta w 1898 roku.
Manuskrypt został napisany na papirusie w formie zwoju. Rozmiary zachowanego fragmentu wynoszą 5,2 na 12,7 cm. Tekst jest napisany małą, prostą uncjałą. Grenfell i Hunt kolacjonowali tekst rękopisu na podstawie edycji Benseler-Blass (1885). 

</doc>
<doc id="2668834" url="https://pl.wikipedia.org/wiki?curid=2668834" title="Dookoła Flandrii 2009">
Dookoła Flandrii 2009



</doc>
<doc id="2668841" url="https://pl.wikipedia.org/wiki?curid=2668841" title="Dookoła Flandrii 2010">
Dookoła Flandrii 2010



</doc>
<doc id="2668845" url="https://pl.wikipedia.org/wiki?curid=2668845" title="Dookoła Flandrii 2011">
Dookoła Flandrii 2011



</doc>
<doc id="2668854" url="https://pl.wikipedia.org/wiki?curid=2668854" title="Dookoła Flandrii 2012">
Dookoła Flandrii 2012



</doc>
<doc id="2668867" url="https://pl.wikipedia.org/wiki?curid=2668867" title="Papirus Oxyrhynchus 28">
Papirus Oxyrhynchus 28

Papirus Oxyrhynchus 28 oznaczany jako "P.Oxy.I 28" – rękopis zawierający fragment trzeciej księgi Historii greckiej (1) Ksenofonta napisanej w języku greckim. Papirus ten został odkryty przez Bernarda Grenfella i Arthura Hunta w 1897 roku w Oksyrynchos. Fragment jest datowany na II wiek n.e. Przechowywany jest w bibliotece szkockiego Uniwersytetu St Andrews. Tekst został opublikowany przez Grenfella i Hunta w 1898 roku.
Manuskrypt został napisany na papirusie w formie zwoju. Zachowały się trzy kolejne kolumny. Rozmiary zachowanego fragmentu wynoszą 12,2 na 12,5 cm. Tekst jest napisany prawie pionową uncjałą. Tylko w górnym marginesie niektóre scholia pisane są półkursywą. Powszechnie stosuje "iota adscriptum". Grenfell i Hunt kolacjonowali tekst rękopisu na podstawie edycji Kellera (1890).

</doc>
<doc id="2668903" url="https://pl.wikipedia.org/wiki?curid=2668903" title="Imko Wisełka">
Imko Wisełka

Imko Wisełka – postać legendarna, założyciel miasta Wisły.
Imko Wisełka miał być rycerzem dworu księcia cieszyńskiego Mieczysława. Popadłszy w konflikt z rycerzem Otto, został wygnany z dworu i zmuszony do osiedlenia się w leśnych ostępach. Jako pierwszy mieszkaniec tych terenów, miał dać początek osadzie. Według innej wersji legendy, rycerz zakochał się nieszczęśliwie w cieszyńskiej księżnej i musiał ukrywać się przed gniewem jej męża w ostępach pod Baranią Górą.
Nieco inaczej losy Imka Wisełki opowiada Józef Ondrusz. Imko Wisełka miał być synem węglarza, którego po śmierci rodziców znaleźli w lesie pachołkowie cieszyńskiego księcia i zabrali na zamek. Tam Imko Wisełka miał dorastać i stać się ulubieńcem władcy. Ściągnął tym na siebie gniew książęcego syna, który po śmierci ojca oskarżył go o spisek, nakazał wypalić mu na czole piętno wygnańca i wypędził z miasta w beskidzkie lasy. Jeden z wypędzających Imkę, zdjęty litością, pozostawił mu zawiniątko z nożem myśliwskim, siekierą bez rękojeści i garścią obroku. &lt;br&gt;
Dzięki pozostawiony przedmiotom Imko był w stanie wybudować chałupę oraz wyhodować zagon owsa. Pewnego dnia w potoku znalazł lnianą chustę, którą prąd zniósł z górnego biegu strumienia. Wyruszywszy w tamtym kierunku, napotkał szałas, w którym mieszkała młoda dziewczyna o imieniu Hanka z dziadkiem. Młodzi pokochali się i przenieśli do wybudowanej przez Imka chaty. Wkrótce w okolicy zaczęli osiedlać się kolejni ludzie, dając początek dzisiejszej Wiśle.
Nawiązania.
Postać Imka Wisełki pojawia się w literaturze. Sięgnęli po nią: Bogumił Hoff (powieść pt. "Imko Wisełka") oraz Zofia Kossak (opowiadanie pt. "Imko Wisełka" ze zbioru pt. "Wielcy i mali"). Jego imię przyjęło również Stowarzyszenie Przyjaciół Miasta Wisły "Imko Wisełka", powstałe na przełomie lat 2007 i 2008, zajmujące się m.in. promocją Wisły oraz popularyzacją wiedzy o mieście i regionie.

</doc>
<doc id="2668907" url="https://pl.wikipedia.org/wiki?curid=2668907" title="Percarina demidoff">
Percarina demidoff



</doc>
<doc id="2668911" url="https://pl.wikipedia.org/wiki?curid=2668911" title="Percarina demidoffi demidoffi">
Percarina demidoffi demidoffi



</doc>
<doc id="2668917" url="https://pl.wikipedia.org/wiki?curid=2668917" title="Percarina demidoffii">
Percarina demidoffii



</doc>
<doc id="2668920" url="https://pl.wikipedia.org/wiki?curid=2668920" title="Papirus Oxyrhynchus 29">
Papirus Oxyrhynchus 29

Papirus Oxyrhynchus 29 oznaczany jako "P.Oxy.I 29" – rękopis zawierający fragment drugiej księgi Elementów (teza 5) Euklidesa napisanej w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na koniec III lub początek IV wieku n.e. Przechowywany jest w "The University Museum" Uniwersytetu Pennsylwanii (E 2748). Tekst został opublikowany przez Grenfella i Hunta w 1898 roku.
Opis.
Manuskrypt został napisany na papirusie, prawdopodobnie w formie zwoju. Rozmiary zachowanego fragmentu wynoszą 8,5 na 15,2 cm. Tekst jest napisany pochyłymi, nieregularnymi literami uncjalnymi. Nie stosuje "iota adscriptum" ale występują w nim niewielkie błędy ortograficzne.
Fragment ten zawiera piątą tezę drugiej księgi połączoną z nieoznakowanym diagramem oraz niewielką częścią poprzedzającego zdania. Żadna część dowodu nie została przeprowadzona w tym fragmencie. Twierdzenie to brzmi: „Jeżeli linię prostą podzielimy na dwa odcinki równe i dwa odcinki nierówne to prostokąt odcinków nierównych zawartych wraz z kwadratem wystawionym na odcinkach równych będzie równy kwadratowi wystawionemu na połowie linii”.

</doc>
<doc id="2668947" url="https://pl.wikipedia.org/wiki?curid=2668947" title="Hrabstwo Adair (Kentucky)">
Hrabstwo Adair (Kentucky)

Hrabstwo Adair (ang. "Adair County") – hrabstwo w stanie Kentucky w Stanach Zjednoczonych. Obszar całkowity hrabstwa obejmuje powierzchnię 412,23 mil² (1067,67 km²). Według spisu United States Census Bureau w roku 2010 miało 18 656 mieszkańców.
Hrabstwo powstało w 1802 roku. 
Na jego terenie znajduje się miejscowość Columbia.
Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.
Demografia.
W 2019 roku do największych grup należą osoby pochodzenia: angielskiego (19,6%), „amerykańskiego” (15,7%), niemieckiego (8,3%), irlandzkiego (8,3%), afroamerykańskiego (3,1%) i szkockiego lub szkocko–irlandzkiego (3,1%).
Religia.
Do grup religijnych z największym członkostwem, w 2010 roku należą:
Obecna jest także ewangelikalna i anabaptystyczna denominacja Braci w Kościele Chrystusowym, która nie udostępniła swoich danych statystycznych, a która posiada 4 zbory. 

</doc>
<doc id="2668953" url="https://pl.wikipedia.org/wiki?curid=2668953" title="Nowa Zelandia na Letnich Igrzyskach Olimpijskich 1920">
Nowa Zelandia na Letnich Igrzyskach Olimpijskich 1920

Nową Zelandię na Letnich Igrzyskach Olimpijskich 1920 reprezentowało czterech zawodników: trzech mężczyzn i jedna kobieta.
Historia.
Był to debiut reprezentacji Nowej Zelandii na letnich igrzyskach olimpijskich. Ponieważ jedyna i pierwsza kobieta w reprezentacji miała 15 lat, towarzyszył jej ojciec Cecil ("Tui")Walrond, który był także jej trenerem pływackim. Został opiekunem i nieoficjalnym trenerem całego zespołu. 
Nie wszystko zostało dobrze przygotowane. Podróż morska opóźniła się już w Australii, a potem w Południowej Afryce, dlatego zespół przybył do Belgii po ponad dziewięciu tygodniach podróży, zaledwie kilka dni przed rozpoczęciem Olimpiady. Podczas długiej podróży zawodnicy nie mieli szans na trening.
Na uroczystości otwarcia drużyna nie miała jednolitego stroju - mężczyźni nosili garnitury, a Violet - kremową sukienkę. Tylko srebrne broszki w kształcie paproci przypięte na kapeluszach pokazywały, że są Nowozelandczykami. Violet swoją broszkę przypięła na krawacie. Wszyscy otrzymali czarne bawełniane podkoszulki z wyszytą srebrną paprocią . 
Violet występując na Igrzyskach miała 15 lat. Basenem pływackim była odgrodzona część kanału, bez lin. Jako jedyna z kobiet pływała kraulem. Na 100 m w stylu dowolnym zajęła 3 miejsce. Zakwalifikowała się do finału na 300 m, ale zachorowała i w finale nie startowała.
Clarence Hadfield D'Arcy zdobył pierwszy medal olimpijski dla Nowej Zelandii.
Skład reprezentacji.
Lekkoatletyka.
Mężczyźni
Pływanie.
Kobiety
Wioślarstwo.
Mężczyźni

</doc>
<doc id="2668964" url="https://pl.wikipedia.org/wiki?curid=2668964" title="Portugalia na Letnich Igrzyskach Olimpijskich 1920">
Portugalia na Letnich Igrzyskach Olimpijskich 1920

Portugalię na Letnich Igrzyskach Olimpijskich 1920 reprezentowało 13 zawodników (sami mężczyźni). Był to drugi start reprezentacji Portugalii na letnich igrzyskach olimpijskich.
Skład reprezentacji.
Szermierka.
Mężczyźni
Strzelectwo.
Mężczyźni

</doc>
<doc id="2668973" url="https://pl.wikipedia.org/wiki?curid=2668973" title="Amir Szelach">
Amir Szelach

Amir Szelach (hebr. אמיר שלח, ur. 11 lipca 1970 w Tel-Awiwie) – izraelski piłkarz grający na pozycji obrońcy. W swojej karierze rozegrał 85 meczów w reprezentacji Izraela.
Kariera klubowa.
Karierę piłkarską rozpoczynał w klubie Maccabi Herclijja. W 1989 roku awansował do kadry pierwszej drużyny i wtedy też zadebiutował w niej w pierwszej lidze izraelskiej. W 1990 roku odszedł do Maccabi Tel Awiw. W sezonie 1991/1992 odniósł z nim swój pierwszy sukces w karierze, gdy wywalczył mistrzostwo Izraela. W 1995 i 1996 roku także zostawał z Maccabi mistrzem kraju. Wraz z Maccabi zdobył też dwa Puchary Izraela (1994, 1996) oraz Puchar Toto (1993).
W 1998 roku przeszedł do Beitaru Jerozolima. Grał w nim przez sezon. W 1999 roku został zawodnikiem Hapoelu Hajfa, a w 2000 roku wrócił do Maccabi Tel Awiw. W 2001 roku zdobył z nim krajowy puchar. W 2002 roku przeszedł do Maccabi Netanja i grał w nim do końca swojej kariery, czyli do 2004 roku.
Kariera reprezentacyjna.
W reprezentacji Izraela zadebiutował 12 lutego 1992 roku w przegranym 1:2 towarzyskim meczu ze Wspólnotą Niepodległych Państw, rozegranym w Jerozolimie. W swojej karierze grał między innymi w: eliminacjach do MŚ 1994, Euro 96, MŚ 1998, Euro 2000 i MŚ 2002. Od 1992 do 2001 roku rozegrał w kadrze narodowej 85 meczów.

</doc>
<doc id="2668997" url="https://pl.wikipedia.org/wiki?curid=2668997" title="Papirus Oxyrhynchus 30">
Papirus Oxyrhynchus 30

Papirus Oxyrhynchus 30 oznaczany jako "P.Oxy.I 30" – rękopis zawierający fragment dzieła historycznego nieznanego autora napisany po łacinie. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na III wiek n.e. Przechowywany jest w "Department of Manuscripts" Biblioteki Brytyjskiej (745). Tekst został opublikowany przez Grenfella i Hunta w 1898 roku.
Manuskrypt został napisany na welinie w formie kodeksu. Rozmiary zachowanego fragmentu wynoszą 8,6 na 5 cm. Tekst jest napisany pismem uncjalnym. Słowa nie są dzielone na końcu linii. Tematem rękopisu są prawdopodobnie wojny macedońskie.

</doc>
<doc id="2669026" url="https://pl.wikipedia.org/wiki?curid=2669026" title="Towarzystwo Mozartowskie w Bydgoszczy">
Towarzystwo Mozartowskie w Bydgoszczy

Towarzystwo Mozartowskie w Bydgoszczy - stowarzyszenie kulturalne w Bydgoszczy, zajmujące się upowszechnieniem muzyki i postaci Wolfganga Amadeusa Mozarta.
Historia.
Towarzystwo powstało w 1994 r. przy Zespole Szkół Muzycznych w Bydgoszczy na wzór istniejącego Mozarteum w Salzburgu. Wśród członków założycieli towarzystwa, liczącego przeszło 40 osób, znajdują się przede wszystkim uczniowie bydgoskich szkół muzycznych, jak również osoby spoza środowiska muzycznego. Do tradycji należy współpraca z bydgoskim oddziałem Towarzystwa Polsko-Austriackiego. Organizowano wspólne imprezy w ramach „"Dni Austrii"”, w których strona muzyczna spoczywała w rękach Towarzystwa Mozartowskiego. 
Przy Towarzystwie funkcjonuje orkiestra złożona z uczniów Zespołu Szkół Muzycznych.
Za sprawą Towarzystwa odbywały się w Bydgoszczy recitale i koncerty kameralne zarówno młodych muzyków z Polski, jak i solistów z zagranicy, np. muzyków Europejskiej Akademii Mozartowskiej (1998). Towarzystwo organizowało również konkursy wiedzy o życiu i twórczości W.A. Mozarta oraz konkursy recytatorskie, przeznaczone dla uczniów szkół średnich. Pod jego auspicjami koncertowały również zespoły, jak np. „"Trio fortepianowe"” z poznańskiej Szkoły Talentów (1999) czy kwartet i orkiestra „"Come amabile"” Zespołu Szkół Muzycznych (1998,1999).
Działalność.
Towarzystwo zajmuje się popularyzowaniem muzyki i postaci wielkiego twórcy epoki klasycyzmu – Wolfganga Amadeusa Mozarta. Do statutowych działań Towarzystwa należy także propagowanie młodych talentów, zdolnych pedagogów, organizacja koncertów, fundowanie wyróżnień i stypendiów dla uczniów, organizacja kursów mistrzowskich i obchodów Roku Mozartowskiego.

</doc>
<doc id="2669035" url="https://pl.wikipedia.org/wiki?curid=2669035" title="Hrabstwo Ballard">
Hrabstwo Ballard

Hrabstwo Ballard (ang. "Ballard County") – hrabstwo w stanie Kentucky w Stanach Zjednoczonych. Obszar całkowity hrabstwa obejmuje powierzchnię 273,60 mil² (708,62 km²). Według spisu United States Census Bureau w roku 2010 miało 8249 mieszkańców.
Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.
Hrabstwo powstało w 1842 roku. 
Na jego terenie znajdują się:

</doc>
<doc id="2669049" url="https://pl.wikipedia.org/wiki?curid=2669049" title="Hrabstwo Barren">
Hrabstwo Barren

Hrabstwo Barren (ang. "Barren County") – hrabstwo w stanie Kentucky w Stanach Zjednoczonych. Obszar całkowity hrabstwa obejmuje powierzchnię 499,93 mil² (1294,81 km²). Według spisu United States Census Bureau w roku 2010 miało 42 173 mieszkańców.
Hrabstwo powstało w 1799 roku. 
Na jego terenie znajdują się:

</doc>
<doc id="2669050" url="https://pl.wikipedia.org/wiki?curid=2669050" title="Limbochromis robertsi">
Limbochromis robertsi

Limbochromis robertsi – endemiczny gatunek ryby okoniokształtnej z rodziny pielęgnicowatych (Cichlidae). Jedyny przedstawiciel rodzaju "Limbochromis".
Występowanie.
Ciepłe wody o temperaturze 22–25 °C na terenie Ghany w dorzeczu rzeki Pra.
Dorasta do 7–8 cm długości.
Ochrona gatunku.
Gatunek zagrożony wyginięciem z powodu działalności górniczej na obszarze dorzecza rzeki Pra i jej zatruwanie ściekami, związkami rtęci, arsenu, metalami ciężkimi.

</doc>
<doc id="2669057" url="https://pl.wikipedia.org/wiki?curid=2669057" title="Nanochromis robertsi">
Nanochromis robertsi



</doc>
<doc id="2669064" url="https://pl.wikipedia.org/wiki?curid=2669064" title="Hrabstwo Bath (Kentucky)">
Hrabstwo Bath (Kentucky)

Hrabstwo Bath (ang. "Bath County") – hrabstwo w stanie Kentucky w Stanach Zjednoczonych. Obszar całkowity hrabstwa obejmuje powierzchnię 283,94 mil² (735,4 km²). Według spisu United States Census Bureau w roku 2010 miało 11 591 mieszkańców.
Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.
Hrabstwo powstało w 1811 roku.
Na jego terenie znajdują się miejscowości: Owingsville, Salt Lick, Sharpsburg.

</doc>
<doc id="2669093" url="https://pl.wikipedia.org/wiki?curid=2669093" title="Opaleniec (Góry Izerskie)">
Opaleniec (Góry Izerskie)

Opaleniec (niem. "Brandhöhe", 825 m n.p.m.) – szczyt w Górach Izerskich, w północnej części Wysokiego Grzbietu.
Leży w bocznym ramieniu, odchodzącym od Stogu Izerskiego ku północy. W ramieniu tym znajdują się Tarczowa i Zajęcznik. Od zachodu, od Czerniawskiej Kopy, oddziela ją głęboka dolina Czarnego Potoku. Na niektórych mapach górna część Czarnego Potoku nosi nazwę "Czerniawski Potok".
Masyw Opaleńca zbudowany jest ze skał metamorficznych należących do bloku karkonosko-izerskiego (metamorfiku izerskiego), głównie różnych odmian gnejsów.

</doc>
<doc id="2669115" url="https://pl.wikipedia.org/wiki?curid=2669115" title="Purple Rain">
Purple Rain

Purple Rain – album Prince’a i grupy The Revolution, będący ścieżką dźwiękową do filmu "Purpurowy deszcz".
Jest to szósty album Prince’a, w którym w luźnych wątkach autobiograficznych zawarł swoje przeżycia z początku kariery scenicznej. Popularność zdobył dzięki świetnej ścieżce dźwiękowej oraz wyprodukowanemu filmowi. Tytułowy utwór zdobył olbrzymią popularność dzięki docenionej przez krytykę scenie filmowej, w której Prince zaśpiewał i zagrał osobiście z towarzyszeniem swojego zespołu, z którym ówcześnie grał. W 2012 roku album został ogłoszony przez Slant Magazine drugim najlepszym albumem lat 80., przegrał tylko z "Thrillerem" Michaela Jacksona, a utwory "When Doves Cry" i "Let’s Go Crazy" to początek listy przebojów w USA. Utwór tytułowy był numerem dwa na liście Billboard Hot 100.
W 2003 album został sklasyfikowany na 72. miejscu listy 500 albumów wszech czasów magazynu Rolling Stone.

</doc>
<doc id="2669121" url="https://pl.wikipedia.org/wiki?curid=2669121" title="Płyta (Góry Izerskie)">
Płyta (Góry Izerskie)

Płyta (niem. "Tafelstein") – skałka w Górach Izerskich, na Wysokim Grzbiecie Izerskim.
Położona jest na północnym zboczu Smreka (1123 m n.p.m.), na wysokości ok. 1080 m n.p.m., powyżej źródeł Granicznej. Zbudowana jest z prekambryjskiego granitu (granitognejsu). Obok skałki biegnie granica z Czechami.

</doc>
<doc id="2669122" url="https://pl.wikipedia.org/wiki?curid=2669122" title="Mistrzostwa Europy w Pływaniu 2012">
Mistrzostwa Europy w Pływaniu 2012

31. Mistrzostwa Europy w Pływaniu pod patronatem Europejskiej Federacji Pływackiej (LEN) odbywały się w dniach 14–27 maja 2012 w Debreczynie oraz Eindhoven.
W lutym 2012 z organizacji mistrzostw zrezygnowała belgijska Antwerpia z powodu kłopotów finansowych. Początkowo zawody miały zostać przeniesione do Londynu, ale organizacji podjął się Debreczyn. Natomiast pływanie synchroniczne oraz skoki do wody odbyły się w Eindhoven.

</doc>
<doc id="2669126" url="https://pl.wikipedia.org/wiki?curid=2669126" title="Papirus Oxyrhynchus 5101">
Papirus Oxyrhynchus 5101

Papirus Oxyrhynchus 5101, oznaczany skrótem P.Oxy.LXXVII 5101 – fragmenty greckiego rękopisu Septuaginty spisanego na papirusie, w formie zwoju. Jest jednym z rękopisów odkrytych w Oksyrynchos, został skatalogowany pod numerem 5101. Paleograficznie datowany jest na lata 50 do 150 n.e. Rękopis ten jest oznaczany również numerem 2227 na liście rękopisów Septuaginty według klasyfikacji Alfreda Rahlfsa.
Zawiera fragmenty Księgi Psalmów 26:9-14; 44:4-8; 47:13-15; 48:6-21; 49:2-16; 63:6-64:5 według numeracji Septuaginty. Tekst jest napisany niewprawioną ręką okrągłym pismem uncjalnym. Zachowały się fragmenty sześciu kolumn rękopisu. Jest to jeden ze znanych fragmentów Septuaginty znalezionych w Oksyrynchos. Rękopis ten zawiera tetragram imienia Bożego. Fragment ten został opublikowany w 2011 roku przez "Danielę Colomo" i "W.B. Henry’ego" w "The Oxyrhynchus Papyri", część LXXVII (77).
Obecnie rękopis przechowywany jest w Papyrology Rooms, Sackler Library w Oksfordzie (20 3B.36/J(4)B + 27 3B.38/N(1)B + 27 3B.41/J(1-2)c).

</doc>
<doc id="2669138" url="https://pl.wikipedia.org/wiki?curid=2669138" title="Fajermon">
Fajermon

Fajermon, fajerman, fajermón (niem.: "ognisty człowiek") – demon z wierzeń ludowych Śląska Cieszyńskiego z kategorii błędnych świetlików bagiennych.
Fajermon miał mieć postać wysokiego mężczyzny, pozbawionego głowy, z miejsca której buchał jasny płomień. Można było go przywołać trzema gwizdnięciami. Była to dusza pokutująca – w legendzie z okolic Stonawy za to, że w ziemskim życiu nikomu za nic nie podziękował, albo dusza człowieka, która krzywdziła zwierzęta, a zwłaszcza konie, Za co długo pokutuje, a często przybiera postać konia i czeka na wybawienie. Biega po polach i łąkach, tam gdzie chłopi orali ziemię. Kiedy jeden z gospodarzy podziękował mu za pomoc przy żniwach, fajermon zmienił się w postać ubraną w białą szatę, którą uwolniono od dalszej kary.

</doc>
<doc id="2669147" url="https://pl.wikipedia.org/wiki?curid=2669147" title="Odbiornik detektorowy">
Odbiornik detektorowy



</doc>
<doc id="2669162" url="https://pl.wikipedia.org/wiki?curid=2669162" title="Pałac w Gładyszach">
Pałac w Gładyszach

Pałac w Gładyszach – osiemnastowieczny zespół pałacowo-parkowy w Gładyszach, pierwotnie należący do rodziny Dohnów. W 2020 rozebrano ruiny pałacu i na ich miejscu postawiono atrapę zabytku.
Obiekt znajduje się w województwie warmińsko-mazurskim, nieopodal drogi wojewódzkiej nr 509, ok. 40 km od Elbląga, kierując się na wschód.
Historia.
Wieś Gładysze (nazwa w języku niemieckim: Schlodien) od 1643 była własnością Dohnów. W miejscowości znajdował się niewielki dwór mieszkalny. W 1688 Christoph zu Dohna, z uwagi na wzrost swojej pozycji społecznej i zawodowej oraz wskutek pożaru pałacu w Morągu postanowił wznieść nowy pałac w Gładyszach. Projekt obiektu wykonał francuski architekt Jean de Bodt. Budowla powstała w latach 1701-1704 w stylu baroku holenderskiego, pod nadzorem Johanna Caspara Hindersina, który był już autorem projektu budynków gospodarczych. W kompleksie pałacowym znalazły się budynki wozowni i stajni oraz dwukondygnacyjna kuchnia.
Na przełomie XVIII i XIX w. w otaczającym pałac parku powstały drewniana chata w stylu ludowym (umieszczono w niej bawialnię dla dzieci), domek myśliwski i herbaciarnia w stylu chińskim. W 1858 do pałacu dobudowano oranżerię, latem adaptowaną na jadalnię.
Po śmierci ostatnich właścicieli Gładysz, braci Wilhelma-Christopha i Carla-Emanuela, którzy polegli w II wojnie światowej, ich matka i siostry opuściły pałac i udały się do Westfalii. Porzucony pałac został splądrowany i zdewastowany. Przechowywana w nim kolekcja 250 obrazów częściowo zachowała się w zbiorach Muzeum Warmii i Mazur. Pałac został zaadaptowany na magazyn PGR, a następnie całkowicie porzucony, po czym wydzierżawiony prywatnemu właścicielowi. W 1986 uległ zniszczeniu wskutek pożaru i od tego momentu pozostawał w ruinie.
Architektura.
Dwukondygnacyjny pałac w Gładyszach został wzniesiony w stylu barokowym na planie spłaszczonej litery H, kryty dachem mansardowym. Na osi elewacji frontowej znajdował się trójosiowy pseudoryzalit. Fasadę zdobił rząd pilastrów jońskich, które podtrzymywały naczółek z kartuszem herbowym Dohnów. Wnętrze obiektu dekorował Carl Florus zu Dohna, który zaprojektował na jego potrzeby sztukaterie, kominki i stolarkę artystyczną oraz współprojektował otaczający pałac ogród.
Pałac otaczał ogród z sześcioma stawami. W latach 1867-1868 Johann Larass zaprojektował przekształcenie ogrodu w romantyczny park; jedynie w najbliższym sąsiedztwie pałacu zachowano pierwotny układ regularnego barokowego ogrodu.

</doc>
<doc id="2669178" url="https://pl.wikipedia.org/wiki?curid=2669178" title="Jan Papłoński">
Jan Papłoński

Jan Teodor Wibultowicz Papłoński (ur. 12 listopada 1819 w Widzach k. Brasławia, zm. 28 listopada 1885 w Warszawie) – polski historyk, polonista, encyklopedysta, działacz społeczny, dyrektor Instytutu Głuchoniemych i Ociemniałych w Warszawie, Rzeczywisty Radca Stanu, profesor Szkoły Głównej Warszawskiej, dyrektor Szkoły Żeńskiej Rządowej oraz tłumacz.
Życiorys.
W roku 1885 ukończył gimnazjum w Wilnie, a następnie studiował na Uniwersytecie Moskiewskim, gdzie otrzymał stopień kandydata nauk filologiczno-historycznych. Był nauczycielem w Szkole Sztuk Pięknych w Warszawie. Od 1864 roku był profesorem gramatyki porównawczej w Warszawskiej Szkole Głównej.
W latach 1867–1885 pełnił funkcję dyrektora Instytutu Głuchoniemych w Warszawie, w którym wprowadził zmiany przyczyniające się do rozwoju tej instytucji. W 1865 roku za jego sprawą zrealizowano projekt założenia fermy, na której osoby głuche pochodzące ze wsi mogłyby szkolić się w pracy gospodarskiej.
W 1883 roku był również inicjatorem oraz założycielem Warszawskiego Towarzystwa Głuchoniemych (późniejsza nazwa Chrześcijańskie Towarzystwo Głuchoniemych „Opatrzność”). W 1861 roku Papłoński był wizytatorem szkolnym. W ramach swoich obowiązków na polecenie ówczesnego dyrektora Komisji Rządowej Wyznań Religijnych i Oświecenia Publicznego margrabiego Aleksandra Wielopolskiego przybył do Kalisza, gdzie jego zadaniem było zażegnanie sporu pomiędzy uczniami a rosyjskimi pedagogami.
Jan Papłoński zmarł w 1885 roku w wieku 66 lat na zawał serca. Został pochowany na cmentarzu Powązkowskim (kwatera I-2-4).
Dzieła.
Jan Papłoński publikował głównie prace z zakresu językoznawstwa oraz historii. Oprócz rozpraw w czasopismach polskich i rosyjskich dokonał z łaciny pierwszego przekładu na język polski XII. wiecznej Kroniki Słowian. Część swoich prac poświęcił historii ruchu na rzecz głuchych i ociemniałych w Polsce.
Był autorem haseł do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii.

</doc>
<doc id="2669182" url="https://pl.wikipedia.org/wiki?curid=2669182" title="Katzenbuckel">
Katzenbuckel

Katzenbuckel – najwyższy szczyt Odenwaldu i jednocześnie całego systemu Gór Hesko-Frankońskich, wznoszący się 626 m n.p.m. Znajduje się na terenie gminy Waldbrunn w Badenii-Wirtembergii. Góra jest pozostałością wulkanu, aktywnego 60 milionów lat temu, dzięki czemu posiada bogatą strukturę krystaliczną. Jej wysokość względna jest największa w całym Odenwaldzie i wznosi się 490 m. nad rzeką Neckar. Od strony południowej góra tworzy niewielki płaskowyż na wysokości 500-530 m n.p.m., na którym znajduje się wieś Waldbrunn. Na samym szczycie znajduje się wieża widokowa, z której można dostrzec większość pasma Odenwaldu, na jego zboczach funkcjonuje treningowa skocznia narciarska. Od południa do szczytu przylega niewielkie jezioro "Katzenbuckelsee" o barwie turkusowej, pochodzącej od kryształów znajdujących się w skałach wulkanicznych.

</doc>
<doc id="2669235" url="https://pl.wikipedia.org/wiki?curid=2669235" title="Papirus Oxyrhynchus 31">
Papirus Oxyrhynchus 31

Papirus Oxyrhynchus 31 oznaczany jako "P.Oxy.I 31" – rękopis zawierający dwa fragmenty pierwszej księgu Eneidy (heksametry 457-467 oraz 495-507) Wergiliusza napisany po łacinie. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na V wiek n.e. Przechowywany jest w bibliotece Uniwersytetu Cambridge (Add. Ms. 4031). Tekst został opublikowany przez Grenfella i Hunta w 1898 roku.
Manuskrypt został napisany na papirusie w formie kodeksu. Rozmiary zachowanego fragmentu wynoszą 6,6 na 5,4 cm. Pierwotna karta miało około 26 cm wysokości. Tekst jest napisany pionową półuncjałą. Tusz jest koloru brązowego. Grenfell i Hunt kolacjonowali tekst rękopisu na podstawie edycji Ribbecka (1860).

</doc>
<doc id="2669236" url="https://pl.wikipedia.org/wiki?curid=2669236" title="Jadwiga Chętnikowa">
Jadwiga Chętnikowa

Jadwiga Chętnikowa, z d. Nowicka (ur. 31 sierpnia 1912 w Warszawie, zm. 10 marca 1995 tamże) – nauczycielka, muzealniczka, ilustratorka, regionalistka sandomierska i kurpiowska; druga żona Adama Chętnika.
Życiorys.
Wychowała się w Warszawie w rodzinie lekarza, Emila Wojciecha i Heleny z Fryszków małżonków Nowickich. Miała trójkę rodzeństwa: Władysławą, Bronisławą i Kazimierzem. Edukację podstawową ukończyła w domu pod okiem matki, po czym rozpoczęła naukę w gimnazjum typu humanistycznego w Gostyninie. Po zdanej maturze w 1932 podjęła kształcenie artystyczne w Państwowym Instytucie Robót Ręcznych i Rysunków w Warszawie. W 1934 ukończyła Instytut oraz kurs gospodarstwa domowego, zaś dwa lata później kurs rysunku i malarstwa w Krzemieńcu. W tym czasie pracowała jako nauczycielka rysunku w Prywatnym Żeńskim Seminarium Nauczycielskim ss. Niepokalanek w Maciejowie, a później w Liceum Pedagogicznym w Sandomierzu. Podczas pobytu na Wołyniu zaczęła żywo interesować się kulturą ludową, gromadząc miejscowe hafty, a jako członkini koła krajoznawczego rozpoczęła badania terenowe nad strojem sandomierskim. W 1938 w oparciu o pracę dyplomową pt. "Rola i znaczenie rysunku w kształceniu młodzieży" zdała państwowy egzamin pedagogiczny, który uprawniał ją do nauczania rysunku i zajęć praktycznych w szkołach średnich.
W czasie wojny i okupacji pracowała w PCK. W 1939 wspierała polskich jeńców po bitwie pod Bzurą. Dostarczała im pożywienie. Opiekowała się wysiedlonymi. Była łączniczką Armii Krajowej w okolicy Sandomierza. W 1941 ukończyła kurs pielęgniarski. Prowadziła także zajęcia na tajnych kompletach dla uczniów szkół średnich w Sandomierzu. Uczyła łaciny, rysunku i robót ręcznych. W czasie łapanki w Sandomierzu uderzenie karabinem w głowę wywołało u niej uszkodzenie słuchu, które nasiliło się pod koniec życia. W Warszawie ukończyła kurs tkactwa ręcznego (1944).
Po wojnie przeniosła się do Buska ze względu na opiekę nad chorymi matką i siostrą. W Busku pracowała jako pielęgniarka i nauczycielka w Sanatorium Dziecięcym, a następnie również w Państwowym Gimnazjum i Liceum. W 1946 przeniosła się do Gdańska, aby podjąć pracę w III Państwowym Gimnazjum i Liceum w Gdańsku-Wrzeszczu. Na Pomorzu kontynuowała kształcenie artystyczne, studiując wieczorowo rysunek w Wyższej Szkole Sztuk Plastycznych w Sopocie. W kolejnym roku akademickim przeniosła się do Torunia z zamiarem podjęcia studiów konserwatorskich i muzealniczych. Przerwałą je z powodu problemów zdrowotnych. Ukończyła jednak dwa kursy konserwatorskie. Kolejne (muzealno-naukowo-konserwatorskie) podjęła w Szklarskiej Porębie, a potem w Muzeum Narodowym w Warszawie, wreszcie na Uniwersytecie Warszawskim.
W 1950 zainteresowanie sztuką ludową pokierowało ją do pracy asystentki w Muzeum Kultur Ludowych w Młocinach. W 1953 przeniosła się do Muzeum w Łomży. Została kierowniczką tej placówki. W ciągu roku zreorganizowała ekspozycję muzeum, wyremontowała jego siedzibę, a także objęła opieką zniszczone w czasie wojny Muzeum Kurpiowskie w Nowogrodzie. W tym czasie sporządziła kilka scenariuszy ścieżek edukacyjnych, w oparciu o które przygotowała stałe wystawy muzealne. W Nowogrodzie poprzez wspólne zaangażowanie na rzecz utrwalenia tradycji Kurpiów Zielonych zbliżyła się do Adama Chętnika, z którym 22 listopada 1955 w Warszawie zawarła związek małżeński.
W 1956–1958 wraz z mężem przywróciła do życia zniszczone przez wojnę muzeum w Nowogrodzie. Wspólnie wędrowali po regionie, zbierając eksponaty do muzeum. W 1967 zmarł Adam Chętnik i cały ogrom pracy muzealnej spadł na Jadwigę. Uwzględniając testament męża, zorganizowała wraz z ks. A. Pogorzelskim w Łysem pierwszy konkurs na palmę wielkanocną (1969). W 1975 została dyrektorką Muzeum Okręgowego w Łomży. Dwa lata później przeszła na emeryturę, choć do 1990 aktywnie włączała się w prace w nowogrodzkim skansenie. W tym okresie redagowała pozostające w rękopisie dzieła męża i opracowała jego bibliografię. Ze względu na luźno zbiegające się ze sobą terminy 40. Walnego Zebrania PTL (wrzesień 1984) oraz 100. rocznicy urodzin A. Chętnika (1985) zorganizowała w Łomży i Nowogrodzie obchody, podczas których tematem przewodnim były zagadnienia kultury Kurpiów i obszarów puszczańskich. Efektem były dwie publikacje. Z jej inicjatywy powstały izby regionalne: pracownia instrumentów ludowych Bolesława Olbrysia w Dębnikach i izba pamięci rzęźbiarza Konstantego Chojnowskiego w Jankowie-Młodziankowie.
Wykonała ilustracje do dwóch zeszytów "Atlasu Polskich Strojów Ludowych" (J. Świątkowska, "Strój łowicki", Wrocław 1953; A. Chętnik, "Strój kurpiowski Puszczy Zielonej", Wrocław 1961).
Z jej inicjatywy Publiczna Szkoła Podstawowa w Jednorożcu w 1988 otrzymała imię Adama Chętnika. Rok wcześnie doprowadziła do podobnego uhonorowania męża w szkole podstawowej w Nowogrodzie. W katedrze w Łomży umieściła epitafium ku czci męża.
Była aktywną działaczką nauki i kultury, zwłaszcza jako członkini stowarzyszeń środowiskowych etnografów i regionalistów (członkini PTL – od 1972 zwykła, honorowa od 1984 – TPZŁ, TKJ, TPD i PTTK). Jako członkini Komisji Opieki nad Zabytkami przy zarządzie oddziału PTTK w Łomży opiekowała się zabytkowymi cmentarzami, szczególnie katedralną nekropolią w Łomży.
Za swoją pracę została wielokrotnie nagrodzona m.in. Medalami 10- (1950) i 30-lecia Polski Ludowej (1974), Srebrnym (1955) i Złotym Krzyżem Zasługi (1962), Odznaką „Zasłużony Działacz Kultury” (1965), Złotą Odznaką „Za opiekę nad zabytkami” (1966), Złotą Odznaką „Zasłużony Białostocczyźnie” (1975), Medalem im. Jana Krzysztofa Kluka (1975), Nagrodą im. Oskara Kolberga (1979) oraz Krzyżem Kawalerskim (1977) i Krzyżem Oficerskim Orderu Odrodzenia Polski (1985). W 1983 została laureatką prestiżowej Nagrody im. Z. Glogera za popularyzację tradycyjnej kultury ludowej. Dostała też Medal za Ochronę Środowiska, Medal „Kultura Ludowa Dobrem Narodu”, Odznakę honorową „Za zasługi dla województwa łomżyńskiego”.
Ostatnie lata życia spędziła w Domu Opieki Społecznej w Łomży. Zmarła 10 marca 1995 w Warszawie, do której przyjechała w odwiedziny do siostry. Uroczystości żałobne i pogrzeb odbyły się w Nowogrodzie. Spoczęła obok męża.
Upamiętnienie.
13 maja 2017 na terenie Skansenu Kurpiowskiego im. Adama Chętnika w Nowogrodzie odsłonięto jej pomnik w formie ławeczki. Obok stoi pomnik Adama Chętnika i ławeczka-pomnik jego pierwszej żony Zofii z Klukowskich.

</doc>
<doc id="2669263" url="https://pl.wikipedia.org/wiki?curid=2669263" title="Napiętnowany anioł">
Napiętnowany anioł

Napiętnowany anioł (oryg. ros. "Запечатленный ангел") – opowiadanie Nikołaja Leskowa, opublikowane po raz pierwszy w 1873 na łamach pisma "Russkij wiestnik".
Treść.
W dzień św. Bazylego, w zajeździe w stepie na Powołżu, chłop Marek opowiada przypadkowo zebranym słuchaczom historię cudu, jakiego miał doświadczyć. Wcześnie straciwszy rodziców, całe życie pracował jako kamieniarz w wędrownym artelu staroobrzędowców-bezpopowców kierowanym przez Łukę Kiryłowa. Był on wielkim miłośnikiem ikon i posiadał znaczny zbiór zabytkowych greckich i rosyjskich wizerunków świętych. Wszyscy członkowie spółdzielni podziwiali ikony, w szczególności dwie: Matkę Boską w czasie modlitwy w ogrodzie oraz Anioła Stróża.
Pewnego dnia artel zostaje zatrudniony przy budowie mostu na Dnieprze. Na miejscu staroobrzędowcy budują tymczasowa molennę. Kierujący budową Anglik szanuje swoich pracowników, nikt nie prześladuje starowierców z powodu wyznania. Tymczasem jeden z członków artelu, Pimen, nawiązuje różne znajomości w pobliskim mieście, m.in. z żoną miejscowego urzędnika. Kobieta już wcześniej interesowała się staroobrzędowcami; mężczyzna zdołał ją przekonać, że w ich społeczności dzieją się prawdziwe cuda. Jej modlitwy mają zostać spełnione, jeśli zgodzi się ona ufundować olej do świec, jakie staną przed ikonami starowierców. Gdy żona urzędnika płaci za olej w intencji urodzenia córki, przyznania mężowi orderów, w intencji zdania egzaminów przez syna, wszystkie jej życzenia sprawdzają się. Kobieta prosi wówczas o modlitwę w intencji skierowania jej męża do badania sprawy oszustw żydowskich handlarzy z pobliskiego miasta. Udaje się jej również przekonać staroobrzędowców, by wbrew swoim zwyczajom pozwolili jej odwiedzić molennę.
Po powrocie urzędnika z kontroli sklepów żydowskich okazuje się, że został on przez nich oszukany, a jego żona żąda od staroobrzędowców dwudziestu pięciu tysięcy rubli. W molennie pojawia się policja i niszczy zgromadzone ikony, dziurawiąc je i nadziewając na stalowy pręt. Na ikonie Anioła zostaje położona woskowa pieczęć, po czym policjanci wywożą wszystkie wizerunki do konsystorza miejscowej eparchii prawosławnej. Jej biskup, przerażony widokiem ikony zniszczonej woskiem, postanawia umieścić ją w soborze katedralnym, odmawia zwrócenia jej staroobrzędowcom. Od tego momentu praca na budowie zaczyna iść gorzej. Wreszcie wiosenna kra na rzece niszczy dotąd zbudowaną część mostu. Starowiercy postanawiają wykraść z soboru ikonę, wykonać jej kopię, a następnie niepostrzeżenie podstawić ją w miejsce oryginału.
Marek razem z młodszym członkiem artelu, Leoncjuszem, udaje się na poszukiwania ikonografa zdolnego do wykonania idealnej kopii zabytkowej ikony. Wędrując od miasta do miasta nie spotykają jednak nikogo takiego, zamiast tego przekonują się o upadku tradycyjnej sztuki ikonopisania. Przypadkowo trafiają do pustelni prawosławnego mnicha, ojca Pambo; w tym czasie Leoncjusz jest już ciężko chory. Pod wpływem osobistego przykładu starca, pokornego i świątobliwego, młodzieniec na krótko przed śmiercią porzuca „starą wiarę” i przystępuje do Rosyjskiego Kościoła Prawosławnego.
Marek odnajduje wreszcie słynnego ikonografa Sebastiana, który zgadza się wykonać kopię ikony Anioła. Staroobrzędowcom udaje się wynieść zniszczony wizerunek z soboru w czasie wieczerni, ikonograf tworzy idealną kopię, zaś starowiercy, dzięki znanej im tradycyjnej technice, usuwają z ikony woskowe piętno. Aby jednak duchowieństwo soboru nie zorientowało się w przeprowadzonej zamianie, konieczne jest pokrycie kopii woskiem, czego nikt, w obawie przed świętokradztwem, nie chce uczynić. Dopiero żona Anglika, budowniczego mostu, odchodzi z ikoną na stronę; gdy przynosi ją ponownie, twarz anioła pokryta jest woskiem. Mimo trwającej burzy Łuka Kiryłow przechodzi z wizerunkiem po łańcuchach podtrzymujących konstrukcję niedokończonego mostu, by zdążyć do soboru przed zakończeniem wieczerni; obserwujący to z brzegu współwyznawcy twierdzą, że wokół mężczyzny pojawiło się nadprzyrodzone światło, doszło zatem do cudu. W świątyni okazuje się jednak, że na twarzy anioła nie ma woskowej pieczęci. I ten fakt zostaje uznany za cud – przywódca starowierców udaje się natychmiast do biskupa prawosławnego i oznajmia, że widząc niewytłumaczone odnowienie się ikony przekonał się co do słuszności nauczania prawosławnych i błędności nauki staroobrzędowców. W ślad za nim analogiczną decyzję podejmuje cały artel.
Kończąc swoją opowieść, Marek stwierdza, że z czasem przemyślał minione wydarzenia i doszedł do wniosku, że żaden cud nie miał miejsca. Łuka Kiryłow mógł bowiem przejść po łańcuchach nie dzięki bożej interwencji, a dzięki własnej zręczności; niósł ponadto wiosło, które ułatwiało mu zachowanie równowagi. Świetlista poświata wokół jego postaci mogła być tylko złudzeniem, które podsunęła obserwatorom wyobraźnia w skrajnie stresowej dla nich sytuacji. Zniknięcie pieczęci z ikony wynikało natomiast z tego, że Angielka również nie miała odwagi zniszczyć wizerunku, a jedynie pokryła woskiem kartkę papieru, którą następnie umocowała na ikonie; wiatr i burza zerwały jednak papier z obrazu.
Cechy utworu.
W treść fabularną opowiadania Leskow wplótł informacje o tradycyjnej ruskiej sztuce ikonopisania, które staroobrzędowcy przekazują Anglikowi i jego żonie. Nikołaj Leskow jako pierwszy z wyróżniających się rosyjskich pisarzy docenił wyjątkową wartość sztuki staroruskiej, jak również potrafił opisać ikony w taki sposób, by czytelnik był w stanie je sobie plastycznie wyobrazić. 
W "Napiętnowanym aniele" Leskow wprowadził jako narratora robotnika Marka, człowieka bystrego, a równocześnie łagodnego i nieśmiałego, szczerze pobożnego i zarazem obdarzonego zmysłem obserwacji. Marek opowiada o minionych zdarzeniach w sposób barwny, ale i precyzyjny, wyraża pokorę wobec religii i świętości, choć posługuje się także ironią. Opowiadanie o zdarzeniach niewiarygodnych brzmią w jego relacji zupełnie naturalnie i zwyczajnie.
Jeden z bohaterów opowiadania, kierownik staroobrzędowego artelu Łuka Kiryłow, jest typowym dla twórczości Leskowa „mężem sprawiedliwym” – człowiekiem z ludu o wytrwałym i dobrym charakterze, moralnej sile, gotowości do bohaterskich czynów, prostym, lecz dalekosiężnym rozumie.
Recepcja.
"Napiętnowany anioł", obok powstałego w tym samym roku opowiadania "Kler katedralny", zajmuje szczególne miejsce w twórczości Leskowa. Dzieła te zostały bowiem wysoko ocenione przez liberalnych krytyków literackich. O opowiadaniu z uznaniem wypowiadał się Fiodor Dostojewski, który skrytykował jedynie zakończenie dzieła – masową konwersję staroobrzędowców (pomysłodawcą tego fragmentu był Michaił Katkow).

</doc>
<doc id="2669276" url="https://pl.wikipedia.org/wiki?curid=2669276" title="Zeno Saltini">
Zeno Saltini

Zeno Saltini (ur. 30 sierpnia 1900 w Carpi; zm. 15 stycznia 1981 w Grosseto) – włoski Sługa Boży Kościoła katolickiego.
Życiorys.
Urodził się jako dziewiąte z dwanaściorga dzieci swoich rodziców. Jego siostrą była Marianna Saltini. Mając 14 lat przerwał studia i rozpoczął pracę w gospodarstwie. Po zakończeniu I wojny światowej rozpoczął studia na uniwersytecie katolickim w Mediolanie, gdy ukończył studia teologiczne i filozoficzne został wyświęcony na kapłana. 6 stycznia 1931 roku odprawił swoją pierwszą mszę w katedrze w Carpi. Był założycielem wspólnoty Nomadelfia, a w dniu 12 sierpnia 1980 roku został przyjęty przez papieża Jana Pawła II w Castel Gandolfo. Zmarł 15 stycznia 1981 roku na zawał serca w opinii świętości. W 2009 rozpoczął się jego proces beatyfikacyjny.

</doc>
<doc id="2669284" url="https://pl.wikipedia.org/wiki?curid=2669284" title="Papirus Oxyrhynchus 32">
Papirus Oxyrhynchus 32

Papirus Oxyrhynchus 32 oznaczany jako "P.Oxy.I 32" – list skierowany do trybuna "Juliusza Domitiusa", jednego z dowódców legionu "Aureliusza Archelausa" napisany po łacinie. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. List ten jest datowany na II wiek n.e. Przechowywany jest w Bodleian Library (Ms. Lat. Class. c 3). Tekst został opublikowany przez Grenfella i Hunta w 1898 roku.
Manuskrypt został napisany na papirusie, na pojedynczej karcie. Rozmiary zachowanego fragmentu wynoszą 19,6 na 10,5 cm. Tekst jest napisany kursywą. Sposób pisania jest bardzo czytelny i łatwy do odczytania.

</doc>
<doc id="2669300" url="https://pl.wikipedia.org/wiki?curid=2669300" title="Marianna Saltini">
Marianna Saltini

Marianna Saltini (ur. 28 sierpnia 1889 w Carpi, zm. 3 grudnia 1957 tamże) – włoska Służebnica Boża Kościoła katolickiego.
Życiorys.
Urodziła się jako trzecie z dwanaściorga dzieci swoich rodziców, a jej bratem był Zeno Saltini. Mając 21 lat, w 1910 roku, wyszła za mąż; z tego związku urodziła sześciu synów. Mając 39 lat została wdową, wówczas zaczęła pomagać biednym. Pracowała w najbiedniejszych domach, a także rozpoczęła działalność gospodarczą. Była założycielką Domu Opatrzności Bożej. Zmarła 3 grudnia 1957 roku w wieku 68 lat w opinii świętości. W 1985 roku rozpoczął się jej proces beatyfikacyjny. 23 kwietnia 2002 roku papież Jan Paweł II ogłosił dekret o heroiczności jej cnót.

</doc>
<doc id="2669309" url="https://pl.wikipedia.org/wiki?curid=2669309" title="Złotniczka">
Złotniczka

Złotniczka (niem. "Goldwasser") – potok w południowo-zachodniej Polsce, w woj. dolnośląskim, na Pogórzu Izerskim, lewy dopływ Czarnego Potoku. Długość ok. 2,5 km, źródła na wysokości ok. 415 m n.p.m., ujście – ok. 315 m n.p.m.
Opis.
Wypływa z zachodnich zboczy Borowińskiej Góry, na Przedgórzu Izerskim, pomiędzy Wolimierzem, Orłowicami a Pobiedną, w rejonie przysiółka "Stara Skiba". Płynie ku północnemu wschodowi przez Kotlinę Mirską i na zachód od Mirska wpada do Czarnego Potoku.

</doc>
<doc id="2669310" url="https://pl.wikipedia.org/wiki?curid=2669310" title="Szitta">
Szitta

Szitta (hebr. בית סוהר שיטה, "Bet sohar Szitta") – izraelski zamknięty zakład karny przeznaczony dla recydywistów i przestępców skazanych za popełnienie różnych przestępstw. Zakład posiada najwyższy poziom bezpieczeństwa i wysoką klauzulę tajności. Jest położony w Samorządzie Regionu Ha-Gilboa, w Dystrykcie Północnym, w Izraelu. Przebywa w nim około 700 penitencjariuszy.
Położenie.
Więzienie jest położone na wysokości 55 metrów p.p.m. w intensywnie użytkowanej rolniczo Dolinie Charod, między Doliną Jezreel a Doliną Bet Sze’an w Dolnej Galilei. Na północ od więzienia teren łagodnie wznosi się na płaskowyż Jissachar, natomiast w odległości 2,5 km na południowy zachód wznoszą się strome zbocza masywu górskiego Gilboa. Spływa stamtąd strumień Josef. Okoliczny teren jest płaski, chociaż opada w kierunku wschodnim w depresję Rowu Jordanu. Przepływa tędy strumień Charod, którego wody są wykorzystywane do zasilania licznych stawów hodowlanych. W górach Gilboa na południu przebiega mur bezpieczeństwa oddzielający terytorium Izraela od Autonomii Palestyńskiej.
W jego otoczeniu znajdują się kibuce Bet ha-Szitta, Chefci-Bah i Tel Josef. Po stronie palestyńskiej jest wieś Arabbuna.
Historia.
Pierwotnie budynek został wzniesiony jako Fort Tegart, służący brytyjskiej policji Mandatu Palestyny. Był on położony w strategicznym miejscu między dwoma dolinami. Brytyjczycy mogli stąd kontrolować całą okolicę oraz nadzorować transport ludzi i towarów przepływających z zachodu na wschód. Pod koniec wojny domowej w Mandacie Palestyny na wiosnę 1948 roku fort został opuszczony i szybko zajęty przez żydowską organizację paramilitarną Hagana. Po I wojnie izraelsko-arabskiej był wykorzystywany przez Siły Obronne Izraela, a w 1953 roku przekształcono go w zakład karny.
W nocy 1 sierpnia 1958 roku w więzieniu doszło do poważnego buntu, podczas którego zbiegło 66 skazanych. Uciekinierzy zabili 2 strażników i 11 osadzonych. Zdarzenie to wstrząsnęło izraelskim systemem penitencjarnym, doprowadzając do jego reorganizacji. W maju 2006 roku w więzieniu doszło do bijatyki między osadzonymi zwolennikami palestyńskich ugrupowań polityczno-terrorystycznych al-Fatah i Palestyński Islamski Dżihad.
W 2006 roku publiczny obrońca praw człowieka ostro skrytykował warunki panujące w zakładzie karnym. Poinformował między innymi o przypadkach bicia osadzonych, poniżaniu i zmuszaniu skazanych do spania na podłodze. Wyszczególniono także liczne problemy sanitarne.
Charakterystyka.
Jest to zamknięty zakład karny przeznaczony dla recydywistów i przestępców skazanych za popełnienie najpoważniejszych przestępstw. Osadzeni, z wysokim współczynnikiem morderców, odbywają długie wyroki. Zakład posiada najwyższy poziom bezpieczeństwa i wysoką klauzulę tajności.
W zakładzie karnym funkcjonuje szkoła, która umożliwia osadzonym ukończenie podstawowej edukacji oraz zdobycie zawodu. Istnieje możliwość pracy w warsztatach stolarskich, obuwniczych i metalowych. Oddział szpitalny prowadzi terapię osób uzależnionych od alkoholu i narkotyków. W każdym skrzydle więziennym znajduje się synagoga. Prowadzone są modlitwy, wykłady i zajęcie terapeutyczne, mające na celu resocjalizację osadzonych.
Personel zakładu karnego wynosi około 260 pracowników.
Transport.
W bezpośrednim sąsiedztwie zakładu karnego przebiega droga nr 71, którą jadąc na zachód dojeżdża się do miasta Afula, lub na wschód do miasta Bet Sze’an.

</doc>
<doc id="2669311" url="https://pl.wikipedia.org/wiki?curid=2669311" title="Czesław Piechnik">
Czesław Piechnik

Czesław Piechnik (ur. 7 listopada 1917 w Dobromilu, zm. 19 grudnia 2007 w Gdańsku) – oficer aparatu bezpieczeństwa i Milicji Obywatelskiej.
Życiorys.
Przed wojną skończył 6 klas szkoły powszechnej, w 1954 liceum ogólnokształcące dla pracujących w Opolu, a w 1961 skończył studia prawnicze na UJ. 1934–1936 członek Związku Strzeleckiego, 1937–1939 – PPS. Od końca stycznia do końca lutego 1945 był milicjantem w Lipniku, następnie referentem PUBP w Bielsku-Białej. Skończył Centrum Wyszkolenia MBP w Warszawie (1946) i Kurs Aktywu Kierowniczego Ośrodka Szkoleniowego MBP (1952). W 1946 był p.o. zastępcy szefa PUBP w Bielsku-Białej i Wadowicach, następnie p.o. zastępcy naczelnika Wydziału IV Wojewódzkiego Urzędu Bezpieczeństwa Publicznego w Krakowie i inspektorem w Kierownictwie WUBP. Od 1 września 1952 naczelnik Wydziału I WUBP w Opolu, 3 lata później przeniesiony na analogiczne stanowisko do WUBP w Kielcach. Od 29 listopada 1956 naczelnik Wydziału II SB Komendy Wojewódzkiej (KW) MO w Kielcach, a od 1 czerwca 1961 do 15 stycznia 1970 II zastępca komendanta MO ds. bezpieczeństwa KW MO w Gdańsku.
Odznaczenia.
Był odznaczony Brązowym, Srebrnym i Złotym Krzyżem Zasługi, Srebrnym Medalem Zasłużonym na Polu Chwały, Krzyżem Kawalerskim (1964) i Oficerskim (1969) Orderu Odrodzenia Polski, Srebrną Odznaką w Służbie Narodu i Brązowym Medalem „Za zasługi dla obronności kraju”.

</doc>
<doc id="2669313" url="https://pl.wikipedia.org/wiki?curid=2669313" title="Gazeta Ludowa">
Gazeta Ludowa



</doc>
<doc id="2669316" url="https://pl.wikipedia.org/wiki?curid=2669316" title="Velka Javorina">
Velka Javorina



</doc>
<doc id="2669327" url="https://pl.wikipedia.org/wiki?curid=2669327" title="Papirus Oxyrhynchus 33">
Papirus Oxyrhynchus 33

Papirus Oxyrhynchus 33 oznaczany jako "P.Oxy.I 33" – rękopis zawierający listę umów zdeponowanych w archiwach miasta Oksyrynchos napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Fragment jest datowany na koniec II wieku n.e. Przechowywany jest w Muzeum Brytyjskim (2435). Tekst został opublikowany przez Grenfella i Hunta w 1898 roku.
Manuskrypt został napisany na papirusie, na pojedynczej karcie. Rozmiary zachowanego fragmentu wynoszą 15 na 44,7 cm. Tekst jest napisany półuncjałą. Rękopis posiada kilka poprawek.

</doc>
<doc id="2669339" url="https://pl.wikipedia.org/wiki?curid=2669339" title="Maria Teresa de Soubiran">
Maria Teresa de Soubiran

Maria Teresa de Soubiran (ur. 16 maja 1834 w Castelnaudary, zm. 7 czerwca 1889 w Paryżu) – francuska błogosławiona Kościoła katolickiego.
Życiorys.
Urodziła się 16 maja 1834 r. w Castelnaudary. Pochodziła z religijnej rodziny, a jej przodkiem był m.in. papież Urban V. W młodości została odesłana do sióstr zakonnych, które wychowały ją według wartości chrześcijańskich. Duchowym kierownikiem zgromadzenia był jej wuj Ludwik de Soubiran. On także odegrał rolę w jej odkrywaniu powołania. Zaproponował jej bowiem, aby weszła do zgromadzenia beginek. Beginaż miał miejsce w Gandawie, więc tam udała się Maria Teresa.
Po pewnym czasie powróciła do rodzinnej miejscowości, gdzie założyła beginaż, którego celem była opieka nad ubogimi. Z czasem świecka wspólnota przekształciła się w zgromadzenie zakonne Maryi Wspomożycielki. Aprobatę stolicy apostolskiej otrzymało w 1869 roku. Wówczas zdecydowano, że praca z ubogimi miała zostać połączona z nieustanną adoracją Najświętszego Sakramentu. Główny dom znajdował się w Tuluzie.
Maria Teresa została po czasie oskarżona o niegospodarność i opuściła zakon. Wstąpiła do zakonu Matki Bożej Miłosierdzia. Przyjęła tam imię zakonne Maria od Najświętszego Serca.
Zmarła, mając 55 lat w opinii świętości. Rok po jej śmierci w 1890 r. została odkryta intryga współsiostry, przez którą Maria Teresa została oskarżona, a tym samym oczyszczono ją z zarzutów.
Została beatyfikowana przez papieża Piusa XII w dniu 20 października 1946 r.

</doc>
<doc id="2669343" url="https://pl.wikipedia.org/wiki?curid=2669343" title="Otwarty Uniwersytet Cypru">
Otwarty Uniwersytet Cypru

Otwarty Uniwersytet Cypru (gr. Ανοικτό Πανεπιστήμιο Κύπρου tur: Kıbrıs Açık Üniversitesi) – państwowy uniwersytet na Cyprze, mający swoją siedzibę w Nikozji, stolicy wyspy. Zgodnie z ideą "Otwartego Uniwersytetu" poświęcony jest wyłącznie zagadnieniom kształcenia ustawicznego oraz kształcenia na odległość.
Metodologia.
Otwarty Uniwersytet Cypru oferuje studia za pomocą metod kształcenia na odległość. W ten sposób studenci mają możliwość uczenia się w wybranym przez nich czasie, bez konieczności fizycznej obecności na zajęciach. Stopnie naukowe nadawane przez OUC są uznawane za równoważne z tymi nadanymi przez "tradycyjne" uniwersytety. 
Otwarty Uniwersytet Cypru wykorzystuje różnego rodzaju multimedia aby zapewnić swoim studentom materiały oraz pomoce naukowe w taki sposób, aby mogli realizować swój program studiów w dowolnym miejscu. W chwili obecnej OUC korzysta z następujących metod i technik:
Studenci posiadają dostęp do specjalnej platformy edukacyjnej, na której znaleźć mogą m.in. materiały dotyczące studiów, kontaktować się z wykładowcami za pomocą takich narzędzi jak chat, wideokonferencje, fora, wymieniać się pomysłami i ideami z innymi studentami oraz uzyskać wszelkie istotne informacje.

</doc>
<doc id="2669366" url="https://pl.wikipedia.org/wiki?curid=2669366" title="RLTL ZTE Radom">
RLTL ZTE Radom

RLTL ZTE Radom, Radomskie Ludowe Towarzystwo Lekkoatletyczne ZTE Radom – klub sportowy z sekcją lekkoatletyczną działający w województwie mazowieckim.
Klub prowadzi sekcje męską oraz żeńską, a do zawodniczek klubu należy m.in. Aneta Rydz, Martyna Kotwiła. Większość zawodników trenuje bieg przez płotki .
Osiągnięcia.
Do największych sukcesów zawodników kluby zaliczyć należy:

</doc>
<doc id="2669368" url="https://pl.wikipedia.org/wiki?curid=2669368" title="Zgrzewanie wybuchowe">
Zgrzewanie wybuchowe

Zgrzewanie wybuchowe − metoda spajania metali, w której następuje proces dynamicznego docisku łączonych powierzchni spowodowany energią wyzwalaną wskutek detonacji materiału wybuchowego.
Technologia.
Paliwo chemiczne w stanie stałym (w najprostszym wariancie: sznur detonacyjny) w wyniku eksplozji wytwarza produkty gazowe o bardzo wysokim ciśnieniu i temperaturze, jednocześnie ściskając i zgrzewając łączone elementy. W ciągu trwającej kilka mikrosekund detonacji wytwarza się ciśnienie sięgające kilkudziesięciu tysięcy atmosfer, wskutek czego spajane metale znajdują się w stanie fizycznym, do którego nie odnoszą się klasyczne prawa mechaniki wiążące odkształcenie z występowaniem naprężeń.
Wskutek gwałtownego zetknięcia się elementów następuje ich zespojenie i przesunięcie, które tworzy połączenie z charakterystyczną pofalowaną powierzchnią zgrzeiny.
Warunkami otrzymania odpowiedniego połączenia są:
Technika zgrzewania wybuchowego stosowana jest szeroko przy łączeniu niespawalnych ze sobą metali, np. połączenia stali z aluminium, ołowiem, aluminium z miedzią itp. Niektórych materiałów nie da się połączyć bezpośrednio, np. stali i stopów aluminium, dlatego też materiały te łączy się ze sobą przez przekładkę aluminiową. Możliwe jest też łączenie tak inertnych metali jak tytan. Uzyskane połączenia charakteryzują się bardzo dobrymi właściwościami mechanicznymi i przewodnością elektryczną, są trwałe, a ich właściwości elektro-mechaniczne nie pogarszają się w trakcie eksploatacji, co powoduje oszczędności na kontrolach i remontach. Ważną cechą jest możliwość skutecznego i trwałego zespajania metali stojących daleko od siebie w szeregu elektrochemicznym (np. miedź i aluminium) bez ryzyka wystąpienia korozji metalu mniej szlachetnego. 

</doc>
<doc id="2669380" url="https://pl.wikipedia.org/wiki?curid=2669380" title="Studia drugiego stopnia">
Studia drugiego stopnia

Studia drugiego stopnia (dawniej: studia uzupełniające magisterskie) – forma kształcenia, na którą są przyjmowani kandydaci posiadający co najmniej kwalifikacje pierwszego stopnia, kończąca się uzyskaniem kwalifikacji drugiego stopnia. W Unii Europejskiej są one zgodne z zaleceniami deklaracji bolońskiej.
W Polsce nauka na studiach drugiego stopnia wymaga uprzedniego ukończenia co najmniej studiów pierwszego stopnia i trwa 3–5 semestrów. Studia te kończą się uzyskaniem tytułu zawodowego magistra, magistra inżyniera albo tytułu równorzędnego. Ich ukończenie jest wymagane do kontynuacji nauki w szkole doktorskiej (na studiach doktoranckich przed wejściem w życie Prawa o szkolnictwie wyższym i nauce).

</doc>
<doc id="2669385" url="https://pl.wikipedia.org/wiki?curid=2669385" title="Feliks Kanic">
Feliks Kanic

Feliks Kanic, Philip Emmanuel Felix Kanitz (ang.węg. Felix Kanitz, bułg. Феликс Каниц; ur. 2 sierpnia 1829 w Budapeszcie, zm. 22 grudnia 1904 w Wiedniu) – pochodzący z rodziny niemieckiej austro-węgierski przyrodnik, geograf, etnograf, archeolog, grafik, autor dzienników wieloletnich podróży po krajach bałkańskich.
Urodził w zamożnej niemieckiej rodzinie żydowskiej Emmanuela Kanitza i jego żony Dembits Judith, którzy osiedlili się na Węgrzech. Rodzice dbali o staranne wykształcenie syna, który od dziecka przejawiał talent artystyczny. Po śmierci matki został przyjęty – w wieku 13-14 lat – do pracowni litografii i grawiury wybitnego grafika, Grimma. Od 17 roku życia studiował grawiurę w Wyższej Szkole Rysunku w Uniwersytecie Wiedeńskim.
W latach 1847–1850 pracował jako dziennikarz w Lipsku, a następnie rozpoczął podróże po Europie, odwiedzając Niemcy, Francję, Belgię i Włochy. W roku 1856 zamieszkał w Wiedniu. Odbywał podróże po prowincjach bałkańskich – Dalmacji, Hercegowinie, Czarnogórze, Serbii, Bułgarii, Bośni i Macedonii. Stał się cenionym etnografem południowych Słowian. Przyjął chrześcijaństwo.
Jest autorem: 
Odwiedził wiele zabytków w Bułgarii i Serbii, badając różnice między nimi. Twierdził, że większość budowli w średniowiecznej Bułgarii zbudowano na ruinach rzymskich i bizantyjskich.
W swojej ostatniej książce nt. Serbii wrażał nadzieję, że jego badania dziedzictwa kulturowego tego regionu będą kontynuowane przez młodych naukowców (zmarł wkrótce po zakończeniu korekty tej książki):

</doc>
<doc id="2669395" url="https://pl.wikipedia.org/wiki?curid=2669395" title="Zamach w Sanie (2012)">
Zamach w Sanie (2012)

Zamach w Sanie – samobójczy zamach w Sanie.
Zamach miał miejsce 21 maja 2012 się podczas przygotowań do parady wojskowej zorganizowanej z okazji 22. rocznicy zjednoczenia kraju. Wówczas to zamachowiec-samobójca z ugrupowania Ansar asz-Szari’a w przebraniu wojskowego odpalił ładunki wybuchowe, w wyniku czego zginęło 96 żołnierzy, a ponad 300 zostało rannych.
Tło.
Od 2010 w Jemenie toczyły się walki jemeńskiego wojska z rebeliantami Al-Ka’idy. Zamach w Sanie wydarzył się w trzy miesiące po zaprzysiężenia Abd Rabu Mansura Hadiego na stanowisko prezydenta. Zapowiedział on prowadzenie kampanii antyterrorystycznej, gdyż podczas powstania antyprezydenckiego w Jemenie, Al-Kaida przejęła de facto kontrolę nad południową częścią kraju. Hadi wysłał większe oddziały armii, która zadawała ciosy rebeliantom Al-Ka’idy. Tak więc zamach w stolicy był odwetem terrorystów.
Zamach.
Zamachowiec-samobójca w przebraniu wojskowego odpalił ładunki wybuchowe w czasie przygotowań parady wojskowej, w wyniku czego zginęło 96 żołnierzy, a ponad 300 zostało rannych. Eksplozja była tak silna, że w jej wyniku na placu Sabein, który znajduje się w pobliżu pałacu prezydenckiego i zamożnej dzielnicy Sefarat, powstał krater.
Po wybuchu na ziemi leżały porozrzucane fragmenty ciał. Na miejscu zamachu obecni byli jemeński minister obrony i szef sztabu; żadnemu z nich nic się nie stało.
Był to największy zamach w wykonaniu Ansar asz-Szari’a i najbardziej krwawy w historii tego kraju.

</doc>
<doc id="2669405" url="https://pl.wikipedia.org/wiki?curid=2669405" title="Magnus Westman">
Magnus Westman

Magnus Westman (ur. 14 stycznia 1966) – szwedzki skoczek narciarski, reprezentant IF Friska Viljor, uczestnik Zimowych Igrzysk Olimpijskich 1992 i Zimowych Igrzysk Olimpijskich 1994.
Na igrzyskach w 1992 uczestniczył w trzech konkurencjach. W konkursie indywidualnym na skoczni normalnej zajął 28. miejsce, na skoczni dużej był 44. wśród 59 zawodników, a w konkursie drużynowym uplasował się na 9. pozycji.
Startował również na Zimowych Igrzyskach Olimpijskich 1994. Wystartował tylko w konkursie indywidualnym na skoczni normalnej i zajął 53. miejsce wśród 57 sklasyfikowanych zawodników.
Skoki narciarskie uprawia również jego córka, Frida Westman.

</doc>
<doc id="2669406" url="https://pl.wikipedia.org/wiki?curid=2669406" title="Katarzyna Kołodziejska">
Katarzyna Kołodziejska

Katarzyna Kołodziejska, z domu Koniuszaniec (ur. 10 stycznia 1985 w Elblągu) – polska piłkarka ręczna, występująca na pozycji skrzydłowej, reprezentantka Polski, mistrzyni Polski (2012).
Życiorys.
Kariera klubowa.
Jest wychowanką klubu MKS Truso Elbląg, od 2002 występowała w Starcie Elbląg, od 2006 w Dableksie AZS AWFiS Gdańsk (zdobywając wicemistrzostwo Polski w 2008), od stycznia 2009 do końca sezonu 2012/2013 w Vistalu Gdynia, z którym sięgnęła kolejno po dwa brązowe medale mistrzostw Polski (2010, 2011) i mistrzostwo Polski (2012). W sezonach 2013/2014 i 2014/2015 była ponownie zawodniczką Startu Elbląg, w sezonie 2015/2016 występowała w AZS Koszalin. Na początku października 2016 rozwiązała kontrakt z koszalińskim klubem i od grudnia tego roku była zawodniczką greckiego PAOK Saloniki. Z greckim zespołem zagrała w przegranym finale ligi sezonu 2016/2017, w sezonach 2016/2017 i 2017/2018 była zawodniczką tureckiej drużyny Kastamonu Belediyesi Gençlik SK, w lipcu 2018 roku postanowiła wrócić na stałe do Gdyni, gdzie związała się z Arką.
Kariera reprezentacyjna.
Z młodzieżową reprezentacją Polski (U-19) zajęła 8. miejsce na mistrzostwach Europy w 2004. W 2009 została akademicką mistrzynią świata, na akademickich mistrzostwach świata w 2008 zajęła z drużyną 10. miejsce. W reprezentacji Polski seniorek debiutowała 16 października 2008 w towarzyskim spotkaniu z Austrią. W 2013 wystąpiła na mistrzostwach świata, zajmując z drużyną 4. miejsce. W 2014 wzięła ślub w tym samym dniu, co mecz reprezentacji Polski z Czechami w kwalifikacjach do mistrzostw Europy w 2014, co kosztowało ją utratę miejsca w drużynie narodowej, w tym występ na mistrzostwach Europy. Do reprezentacji wróciła w maju 2015, ostatni raz wystąpiła w niej 4 czerwca 2016 w ostatnim meczu Kima Rasmussena jako trenera polskiej drużyny.
Życie prywatne.
14 czerwca 2014 wzięła ślub z Mateuszem Kołodziejskim (ur. 20 sierpnia 1986), piłkarzem m.in. Arki Gdynia, Olimpii Elbląg, Gwardii Koszalin i Bałtyku Gdynia.

</doc>
<doc id="2669434" url="https://pl.wikipedia.org/wiki?curid=2669434" title="Krasów (powiat Jesenik)">
Krasów (powiat Jesenik)



</doc>
<doc id="2669448" url="https://pl.wikipedia.org/wiki?curid=2669448" title="Hertha Berlin">
Hertha Berlin



</doc>
<doc id="2669455" url="https://pl.wikipedia.org/wiki?curid=2669455" title="Złotnica żółta">
Złotnica żółta

Złotnica żółta ("Asphodeline lutea" (L.) Rchb) – gatunek roślin należący do rodziny żółtakowatych ("Xanthorrhoeaceae"). W naturze występuje w Afryce Północnej (Algieria, Tunezja), wschodnich i południowo-wschodnich rejonach Europy (Albania, Bułgaria, Jugosławia, Rumunia,Grecja, Włochy i Ukraina (Krym), oraz na Kaukazie (Armenia i Gruzja) i w Azji Zachodniej (Cypr, Izrael, Jordania, Liban, Turcja). Ponadto jest uprawiany w wielu krajach świata.
Zastosowanie i uprawa.
Jest uprawiana jako roślina ozdobna. Strefy mrozoodporności 6-10. W Polsce wskazane jest okrywanie jej na zimę. Jest łatwa w uprawie. Nie ma specjalnych wymagań co do ziemi, wystarcza jej zwykła ziemia ogrodowa. Najlepsze jest stanowisko w pełnym słońcu. Przed kwitnieniem wymaga obfitego podlewania. Rozmnaża się przez nasiona, lub przez podział (najlepiej późną jesienią, lub wczesną wiosną). Przy dzieleniu roślin należy uważać, by nie uszkodzić korzeni (mogą gnić). Zalecana gęstość: 6-11 roślin na 1m2.

</doc>
<doc id="2669458" url="https://pl.wikipedia.org/wiki?curid=2669458" title="Monika Głowińska">
Monika Głowińska

Monika Głowińska z d. Andrzejewska (ur. 4 stycznia 1982 w Obornikach Wlkp.) – polska piłkarka ręczna, występująca na pozycji rozgrywającej, mistrzyni Polski (2012).
Życiorys.
Jest wychowanką SKF KPR Sparta Oborniki, następnie była zawodniczką Łącznościowca Szczecin, od 2007 była zawodniczką GTPR Gdynia, z którym sięgnęła po dwa brązowe medale mistrzostw Polski (2010, 2011) i mistrzostwo Polski (2012). Pełniła funkcję kapitana w gdyńskiej drużynie. Od sezonu 2012/2013 reprezentuje barwy SPR Pogoń Baltica Szczecin z którym zdobyła wicemistrzostwo Polski (2016), brązowy medal mistrzostw Polski (2015), brązowe medale Pucharu Polski (2014, 2015) oraz srebrny medal w Challenge Cup (2015).
25 kwietnia 2017 roku zawodniczka na łamach oficjalnej strony klubowej Pogoni Baltica Szczecin poinformowała o zakończeniu kariery zawodowej oraz nadchodzącym macierzyństwie.

</doc>
<doc id="2669459" url="https://pl.wikipedia.org/wiki?curid=2669459" title="13WE">
13WE



</doc>
<doc id="2669461" url="https://pl.wikipedia.org/wiki?curid=2669461" title="Asphodeline lutea">
Asphodeline lutea



</doc>
<doc id="2669491" url="https://pl.wikipedia.org/wiki?curid=2669491" title="Zygmunt Duszyński">
Zygmunt Duszyński

Zygmunt Duszyński ps. „Zygmunt” (ur. 22 stycznia 1914 w Jeziornie, zm. 18 grudnia 1973 w Warszawie) – generał broni ludowego Wojska Polskiego, żołnierz GL i AL,funkcjonariusz MO, zastępca dowódcy, a następnie dowódca 1 Dywizji Piechoty im. Tadeusza Kościuszki, zastępca szefa Sztabu Generalnego WP (1956–1959), wiceminister obrony narodowej (1959–1965)
Życiorys.
W latach 1927–1932 uczył się w Gimnazjum Męskim w Warszawie, gdzie zdał maturę. Od 1932 studiował prawo na Uniwersytecie Warszawskim, jednak ze względu na brak środków finansowych zrezygnował po pierwszym roku studiów. 
W latach 1935–1936 odbył służbę wojskową w Dywizyjnej Szkole Podchorążych Rezerwy przy 13 Pułku Piechoty w Pułtusku. Od 1937 pracował jako praktykant administracyjny w Wydziale Wojskowym Urzędu Wojewódzkiego w Warszawie. W listopadzie 1938, po odbyciu kolejnych ćwiczeń wojskowych został mianowany na stopień podporucznika rezerwy piechoty z przydziałem służbowym do 3 batalionu strzelców w Rembertowie. Od końca 1938 pracował jako urzędnik w Biurze Personalnym Ministerstwa Spraw Wojskowych. Po wybuchu wojny 1 września 1939 nie został zmobilizowany i wraz z urzędnikami Ministerstwa Spraw Wojskowych ewakuował się na wschód, gdzie po wkroczeniu Armii Czerwonej został zwolniony z wykonywania obowiązków służbowych. Powrócił do Rembertowa, gdzie utrzymywał się z handlu, a od 1941 pracował jako opiekun społeczny w VII Ośrodku Zdrowia na Grochowie.
Na początku 1940 zetknął się z członkami OMS „Życie”, pod wpływem których związał się z ruchem komunistycznym. W sierpniu 1941 był współorganizatorem Związku Walki Wyzwoleńczej, w którym przyjął pseudonim "Zygmunt" i zajmował się szkoleniem wojskowym. Od stycznia 1942 w Polskiej Partii Robotniczej, od lutego 1942 w kierownictwie Okręgu PPR Warszawa-Prawa Podmiejska. Był pierwszym dowódcą Okręgu Gwardii Ludowej Warszawa-Prawa Podmiejska. Inspirator tworzenia oddziałów partyzanckich i włączenia do GL zbiegłych jeńców sowieckich. Zdobywał broń dla oddziału partyzanckiego GL im. Stefana Czarnieckiego, dowodzonego przez Franciszka Zubrzyckiego „Małego Franka”. Opracował plan uderzenia na Parysów w nocy na 17 listopada 1942. Od maja 1943 pracował w Wydziale Szkolenia w Sztabie Głównym GL, gdzie organizował konspiracyjne kursy oficerskie i podoficerskie dla członków GL. 25 grudnia 1943 na mocy rozkazu Dowództwa Głównego GL jako jeden z pierwszych odznaczony Orderem Krzyża Grunwaldu III klasy. W styczniu 1944 został aresztowany w obławie i przebywał przez 3 tygodnie na Pawiaku. Od stycznia 1944 kierował Wydziałem Szkoleniowym I oddziału operacyjnego Sztabu Głównego Armii Ludowej. Był odpowiedzialny za szkolenie kadr, wydawanie regulaminów i instrukcji oraz prowadzenie inspekcji i egzaminów z ramienia Dowództwa Głównego AL. Był redaktorem tajnego wydawnictwa instruktażowego "Uczmy się walczyć" oraz prowadził szkolenie bojowe członków AL na terenie Warszawy.
W chwili wybuchu powstania warszawskiego przebywał w Rembertowie. We wrześniu 1944 został skierowany do służby w nowo tworzonej Milicji Obywatelskiej na stanowisko zastępcy komendanta wojewódzkiego MO w Lublinie, następnie przeniesiony do Komendy Głównej MO, na stanowisko kierownika Oddziału V Komendy Głównej MO.
1 listopada 1944 przeniesiony do ludowego Wojska Polskiego na podstawie decyzji Komitetu Centralnego PZPR o przenoszeniu żołnierzy AL do wojska. 11 listopada 1944 został dowódcą żandarmerii przy Sztabie Głównym WP. W marcu 1945 został na własną prośbę skierowany na front, gdzie został zastępcą dowódcy ds. liniowych 1 Dywizji Piechoty im. Tadeusza Kościuszki. Brał udział w forsowaniu Odry, operacji brandenburskiej i walkach o Berlin. 3 maja 1945 wchodził w skład delegacji 1 Armii Wojska Polskiego, która złożyła Krajowej Radzie Narodowej meldunek o upadku Berlina. W sierpniu 1945 został dowódcą 3 Berlińskiego pułku piechoty. Od sierpnia 1945 do maja 1946 walczył z podziemiem niepodległościowym na Podlasiu i Mazowszu. Był przewodniczącym Wojewódzkiego Komitetu Bezpieczeństwa w Gdańsku.
Był delegatem na I Zjazd PPR (grudzień 1945) i Kongres Zjednoczeniowy PPR i PPS (I Zjazd PZPR w grudniu 1948). Od maja 1946 krótko dowodził (jako pełniący obowiązki) 11 Dywizją Piechoty, a od czerwca 1946 16 Dywizją Piechoty. Na mocy uchwały Krajowej Rady Narodowej z 17 grudnia 1946 został awansowany do stopnia generała brygady z prawem do noszenia dystynkcji od 24 grudnia 1946. Od lipca 1947 do marca 1948 dowódca 1 Dywizji Piechoty im. Tadeusza Kościuszki. Od czerwca 1948 do stycznia 1950 studiował w Wojskowej Akademii Sztabu Generalnego im. K. Woroszyłowa w Moskwie, ale studiów tych nie ukończył. Po powrocie do kraju został wyznaczony na starszego pomocnika szefa Wydziału Studiów, a następnie starszego wykładowcę taktyki i kierownika kursu w Akademii Sztabu Generalnego WP im. gen. broni Karola Świerczewskiego. Od listopada 1950 był zastępcą szefa katedry taktyki ogólnej i służby sztabów, a od sierpnia 1953 zastępcą komendanta Fakultetu Ogólnowojskowego do spraw naukowych ASG WP. Równolegle w lipcu 1951 ukończył studia w tej akademii w trybie eksternistycznym.
W kwietniu 1954 został zwolniony z zawodowej służby wojskowej i przeniesiony do rezerwy. Pracował w spółdzielczości. Do wojska powrócił po zmianach politycznych w Polsce w październiku 1956. 30 października 1956 został zastępcą szefa Sztabu Generalnego WP. 22 lipca 1957 na mocy zarządzenia Prezesa Rady Ministrów awansowany na stopień generała dywizji. Od 30 stycznia 1959 do 6 lutego 1965 wiceminister obrony narodowej - Główny Inspektor Szkolenia. W czerwcu 1962 wyróżniony za przygotowanie i przeprowadzenie ćwiczeń "Podlasie", w których występował w roli dowódcy frontu. Na mocy uchwały Rady Państwa PRL z 1 października 1963 awansowany do stopnia generała broni. Nominację wręczył mu w Belwederze 9 października 1963 przewodniczący Rady Państwa Aleksander Zawadzki. W latach 1959–1968 członek Komitetu Centralnego PZPR. Na II kongresie ZBoWiD we wrześniu 1959 wybrany na wiceprezesa Rady Naczelnej tej organizacji. 
Przewodniczący Komitetu Redakcyjnego „Myśli Wojskowej” (1957–1968) i „Przeglądu Wojsk Lądowych” (1959–1965). W latach 1957-1965 był także prezesem CWKS Legia Warszawa. W 1965 r. w wyniku prowokacji i działań Wojskowej Służby Wewnętrznej został odwołany z kierowniczych stanowisk i przesunięty na drugorzędne stanowisko szefa Biura Studiów MON. Uchwała Biura Politycznego KC PZPR zarzuciła mu „niewłaściwe postępowanie, narażające na szwank dobre imię członka KC i wiceministra obrony narodowej”. Od 1968 był pełnomocnikiem MON przy Prezydium Polskiej Akademii Nauk − szefem Delegatury MON przy PAN.
Pochowany w Alei Zasłużonych na cmentarzu Wojskowym na Powązkach (kwatera B2-tuje-18). W pogrzebie uczestniczył minister obrony narodowej PRL, członek Biura Politycznego KC PZPR gen. armii Wojciech Jaruzelski.
Awanse.
W trakcie wieloletniej służby w partyzantce GL/AL i ludowym Wojsku Polskim otrzymywał awanse na kolejne stopnie wojskowe:
Życie prywatne.
Był synem Władysława i Zofii z domu Wójcik. Mieszkał w Warszawie. Od 1945 był żonaty z Zofią z domu Krzywkowską (1915-2002). Miał przybranego syna.

</doc>
<doc id="2669497" url="https://pl.wikipedia.org/wiki?curid=2669497" title="Karolina Szwed-Ørneborg">
Karolina Szwed-Ørneborg

Karolina Szwed-Ørneborg (ur. 23 kwietnia 1989 w Gdańsku) – była polska piłkarka ręczna, występująca na pozycji rozgrywającej, w latach 2009–2013 reprezentantka kraju. Na początku 2014 zawiesiła karierę zawodniczą i zajęła się prowadzeniem własnego biznesu.
Życie prywatne.
We wrześniu 2012 wyszła za mąż za Thomasa Ørneborga (duńskiego trenera piłki ręcznej).
Kariera.
Wychowanka AZS-AWFiS Gdańsk, z którym w sezonie 2007/2008 sięgnęła po wicemistrzostwo Polski. Od lutego 2009 do czerwca 2012 występowała w GTPR Gdynia, z którym zdobyła dwukrotnie brązowy medal mistrzostw Polski (2010, 2011) oraz mistrzostwo Polski (2012). W sezonie 2012/2013 była zawodniczką duńskiego HC Odense, a w sezonie 2013/2014 występowała w Handball-Club Leipzig, w którym trenerem był jej mąż. W styczniu 2014 wraz z Thomasem Ørneborgiem odeszła z klubu.
W reprezentacji Polski seniorek zadebiutowała 6 kwietnia 2009 w towarzyskim spotkaniu z Białorusią. W grudniu 2013 wystąpiła na mistrzostwach świata w Serbii, zajmując z drużyną 4. miejsce. Mecz o brązowy medal z Danią okazał się jej ostatnim spotkaniem w kadrze.

</doc>
<doc id="2669499" url="https://pl.wikipedia.org/wiki?curid=2669499" title="Trzęsienia ziemi w Emilii-Romanii (2012)">
Trzęsienia ziemi w Emilii-Romanii (2012)

Trzęsienia ziemi w Emilii-Romanii – seria trzęsień, które w maju 2012 roku nawiedziły region Emilia-Romania w północnych Włoszech. Do dwóch głównych trzęsień doszło 20 oraz 29 maja. Od czasu pierwszego głównego trzęsienia, zostały odnotowane liczne wstrząsy wtórne. W następstwie wstrząsów śmierć poniosło łącznie 27 osób, a setki zostało rannych.
Trzęsienie ziemi z 20 maja.
Pierwsze trzęsienie ziemi miało miejsce w niedzielę 20 maja 2012 roku o godzinie 4:03 czasu miejscowego. Wstrząs miał magnitudę 6,0, Jego epicentrum znajdowało się między Finale Emilia a San Felice sul Panaro, a hipocentrum na głębokości 5.1 km. Główne miasta objęte trzęsieniem ziemi to Ferrara, Finale Emilia oraz Modena. Przez kilka dni od wstrząsu głównego, wystąpiły dziesiątki wstrząsów wtórnych.
W wyniku trzęsienia z 20 maja, śmierć poniosło 7 osób, a 50 zostało rannych. Około 4 tysiące osób straciło dach nad głową.
Trzęsienie uszkodziło lub całkowicie zniszczyło wiele zabytków architektury, liczących nawet setki lat. Straty oszacowano na ponad 250 milionów euro.
Trzęsienie ziemi z 29 maja.
Drugie trzęsienie ziemi miało miejsce we wtorek 29 maja 2012 roku o godzinie 9:00 czasu miejscowego. Wstrząs miał magnitudę 5,8. Epicentrum trzęsienia znajdowało się 40 km na północny zachód od Bolonii i 70 km na południe od Werony, a hipocentrum na głębokości 5–10 km. Wstrząs spowodował zawalenie się wielu budynków, które zostały uszkodzone we wcześniejszym trzęsieniu z 20 maja.
W wyniku trzęsienia z 29 maja, śmierć poniosło 20 osób, a ponad 300 zostało rannych.
Wstrząs spowodował zawalenie się starych budynków i hal fabrycznych oraz magazynów. Zniszczeniu uległo 45 kościołów, w tym wiele zabytkowych.
Reakcja władz.
Premier Włoch Mario Monti zapowiedział, że państwo dołoży wszelkich starań, by pomóc w odbudowie terenów zniszczonych przez trzęsienia ziemi.
4 czerwca 2012 roku został ogłoszony we Włoszech dniem żałoby narodowej.

</doc>
<doc id="2669502" url="https://pl.wikipedia.org/wiki?curid=2669502" title="Gracjan Horoszkiewicz">
Gracjan Horoszkiewicz

Gracjan Horoszkiewicz (ur. 18 marca 1995 w Głogowie) – polski piłkarz występujący na pozycji obrońcy. Reprezentował barwy m.in. Herthy, Cracovii oraz Podbeskidzia Bielsko-Biała.
Kariera klubowa.
Horoszkiewicz jest wychowankiem GLKS Gaworzyce, następnie trenował w Górniku Polkowice, zaś w 2009 roku trafił do Zagłębia Lubin. Od najmłodszych lat wyjeżdżał na testy do zagranicznych klubów, m.in. do angielskich Liverpoolu oraz Tottenhamu Hotspur. Ostatecznie przeszedł do Herthy, która wypatrzyła Polaka podczas Mistrzostw Polski w Płocku. Horoszkiewicz rozpoczął rozmowy z nowym klubem, ale w tym samym czasie Zagłębie zaoferowało mu możliwość włączenia do kadry pierwszego zespołu. Nic to nie dało, gdyż w sierpniu 2011 roku Polak podpisał ze niemieckim klubem trzyletnią umowę. 12 czerwca 2014 roku wrócił do Polski i podpisał 2-letni kontrakt z Cracovią, jednak opuścił klub już po niespełna trzech miesiącach. 17 września 2014 roku związał się 3-letnią umową z Podbeskidziem Bielsko-Biała.
Kariera reprezentacyjna.
Horoszkiewicz był regularnie powoływany do reprezentacji Polski do lat 17, której był także kapitanem. W 2012 roku zajął wraz z tym zespołem miejsca 3-4. na młodzieżowych Mistrzostwach Europy.

</doc>
<doc id="2669528" url="https://pl.wikipedia.org/wiki?curid=2669528" title="Adam Dzięgielewski">
Adam Dzięgielewski

Adam Dzięgielewski (właśc. "Adam Dzięgiel") pseud. "Dziadek" (ur. 17 grudnia 1878 w Modelu, zm. 1944 w Auschwitz-Birkenau) – polski działacz socjalistyczny i komunistyczny.
Życiorys.
Z zawodu cieśla. W 1905 wstąpił do PPS w Łodzi i brał udział w rewolucji. Podczas I wojny światowej osiadł w Łowiczu. Od 1922 członek KPP, organizował struktury tej partii w Łowiczu i okolicach. Był członkiem Komitetu Dzielnicowego KPP w Łowiczu i Komitetu Okręgowego KPP Warszawa Lewobrzeżna. W 1930 aresztowany i skazany na rok więzienia za działalność komunistyczną. Był jeszcze kilkakrotnie aresztowany. W 1942 organizował komórki PPR i oddziały GL w Łowiczu. W jego mieszkaniu odbyło się zebranie łowickich komunistów, na którym został członkiem Komitetu Organizacyjnego PPR. 9 kwietnia 1944 został wiceprzewodniczącym Powiatowej Rady Narodowej w Łowiczu i organizował konspiracyjne rady gminne w powiecie łowickim. W połowie czerwca 1944 został aresztowany i osadzony w Auschwitz, gdzie został zamordowany.
Był żonaty z działaczką KPP Konstancją (pseud. "Babka"), po wojnie działającą w PPR/PZPR i odznaczoną Orderem Sztandaru Pracy I klasy.

</doc>
<doc id="2669535" url="https://pl.wikipedia.org/wiki?curid=2669535" title="Archidiecezja bremeńsko-hamburska">
Archidiecezja bremeńsko-hamburska



</doc>
<doc id="2669539" url="https://pl.wikipedia.org/wiki?curid=2669539" title="Karolina Kalska">
Karolina Kalska

Karolina Kalska, z d. Sulżycka (ur. 14 sierpnia 1986 w Tczewie) – polska piłkarka ręczna, grająca na pozycji skrzydłowej, reprezentantka i mistrzyni Polski (2012).
Życiorys.
Jest wychowanką Sambora Tczew. W latach 2005-2014 reprezentowała barwy GTPR Gdynia, z którym zdobyła dwukrotnie brązowy medal mistrzostw Polski (2010, 2011) oraz mistrzostwo Polski (2012). W maju 2014 roku przeniosła się do Energii AZS Koszalin z którą podpisała 2 letni kontrakt. W sezonie 2016/2017 reprezentowała barwy AZS-u Łączpol AWFiS.
W reprezentacji Polski seniorek debiutowała 24 września 2011 w towarzyskim spotkaniu z Islandią.

</doc>
<doc id="2669541" url="https://pl.wikipedia.org/wiki?curid=2669541" title="Uniwersytet Kraju Basków">
Uniwersytet Kraju Basków

Uniwersytet Kraju Basków (, ) – publiczny uniwersytet wspólnoty autonomicznej Kraju Basków w północnej Hiszpanii. Kampus Główny uczelni znajduje się w Bilbao (Campus de Vizcaya), oprócz tego istnieją kampusy w Vitorii-Gasteiz (Campus de Álava) oraz w San Sebastián (Campus de Guipúzcoa).

</doc>
<doc id="2669549" url="https://pl.wikipedia.org/wiki?curid=2669549" title="Pepperoni">
Pepperoni

Pepperoni, peperoni – kiełbasa pochodzenia włoskiego o ostrym smaku (nazwa wywodzi się od papryki), zbliżona do salami. 
Oryginalnie wieprzowo-wołowa z dodatkiem podrobów, suszona na świeżym powietrzu (ewentualnie wędzona w stosunkowo niskiej temperaturze), dojrzewająca przez sześć do dziesięciu miesięcy. Rozpowszechniona w kuchni amerykańskiej.
Produkcja przemysłowa.
Wędliny podobnego rodzaju znane były już w czasach rzymskich, a włoskie metody ich wyrobu nie zmieniały się w sposób istotny z upływem czasu. Znaczne zmiany w metodzie produkcji, a także składnikach, zaszły natomiast w Stanach Zjednoczonych, gdzie pepperoni wprowadzili imigranci włoscy i gdzie następnie opracowano przemysłowe metody produkcji (na początku XX wieku, zwłaszcza w przedsiębiorstwie Armour and Company). Dotyczyły one m.in. metody schładzania i kontroli wilgotności, dzięki którym możliwa stała się produkcja pepperoni przez cały rok (we Włoszech tradycyjnie wyrabia się je tylko na przełomie jesieni i zimy). W produkcji przemysłowej wprowadzono także dodatek kultur bakterii fermentacji mlekowej, wskutek czego możliwe było uzyskiwanie zbliżonego smaku bez długotrwałego dojrzewania, przy ograniczeniu czasu produkcji z kilku miesięcy do kilku dni czy nawet godzin. Szeroko stosowane są także dodatki pszeniczne i sojowe.
W kuchni amerykańskiej.
W kuchni amerykańskiej rzadko spożywana jest osobno, przeważnie jako dodatek do pizzy, składnik nadzienia do calzone lub sosów do makaronu. Zapewne jest jedyną odmianą salami spożywaną na ciepło. Już na początku XX wieku połączenie pepperoni i sera było najpopularniejszym zestawem dodatków do pizzy w pizzeriach Nowego Jorku; współcześnie też jest to częste zestawienie. Pepperoni produkowane masowo w Stanach Zjednoczonych różni się jednak znacząco od oryginalnych wyrobów włoskich.

</doc>
<doc id="2669558" url="https://pl.wikipedia.org/wiki?curid=2669558" title="Dagmar Neubauer">
Dagmar Neubauer

Dagmar Neubauer (z domu Rübsam, ur. 3 czerwca 1962 w Suhl) – niemiecka lekkoatletka specjalizująca się w długich biegach sprinterskich, brązowa medalistka letnich igrzysk olimpijskich z Seulu (1988) w biegu sztafetowym 4 × 400 metrów. W czasie swojej kariery reprezentowała Niemiecką Republikę Demokratyczną.

</doc>
<doc id="2669586" url="https://pl.wikipedia.org/wiki?curid=2669586" title="Ryūgū-jō">
Ryūgū-jō

 – w mitologii japońskiej podwodny pałac Watatsumiego (inaczej Ryūjin), w którym ukryta była cudowna perła, za pomocą której można było kontrolować przypływy i odpływy. Pałac ten ma wiele innych nazw m.in.: Ryūgū (龍宮 lub 竜宮), Suishōkyū (水晶宮, Pałac Kryształowy), Tatsu no Miya (龍の宮, Pałac Smoka).
Stacja Katase-Enoshima w mieście Fujisawa, w prefekturze Kanagawa, została zaprojektowana w ten sposób, aby odzwierciedlać wyobrażenie podwodnego pałacu Watatsumiego.
Mieszkańcy podwodnego pałacu.
Ryūjin zamieszkuje podwodny pałac ze swoim potomstwem, które od imienia ojca często nazywane jest rodem ryūjinów. Według licznych przekazów, Watatsumi jest ojcem licznej gromadki córek, którym bardzo nudzi się w morzu. Brakuje im tam odpowiedniego towarzystwa i od czasu do czasu wyłaniają się na powierzchnię i romansują z ludźmi. Córkami smoczego władcy są m.in. Tamayori-bime, Toyotama-hime i Benten.
Położenie pałacu.
Mityczne położenie pałacu nie jest dokładnie znane. Według mitów, bohaterowie, którzy pragnęli się udać do podwodnego pałacu nigdy nie trafiali tam intencjonalnie. Według Kojiki, Hoori trafił do pałacu Watatsumiego dzięki pomocy boga o imieniu Shiotsuchi, który wsadził go do niewielkiej łódeczki, a następnie zepchnął łódkę do wody w kierunku pałacu. W podobny sposób do pałacu trafiła bohaterka opowiadania pt. "Kaijin bessō" („Willa boga morza”), w której zakochał się syn władcy mórz. Ojciec dziewczyny przyjął bogate dary i wysłał córkę na morze w łódce bez wioseł, która sama zstąpiła w głąb oceanu do wspaniałego pałacu zamieszkiwanego przez smoki. Trzecim człowiekiem znanym z mitów, któremu udało się odwiedzić pałac, był Tarō Urashima. Jednak on również nie poznał drogi do pałacu, gdyż trafił tam na grzbiecie żółwia.
Dzwon z pałacu władcy mórz.
Władca mórz miał wielu wrogów i często toczył bitwy. Według jednej z legend, poprosił o pomoc dzielnego wojownika o nazwisku Fujiwara no Hidesato. Śmiałek pokonał olbrzymiego jadowitego wija i w nagrodę otrzymał dzwon z podmorskiego pałacu. Hidesato bardzo się ucieszył z tego powodu, gdyż miał zamiar ofiarować dzwon buddyjskiej świątyni Onjō-ji, usytuowanej u stóp góry Hiei. Dzwon został zawieszony w owym przybytku, a jego brzmienie było tak piękne, że stał się znany w całej Japonii. 
Istnieje również inne podanie dotyczące historii dzwonu ze świątyni Onjō-ji. Samuraj Awazu no Kanja wybudował świątynię buddyjską, a gdy zabrakło w niej tylko dzwonu, wyruszył drogą morską do Izumo, by zakupić żeliwo. Na morzu nagle zerwał się silny wiatr, a fale zatrzymywały statek. Przerażeni ludzie po chwili zauważyli łódeczkę, w której płynął chłopiec, który nakazał samurajowi przesiąść się do łódki. Po chwili łódka z chłopcem i samurajem zanurzyła się w morzu i dotarła na samo dno, do pałacu Ryūjina.
Bóg-smok poprosił samuraja o pomoc w pokonaniu ogromnego węża, który zagrażał jego pałacowi. Awazu no Kanja zgodził się. Wszedł na najwyższą wieżę pałacową, skąd zobaczył ogromnego węża i jego drużynę. Oddał do niego celne strzały z łuku i po chwili przerażająca bestia padła martwa, a jej drużyna rozpierzchła się. Wszyscy mieszkańcy smoczego pałacu nie posiadali się z radości, a Watatsumi postanowił nagrodzić samuraja. Kiedy Awazu no Kanja powiedział, że wyruszył po materiał na dzwon do świątyni, władca mórz postanowił podarować mu dzwon wiszący w bramie pałacowej. 
Samuraj zawiózł ten prezent do zbudowanej przez siebie świątyni Kōkō-ji w Awazu w prowincji Ōmi. Wiele lat później przybytek został zniszczony i nikt nie wie co się stało z dzwonem Ryūjina. Niektórzy twierdzą, że został przeniesiony do świątyni Onjō-ji w Ōtsu.

</doc>
<doc id="2669591" url="https://pl.wikipedia.org/wiki?curid=2669591" title="Mikołaj Dwornikow">
Mikołaj Dwornikow

Mikołaj Dwornikow, Мікалай Дворнікаў, ps. "Andrej", "Anton", "Stanisław Tomaszewicz", "Robert", "Pietia" (ur. 7 grudnia 1907 w Homlu, zm. 16 lutego 1938 na Froncie Estremadurskim w Hiszpanii) – białoruski działacz komunistyczny, sekretarz KC Komunistycznej Partii Zachodniej Białorusi i Komunistycznego Związku Młodzieży Zachodniej Białorusi (KZMZB) od 1935, komisarz polityczny batalionu im. Jose Palafoxa, dowódca kompanii im. Tarasa Szewczenki.
Życiorys.
Od 1927 członek Komsomołu na Białorusi, a od 1929 partii bolszewickiej. 1928–1929 sekretarz organizacji komsomolskiej w fabryce, 1929–1931 sekretarz Komitetu Rejonowego Komsomołu. Od stycznia 1931 członek KC Komsomołu. 1932 słuchacz szkoły partyjnej KC KPZB w Mińsku. Latem 1933 agitował chłopów w powiecie kobryńskim do wystąpień antyrządowych. Od listopada 1933 członek Sekretariatu KC KZMZB, działał w Wilnie. Od początku 1935 pracował w przedstawicielstwie KC KPZB przy KC Komunistycznej Partii (bolszewików) Białorusi. Delegat z głosem decydującym na II Zjazd KPZB w maju 1935 pod Mińskiem, na którym został zastępcą członka KC tej partii. Od X 1935 ponownie działał w granicach Polski jako sekretarz KC KZMZB. Zorganizował zamach na agenta polskiej policji w szeregach KPZB J. Strelczuka (styczeń 1936). Zatrzymany przez policjanta, ranił go i uciekł. Wkrótce wyjechał do Hiszpanii, gdzie walczył w batalionie im. Jose Palafoxa jako komisarz polityczny. Pod koniec 1937 został mianowany dowódcą kompanii im. Tarasa Szewczenki. Zginął w walkach z frankistami.
W 1978 Maksim Tank napisał poemat "Mikołaj Dwornikow".

</doc>
<doc id="2669592" url="https://pl.wikipedia.org/wiki?curid=2669592" title="Patrycja Kulwińska">
Patrycja Kulwińska

Patrycja Kulwińska (ur. 31 marca 1989 w Gdańsku) – polska piłkarka ręczna, obrotowa, od 2009 zawodniczka GTPR-u Gdynia. Reprezentantka i mistrzyni Polski (2012, 2017).
Kariera sportowa.
Wychowanka AZS AWF Gdańsk, z którym sięgnęła po wicemistrzostwo Polski w 2008. W styczniu 2009 przeszła do GTPR-u Gdynia, z którym dwukrotnie zdobyła mistrzostwo Polski (2012, 2017), raz wicemistrzostwo (2015), a czterokrotnie sięgnęła po brązowy medal mistrzostw kraju (2010, 2011, 2014, 2016). W sezonie 2011/2012, w którym zdobyła z gdyńskim zespołem pierwsze mistrzostwo kraju, rzuciła 135 bramek w 31 meczach. W sezonie 2016/2017, w którym zdobyła drugi złoty medal mistrzostw kraju, rzuciła 11 bramek w 10 meczach (przez część sezonu pauzowała ze względu na ciążę). W sezonie 2012/2013 była najskuteczniejszą zawodniczką GTPR-u w Superlidze – w 33 spotkaniach zdobyła 162 gole. Grając w gdyńskim zespole, występowała również w europejskich pucharach. Do końca sezonu 2016/2017 rzuciła pięć bramek w Pucharze EHF, 27 bramek w Challenge Cup i 34 bramki w Pucharze Zdobywców Pucharów.
W 2007 wystąpiła mistrzostwach Europy U-19 w Turcji, podczas których w sześciu meczach zdobyła 15 bramek.
W reprezentacji Polski zadebiutowała 16 października 2008 w towarzyskim meczu z Austrią. Podczas mistrzostw świata w Serbii (2013), w których Polska zajęła 4. miejsce, zdobyła 20 goli. Również w mistrzostwach świata w Danii (2015), które polska kadra ponownie zakończyła na 4. pozycji, rzuciła 20 bramek. W 2014 uczestniczyła w mistrzostwach Europy w Chorwacji i na Węgrzech.

</doc>
<doc id="2669612" url="https://pl.wikipedia.org/wiki?curid=2669612" title="Velimir Bata Živojinović">
Velimir Bata Živojinović

Velimir "Bata" Živojinović cyr. Велимир "Бата" Живојиновић (ur. 5 czerwca 1933 w Mladenovcu, zm. 22 maja 2016 w Belgradzie) – jugosłowiański i serbski aktor filmowy i polityk.
Życiorys.
Syn urzędnika państwowego Dragoljuba i Tiosavy. Mając 15 lat pracował jako statysta w jednym z belgradzkich teatrów. Po ukończeniu szkoły w Nowym Sadzie, studiował na wydziale aktorskim Akademii Dramatycznej w Belgradzie. Po ukończeniu studiów podjął pracę w Teatrze Dramatycznym w Belgradzie.
W 1955 zadebiutował w filmie "Pesma za Kumbare". Był najczęściej obsadzanym aktorem w filmach jugosłowiańskich, zagrał ponad 250 ról. Największe sukcesy osiągał w latach 70. Szczególną popularność, nie tylko w Jugosławii zyskał rolą tytułową w filmie "Walter broni Sarajewa". Trzykrotnie wyróżniony nagrodą Złotej Areny dla najlepszego aktora na Festiwalu Filmowym w Puli (1965, 1967, 1972).
W 1990 został wybrany deputowanym do parlamentu serbskiego, z listy Socjalistycznej Partii Serbii. W parlamencie zasiadał do 2003.
Imię aktora nosi jedna z ulic w belgradzkiej dzielnicy Vračar.

</doc>
<doc id="2669620" url="https://pl.wikipedia.org/wiki?curid=2669620" title="Pochwa (anatomia człowieka)">
Pochwa (anatomia człowieka)



</doc>
<doc id="2669624" url="https://pl.wikipedia.org/wiki?curid=2669624" title="Papirus Oxyrhynchus 34">
Papirus Oxyrhynchus 34

Papirus Oxyrhynchus 34 oznaczany jako "P.Oxy.I 34" – rękopis zawierający edykt prefekta dotyczący archiwów napisany w języku greckim przez nieznanego autora. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Edykt ten został wydany 2 października 127 roku n.e. Przechowywany jest w Bodleian Library (Ms. Gr. Class. a 9). Tekst został opublikowany przez Grenfella i Hunta w 1898 roku.
Manuskrypt został napisany na papirusie, na pojedynczej karcie. Rozmiary zachowanego fragmentu wynoszą 21 na 75,5 cm. Tekst jest napisany półuncjałą.

</doc>
<doc id="2669650" url="https://pl.wikipedia.org/wiki?curid=2669650" title="Jamaica International Invitational">
Jamaica International Invitational

Jamaica International Invitational – mityng lekkoatletyczny rozgrywany na Jamajce w mieście Kingston. Zawody te rozgrywane są na stadionie Independence Park, który jest obiektem narodowym, mogącym pomieścić 35 000 osób. Zawody wchodzą w skład World Challenge Meetings, które organizowane są od 2010 roku.

</doc>
<doc id="2669666" url="https://pl.wikipedia.org/wiki?curid=2669666" title="Czy Pani mieszka sama?">
Czy Pani mieszka sama?

Czy Pani mieszka sama? – popularna piosenka rozrywkowa skomponowana przed II wojną światową wojną przez Zygmunta Karasińskiego przy współpracy z Szymonem Kataszką. Słowa napisał Andrzej Włast. Ponownie popularna od lat 50., spopularyzowana przez piosenkarza Olgierda Buczka, a następnie wykonywana m.in. przez Jerzego Połomskiego oraz Bohdana Łazukę z Hanną Orsztynowicz. 

</doc>
<doc id="2669674" url="https://pl.wikipedia.org/wiki?curid=2669674" title="Liga Mistrzyń siatkarek (2012/2013)">
Liga Mistrzyń siatkarek (2012/2013)

Liga Mistrzyń 2012/2013 (oficjalna nazwa Indesit European Champions League) – 13. sezon Ligi Mistrzyń rozgrywanej od 2012 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Faza grupowa.
Grupa A.
Tabela
Wyniki
Grupa B.
Tabela
Wyniki
Grupa C.
Tabela
Wyniki
Grupa D.
Tabela
Wyniki
Grupa E.
Tabela
Wyniki
Grupa F.
Tabela
Wyniki
Turniej finałowy.
 Stambuł

</doc>
<doc id="2669682" url="https://pl.wikipedia.org/wiki?curid=2669682" title="Miłość Tarzana">
Miłość Tarzana

Miłość Tarzana (ang. "Tarzan the Ape Man") – amerykański film przygodowy z 1934 roku, będący kontynuacją filmu "Człowiek-małpa" z 1932 roku. Został zrealizowany w erze Pre-Code.
Film jest częścią cyklu filmów o Tarzanie, będącego swobodną adaptacją cyklu powieści Edgara Rice’a Burroughsa o tej postaci.
Treść.
Harry Holt powraca do Afryki na czele ekspedycji poszukującej kości słoniowej. Towarzyszy mu przyjaciel Marlin Arlington. Holt pragnie przekonać Jane, która z miłości do Tarzana osiedliła się w dżungli, by powróciła do Londynu. Jane nie chce jednak wracać. Tymczasem Tarzan staje w obronie słoni na które myśliwi chcą polować. Wówczas Arlington ciężko go rani. Przekonana o śmierci ukochanego Jane decyduje się powrócić do Anglii. Jednak po drodze ekspedycję napadają tubylcy.

</doc>
<doc id="2669691" url="https://pl.wikipedia.org/wiki?curid=2669691" title="Złotnica (roślina)">
Złotnica (roślina)

Złotnica ("Asphodeline" (L.) Rchb) – rodzaj roślin należący do rodziny złotogłowowatych ("Xanthorrhoeaceae"). Obejmuje 17 gatunków występujących w basenie Morza Śródziemnego, w Azji Mniejszej, w rejonie Kaukazu i na wschodzie sięgających do Iranu. Niektóre gatunki uprawiane są jako ozdobne, zwłaszcza złotnica żółta "A. lutea" i złotnica krymska "A. taurica". Mięsiste korzenie tej pierwszej są jadane podobnie do ziemniaków.
Morfologia.
Rośliny jednoroczne i byliny. Liście podobne do traw, korzenie grube i mięsiste. Łodyga wyrasta głównie jako pęd kwiatowy. Kwiaty w kształcie gwiazdek, żółte, białe lub białoróżowe, liczne, zebrane w kwiatostan na szczycie pędu.
Systematyka.
Należy do podrodziny złotogłowowych ("Asphodeloideae"), która wchodzi w skład rodziny złotogłowowatych ("Xanthorrhoeaceae"), ta zaś jest jednym z kladów w rzędzie szparagowców "Asparagales" w obrębie jednoliściennych.

</doc>
<doc id="2669694" url="https://pl.wikipedia.org/wiki?curid=2669694" title="Asphodelus luteus">
Asphodelus luteus



</doc>
<doc id="2669695" url="https://pl.wikipedia.org/wiki?curid=2669695" title="Andrew Scott">
Andrew Scott

Andrew Scott (ur. 21 października 1976 w Dublinie) – irlandzki aktor filmowy, telewizyjny i teatralny.
Życiorys.
Urodził się w rodzinie rzymskokatolickiej jako syn Nori i Jima Scotta. Dorastał z dwiema siostrami, starszą i młodszą. Jego ojciec pracował w agencji zatrudnienia, a jego matka była nauczycielką w szkole średniej. Uczęszczał do jezuickiej szkoły dla chłopców Gonzaga College w południowej części Dublina. 
Od ósmego roku życia brał udział w lekcjach teatru dziecięcego w szkole Anne Kavanagh. Występował w teatrze młodzieżowym i był w dwóch reklamach dla telewizji irlandzkiej. W wieku siedemnastu lat został wybrany do głównej roli jako młody lider w uznanym irlandzkim filmie "Korea". W tym samym czasie zapisał się do Kolegium Trójcy Świętej w Dublinie, aby uzyskać dyplom z teatru, ale zrezygnował sześć miesięcy później. Grał w czterech spektaklach na scenie Abbey Theatre.
Na początku 2000 przeprowadził się do Londynu, aby zagrać drugoplanową rolę Johna Campbella w filmie telewizyjnym Channel 4 "Długość geograficzna" ("Longitude") z udziałem Michaela Gambona i Jeremy’ego Ironsa. W 2005 został uhonorowany Laurence Olivier Award za rolę Alexa w sztuce "A Girl in a Car with a Man" na scenie The Royal Court. 
W biograficznym dramacie telewizyjnym produkcji BBC Four "Lennon: Naga prawda" (2010) wcielił się w postać Paula McCartneya. Kreacja Jima Moriarty’ego, antagonisty tytułowego bohatera, w serialu BBC "Sherlock" (2010–2017) przyniosła mu nagrody - BAFTA (2012) i IFTA Film &amp; Drama (2013). Był też obsadzony w komedii "The Stag" (2013) w roli Davina i komediodramacie historycznym "Dumni i wściekli" (2014) jako Gethin.
W filmie z serii o Jamesie Bondzie "Spectre" (2015) wcielił się w postać Maxa Denbigha, natomiast w familijnym filmie fantasy "Alicja po drugiej stronie lustra" (2016) wystąpił jako Addison Bennett.
W 2013, w rozmowie z „The Independent” przyznał, że jest osobą homoseksualną.

</doc>
<doc id="2669698" url="https://pl.wikipedia.org/wiki?curid=2669698" title="Andrzej Jochelson">
Andrzej Jochelson

Andrzej Jochelson (ur. 28 września 1911 w Semipałatyńsku, zm. 27 listopada 1997 we Wrocławiu) – prawnik, pisarz, tłumacz. Mieszkał w Rosji przez 9 lat, lecz za namową ojca przyjął obywatelstwo polskie. Brał udział w II wojnie światowej, wstępując jako ochotnik do 14. Pułku Piechoty we Włocławku. Odegrał ważną rolę w odbudowie i polonizacji powojennego Wrocławia.
Życiorys.
Dzieciństwo w Rosji.
Andrzej Jochelson był synem Aleksandra Jochelsona i Klaudii Jochelson z d. Nikitin. Aleksander Jochelson rozpoczął studia w Kijowie na wydziale matematyczno-przyrodniczym. Nie mógł ich ukończyć z powodu represji ze strony władz, którym naraził się uczestnictwem w strajku studenckim. Nie mogąc studiować w Kijowie, ukończył medycynę na uniwersytecie w Charkowie. Był lekarzem wojskowym w armii Imperium Rosyjskiego. Podjął tę pracę, żeby ratować brata, któremu groził wyrok śmierci za próbę dostarczenia bomby jednemu z członków Polskiej Partii Socjalistycznej. Aleksander Jochelson, chcąc pracować jedynie w garnizonach azjatyckich, zamieszkał wraz z żoną u stóp Ałtaju w Semipałatyńsku, gdzie przyszedł na świat jego pierwszy syn, Andrzej. 
Przez dwa kolejne lata Jochelsonowie mieszkali w Petersburgu. Andrzej wspomina, że był dzieckiem niesprawnym fizycznie: jąkał się, garbił, był mańkutem i stawiał stopy do środka. Wszystkie te niepożądane cechy zostały skutecznie zwalczone przez jego ojca. Andrzej Jochelson miał dwoje rodzeństwa: siostrę Marię i brata Cyryla. Wszystkie dzieci zostały ochrzczone w Cerkwi prawosławnej. 
Po wybuchu I wojny światowej Aleksander Jochelson otrzymał wezwanie do wojska na stanowisko lekarza pułkowego. Matka wraz z dziećmi przeprowadziła się do Akomolińska, gdzie mieszkali jej rodzice. 
Wojna zrobiła ogromne wrażenie na trzyletnim wówczas Andrzeju. Jak wspomina, na widok rannych żołnierzy dostawał spazmów. Mimo to czas spędzony u dziadków wspomina bardzo dobrze. Tu nauczył się czytać po rosyjsku i poznał najwybitniejszych rosyjskich pisarzy oraz historię Rosji, którą uważał za swoją ojczyznę. 
Po kilku latach rodzina przeprowadziła się do Nowomikołajewska - tam zastała ich rewolucja. W związku z tym zostali zmuszeni do kolejnej przeprowadzki, tym razem do Omska, gdzie wcześniej w obawie przed aresztowaniem schronił się Aleksander Jochelson. Rodzina Jochelsona przeżyła jeszcze wiele takich przeprowadzek w ciągu swojego dziewięcioletniego pobytu w Rosji. Mieszkali m.in. na Dalekim Wschodzie w Nikolsku-Ussuryjsku (obecnie Ussuryjsk), gdzie ich sąsiadami byli Polacy. To właśnie tutaj Aleksander Jochelson, który już wcześniej skłonił dzieci do przyjęcia polskiego obywatelstwa, zaproponował im, by przeszły na katolicyzm i przyjęły sakrament Komunii Świętej. Ośmioletni wówczas Andrzej wspomina, że nie był przekonany do zmiany wyznania i wielokrotnie zastanawiał się, czy decyzja tak młodego chłopca była zobowiązująca. 
15 września 1920 rodzina na zawsze opuściła Rosję, przeprowadzając się do Polski.
Młodość w międzywojennej Polsce.
Od września 1921 do czerwca 1922 uczęszczał do pierwszej klasy Gimnazjum św. Stanisława Kostki w Warszawie, po czym przeniósł się do Państwowego Gimnazjum Klasycznego w Grudziądzu i tam w 1929 zdał maturę. Od października do czerwca 1932 studiował na Wydziale Prawa i Administracji Uniwersytetu Jagiellońskiego. Studia, kontynuowane na Uniwersytecie Warszawskim, ukończył w 1933. Po ukończeniu studiów od listopada do września 1939 aplikował w grudziądzkiej kancelarii adwokackiej dra Juliusza Spitzera i dra Ottona Pehra.
Okres II wojny światowej.
Andrzej Jochelson, będąc członkiem Obywatelskiego Komitetu Obrony Przeciwlotniczej, jako pierwszy w Grudziądzu dowiedział się o wybuchu II wojny światowej. Bardzo dokładnie zapamiętał swój nocny dyżur w dniu 1 września:
Mimo że był chory na nieszczelność zastawki serca, zrezygnował ze służby w Obywatelskim Komitecie Obrony Przeciwlotniczej i zgłosił się do wojska. Otrzymał przydział do 14. Pułku Piechoty we Włocławku. Pułk otrzymał rozkaz marszu do Warszawy. W czasie marszu Andrzej Jochelson został trafiony odłamkiem bomby w stopę. Niewłaściwe opatrzenie rany wywołało chorobę zwaną flegmoną. Jochelsonowi groziła amputacja nogi, ale dzięki dobrej opiece medycznej sytuację udało się opanować. Po krótkim pobycie w warszawskim szpitalu przeniesiono go do Domu Ozdrowieńców, który jednak musiał szybko opuścić, ponieważ bomba zniszczyła kuchnię Domu. Znalazł schronienie u Marii Rylke. 
28 września skończył 28 lat. Tego dnia generał dywizji Tadeusz Kutrzeba podpisał w imieniu Wojska Polskiego akt kapitulacji. W związku z tym Jochelson postanowił opuścić Warszawę i w cywilnym stroju udać się do Wołomina, gdzie przed wybuchem wojny schroniły się jego matka i siostra.
Lata okupacji.
Po zakończeniu kampanii wrześniowej ojciec i brat Andrzeja Jochelsona trafili do Armii Krajowej. On sam nie brał udziału w działalności konspiracyjnej, by móc opiekować się rodziną. 
30 listopada 1939 wziął ślub z poznaną przed wybuchem wojny Henryką Kowalewską. Po ślubie, 3 lutego 1940, przeniósł się z żoną i teściową do Krakowa, gdzie spędzili pięć lat. 
4 października przyszedł na świat ich syn, Maria Albert Jerzy Franciszek Stanisław. Andrzej Jochelson miał trudności ze znalezieniem pracy. Wkrótce jednak, dzięki zapewnieniu przyjaciół, że jest aryjczykiem, zatrudniono go w Heers Unterkunft Verwaltung (Administracja Budynków Wojskowych). Następnie podjął pracę w Generalnej Dyrekcji Monopoli. Jednocześnie studiował historię sztuki u prof. T. Dobrowolskiego. W grudniu 1942 narodziło się drugie dziecko Jochelsonów, Maria. Ich sytuacja finansowa była coraz lepsza, dzięki czemu od listopada 1944 mogli zaopiekować się szpitalem utworzonym na Czerwonym Prądniku. Rodzinna sielanka zakończyła się wraz z wybuchem powstania warszawskiego: 6 sierpnia 1944 Andrzej Jochelson został aresztowany i wywieziony do obozu koncentracyjnego w Płaszowie. Komendantem obozu był osobisty wróg Jochelsona, Kurt Luckau, który dopisał przy jego nazwisku, że jest Żydem. Jednakże dzięki staraniom żony udało mu się udowodnić swoje prawdziwe pochodzenie i opuścić obóz. Zbliżał się koniec wojny. Ojciec Andrzeja zachorował na gruźlicę. Rodzina potrzebowała pieniędzy na leczenie. Andrzej nie miał stałych zarobków, a zgromadzony majątek się wyczerpywał. Był sponsorem Teatru Lalki i Aktora „Groteska”, gdzie miał bezpłatną posadę dyrektora administracyjnego. Pełnił też nieodpłatnie funkcję sekretarza Związku Zawodowego Artystów Plastyków. Żeby poprawić sytuację finansową rodziny, postanowił wyjechać do Wrocławia.
Życie i działalność w powojennym Wrocławiu.
Andrzej Jochelson przyjechał do Wrocławia 1 czerwca 1945. Został przydzielony do działu budżetowo-finansowego, z czego był bardzo niezadowolony. Wkrótce udało mu się jednak wywalczyć przeniesienie do Wydziału Prawnego. Zajmował się m.in. zwalczaniem szabrownictwa. Wkrótce awansował na naczelnika IV obwodu miasta, obejmującego Karłowice z przyległościami. Przeprowadzka do Wrocławia negatywnie wpłynęła na stosunki z żoną, dlatego starał się jak najszybciej znaleźć mieszkanie, do którego mógłby sprowadzić rodzinę. W grudniu został naczelnikiem Wydziału Kultury, Sztuki i Szkolnictwa. Należał też do Komisji do Zmiany Nazw Ulic. Był współzałożycielem Dolnośląskiego Towarzystwa Miłośników Muzyki, które utworzyło szkołę muzyczną. Należał do zarządu Koła Miłośników Literatury i Języka Polskiego. Będąc historykiem z zamiłowania, wszedł do grona członków założycieli Koła Miłośników Historii. Był jednym z najlepszych znawców zabytków wrocławskich i współzałożycielem Komisji Opieki nad Zabytkami. Podjął również pracę na Uniwersytecie Wrocławskim jako starszy asystent w Katedrze Historii Prawa Zachodnioeuropejskiego. Zajmował się tam między innymi porządkowaniem biblioteki. W 1946 roku napisał dramat historyczny "Biskup Nankier", który został wystawiony z powodzeniem w Teatrze Miejskim 9 czerwca 1946. Jest również autorem broszurki "Ostrów Tumski", poświęconej znajdującym się tam kościołom, oraz pierwszego powojennego "Przewodnika po Wrocławiu". Od października 1946 prowadził seminarium na Wydziale Prawa Uniwersytetu Wrocławskiego. W listopadzie otworzył własną kancelarię adwokacką. W 1948 roku przyszedł na świat jego drugi syn, Aleksander.
W październiku 1950 został bezpodstawnie aresztowany i poddany tzw. ciężkiemu śledztwu. Wyszedł na wolność w czerwcu 1951 z umorzeniem sprawy. Od 1957 był członkiem Zespołu Adwokackiego nr 5. W 1960 zorganizował wraz z Kazimierzem Kuligowskim i innymi pionierami Sekcję Pionierów Wrocławia. 15 lat przewodniczył Społeczno-Lekarskiej Komisji ds. Alkoholików.
Był autorem wielu publikacji i przekładów z łaciny średniowiecznej i języka francuskiego. Wśród jego znajomych znajdowały się tak wybitne osobistości jak Tadeusz Mikulski i Konstanty Ildefons Gałczyński.

</doc>
<doc id="2669708" url="https://pl.wikipedia.org/wiki?curid=2669708" title="Piękno (film)">
Piękno (film)

Piękno (afr. "Skoonheid") – południowoafrykański film dramatyczny z 2011 roku w reżyserii Olivera Hermanusa.
Obraz miał swoją światową premierę 17 maja 2011 roku w sekcji "Un Certain Regard" podczas 64. MFF w Cannes, gdzie zdobył nagrodę Queer Palm dla najlepszego filmu o tematyce LGBT.
Opis fabuły.
Południowa Afryka po upadku apartheidu. François (Deon Lotz) jest reprezentantem mniejszości w państwie, które przez wieki było przez tę mniejszość rządzone, a teraz rządzi w nim większość. Wychował się w duchu wartości konserwatywnych i wrodzonego lęku przed czarnymi mieszkańcami. Od dziecka jest naznaczony stygmatami rasizmu i nienawiści. Ale to nie wszystko. François jak miliony mężczyzn na całym świecie żyje upokarzany i onieśmielany przez swoje preferencje seksualne. Postanawia ruszyć w podróż do Kapsztadu, kosmopolitycznego miasta, z jego podwójnymi standardami konserwatyzmu. W pewnym momencie traci kontrolę nad sobą i łamie własne reguły.

</doc>
<doc id="2669732" url="https://pl.wikipedia.org/wiki?curid=2669732" title="Papirus Oxyrhynchus 1224">
Papirus Oxyrhynchus 1224

Papirus Oxyrhynchus 1224 oznaczany jako "P.Oxy.X 1224" – rękopis zawierający dwa małe fragmenty apokryficznej Ewangelii lub zbioru mów i powiedzeń Jezusa napisany w języku greckim. Papirus ten został odkryty przez "Bernarda Grenfella" i "Arthura Hunta" w Oksyrynchos. Fragment jest datowany na IV lub V wiek n.e. Przechowywany jest w Bodleian Library (Ms. Gr. Th. e 8). Tekst został opublikowany przez Grenfella i Hunta w 1914 roku.
Opis.
Przypuszcza się, że pierwotny tekst mógł powstać między 50 a 150 rokiem n.e. Bardziej prawdopodobna jest ta druga data. Rękopis ten zawiera sześć zdań, w każdym zawarta jest osobna sentencja. Dwie z dłuższych sentencji są równoległe do Ewangelii kanonicznych, jednak różnice w użytych frazach wskazują, że jest to tekst niezależny.
Manuskrypt został napisany na papirusie w formie kodeksu.

</doc>
<doc id="2669741" url="https://pl.wikipedia.org/wiki?curid=2669741" title="Marion Hübner">
Marion Hübner

Marion Hübner (ur. 29 września 1962) – niemiecka lekkoatletka specjalizująca się w biegach średniodystansowych. W czasie swojej kariery reprezentowała Niemiecką Republikę Demokratyczną.

</doc>
<doc id="2669752" url="https://pl.wikipedia.org/wiki?curid=2669752" title="Hurricanger">
Hurricanger



</doc>
<doc id="2669758" url="https://pl.wikipedia.org/wiki?curid=2669758" title="Papirus Oxyrhynchus 35">
Papirus Oxyrhynchus 35

Papirus Oxyrhynchus 35 oznaczany jako "P.Oxy.I 35" – proklamacja oraz lista cesarzy rzymskich napisany w języku greckim przez nieznanego autora. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Tekst rękopisu na stronie recto jest datowany na 223 rok n.e. a na stronie verso na lata 249-251 n.e. Przechowywany jest w muzeum Uniwersytetu Pensylwanii (E 2749 Vo). Tekst został opublikowany przez Grenfella i Hunta w 1898 roku.
Manuskrypt został napisany na papirusie, na pojedynczej karcie. Rozmiary zachowanego fragmentu wynoszą 13,8 na 13,4 cm. Tekst jest napisany średniej wielkości kursywą.

</doc>
<doc id="2669776" url="https://pl.wikipedia.org/wiki?curid=2669776" title="Radiotelevizija Srbije">
Radiotelevizija Srbije



</doc>
<doc id="2669800" url="https://pl.wikipedia.org/wiki?curid=2669800" title="Kokaljane">
Kokaljane



</doc>
<doc id="2669829" url="https://pl.wikipedia.org/wiki?curid=2669829" title="Wolny Kościół Apostolski Pięćdziesiątnicy">
Wolny Kościół Apostolski Pięćdziesiątnicy

Wolny Kościół Apostolski Pięćdziesiątnicy (znany również jako E.A.E.P) – jest chrześcijańskim kościołem zielonoświątkowym w Grecji. Największy grecki kościół protestancki, oraz czwarty chrześcijański po Kościele Prawosławnym, Kościele katolickim i Świadkach Jehowy. Według "Operation World" w 2010 roku liczył 18 000 wiernych, w tym 9000 członków, w 180 zborach.
Wolny Kościół Apostolski posiada ok. 120 kościołów i 250 domów zgromadzeń w różnych miastach i wioskach w całej Grecji. Kościół miał silny wzrost członków w latach 90. XX wieku, także w innych krajach. Wyznanie jest oficjalnie uznane przez państwo.
Wolny Kościół Apostolski Pięćdziesiątnicy uważa się za część drugiego wielkiego globalnego wylania Ducha Świętego, który określany jest w Piśmie Świętym jako "późniejszy deszcz" (Jk 5,7). Obejmuje on większość świata. Kościół sam twierdzi, że ma przywilej (w porównaniu do innych kościołów na świecie, za granicą) wykorzystanie w szerokim zakresie oryginalnego greckiego tekstu Nowego Testamentu. Kościół Apostolski głosi powrót do apostolskiej mocy, prostoty i mentalności.
Nazwa.
Kościół nazywa się:
Kult.
Spotkania Wolnego Kościoła Apostolskiego odbywają się co tydzień, wyjątkiem są centralne kościoły w Atenach i Salonikach, które funkcjonują całą dobę. Każdy kościół ma swój własny harmonogram spotkań, a każdy członek może swobodnie uczestniczyć w każdym spotkaniu i brać w nim czynny udział. Spotkania te prowadzone są głównie w godzinach popołudniowych. Rozpoczynają się w wyznaczonym czasie modlitwy, chwały i uwielbienia, a następnie główną częścią jest wykład slowa Bozego, który zaczyna się i kończy modlitwą. Program obejmuje chrześcijańskie pieśni i kazania oparte na Biblii.
W kościołach lokalnych są prowadzone specjalne spotkania dla młodzieży, które obejmują rozważania Pisma Świętego. Prowadzone są także szkółki niedzielne dla dzieci.

</doc>
<doc id="2669870" url="https://pl.wikipedia.org/wiki?curid=2669870" title="Mięsień pierścienno-nalewkowy tylny">
Mięsień pierścienno-nalewkowy tylny

Mięsień pierścienno-nalewkowy tylny (łac. "m. cricoarytenoideus posterior") – parzysty mięsień właściwy krtani, rozpięty między tylną powierzchnią blaszki chrząstki pierścieniowatej a wyrostkiem mięśniowym chrząstki nalewkowatej. Jest to jedyny mięsień wewnętrzny krtani odpowiedzialny za rozwieranie szpary głośni. Unerwiony jest przez nerw krtaniowy dolny.

</doc>
<doc id="2669899" url="https://pl.wikipedia.org/wiki?curid=2669899" title="José Arpa Perea">
José Arpa Perea

José Arpa Perea − hiszpański malarz pejzażysta tworzący na przełomie XIX i XX wieku. Od najmłodszych lat interesował się malarstwem, a w szczególności pejzażem, który pozwalał mu na rozwijanie technik koloru i światła. Wyróżniał się również jako portrecista.
Urodził się w Carmonie w prowincji Sewilla, wychował się w ubogiej rodzinie. Zaczął studia na Akademii Sztuk Pięknych w Sewillii, był uczniem madryckiego malarza Eduardo Cano, przedstawiciela malarstwa historycznego. Do akademii uczęszczał wieczorowo, gdyż w ciągu dnia pracował we własnym malarskim warsztacie. Po kilku latach nauki w Sewilli otrzymał stypendium na studia w Rzymie (1883-1886), gdzie malował głównie obrazy o tematyce historycznej.
W 1895 r. wyjechał do Maroka, gdzie zainteresował się kulturą muzułmańską, co znalazło odzwierciedlenie w jego dziełach.
W 1896 r. wyjechał do Meksyku, mieszkał wiele lat w Puebla, gdzie namalował wiele obrazów oraz brał udział w wystawach. Po wybuchu rewolucji w Meksyku wyjechał do Stanów Zjednoczonych, a konkretnie do San Antonio, w Teksasie. Spędził tam kilka lat wzbudzając uznanie krytyków pięknem i kolorystyką pejzaży, założył również szkołę malarstwa, którą sam kierował. Wrócił do Hiszpanii w 1928 r, ostatnie lata swojego życia spędził w Sewilli. Jedno z jego dzieł można oglądać w Muzeum Sztuk Pięknych w Sewilli.

</doc>
<doc id="2669916" url="https://pl.wikipedia.org/wiki?curid=2669916" title="Borivoje Kostić">
Borivoje Kostić

Borivoje „Bora” Kostić (ur. 14 czerwca 1930 w Obrenovacu - zm. 10 stycznia 2011 w Belgradzie) – piłkarz jugosłowiański grający podczas kariery na pozycji napastnika.
Kariera klubowa.
Bora Kostić piłkarską karierę rozpoczął w klubie Crvena zvezda Belgrad w 1951. Z Crveną zvezdą sześciokrotnie zdobył mistrzostwo Jugosławii w 1951, 1953, 1956, 1957, 1959 i 1960 oraz dwukrotnie Puchar Jugosławii w 1958 i 1959. Indywidualnie dwukrotnie był królem strzelców ligi jugosłowiańskiej w 1959 i 1960 oraz Pucharu Miast Targowych w 1960. W 1961 wyjechał do Włoch, gdzie został zawodnikiem Vicenzy. Po roku wrócił do Crvenej zvezdy. Z Crveną zvezdą zdobył kolejne mistrzostwo i puchar w 1964. Karierę zakończył w amerykańskim St. Louis Stars w 1967.
Kariera reprezentacyjna.
W reprezentacji Jugosławii Kostić zadebiutował 11 września 1956 w wygranym 4-2 towarzyskim meczu z Indonezją, w którym zdobył jedną z bramek. W 1960 zdobył wicemistrzostwo Europy. Na turnieju w finałowym we Francji wystąpił w obu meczach: z Francją i finałowym z ZSRR.
W tym samym roku zdobył złoty medal olimpijski na Igrzyskach w Rzymie. Na turnieju we Włoszech wystąpił w pięciu meczach z Egiptem(hat-trick), Turcją(dwie bramki), Bułgarią, Włochami i Danią(bramka). Ostatni raz w reprezentacji wystąpił 23 września 1964 w przegranym 2-7 towarzyskim meczu z drużyną Reszty Europy. Ogółem w barwach "plavich" wystąpił w 33 meczach, w których zdobył 26 bramek.

</doc>
<doc id="2669919" url="https://pl.wikipedia.org/wiki?curid=2669919" title="Bora Kostić">
Bora Kostić



</doc>
<doc id="2669922" url="https://pl.wikipedia.org/wiki?curid=2669922" title="Klasyczny ryt rzymski">
Klasyczny ryt rzymski



</doc>
<doc id="2669926" url="https://pl.wikipedia.org/wiki?curid=2669926" title="Robert Förstemann">
Robert Förstemann

Robert Förstemann (ur. 5 marca 1986 w Greiz) – niemiecki kolarz torowy, brązowy medalista olimpijski, wielokrotny medalista mistrzostw świata i Europy.
Kariera.
Pierwszy sukces na arenie międzynarodowej Robert Förstemann osiągnął w 2004 roku, kiedy na mistrzostwach świata juniorów zdobył wraz z kolegami złoty medal w sprincie drużynowym. W 2005 roku został wicemistrzem Europy juniorów w tej samej konkurencji, a w 2007 roku, podczas mistrzostw świata w Palma de Mallorca wspólnie z Maximilianem Levym i Stefanem Nimke wywalczył brązowy medal. W tym samym składzie Niemcy zdobyli brąz na mistrzostwach świata w Pruszkowie w 2009 roku, a na rozgrywanych rok później mistrzostwach świata w Kopenhadze byli najlepsi. W 2012 roku brał udział w igrzyskach olimpijskich w Londynie, gdzie razem z René Endersem i Maximilianem Levym zdobył brązowy medal w sprincie drużynowym. W takim składzie Niemcy zajęli drugie miejsce na mistrzostwach świata w Cali w 2014 roku. W sprincie drużynowym Förstemann zdobył ponadto złote medale na mistrzostwach Europy w Pruszkowie w 2010 roku, mistrzostwach Europy w Apeldoorn w 2011 roku i mistrzostwach Europy w Apeldoorn w 2013 roku. Na tej ostatniej imprezie był także drugi indywidualnie. Jest także wielokrotnym medalistą mistrzostw kraju.

</doc>
<doc id="2669935" url="https://pl.wikipedia.org/wiki?curid=2669935" title="Crossroad">
Crossroad

crossroad – czterdziesty dziewiąty singel japońskiej piosenkarki Ayumi Hamasaki, wydany 22 września 2010. W pierwszym tygodniu sprzedano kopii, natomiast całościowo. Singel zdobył status złotej płyty.

</doc>
<doc id="2669967" url="https://pl.wikipedia.org/wiki?curid=2669967" title="Destruction Derby Arenas">
Destruction Derby Arenas



</doc>
<doc id="2669970" url="https://pl.wikipedia.org/wiki?curid=2669970" title="Foot Loose &amp; Fancy Free Tour">
Foot Loose &amp; Fancy Free Tour

Foot Loose &amp; Fancy Free Tour – pierwsza amerykańska trasa koncertowa Roda Stewarta, obejmuje trzydzieści dziewięć koncertów.

</doc>
<doc id="2669978" url="https://pl.wikipedia.org/wiki?curid=2669978" title="Patrick Monahan">
Patrick Monahan

Patrick Timon „Pat” Monahan (ur. 28 lutego 1969 w Erie) – amerykański piosenkarz, autor tekstów i muzyk, najbardziej znany jako wokalista i autor tekstów dla zespołu Train. Nagrał również album solowy, jak też współpracował z wieloma innymi artystami.
Życiorys.
Urodził się i wychował w Erie w stanie Pensylwania. Jest najmłodszym z siedmiorga dzieci Patricii i Jacka Monahanów. Jego rodzina miała korzenie irlandzkie i niemieckie. Uczęszczał do McDowell High School w Erie, a następnie studiował w Edinboro University of Pennsylvania.
Kariera muzyczna.
Monahan, Jimmy Stafford, Scott Underwood, Rob Hotchkiss i Charlie Colin założyli w 1994 zespół Train w San Francisco w Kalifornii. Zespół wziął od 2007 do 2009 trzyletnią przerwę, w którym to okresie Monahan wydał swój pierwszy solowy album. Jego pierwszy singiel solowy, „Her Eyes” uplasował się w top 10 na liście Hot AC Billboardu.

</doc>
<doc id="2670011" url="https://pl.wikipedia.org/wiki?curid=2670011" title="Uwodziciel">
Uwodziciel

Uwodziciel (ang. "Bel Ami") – amerykański film dramatyczny z 2012 roku w reżyserii Declana Donnellana i Nicka Ormeroda. Bazowany na podstawie francuskiej powieści Guya de Maupassanta pt. "Bel Ami", który został wydany w 1885 roku. W filmie występują Robert Pattinson, Uma Thurman, Kristin Scott Thomas, Christina Ricci i Colm Meaney.
Film miał premierę 17 lutego 2012 roku podczas 62. Międzynarodowego Festiwalu Filmowego w Berlinie. Jego budżet wynosił 9.000.000 milionów euro.
Opis fabuły.
Młody i niezwykle przystojny, ale ubogi George (Robert Pattinson) przyjeżdża do Paryża. Miasto aż kipi od przepychu, zepsucia i, przede wszystkim, wielkich pieniędzy. Kiedy odkrywa, że ma do sprzedania bardzo „atrakcyjny towar”, postanawia, że za wszelką cenę, bez żadnych skrupułów, trafi do lepszego świata i zrobi w nim karierę.
Dzięki swojemu urokowi, pewności siebie i umiejętnie sterowanym intrygom wkrótce udaje mu się znaleźć w samym środku paryskiej elity. Droga na eleganckie salony wiedzie przez kobiece serca. Uwodzi wysoko postawione francuskie kobiety, bo zdaje sobie sprawę, że to one, choć kryją się w cieniach swoich mężów, mają faktyczny wpływ na to, co się dzieje w świecie.
George poznaje olśniewająco piękną, inteligentną, wpływową i niezależną Madeleine (Uma Thurman), która nade wszystko pożąda równości. Kobietą z elit jest także zaniedbywana przez swego męża piękna i swawolna Clotilde (Christina Ricci). Najbardziej zbliża się jednak do eleganckiej i poważnej madame Rousset, uchodzącej za prawą rękę swego potężnego i wpływowego męża.
Osobisty czar George'a pozwala mu uwodzić i sięgać po władzę, o jakiej marzył. Jednak w mieście, w którym seks jest siłą, a sława prawdziwą obsesją - wszystko ma swoją cenę.
Zdjęcia.
Zdjęcia realizowane były na terenie Węgier (Budapeszt) i Anglii (Londyn).

</doc>
<doc id="2670028" url="https://pl.wikipedia.org/wiki?curid=2670028" title="Fairchild XC-120 Packplane">
Fairchild XC-120 Packplane

Fairchild XC-120 Packplane – doświadczalny amerykański samolot transportowy, testowany na początku lat 50. XX wieku.
XC-120 został opracowany na potrzeby wojskowe, a jego zadaniem było zaoptrywanie oddziałów, choć w dalszej perspektywie planowano także zastosowania cywilne. Konstrukcja samolotu powstała w oparciu o model C-119 Flying Boxcar, który zmodyfikowano poprzez wyposażenie go w odpinany przedział ładunkowy w formie kontenera.
Zbudowany został tylko jeden egzemplarz, który następnie zniszczono.

</doc>
<doc id="2670030" url="https://pl.wikipedia.org/wiki?curid=2670030" title="Układ glin-miedź">
Układ glin-miedź

Układ glin-miedź – układ podwójny określający wzajemną rozpuszczalność pierwiastków glinu i miedzi w określonej temperaturze; w warunkach równowagi termodynamicznej. W stopach Al-Cu można wyróżnić kilka różnych przemian oraz występowanie najczęściej twardych, trudno obrabialnych faz międzymetalicznych. Z technicznego punktu widzenia poddaje się je przesycaniu, starzeniu i niektóre wykazują efekt pamięci kształtu.
Ogólne informacje.
W układzie glin-miedź można spotkać z poniższymi fazami stałymi:
Roztwory stałe czystych pierwiastków to miedź (α) o sieci regularnej ściennie centrowanej (A1) i glin o sieci regularnej ściennie centrowanej (A1). Faza β o strukturze regularnej przestrzennie centrowanej jest stabilna przy wysokich temperaturach w zakresie 70,6 do 82%at. miedzi. Wydziela się ona w wyniku topnienia kongruentnego w temperaturze około 1049 °C (pkt. P). Dwufazowy obszar (Cu+β) występuje między temperaturą eutektyczną (pkt. Y) i przemianą eutektoidalną β⇔γ1+Cu (pkt. W) w temperaturze około 567 °C.
Rozpuszczalność glinu w miedzi zaczyna maleć po przemianie perytektycznej (pkt. U). Faza α2 powstaje w wyniku przemiany perytektoidalnej miedzi i fazy γ1 (pkt. S). Faza charakteryzuje się upakowaną siecią regularną ściennie centrowaną. Linia solvus miedzi nie jest jednoznacznie wyznaczona. Szacuje się, że obszar dwufazowy (Cu+α2) jest stabilny dla niskich temperatur w zakresie 78–81%at. miedzi.
Fazy międzymetaliczne występujące w układzie Al-Cu są twarde i trudno obrabialne. Należą do nich przede wszystkim fazy z zakresu 58–70%at. Cu tj. γ0, γ1 i δ. Ich struktura jest podobna do struktury γ występującej w mosiądzach. Metodami analizy termicznej dokonano odkrycia fazy γ0, jednakże nie określono jej typu sieci krystalicznej. Obszar dwufazowy (γ0+γ1), również nie może być oszacowany metodami metalograficznymi. Fazy γ1 i δ zostały zaobserwowane w równowadze w specjalnie przygotowanej parze dyfuzyjnej. Para została wyżarzona w temperaturze 500 °C. Podobny efekt uzyskano wyżarzając stop Al-Cu w temperaturze 700 °C i powolnie chłodząc. Podjęto próbę zbadania fazy γ2. Zarówno hartowanie, jak i powolne chłodzenie po wyżarzeniu nie dały jednoznacznej odpowiedzi. W wyniku hartowania najprawdopodobniej udało się uzyskać metastabilną, dalece uporządkowaną nadstrukturę γ2.
Fazami stechiometrycznymi (równoatomowymi) w układzie Al-Cu są fazy η1 i η2. Pod względem strukturalnym zbliżone są do nich fazy trochę bogatsze w miedź tj. ζ1 i ζ2.
Faza θ krystalizuje z cieczy w wyniku przemiany perytektycznej w temperaturze około 590 °C (pkt. I). W wyniku przesycenia stopu glinu z miedzią (31,9–32,9%at. Cu) można uzyskać metastabilną fazę zwaną strefami Guiniera-Prestona (G-P). W wyniku starzenia otrzymuje się kolejno fazy θ″ i θ′. Ostatnim produktem jest stabilna faza θ. Strefy G-P są substratem tzw. rozpadu spinodalnego.
Przemiana eutektoidalna β⇔Cu+γ1 (pkt. W) jest bardzo szeroka i można uzyskać metastabilną fazę β. Z tego powodu podczas hartowania metastabilny β może ulec przemianie martenzytycznej w fazę β′ (o niższej zawartości glinu) lub w fazę γ′ (o wyższej zawartości glinu). W całym układzie Al-Cu występują trzy przemiany martenzytyczne. Ostatni martenzyt β′1 można uzyskać w wyniku zahartowania stopu i powolnego chłodzenia. Stopem wyjściowym do tego może być materiał, który uległ przemianie eutektoidalnej β⇔β1+Cu lub przemianie perytektoidalnej β+γ1⇔β1.
Przemiana masywna β⇔Cu zachodzi, gdy β-stop jest przechładzany do zakresu występowania czystej miedzi. Wraz ze wzrostem glinu w stopie zachodzenie przemiany masywnej jest zakłócane lub zostaje przykryte przez przemianę martenzytyczną. Najwyższe stężenie %at. glinu, przy którym zaobserwowano przemianę masywną wynosi 20,8%.
Strefy Guiniera-Prestona.
Ogólne informacje.
W 1938 Guinier i Preston stwierdzili niezależnie, że wyjątkowe rozproszenie promieni rentgenowskich w starzonych stopach jest spowodowane powstaniem skupisk atomów rozpuszczonych w przesyconym roztworze. Owe skupiska nazwano strefami Guiniera-Prestona.
Rozpuszczalność domieszki glinu rośnie wraz ze wzrostem temperatury. W konkretnej, wysokiej temperaturze stop glinu z 2% Cu będzie tworzyć jednorodny roztwór stały. Podczas wolnego chłodzenia lub wytrzymania izotermicznego poniżej granicznej rozpuszczalności z osnowy wydziela się faza bogata w domieszkę; obecna na wykresie równowagi.
Zupełnie inny przebieg ma proces, jeżeli stop zostanie odpowiednio szybko ochłodzony. Dokona się wtedy jego przesycenie względem układu równowagi. Z upływem czasu zmienia się parametr sieci, oporność elektryczna i twardość. Spowodowane jest to pojawieniem się stref G-P. Są to skupiska całkowicie koherentne z siecią osnowy. Atomy rozpuszczalnika prawie całkowicie zastąpione zostały przez atomy substancji rozpuszczonej. W wyniku występowania różnic w wielkościach atomów w miejscach skupisk pojawiają się znaczne odkształcenia sprężyste. Strefy tworzą się bardzo szybko. Z czasem lub w temperaturze większej od otoczenia powiększają stopniowo swoje wymiary. Strefy G-P charakteryzują się małymi średnicami i równomiernym rozprowadzeniem w stopie. W wyniku starzenia koagulują.
W układzie Al-Cu maksymalna temperatura, w której strefy G-P są stabilne jest niska. Już w temperaturze powyżej 190 °C ulegają rozproszeniu. Można je odbudować w wyniku zjawiska rewersji. Po rozproszeniu wydzieleń można ponownie ochłodzić stop i wywołać odbudowę stref. Jest to możliwe tylko do momentu, aż temperatura, w której rozpuszczane skupiska jest zbyt niska, aby mogło zajść wydzielenie fazy θ″. Istotą umocnienia wydzieleniowego jest doprowadzenie do utworzenia drobnych skupisk koherentnych z osnową, które będą przeszkodą dla dyslokacji. W konsekwencji stop będzie charakteryzował się większą wytrzymałością i twardością.
Termodynamika procesu.
Stop o odpowiednim składzie, nagrzany do charakterystycznej temperatury staje się jednorodnym roztworem stałym o sieci A1. Szybkie chłodzenie do temperatury otoczenia pozwala zachować roztwór w niezmienionym stanie. Przesycony roztwór będzie starał się powrócić do równowagi w postaci mieszaniny (Al+θ). Dalszy rozpad przesyconego roztworu Al-Cu będzie się odbywał skokowym wydzielaniem faz przejściowych – θ″ i θ′. Fazy te tylko częściowo obniżają energię swobodną układu, toteż nie w każdych warunkach muszą się wydzielić. Fazy przejściowe charakteryzują się częściową koherencją z osnową. Z tego powodu bariera zarodkowania jest niższa, niż fazy równowagowej. Tetragonalna komórka elementarna fazy θ″ stanowi zdeformowaną komórkę regularną ściennie centrowaną. Wydzielanie się fazy θ″ ze stref G-P odbywa się in situ. Dzięki temu możliwe jest zachowanie drobnych rozmiarów i równomierne rozmieszczenie skupisk. Z fazy θ″ wydziela się θ′ w wyniku zarodkowania niezależnego. Charakteryzuje się zbliżonym składem do Al2Cu. Przy długich czasach starzenia wydziela się równowagowa faza θ. Pojawia się ona na granicach ziaren. Jest niekoherentna względem osnowy.
Wzrost temperatury podczas starzenia może spowodować eliminację wydzielenia się faz przejściowych.
Proces starzenia i wydzielania się kolejnych faz jest interesujący z punktu widzenia zastosowania. Wczesne etapy procesu pozwalają uzyskać bardzo dobre własności wytrzymałościowe stopów. Taki mechanizm nazywa się umocnieniem wydzieleniowym. Empirycznie wykazano, że maksimum twardości przypada na etap współistnienia zanikających wydzieleń fazy θ″ i pojawiających się zarodków θ′.
Brąz aluminiowy.
Brąz aluminiowy to stop odlewniczy i do przeróbki plastycznej na bazie miedzi z dodatkiem glinu w zawartości 4–11% mas. Al. Historycznie nazywano je brązalami. Cechują się:
Ze względu na zawartość glinu w stopie oraz zastosowanie brązy aluminiowe można podzielić na:
Brązy aluminiowe można poddać ulepszaniu cieplnemu. Polega ona na połączeniu procesu hartowania od temperatury 850–950 °C, a następnie odpuszczeniu przy temperaturze poniżej 550 °C. Uzyskuje się stop o dużo lepszych własnościach wytrzymałościowych.
Martenzyt.
Szybkie chłodzenie z wysokotemperaturowej fazy β prowadzi do powstania faz nierównowagowych (metastabilnych). Odbywa się to poprzez dwie przemiany:
Produktem pierwszej jest uporządkowana faza β1. Temperatura przemiany silnie zależy od zawartości glinu w stopie. Rośnie, im więcej jest Al. Zachodzi w wąskim zakresie temperatur; od 560–500 °C.
Druga przemiana przebiega w niższych temperaturach. Jak w przypadku wszystkich przemian martenzytycznych, wysokość temperatury Ms silnie jest skorelowana ze składem chemicznym roztworu. Ilość glinu w stopie ma także wpływ na typ struktury pojawiającego się martenzytu. Przy zawartości około 10% mas. glinu z fazy β powstaje martenzyt β′, nazywany również martenzytem 9R. W zakresie 11–13% mas. glinu z fazy β1 powstaje martenzyt β′1 (martenzyt 18R). Istnieje jeszcze jeden martenzyt pojawiający się dla stopu o zawartości większej, niż 13% mas. glinu. Martenzyt γ′ (martenzyt 2H) tworzy się podobnie jak martenzyt β′1.
Martenzyt układu Al-Cu charakteryzuje się dużą liczbą błędów ułożenia. Powodują one przede wszystkim rozpraszanie promieniowania rentgenowskiego.
Efekt pamięci kształtu.
Nagasawa jako pierwszy wykazał istnienie zjawiska pamięci kształtu dla stopu o składzie zbliżonym do AlCu3. Zahartowana i odkształcona próbka przy szybkim nagrzaniu do temperatury 450 °C wróciła do swego pierwotnego kształtu. Przy wolnym nagrzewaniu nie zaobserwowano efektu. Kolejne badania ujawniły, że przemiana eutektoidalna występująca w układzie Al-Cu jest konkurencyjna do efektu pamięci kształtu i zmniejsza jego wydajność. Stopień odzysku kształtu jest funkcją prędkości nagrzewania. Cienki i gruboziarnisty materiał charakteryzuje się wyższym stopniem odzysku kształtu.
Nagrzewanie martenzytu prowadzi do tworzenia się w temperaturze As fazy β1. Stwierdzono, że warunkiem odwracalnego przebiegu przemiany jest niedopuszczenie podczas nagrzewania do powstania rozpadu β1 w eutektoid (Cu+γ1). Kolejność przebiegających przemian podczas nagrzewania przedstawia się następująco:
formula_1
Dla bardzo dużych prędkości nagrzewania można uniknąć rozpadu eutektoidalnego i przemiana zachodzi następująco:
formula_2

</doc>
<doc id="2670043" url="https://pl.wikipedia.org/wiki?curid=2670043" title="Juan Esteban Arango">
Juan Esteban Arango

Juan Esteban Arango Carvajal (ur. 9 października 1986 w Medellín) – kolumbijski kolarz torowy i szosowy, srebrny medalista mistrzostw świata w kolarstwie torowym.
Kariera.
Pierwszy sukces na arenie międzynarodowej Juan Esteban Arango osiągnął w 2008 roku, kiedy zwyciężył w kanadyjskim wyścigu szosowym Coupe de la Paix. W tym samym roku brał udział w igrzyskach olimpijskich w Pekinie, zajmując dziesiąte miejsce w drużynowym wyścigu na dochodzenie. W 2010 roku wystąpił na torowych mistrzostwach świata w Kopenhadze, gdzie wywalczył srebrny medal w scratchu, ulegając tylko Duńczykowi Alexowi Rasmussenowi. Na tych samych mistrzostwach był ponadto szósty w omnium i dziesiąty w indywidualnym wyścigu na dochodzenie. Rok później, podczas igrzysk panamerykańskich w Guadalajarze Arango zdobył złote medale w omnium i drużynowym wyścigu na dochodzenie.

</doc>
<doc id="2670051" url="https://pl.wikipedia.org/wiki?curid=2670051" title="Jovan Miladinović">
Jovan Miladinović

Jovan Miladinović (ur. 30 stycznia 1939 w Belgradzie, zm. 11 września 1982 w Belgradzie) – piłkarz jugosłowiański grający podczas kariery na pozycji pomocnika.
Kariera klubowa.
Jovan Miladinović piłkarską karierę rozpoczął w klubie FK Partizan w 1959. Z Partizanem czterokrotnie zdobył mistrzostwo Jugosławii w 1961, 1962, 1963 i 1965 oraz Puchar Jugosławii w 1957. Karierę zakończył w niemieckim 1. FC Nürnberg w 1967.
Kariera reprezentacyjna.
W reprezentacji Jugosławii Miladinović zadebiutował 11 października 1959 w przegranym 2–4 towarzyskim meczu z Węgrami. W 1960 zdobył wicemistrzostwo Europy. Na turnieju w finałowym we Francji wystąpił w obu meczu finałowym z ZSRR.
W 1964 roku uczestniczył w Igrzyskach Olimpijskich w Tokio. Na turnieju w Japonii wystąpił w pięciu meczach z Marokiem, Węgrami, NRD, Japonią i Rumunią. Ostatni raz w reprezentacji wystąpił 22 listopada 1964 w zremisowanym 1–1 towarzyskim meczu z ZSRR. Ogółem w barwach "plavich" wystąpił w 17 meczach.
Kariera trenerska.
Po zakończeniu piłkarskiej kariery Miladinović został trenerem. Przez wiele lat był asystentem kolejnych trenerów Partizana. Dwukrotnie w 1976 i 1979 pełnił funkcję pierwszego trenerem Partizana.

</doc>
<doc id="2670085" url="https://pl.wikipedia.org/wiki?curid=2670085" title="Józef Maciejewski (architekt)">
Józef Maciejewski (architekt)

Józef Maciejewski (ur. 18 marca 1926, zm. 23 lutego 2000) – polski architekt doby modernizmu, związany przede wszystkim z Poznaniem.
Życiorys.
Był członkiem SARP i projektantem w Biurze Projektów Budownictwa Przemysłowego w Poznaniu.
Do dzieł architekta należą:
Za dwa ostatnie projekty otrzymał nagrody I stopnia, a za projekt wnętrz hotelu "Polonez" również nagrodę Ministra Kultury i Sztuki. 
Pochowany w dniu 28 lutego 2000 na Cmentarzu Junikowskim.

</doc>
<doc id="2670094" url="https://pl.wikipedia.org/wiki?curid=2670094" title="Maria Klara od Dzieciątka Jezus">
Maria Klara od Dzieciątka Jezus

Maria Klara od Dzieciątka Jezus (ur. 15 czerwca 1843 w Lizbonie; zm. 1 grudnia 1899 tamże) – portugalska Błogosławiona Kościoła katolickiego.
Życiorys.
Urodziła się 15 czerwca 1843 roku w rodzinie szlacheckiej. Została ochrzczona w kościele Matki Bożej Nieustającej Pomocy. 
W maju 1856 roku jej matka zmarła na cholerę, a jej ojciec w grudniu 1856 roku zmarł na żółtą febrę. 14-letnia sierota trafiła do Ośrodka Pomocy dla dzieci-ofiar epidemii, którego założycielem był ówczesny król Portugalii Piotr V. Ośrodek prowadziły siostry szarytki, które zajęły się wychowaniem między innymi przyszłej błogosławionej. Dziewczyna już w młodym wieku chciała wstąpić do zakonu, jednakże, aby to zrobić, musiała wyjechać z kraju. Wynikało to z ówczesnej sytuacji, gdyż w XIX-wiecznej Portugalii prowadzono antyklerykalną politykę. 
Dziewczyna w 1868 r. przybyła do Francji i wstąpiła do zakonu franciszkanek szpitalnych przyjmując imię Maria Klara od Dzieciątka Jezus. Następnie udała się do Calais, gdzie 10 lutego 1870 r. rozpoczęła nowicjat. 
Po roku powróciła do ojczyzny, aby założyć nową, portugalską gałąź zgromadzenia. 3 maja 1871 r. została przełożoną klasztoru w Lizbonie. Statuty zgromadzenia 22 maja 1874 r. zatwierdził rząd portugalski, a następnie 27 marca 1876 r. Stolica Apostolska. Misją Sióstr Franciszkanek Szpitalnych od Niepokalanego Poczęcia jest opieka nad chorymi. 
Maria Klara od Dzieciątka Jezus zmarła 1 grudnia 1899 roku w opinii świętości. Została beatyfikowana przez papieża Benedykta XVI w dniu 21 maja 2011 roku.
Błogosławiona znalazła się wśród 13. patronów Światowych Dni Młodzieży 2023.

</doc>
<doc id="2670108" url="https://pl.wikipedia.org/wiki?curid=2670108" title="Ignacy (Demczenko)">
Ignacy (Demczenko)

Ignacy, imię świeckie Joann Nikołajewicz Demczenko (ur. 8 maja 1905 w Benderach, zm. 5 października 1981 w Słowiańsku) – biskup Rosyjskiego Kościoła Prawosławnego.
Pochodził z rodziny robotniczej. W 1923, po ukończeniu szkoły średniej, wstąpił jako posłusznik do Monasteru Nowo-Niamieckiego. Przez dwa lata przebywał w klasztorze, po czym podjął naukę w seminarium duchownym przy monasterze. W 1930, po ukończeniu IV roku studiów, wyjechał do Paryża w celu odbycia ostatnich lat nauki w Instytucie św. Sergiusza z Radoneża w Paryżu. W październiku 1930 złożył wieczyste śluby mnisze przed egzarchą patriarchy Konstantynopola dla parafii tradycji rosyjskiej Eulogiuszem. Następnie przyjął święcenia diakońskie i podjął pracę duszpasterską w cerkwi św. Sergiusza z Radoneża w Paryżu. W 1933 przyjął święcenia kapłańskie, nadal służył w tej samej świątyni. W 1935 ukończył studia teologiczne, jednak z powodu choroby dopiero w 1937 obronił pracę końcową. W 1939 uzyskał godność ihumena i wrócił do Rumunii.
W 1940 lub 1941 przeszedł w jurysdykcję Rosyjskiego Kościoła Prawosławnego i odtąd służył w soborze katedralnym w Kiszyniowie. W 1941 został archimandrytą. Od 1946 do 1948 służył w różnych eparchiach na Syberii. Następnie przeniesiono go do pracy duszpasterskiej w Egzarchacie Ukraińskim, gdzie działał do 1961.
3 września 1961 przyjął chirotonię biskupią z tytułem biskupa chmielnickiego i kamieniecko-podolskiego. W charakterze konsekratorów w ceremonii udział wzięli metropolita kijowski Jan oraz metropolita odeski Borys. Po roku przeniesiony do eparchii czernihowskiej, przy równoczesnym powierzeniu obowiązków "locum tenens" eparchii sumskiej. W listopadzie tego samego roku został biskupem kirowohradzkim i nikołajewskim. W 1965 z powodu choroby został przeniesiony w stan spoczynku i zamieszkał w Słowiańsku. Zachował prawo do odprawiania nabożeństw w miejscowej cerkwi św. Aleksandra Newskiego. We wrześniu 1981 z powody pogorszenia stanu zdrowia musiał zakończyć służbę duszpasterską. Zmarł w październiku tego samego roku i został pochowany przy cerkwi, z którą był związany w ciągu ostatnich kilkunastu lat życia.

</doc>
<doc id="2670129" url="https://pl.wikipedia.org/wiki?curid=2670129" title="Zespół handlowo-mieszkaniowy przy ul. Grunwaldzkiej 29-35 w Poznaniu">
Zespół handlowo-mieszkaniowy przy ul. Grunwaldzkiej 29-35 w Poznaniu

Zespół handlowo-usługowy przy ul. Grunwaldzkiej 29-35 (tzw. zespół "Rondo") − modernistyczny zespół handlowo-mieszkaniowy na 500 rodzin, należący do osiedla im. Cyryla Ratajskiego , zlokalizowany na poznańskim Grunwaldzie, na osiedlu administracyjnym Św. Łazarz, przy jego głównej osi komunikacyjnej - ul. Grunwaldzkiej 29-35.
Charakterystyka.
Zespół został zaprojektowany przez Bogdana Cybulskiego, Józefa Iwiańskiego oraz Stefana Słońskiego i zrealizowany w latach 1958-1965. Po raz pierwszy w Poznaniu zastosowano tu poprzeczny układ ścian nośnych, co przełożyło się na dużą swobodę w rozplanowaniu poszczególnych mieszkań. Również po raz pierwszy w mieście zaaranżowano tutaj układ budynków polegający na stawianiu wysokościowców (siedmiokondygnacyjnych) poprzecznie do ulicy, w stałych odstępach, oddzielonych, niskimi, podłużnymi i przeszklonymi pawilonami handlowymi. Później podobny układ zastosowano jako jeden z symboli handlowego centrum Poznania - w Domach Towarowych Alfa (1965-1972).
Podczas budowy pierwszych bloków stwierdzono w nich poważną usterkę - całkowity brak przewodów wentylacyjnych, które dodano dopiero potem (nie zauważył tego nawet inspektor nadzoru budowlanego). Ponadto realizacja napotkała poważną przeszkodę w postaci poniemieckiego bunkra, który należało wyburzyć za pomocą młotów pneumatycznych. Kierownik budowy porozumiał się jednak z saperami, którzy obiekt wysadzili. Podczas detonacji zniszczeniu uległy szyby w dużym promieniu od budowy, co wywołało nieprzychylne reperkusje władz.
Po drugiej stronie ul. Grunwaldzkiej znajduje się Osiedle Ułańskie i, nieco dalej, City Park.

</doc>
<doc id="2670136" url="https://pl.wikipedia.org/wiki?curid=2670136" title="Wybory prezydenckie na Litwie w 1993 roku">
Wybory prezydenckie na Litwie w 1993 roku

Wybory prezydenckie na Litwie w 1993 roku odbyły się 14 lutego 1993. Były to pierwsze wybory prezydenckie od czasu odzyskania przez Litwę niepodległości w marcu 1990. Frekwencja wyniosła 78,1%.
Zwycięzcą w pierwszej turze został kandydat postkomunistycznej Litewskiej Demokratycznej Partii Pracy Algirdas Brazauskas. Zdobył 61,1% głosów, pokonując wspieranego przez Sąjūdis niezależnego kandydata Stasysa Lozoraitisa.

</doc>
<doc id="2670142" url="https://pl.wikipedia.org/wiki?curid=2670142" title="Peter Latham">
Peter Latham

Peter David Latham (ur. 8 stycznia 1984 w Te Awamutu) – nowozelandzki kolarz torowy i szosowy, dwukrotny medalista mistrzostw świata w kolarstwie torowym.
Kariera.
Pierwszy sukces Peter Latham osiągnął w 2003 roku, kiedy został mistrzem kraju w indywidualnym wyścigu na dochodzenie w kategorii elite i mistrzem w kategorii U-23 w indywidualnej jeździe na czas. Rok później brał udział w igrzyskach olimpijskich w Atenach, zajmując dziesiąte miejsce w drużynowym wyścigu na dochodzenie. W 2005 roku Latham zwyciężył we francuskim wyścigu szosowym Trois Jours de Cherbourg, a na igrzyskach Oceanii w Wanganui zdobył złoty medal w drużynowym wyścigu na dochodzenie i srebrny w scratchu. Podczas mistrzostw świata w Pruszkowie w 2009 roku drużyna nowozelandzka w składzie: Westley Gough, Peter Latham, Marc Ryan i Jesse Sergent zdobyła brązowe medale w drużynowym wyścigu na dochodzenie. Wspólnie z Goughem, Sergentem i Samem Bewleyem Latham powtórzył ten sukces także na mistrzostwach świata w Kopenhadze w 2010 roku. Na kolarskich mistrzostwach Oceanii w 2011 roku Peter zdobył srebrny medal w indywidualnym wyścigu na dochodzenie oraz brązowy drużynowo.

</doc>
<doc id="2670199" url="https://pl.wikipedia.org/wiki?curid=2670199" title="Ion Izagirre">
Ion Izagirre

Ion Izagirre Insausti (ur. 4 lutego 1989 w Ormaiztegi) – hiszpański kolarz szosowy. Olimpijczyk (2016 i 2020).
Kolarstwo uprawia również jego brat, Gorka Izagirre.
Osiągnięcia.
Opracowano na podstawie:

</doc>
<doc id="2670221" url="https://pl.wikipedia.org/wiki?curid=2670221" title="Jon Izaguirre">
Jon Izaguirre



</doc>
<doc id="2670223" url="https://pl.wikipedia.org/wiki?curid=2670223" title="Zespół mieszkalny przy ul. Wierzbięcice 49-59 w Poznaniu">
Zespół mieszkalny przy ul. Wierzbięcice 49-59 w Poznaniu

Zespół mieszkalny przy ul. Wierzbięcice 49-59 – zespół kamienic, zrealizowany w 1910, w ramach intensywnej rozbudowy włączonej do Poznania w 1900, Wildy. Znajduje się przy ul. Wierzbięcice, pomiędzy Rynkiem Wildeckim, a ul. św. Jerzego.
Tereny Wildy stały się, po włączeniu do miasta, bardzo atrakcyjne pod względem budowlanym. Były szczególnie popularne wśród licznie powstających spółdzielni mieszkaniowych, budujących tanie mieszkania dla urzędników oraz robotników rozwijających się prężnie wildeckich i dębieckich zakładów przemysłowych. W tym rejonie działała m.in. pierwsza w mieście spółdzielnia mieszkaniowa – Spar- und Bauverein.
Domy przy ul. Wierzbięcice 49-59 zbudowała Spółdzielnia Mieszkaniowa Urzędników Niemieckich ("Deutscher Beamter-Wohnungs-Bau-Verein"). Projektantem był silnie związany z wildeckim ruchem spółdzielczym Joseph Leimbach. Dość monumentalne fasady tych czterokondygnacyjnych kamienic mają silnie zgeometryzowane formy, dążące już ku modernizmowi, a także bardzo zredukowaną ornamentykę. Zamiast oficyn dysponują krótkimi tylnymi skrzydłami (podobnie, jak niektóre realizacje we współczesnym zespole Johow Gelände). Mieszkania posiadają po dwa lub trzy pokoje.

</doc>
<doc id="2670265" url="https://pl.wikipedia.org/wiki?curid=2670265" title="Stacja benzynowa na Rynku we Wrocławiu">
Stacja benzynowa na Rynku we Wrocławiu

Stacja benzynowa na Rynku we Wrocławiu − zlikwidowana stacja benzynowa zlokalizowana na wrocławskim Rynku, na pl. Gołębim.
Historia.
Projekt zlokalizowania na Rynku stacji benzynowej pojawił się pod koniec lat 20. Rozpisano konkurs architektoniczny na projekt stacji. Początkowo planowano zlokalizować ją w północnej części pl. Gołębiego. Jednym z projektantów biorących udział w konkursie był architekt Alfred Hinderlich, który zaprojektował sześciostanowiskową stację, której lico dopasowane było do północnej linii zabudowy bloku śródrynkowego. Hinderlich zaprojektował zadaszenie dystrybutorów wsparte na trzech kolumnach, a w budynku stacji pomieszczenia administracyjne i dwa sklepy.
Ostatecznie projekt upadł, a w 1930 r. rozpoczęto budowę stacji po południowej stronie pl. Gołębiego, naprzeciwko kamienicy nr 13. Autorem zrealizowanego projektu był Ludwig Moshamer, który zaprojektował stację dwustanowiskową o szerokości sześciu metrów i długość czterech, przykrytą lekko ukośnym dachem wspartym na dwóch słupach. W budynku stacji Moshamer zaprojektował jedynie punkt sprzedaży gazet.
Stacja była własnością przedsiębiorstwa „OLEX Deutsche Benzin und Petroleum”, a po II wojnie światowej i przejęciu miasta przez Polskę Centrala Produktów Naftowych.
W 1967 roku przeprowadzono remont budynku, w ramach którego m.in. usunięto marblitowe płytki z elewacji i wymalowano stację w biało-niebieskie barwy CPN.
27 lipca 1973 roku prezydium Dzielnicowej Rady Narodowej Wrocław-Stare Miasto podjęło decyzję o rozbiórce stacji benzynowej na Rynku wraz z całą infrastrukturą i uporządkowaniu terenu do końca kwietnia 1974 roku, ponieważ istnienie stacji uznano za sprzeczne z wymogami urbanistyczno-architektonicznymi dla Rynku. CPN nie sprzeciwiało się decyzji, jedynie w lutym 1974 roku zwróciło się z prośbą o pozostawienie w ziemi dwóch zbiorników paliwa, gdyż koszt ich wydobycia uznano za zbyt wysoki. Zgoda na pozostawienie pojemników została wyrażona, Urząd Dzielnicowy nakazał jedynie zapełnienie ich piaskiem.

</doc>
<doc id="2670267" url="https://pl.wikipedia.org/wiki?curid=2670267" title="William Howard (wicehrabia Stafford)">
William Howard (wicehrabia Stafford)

William Howard (ur. 30 listopada 1614 w Londynie; zm. 29 grudnia 1680 tamże) – angielski arystokrata, wicehrabia Stafford, Błogosławiony Kościoła katolickiego.
Życiorys.
Był trzecim synem hrabiego Thomasa Howarda. Po śmierci ojca odziedziczył tytuł barona Stafford. Studiował w St John’s College na Uniwersytecie Cambridge.
W czasie angielskiej wojny domowej stanął po stronie rojalistów. W 1678 roku został przez Tytusa Oatesa oskarżony o udział spisku przeciwko Karolowi II Stuartowi. Po dwuletnim uwięzieniu został skazany na śmierć i stracony.
W 1929 roku został beatyfikowany przez papieża Piusa XI.

</doc>
<doc id="2670296" url="https://pl.wikipedia.org/wiki?curid=2670296" title="Cessna 185">
Cessna 185

Cessna 185 – samolot turystyczny amerykańskiej firmy Cessna, znany również jako Skywagon, został oblatany w 1960 roku. Produkcja zakończyła się w 1985 roku i nie została wznowiona w latach 90. wraz z pozostałymi modelami wyposażonymi w podwozie z kółkiem tylnym jak 180 i 170.
Konstrukcja.
Płatowiec jest konstrukcji całkowicie metalowej, wykonany z aluminium. Kadłub konstrukcji półskorupowej, z poszyciem nitowanym do wręg i podłużnic. Skrzydła wsparte zastrzałem, podobnej konstrukcji, z poszyciem nitowanym do dźwigarów i podłużnic. Podwozie w układzie klasycznym, podwozie główne wykonane ze stali sprężynującej, podwozie tylne składało się ze sterowalnego kółka zamocowanego do rury stalowej. Cessna 185 jest przystosowana do montażu pływaków lub nart zamiast konwencjonalnego podwozia.
Wersje.
Na podstawie Certyfikatu Typu

</doc>
<doc id="2670342" url="https://pl.wikipedia.org/wiki?curid=2670342" title="Cryptocaris hootchi">
Cryptocaris hootchi

Cryptocaris hootchi – wymarły gatunek łopatonoga z rodziny Tesnusocarididae. Został po raz pierwszy opisany przez Fredericka R. Schrama w 1974 roku. Jest to jedyny odkryty gatunek z rodzaju Cryptocaris Jego skamieliny odnaleziono w stanie Illinois w USA, datowane są na środkowy pensylwan.

</doc>
<doc id="2670386" url="https://pl.wikipedia.org/wiki?curid=2670386" title="Cmentarz rzymskokatolicki w Hannie">
Cmentarz rzymskokatolicki w Hannie

Cmentarz rzymskokatolicki w Hannie – cmentarz znajdujący się w miejscowości Hanna, w województwie lubelskim, w powiecie włodawskim, w gminie Hanna. Znajduje się tu drewniana kaplica św. Anny z 1880 r. oraz groby, z których najstarsze pochodzą z XIX w.
Na miejscu wcześniejszego cmentarza, przy drodze do wsi Dańce, leży kamień ze starosłowiańskim napisem wykonanym cyrylicą.

</doc>
<doc id="2670410" url="https://pl.wikipedia.org/wiki?curid=2670410" title="José María Avrial y Flores">
José María Avrial y Flores

José María Avrial y Flores − hiszpański malarz, grafik i ilustrator.
Studiował na Królewskiej Akademii Sztuk Pięknych św. Ferdynanda w Madrycie, jego nauczycielami byli José de Madrazo oraz Fernando Brambilla, na czyje zlecenie wykonał serię litografii przedstawiających króla Hiszpanii. Był dyrektorem Akademii Sztuk Pięknych w Segowii i członkiem Królewskiej Akademii Sztuk Pięknych Św. Ferdynanda i Królewskiej Akademii Sztuk Pięknych San Carlos w Walencji.
Malował głównie pejzaże, jako grafik i ilustrator był stałym współpracownikiem kilku redakcji, m.in. tygodnika "Semanario Pintoresco Español". Wydał książkę "Malownicza Segowia". Stworzył również serie rysunków przedstawiających zabytkowe budynki, np. architekturę Asturii (1847). Przygotowywał również scenografie dla lokalnych uroczystości.

</doc>
<doc id="2670429" url="https://pl.wikipedia.org/wiki?curid=2670429" title="NASCAR Grand National Series 1960">
NASCAR Grand National Series 1960

Sezon 1960 w wyścigach NASCAR rozpoczął się 8 listopada 1959 a zakończył 30 października 1960. Zwyciężył Rex White, który zdobył 21164 punktów w klasyfikacji generalnej (zwyciężał 6-krotnie).

</doc>
<doc id="2670452" url="https://pl.wikipedia.org/wiki?curid=2670452" title="Marcin Małek">
Marcin Małek

Marcin Małek, również piszący pod pseudonimem literackim Martin Smallridge (ur. 24 lutego 1975 w Warszawie) – polski poeta i publicysta, publikował w kwartalnikach „Fronda”, „Tygiel Kultury”, „Akcent”, oraz w miesięcznikach „Nowe Państwo”, „Stosunki Międzynarodowe”, „Opcja na prawo”. Laureat dorocznej nagrody (za rok 2012) czasopisma "Poetry&amp;Paratheatre" w dziedzinie sztuki, w kategorii Wiersz Roku (utwór „Bieg – czyli list do współczesnych”). Od 2006 roku mieszka i pracuje w Dublinie w Irlandii.
O twórczości.
W ostatnich latach Małek poświęcił się głównie poezji, jak mawia: „od reszty powrócił do siebie”, a jedyne „co ma, to moc słowa i tę brzemienną świadomość…”. O poezji mówi, że „jest zrywem, czymś nieuchwytnym i mało powiedzieć niewytłumaczalnym. Jest drogą w nieznane, wciąż zadaje pytania i bardzo rzadko słyszy odpowiedzi. A więc być poetą znaczy nie więcej, niż błądzić i pytać o drogę.”. Jego zdaniem poezja to „taki magazyn historycznych osobliwości, w którym na wszelki wypadek trzymamy rzadko używane słowa, a poeci to robotnicy, którzy używają tych słów jako surowca. Szkopuł w tym, że pracują tak jakby po omacku, bo z takim budulcem nigdy nie można mieć pewności i trudno przewidzieć co wypadnie z taśmy.”. O poetach wyraża się ostrożnie, mówiąc, że mieszkają „gdzieś tam, gdzie my, zwykli śmiertelnicy nie mamy wstępu – po drugiej stronie, pośród zaklęć, mitów i legend. Jego zdaniem poeta „jest trochę jak ów nieszczęsny Ikar, którego lot i upadek stanowią szeroko rozpowszechniony symbol ludzkiego dążenia do realizacji zamyślonych celów wbrew naturalnym porządkom świata. Chcemy w nim widzieć tego, kto w pogoni za rzeczywistością, jest w pełni świadomy swojej straszliwej odpowiedzialności i zawsze wierny jakiejś idei, śmiało wkracza tam, gdzie żaden z pozoru normalny człowiek nie ośmieliłby się wejść, ponieważ przeszkadza mu w tym jego „Ja”. Poeta (żyjąc w nas) ma ich tysiące – trwa w wiecznym locie – upada aby się wznieść, wznosi się aby upaść. I tak bez końca, przechodzi z jednego wymiaru w drugi, stając się swoim zwielokrotnieniem […]”. Małek mówi o sobie, że niekiedy bywa „postacią zmyśloną”, albo, że „obcuje z duchami”, a także, że „pod naporem niektórych słów, zwyczajnie „nie umie być sobą”
Publikacje.
Publikacje książkowe.
"Fabryka słów w stu jeden wierszach" Wyd. Miniatura, Kraków 2010. 
"My wszyscy z wierszy". Wyd. Miniatura, Kraków 2011. 
"Z powiek opłatki krwi". Wyd. Miniatura, Kraków 2011. 
"Spomiędzy rzeczy". Wyd. Miniatura, Kraków 2012. 
"Pamiętnik z niedokończonej wyprawy". Wyd. Miniatura, Kraków 2012. 
"Nazwijcie mnie idiotą". Wyd. Miniatura, Kraków 2012. 
"Jedną nogą". Wyd. Miniatura, Kraków 2013. 
"Na życie i śmierć poety." Wyd. Lyrics, Lublin 2015 
"For life and death of a poet." Wyd. Lyrics, Lublin 2015 
"Znaki żywego alfabetu." Wyd. Lyrics, Lublin 2015 
"Najgorsze jest pierwsze sto lat i inne dialogi." Wyd. Lulu.com 2015 
"Ponad miarę ludzkiej materii". Wyd. Lulu.com 2015 
"Anthology of slavic poetry". Piotr Kasjas Lulu.com, 16 października 2016. , wiersze na str. 161-165.
"We'll go asleep. Poems and ballads". Wyd. Lyrics, 2020 Portlaoise. , ASIN : B08NF32F8N Lyrics 2020"
"Breaking through the inky night: On trivial yet deadly serious matters." Wyd. Lyrics Editorial House, May 13, 2021, Portlaoise. , ASIN : B094TG1P6W Lyrics 2021". Wydane pod pseudonimem Martin Smallridge
"The mills kept grinding". Wyd. Lyrics Editorial House, August 25, 2021, Portlaoise. , ASIN : B09DMXTHMR Lyrics Editorial House 2021". Wydane pod pseudonimem Martin Smallridge
Periodyki.
„Fronda” nr 29, wiosna 2003
"Chcemy znać ostatnią wersję prawdy"
„Fronda” nr 31, Boże Narodzenie 2003
"Kto nie widział, ten nie zrozumie"
Kwartalnik „Akcent” nr 4 (94) 2003
"Od Puszkina do Czuchraja. Literackie szkice o Rosji"
„Stosunki Międzynarodowe”:
"Terroryzm medialny – Nowa forma komunikacji międzyludzkiej", wrzesień 2004
"Trzy maski na jedną twarz", październik 2004
"Kłopotliwy Karzeł w Cieniu Giganta", październik 2004
"Kto się boi Sharona?", listopad 2004
"Zaolzie i Spisz", kwiecień 2005
"Rosyjskie a priori", maj 2005
„Tygiel Kultury” nr 10-12/2004
"Apokalipsa po rosyjsku"
„Fronda” nr 35, wiosna 2005
"Rosyjski übermensch"
„Opcja na prawo” nr 10/46, październik 2005
"Rosja jak «dzika Bela»"
„Opcja na prawo” nr 11/47, listopad 2005
"Gwiazdozbiór smoka"
„Tygiel Kultury” nr 10-12/2005
"Gwiazdozbiór smoka"
„Nowe Państwo” nr 1 (361), zima 2006
"Wiek Smoka"
„Opcja na prawo” nr 1/49, styczeń 2006
"Brunatny wiatr odnowy"
„Tygiel Kultury” nr 1-3/2006
"Rosja jak «dzika Bela»"
"Worldpress.org" 3 sierpnia 2016
The Jedwabne Massacre of 1941: An Interview with Marcin Malek " by Teri Schure
"Worldpress.org" 12 Marca 2018
"Polish Death Camps" Controversy

</doc>
<doc id="2670487" url="https://pl.wikipedia.org/wiki?curid=2670487" title="Maria Luisa Giuseppa Vanot">
Maria Luisa Giuseppa Vanot



</doc>
<doc id="2670489" url="https://pl.wikipedia.org/wiki?curid=2670489" title="Memoriał Józefa Żylewicza 2012">
Memoriał Józefa Żylewicza 2012

40. Memoriał Józefa Żylewicza – międzynarodowy mityng lekkoatletyczny, który odbył się 26 maja na stadionie im. Sławomira Zieleniewskiego gdańskiej Akademii Wychowania Fizycznego i Sportu. Zawody zorganizował klub lekkoatletyczny Lechia Gdańsk. Podczas zawodów został rozegrany dodatkowo chód na 5000 metrów kobiet i mężczyzn w ramach Akademickich Mistrzostw Polski.

</doc>
<doc id="2670516" url="https://pl.wikipedia.org/wiki?curid=2670516" title="Maria Clara del Nino Jesus">
Maria Clara del Nino Jesus



</doc>
<doc id="2670538" url="https://pl.wikipedia.org/wiki?curid=2670538" title="Łucja &quot;Łusia&quot; Pevensie">
Łucja &quot;Łusia&quot; Pevensie



</doc>
<doc id="2670541" url="https://pl.wikipedia.org/wiki?curid=2670541" title="Pawło Kasanow">
Pawło Kasanow

Pawło (Pasza) Namazowycz Kasanow, ukr. Павло (Паша) Намазович Касанов, ros. Павел Намазович Касанов, "Pawieł Namazowicz Kasanow" (ur. 19 stycznia 1953 w Kraju Nadmorskim, Rosyjska FSRR) - ukraiński piłkarz, grający na pozycji pomocnika, trener i funkcjonariusz piłkarski.
Kariera piłkarska.
Kariera klubowa.
Urodził się na Dalekim Wschodzie, ale potem razem z rodziną przeniósł się do Mikołajowa, gdzie poszedł do szkoły. Mając 17 lat trafił do juniorskiej drużyny Sudnobudiwnyka Mikołajów. W 1971 rozpoczął karierę piłkarską w pierwszej drużynie Sudnobudiwnyka Mikołajów, ale wkrótce był zmuszony wykonywać służbę wojskową w SKA Odessa. Po zwolnieniu ze służby powrócił do Sudnobudiwnyka. W 1976 przeszedł do Łokomotywu Winnica, który później zmienił nazwę na Nywa Winnica. W 1987 bronił barw Metałurha Zaporoże, ale powrócił do Nywy Winnica. W 1990 roku zakończył karierę piłkarską w Polissia Żytomierz.
Kariera trenerska.
Po zakończeniu kariery zawodniczej rozpoczął pracę szkoleniową. Najpierw pomagał trenować rodzimy klub Nywa Winnica. Od 1995 do 2005 pracował jako Prezes amatorskiego zespołu Switanok Winnica, a w sezonie 1996/1997 prowadził wyższoligową Nywę Winnica. W 2006 objął stanowisko dyrektora wykonawczego klubu Nywa-Switanok Winnica. Od 2008 pracuje na stanowisku dyrektora sportowego Nywy Winnica.

</doc>
<doc id="2670570" url="https://pl.wikipedia.org/wiki?curid=2670570" title="Ein Harod">
Ein Harod



</doc>
<doc id="2670578" url="https://pl.wikipedia.org/wiki?curid=2670578" title="Maria Teresa de Soubiran La Louviere">
Maria Teresa de Soubiran La Louviere



</doc>
<doc id="2670586" url="https://pl.wikipedia.org/wiki?curid=2670586" title="Parabola GNU/Linux">
Parabola GNU/Linux

Parabola GNU/Linux – dystrybucja Linuksa oparta na Arch Linuksie, dostępna dla architektur i686, x86-64 i, w odróżnieniu od Arch Linuksa także dla mips64, używająca wyłącznie w pełni wolnego oprogramowania. Tak jak w Archu Parabola GNU/Linux jest dystrybucją, która stawia na łatwość konfiguracji i użytkowania. Łatwość ta nie jest jednak osiągana przez dużą liczbę graficznych konfiguratorów, a poprzez rozsądnie rozmieszczone i konstruowane pliki konfiguracyjne, skrypty i programy. Parabola GNU/Linux jest jedną z dystrybucji wymienionych przez Free Software Foundation jako całkowicie wolne dystrybucje.
Umowa społeczna projektu Parabola GNU/Linux.
O celach i kształcie projektu Parabola stanowi poniższa umowa społeczna:
"Umowa społeczna projektu Parabola GNU/Linux jest wyrazem zaangażowania w tworzenie dystrybucji oprogramowania razem ze społecznością wolnego oprogramowania oraz jej użytkownikami w szczególności. Z tego właśnie powodu, nasza umowa społeczna zawsze będzie podążała za filozofią wolnej wiedzy. Wszelkie poprawki do tej umowy społecznej muszą być zgodne z duchem Ruchu Wolnego Oprogramowania.
Historia.
Projekt Parabola został zaproponowany przez członków kanału IRC dotyczącego innej w pełni wolnej dystrybucji gNewSense w 2009 roku. Członkowie różnych społeczności Arch Linuksa, zwłaszcza hiszpańskojęzyczni, zaczęli rozwijać i utrzymywać projekt oraz dokumentację. Dzisiaj, do społeczności Paraboli należą ludzie z całego świata w tym także z Polski.
20 maja 2011 roku Parabola GNU/Linux została zaakceptowana jako kompletnie wolna dystrybucja przez GNU, stając się częścią listy w pełni wolnych dystrybucji GNU/Linuksa stworzonej przez Free Software Foundation.
W lutym 2012 Dmitrij D. Czarkoff przetestował Parabolę dla OSNews. Czarkoff pisze, że na jego komputerze pojawiło się wiele problemów ze sprzętem z powodu braku wolnego firmware'u. Czarkoff także stwierdza: "To oznacza efektywnie, że wiele urządzeń nie jest wspieranych przez Parabolę. Na przykład, po jej instalacji na moim netbooku Acer Aspire One 531h nie mogłem użyć mojego modułu bluetooth Broadcom ani intelowskiego adaptera WiFi/WiMax Link 5150. (Ciągle mogłem używać mojego HTC Magic ze zmodyfikowanym ROM-em Gingerbread jako modemu USB 3G/WiFi, jednakże posiadanie cały czas czegoś podłączonego do portu USB jest trochę denerwujące, jeśli korzysta się z laptopa, a zwłaszcza z netbooka.)" Czarkoff także krytykował brak dokumentacji dostępnej dla Paraboli. Następnie konkluduje: "Ogólne wrażenie używania Paraboli GNU/Linux jest dokładnie takie samo jak używanie Archa: jest to system z łatwym i konfigurowalnym procesem instalacji i konfiguracji, a także posiada dobry wybór pakietów wolnego oprogramowania. Jednakże z powodu braku dokumentacji, wygoda użytkowania spada, nie mniej jednak dokumentacja Arch Linuksa może być użyta do konfiguracji i rozszerzania Paraboli. Gdyby mój sprzęt na to pozwolił, prawdopodobnie używałbym Paraboli."
Różnice w stosunku do Arch Linux.
Parabola używa tylko całkowicie wolnego oprogramowania z oficjalnych repozytoriów Archa dla architektur i686 oraz x86 84. Poza tym dla nie w pełni wolnych pakietów, tam gdzie to możliwe używa własnych zamienników, takich jak jądro Linux-libre zamiast standardowego jądra Linux.
W procesie filtrowania zostało usuniętych około 400 pakietów z repozytoriów Archa, które nie spełniają wymagań FSF dotyczących wolnego oprogramowania.
Z początku roku 2011 hakerzy Paraboli zaczęli rozwijać wersję tej dystrybucji dla komputerów, które używają rozwijanego w Chinach procesora Loongson.
Instalacja.
Są dwie możliwości zainstalowania Paraboli: system ten można zainstalować z obrazów ISO lub jeśli system Arch Linux jest już zainstalowany, można przemigrować do Paraboli poprzez zamianę repozytoriów Archa na repozytoria Paraboli, oraz instalując pakiet your-freedom, który konfliktuje z każdym znanym niewolnym pakietem, który nie ma swojego odpowiednika w repozytoriach Paraboli.
Repozytoria pakietów.
Programy pod postacią pakietów dla systemu Parabola GNU/Linux są trzymane podobnie jak w Arch Linux w różnych repozytoriach, z których najważniejsze to:
Aktywowanie, bądź dezaktywowanie, poszczególnych repozytoriów możliwe jest poprzez edycję pliku "/etc/pacman.conf". W tym pliku można również dodać inne, nieoficjalne serwery z pakietami. W pliku "/etc/pacman.d/mirrorlist" znajduje się lista serwerów (i jednocześnie ich priorytety).

</doc>
<doc id="2670598" url="https://pl.wikipedia.org/wiki?curid=2670598" title="Air Kazakhstan">
Air Kazakhstan

Air Kazakhstan – zlikwidowana kazachska narodowa linia lotnicza z siedzibą w Ałmaty. Po jej upadku rolę sztandarowego przewoźnika przejęła Air Astana.
Flota.
W 2004 roku w skład floty linii wchodziły samoloty Airbus A310, Boeing 737-200, Tu-154, Tu-134, Ił-86 i Jak-42.

</doc>
<doc id="2670611" url="https://pl.wikipedia.org/wiki?curid=2670611" title="Oblężenie Poznania (1657)">
Oblężenie Poznania (1657)

Oblężenie Poznania 1657.
W połowie roku 1657 Karol Gustaw podjął decyzję o przeniesieniu wojny z Polski do Danii. Po opuszczeniu Poznania przez wojska szwedzkie, ich miejsce zajęli Brandenburczycy, którzy podobnie jak ich poprzednicy kontynuowali politykę rabunków i pustoszenia Wielkopolski. W odpowiedzi na to, w rejon Poznania nadciągnęła tłumnie szlachta wielkopolska, która podjęła oblężenie załogi brandenburskiej. Doszło do krwawych potyczek pospolitego ruszenia a artyleria generała Krzysztofa Grodzickiego zadawała coraz większe szkody Brandenburczykom. Do najkrwawszych walk doszło w rejonie pomiędzy rzeką Wartą a kościołem katedralnym. W trakcie walk Brandenburczycy spalili kilka miejskich kościołów, w tym kościół farny. Wkrótce Polakom udało się zrzucić most na Warcie, wskutek czego przeciwnik utracił dostęp do łąk położonych koło katedry i dostarczających im paszy dla koni. Nie mogąc doczekać się nadejścia odsieczy, komisarz Wedige von Bunin wraz ze swoimi dowódcami podjął decyzję o rozpoczęciu rozmów kapitulacyjnych. Ugodę zawarto pod koniec sierpnia. Dnia 28 sierpnia 1657 r. po dwóch miesiącach oblężenia, 1200 Brandenburczyków opuściło Poznań, w ślad za nimi wyruszyły załogi z Kórnika oraz Kościana (ok. 800 ludzi). Po dwóch latach obcego panowania Poznań dostał się ponownie w ręce polskie. 

</doc>
<doc id="2670616" url="https://pl.wikipedia.org/wiki?curid=2670616" title="Pomnik Dzieci Wrzesińskich we Wrześni">
Pomnik Dzieci Wrzesińskich we Wrześni

Pomnik Dzieci Wrzesińskich – znajduje się we Wrześni na miejscu gdzie ul. Sienkiewicza przechodzi w ul. Harcerską. Upamiętnia wydarzenia ze strajku dzieci wrzesińskich w latach 1901–1902. Został ufundowany przez społeczeństwo ziemi wrzesińskiej w 74 rocznicę tych wydarzeń. Jego odsłonięcie nastąpiło 31 maja 1975. Autorem pomnika jest poznański rzeźbiarz i plastyk Jerzy Sobociński.
Lokalizacja oraz forma pomnika.
Pomnik znajduje się na skwerze, na miejscu gdzie ul. Sienkiewicza przechodzi w ul. Harcerską. Zajął on miejsce znajdującego się tu wcześniej obelisku z tablicą pamiątkową odzyskania Niepodległości 28 grudnia 1918 oraz umieszczonej na szczycie skromnej rzeźby orła polskiego. Został wykonany z szarego betonu. Pomnik przedstawia grupę 9 dzieci. Umieszczono na nim napis w brzmieniu: BOHATERSKIM DZIECIOM WRZESIŃSKIM BRONIĄCYM MOWY POLSKIEJ W STRAJKU SZKOLNYM 1901-1902. SPOŁECZEŃSTWO MIASTA I POWIATU WRZESIŃSKIEGO W HOŁDZIE 1975. 
Przy pomniku znajduje się mniejszy obelisk upamiętniający powstanie wielkopolskie 1918-1919 oraz powstanie wielkopolskie 1848 roku z okresu Wiosny Ludów. Znajduje się na nim Wielkopolski Krzyż Powstańczy oraz napisy w brzmieniu: WRZEŚNIA - ZDZIECHOWA - DOLINA NOTECI 1918-1919 i MIŁOSŁAW - SOKOŁOWO 1848.
U stóp pomnika znajduje się tablica upamiętniająca złożenie hołdu Dzieciom Wrzesińskim w 100 rocznicę strajku (2001) przez ówczesnego Marszałka Sejmu Rzeczypospolitej Polskiej Macieja Płażyńskiego. 
Uroczystość odsłonięcia.
Odsłonięcie pomnika nastąpiło 31 maja 1975. W uroczystościach wzięli udział przedstawiciele władz wojewódzkich, lokalnych i partyjnych. Przybyły także dwie uczestniczki strajku: Walentyna Wyrwas-Klimas i Kazimiera Mularczyk-Głębocka. Harcerzy, młodzież szkolną oraz społeczeństwo przywitał komendant Hufca ZHP Września im. Dzieci Wrzesińskich hm. Jan Majewski. Znaczenie rocznicy strajku Dzieci Wrzesińskich, a także ich bohaterską i patriotyczną postawę w walce o język polski w szkole, omówił przewodniczący Powiatowego Komitetu Frontu Jedności Narodu Marian Kujawski. Odsłonięcia pomnika dokonał sekretarz KW PZPR w Poznaniu Bogdan Gawroński, a zuchy i harcerze złożyli ślubowanie oraz zadeklarowali swoją opiekę nad pomnikiem.
Rola dzieci wrzesińskich w dziejach Wrześni.
Słynny strajk uczniów we Wrześni odbył się w latach 1901–1902. Skierowany był przeciw germanizacji szkoły, głównie przeciw modlitwie i nauce religii w języku niemieckim. Obejmował również protest rodziców przeciw biciu dzieci przez pruskie władze szkolne.
Strajk rozpoczął się 20 maja 1901, kiedy niemiecki nauczyciel wymierzył karę cielesną dzieciom za odmowę odpowiadania w języku niemieckim na lekcji religii. Zastrajkowało wówczas 118 uczniów i uczennic. Ich rodziców władze niemieckie ukarały więzieniem i grzywnami. Przywódcą duchowym strajku był ks. Jan Laskowski.

</doc>
<doc id="2670624" url="https://pl.wikipedia.org/wiki?curid=2670624" title="BTC">
BTC



</doc>
<doc id="2670635" url="https://pl.wikipedia.org/wiki?curid=2670635" title="System rakietowy Polaris">
System rakietowy Polaris



</doc>
<doc id="2670654" url="https://pl.wikipedia.org/wiki?curid=2670654" title="Minodora Cliveti">
Minodora Cliveti

Minodora Cliveti (ur. 24 października 1955 w Adjud) – rumuńska polityk i prawniczka, deputowana do Parlamentu Europejskiego VII kadencji.
Życiorys.
W 1978 ukończyła studia prawnicze na Uniwersytecie Aleksandra Jana Cuzy w Jassach. W ramach stypendiów międzynarodowych kształciła się w 1991 w zakresie praw człowieka na Columbia University i University of Birmingham. Praktykowała w zawodzie prawnika w Bacău, od połowy lat 90. pracowała jako urzędniczka w Ministerstwie Spraw Zagranicznych. Od 1993 działała w Rumuńskiej Partii Socjaldemokratycznej, z którą w 2001 współtworzyła Partię Socjaldemokratyczną.
W latach 2000–2008 przez dwie kadencje sprawowała mandat posłanki do Izby Deputowanych. Reprezentowała krajowy parlament w Zgromadzeniu Parlamentarnym Rady Europy. W 2012 objęła mandat posłanki do Parlamentu Europejskiego VII kadencji, zastępując powołaną w skład rządu Rovanę Plumb. Przystąpiła do grupy Postępowego Sojuszu Socjalistów i Demokratów.

</doc>
<doc id="2670703" url="https://pl.wikipedia.org/wiki?curid=2670703" title="Quid pro quo (film)">
Quid pro quo (film)

Quid pro quo to amerykański film fabularny z 2008 roku, napisany i wyreżyserowany przez Carlosa Brooksa. Światowa premiera obrazu miała miejsce w styczniu 2008 podczas Sundance Film Festival.

</doc>
<doc id="2670733" url="https://pl.wikipedia.org/wiki?curid=2670733" title="Ariwara no Muneyana">
Ariwara no Muneyana

 – najstarszy syn Ariwary no Narihiry, brat Ariwary no Shigeharu. Japoński poeta i dworzanin, tworzący w okresie Heian. Służył cesarzom Seiwa, Yōzei, Kōkō, Uda, i prawdopodobnie także Daigo. Pełnił m.in. funkcję namiestnika prowincji Chikuzen. Zaliczany do Trzydziestu Sześciu Średniowiecznych Mistrzów Poezji. Cztery poematy jego autorstwa zamieszczone zostały w "Kokin wakashū", cesarskiej antologii poezji okresu Heian, zleconej w 905 roku.
Synem Ariwary no Muneyany był Ariwara no Motokata, również dworzanin i poeta.

</doc>
<doc id="2670747" url="https://pl.wikipedia.org/wiki?curid=2670747" title="Zespół Szkół Energetycznych im. prof. Kazimierza Drewnowskiego w Lublinie">
Zespół Szkół Energetycznych im. prof. Kazimierza Drewnowskiego w Lublinie

Zespół Szkół Energetycznych im. profesora Kazimierza Drewnowskiego w Lublinie – publiczna szkoła ponadgimnazjalna w Lublinie, założona w 1914 roku, kształcąca specjalistów dla energetyki województwa lubelskiego.
Historia.
Historia Zespołu Szkół Energetycznych sięga czasów rozbiorowych, kiedy to w 1914 roku z inicjatywy Stanisława Śliwińskiego (działacza oświatowego i spółdzielczego, a w latach 1919–1921 ministra aprowizacji w niepodległej Polsce), zatwierdzono statut Prywatnej Szkoły Rzemieślniczej im. Stanisława Syroczyńskiego. Zajęcia w Szkole Rzemieślniczej rozpoczęły się z opóźnieniem na skutek wybuchu I wojny światowej w roku szkolnym 1915/1916. W 1935 roku utworzono prywatne Gimnazjum Mechaniczne a w 1937 prywatne Gimnazjum Elektryczne. W 1939 roku Niemcy zajęli budynek szkoły, warsztaty oraz aresztowali wielu nauczycieli i uczniów.
Po wyzwoleniu Lublina spod okupacji hitlerowskiej, w roku 1944, szkoła wznowiła działalność jako Gimnazjum Mechaniczne im. S. Syroczyńskiego z wydziałem elektrycznym. Szkoła mieściła się w prywatnym budynku ul. Czwartek 3, część warsztatów znajdowała się w barakach przy ul. Długosza 6. Obok Gimnazjum Elektrycznego w roku 1946 rozpoczęło działalność Liceum Elektryczne, a szkoła zmieniła nazwę na: Szkoła Przemysłowa im. Stanisława Syroczyńskiego w Lublinie.
7 stycznia 1950 r. w miejsce istniejącej szkoły prywatnej powołany został państwowy zbiorczy zakład o nazwie Państwowe Szkoły w Lublinie. W tym samym roku na skutek reorganizacji szkolnictwa zawodowego w miejsce zbiorczego zakładu szkolnego powstała Zasadnicza Szkoła Elektryczna i Metalowa oraz Technikum Energetyczne i Mechaniczne podległe Ministerstwu Przemysłu Maszynowego. W roku 1953 patronat nad szkołami elektrycznymi objęło Ministerstwo Energetyki. W roku 1958 ukończono budowę nowego gmachu dla Technikum Energetycznego na terenie Zakładów Energetycznych przy ul. Długiej, do którego wprowadzono Technikum Energetyczne z ul. Czwartek 3 oraz Zasadniczą Szkołę Elektryczną z ul. 22 lipca jako oddzielne jednostki szkolne. Od roku 1960 jako jedna placówka szkoła funkcjonuje w budynku przy ul. Długiej 6. W 1975 roku otrzymała nazwę Zespołu Szkół Energetycznych. Od 1994 roku patronem ZSE jest prof. Kazimierz Drewnowski.
Kierunki kształcenia.
W skład Zespołu wchodzą 3 placówki o kierunkach kształcenia:

</doc>
<doc id="2670771" url="https://pl.wikipedia.org/wiki?curid=2670771" title="Pomnik 68 Pułku Piechoty we Wrześni">
Pomnik 68 Pułku Piechoty we Wrześni

Pomnik 68 Pułku Piechoty we Wrześni – pomnik znajdujący się we Wrześni przy skrzyżowaniu ulicy Słowackiego i Wojska Polskiego. Upamiętnia udział żołnierzy 68 pułku piechoty, który stacjonował w latach II Rzeczypospolitej we Wrześni, w wojnie obronnej Polski we wrześniu 1939.
Historia.
Pomnik powstał z inicjatywy Koła Miłośników Ziemi Wrzesińskiej w celu uczczenia pamięci poległych żołnierzy 68 pułku piechoty w kampanii wrześniowej 1939. Odsłonięcie pomnika miało miejsce 20 października 1974. W imieniu egzekutywy Komitetu Wojewódzkiego Polskiej Zjednoczonej Partii Robotniczej dokonał tego Józef Cichowlas – I sekretarz Komitetu Powiatowego. Szczególnym momentem w trakcie uroczystości było zapalenie symbolicznego znicza przez żony poległych nad Bzurą żołnierzy: sierżanta Franciszka Kempskiego i Franciszka Bulińskiego. Uroczystość została przygotowana i przeprowadzona dzięki pomocy finansowej wrzesińskiego Cechu Rzemiosł Różnych, Spółdzielni Inwalidów, Zakładu Stokbet, Przedsiębiorstwa Budownictwa Rolniczego we Wrześni i Państwowego Gospodarstwa Rolnego Chwalibogowo. W 1984 nastąpiła przebudowa pomnika, w wyniku której uzyskał obecny wygląd.
Opis.
Pomnik ma postać ostrokołu pośrodku którego znajduje się granitowy głaz. Na głazie znajduje się metalowa tablica, na której umieszczono stylizowany wizerunek Orderu Virtuti Militari z orłem bez korony oraz napis: WIECZNA CHWAŁA BOHATERSKIM ŻOŁNIERZOM 68 PUŁKU KTÓRZY W WOJNIE OBRONNEJ 1939 R. CHLUBNIE WYPEŁNILI OBOWIĄZEK W OBRONIE OJCZYZNY. SPOŁECZEŃSTWO POW. I M. WRZEŚNI. Metalowy złom na tablicę zebrano na polach bitwy nad Bzurą, odlew według projektu A. Krzemińskiej wykonali studenci Politechniki Szczecińskiej. U stóp głazu znajduje się granitowa tablica z nazwiskami żołnierzy 68 Pułku Piechoty w kolejności alfabetycznej, którzy "polegli w pierwszych dniach wojny obronnej 1939 roku". Do pomnika powadzą schody, na których umieszczono granitową kostką brukową napis: 68 PUŁK PIECHOTY 1919-1939. Na tablicy wyryta jest również odznaka pułku. Z lewej strony pomnika znajduje się znicz, którego podstawa z lastriko nawiązuje do róży Porajów znajdującego się w herbie Wrześni. Po prawej stronie pomnika zlokalizowany jest maszt z flagą Polski.
Upamiętnienie 68 pułku piechoty we Wrześni.
68 pułk piechoty upamiętnia we Wrześni prócz pomnika:
Miejsca pamięci w pobliżu.
W pobliżu pomnika znajdują się następujące miejsca pamięci:

</doc>
<doc id="2670800" url="https://pl.wikipedia.org/wiki?curid=2670800" title="Nir Klinger">
Nir Klinger

Nir Klinger (hebr. ניר קלינגר, ur. 25 maja 1966 w Hajfie) – izraelski piłkarz grający na pozycji pomocnika. W swojej karierze rozegrał 83 mecze w reprezentacji Izraela i strzelił w nich 2 gole. 
Kariera klubowa.
Karierę piłkarską Klinger rozpoczynał w klubie Maccabi Hajfa. W 1984 roku awansował do kadry pierwszej drużyny i wtedy też zadebiutował w niej w pierwszej lidze izraelskiej. W debiutanckim sezonie wywalczył z Maccabi swój pierwszy w karierze tytuł mistrza Izraela. W sezonie 1988/1989 zdobył swój drugi tytuł mistrzowski z klubem z Hajfy.
W 1990 roku Klinger odszedł do Maccabi Tel Awiw. W sezonie 1991/1992 odniósł z nim swój pierwszy sukces, gdy wywalczył mistrzostwo Izraela. W 1995 i 1996 roku także zostawał z Maccabi mistrzem kraju. Wraz z Maccabi zdobył też dwa Puchary Izraela (1994, 1996) oraz Puchar Toto (1993). Po sezonie 1997/1998 zakończył karierę piłkarską z powodu kontuzji.
Kariera reprezentacyjna.
W reprezentacji Izraela Klinger zadebiutował 18 lutego 1987 roku w zremisowanym 1:1 towarzyskim meczu z Irlandią Północną, rozegranym w Ramat Gan. W swojej karierze grał między innymi w: eliminacjach do MŚ 1990, MŚ 1994, Euro 96 i MŚ 1998. Od 1987 do 1997 roku rozegrał w kadrze narodowej 83 mecze i strzelił 2 gole.
Kariera trenerska.
Po zakończeniu kariery piłkarskiej Klinger został trenerem. W 2000 roku objął Beitar Beer Szewa, a w 2002 roku został trenerem Maccabi Tel Awiw. W sezonie 2002/2003 doprowadził go do wywalczenia tytułu mistrza Izraela, a w sezonie 2004/2005 - do zdobycia Pucharu Izraela. Następnie Klinger pracował na Cyprze: w Enosis Neon Paralimni, AEK Larnaka, AEP Pafos, AEL Limassol i Nei Salaminie. W 2010 roku wrócił do Izraela i objął Hapoel Beer Szewa. W 2012 roku prowadził ponownie Enosis Neon Paralimni, a następnie został zatrudniony w Hapoelu Hajfa.

</doc>
<doc id="2670803" url="https://pl.wikipedia.org/wiki?curid=2670803" title="Kazimierz Dziurzyński">
Kazimierz Dziurzyński

Kazimierz Józef Dziurzyński (ur. 1 marca 1891 w Krakowie, zm. wiosną 1940 w Katyniu) – pułkownik dyplomowany piechoty Wojska Polskiego, kawaler Orderu Virtuti Militari, ofiara zbrodni katyńskiej.
Życiorys.
Kazimierz Józef Dziurzyński urodził się 1 marca 1891 roku w Krakowie, w rodzinie Jana i Bronisławy z Wormskich. Ukończył Akademię Handlową w Krakowie. Był członkiem Związku Strzeleckiego.
W czasie I wojny światowej walczył w szeregach Legionów Polskich. Był żołnierzem 2 pułku piechoty Legionów, ranny 9 marca 1915 pod Bortnikami, a następnie oficerem 6 pułku piechoty Legionów. 18 sierpnia 1916 roku awansował na chorążego, a 1 stycznia 1917 roku na podporucznika.
W latach 1920–1921 pełnił służbę w Dowództwie Okręgu Generalnego „Kraków” i w Naczelnym Dowództwie, pozostając na ewidencji 6 pułku piechoty Legionów. 15 lipca 1920 został zatwierdzony z dniem 1 kwietnia 1920 w stopniu majora, w piechocie, w „grupie byłych Legionów Polskich”.
3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 475. lokatą w korpusie oficerów piechoty. Jego oddziałem macierzystym był nadal 6 pp Leg. Obok stopnia wojskowego przysługiwał mu wówczas tytuł „adiutant sztabowy”. W latach 1922–1924 był słuchaczem III Kursu Normalnego Wyższej Szkoły Wojennej w Warszawie. 1 października 1924, po ukończeniu kursu i uzyskaniu dyplomu naukowego oficera Sztabu Generalnego, został przydzielony do Oddziału IV Sztabu Generalnego w Warszawie, pozostając oficerem nadetatowym 78 pułku piechoty w Baranowiczach. 21 sierpnia 1926 został przeniesiony do Korpusu Ochrony Pogranicza na stanowisko I oficera sztabu 5 Brygady Ochrony Pogranicza w Łachwie. 12 stycznia 1927 roku został przeniesiony do dowództwa 11 Dywizji Piechoty w Stanisławowie na stanowisko szefa sztabu. 23 stycznia 1928 roku awansował na podpułkownika ze starszeństwem z dniem 1 stycznia 1928 i 45. lokatą w korpusie oficerów piechoty. 5 listopada 1928 roku ogłoszono jego przeniesienie do 26 pułku piechoty w Gródku Jagiellońskim na stanowisko dowódcy batalionu. W 1929 roku został przesunięty na stanowisko zastępcy dowódcy tego oddziału. W 1930 roku został wyznaczony na stanowisko szefa sztabu Dowództwa Okręgu Korpusu Nr X w Przemyślu. W 1934 roku objął dowództwo 19 pułku piechoty Odsieczy Lwowa we Lwowie. Razem z nim na stanowisko zastępcy dowódcy pułku został wyznaczony ppłk dypl. Ludwik Lepiarz. We wrześniu 1939 roku był komendantem Miasta Łodzi. Na stopień pułkownika został mianowany ze starszeństwem z 19 marca 1938 i 2. lokatą w korpusie oficerów piechoty. Nie założył rodziny.
W czasie kampanii wrześniowej 1939 roku dostał się do niewoli radzieckiej. Przebywał w obozie w Kozielsku. Wiosną 1940 roku został zamordowany przez funkcjonariuszy NKWD w Katyniu i tam pogrzebany. Od 28 lipca 2000 roku spoczywa na Polskim Cmentarzu Wojennym w Katyniu.
Postanowieniem nr 112-48-07 Prezydenta RP Lecha Kaczyńskiego z 5 października 2007 roku został awansowany pośmiertnie do stopnia generała brygady. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2670811" url="https://pl.wikipedia.org/wiki?curid=2670811" title="Bratja Daskałowi">
Bratja Daskałowi

Bratja Daskałowi (bułg. "Братя Даскалови") – wieś w środkowej Bułgarii, w obwodzie Stara Zagora. Centrum administracyjne gminy Bratja Daskałowi. Według danych Narodowego Instytutu Statystycznego, 31 grudnia 2011 roku wieś liczyła 695 mieszkańców.
Historia.
Miejscowość Bratja Daskałowi powstała w 1956 roku z połączenia dwóch wsi (Grozdowo i Wojnicite) po obu brzegach rzeki Omurowskiej. Nazwa została nadana na cześć trzech braci Daskałowów, rozstrzelanych za uczestnictwo w komunistycznym powstaniu w 1923 roku.
Infrastruktura społeczna.
We wsi znajduje się kmetstwo, domy kultury Pejczo Minewa, centrum młodzieży, dom opieki społecznej oraz szkoła podstawowa Christo Botewa.

</doc>
<doc id="2670834" url="https://pl.wikipedia.org/wiki?curid=2670834" title="Ivica Brzić">
Ivica Brzić

Ivan „Ivica” Brzić (ur. 28 maja 1941 w Nowym Sadzie, zm. 2 czerwca 2014) – piłkarz serbski grający podczas kariery na pozycji pomocnika.
Kariera klubowa.
Karierę piłkarską Ivica Brzić rozpoczął w klubie FK Novi Sad w 1961. Po spadku klubu z Nowego Sadu do drugiej ligi w 1964 przeszedł do Željezničara Sarajewo, z którego po paru miesiącach odszedł do Vojvodiny Nowy Sad. W sezonie 1965/1966 zdobył z nią w mistrzostwo Jugosławii. W 1972 Brzić wyjechał z Jugosławii do Austrii i został zawodnikiem drugoligowego Alpine Donawitz. Dobra gra w Donawitz zaowocowała transferem do ówczesnego mistrza Austrii – VÖEST Linz w 1974. W VÖEST zakończył karierę piłkarską w 1977.
Kariera reprezentacyjna.
Jedyny raz w reprezentacji Jugosławii Brzić wystąpił 18 września 1966 w przegranym 1:2 towarzyskim spotkaniu z ZSRR. W 1968 roku został powołany do kadry Jugosławii na Mistrzostwa Europy 1968, na którym Jugosławia wywalczyła wicemistrzostwo Europy.
Kariera trenerska.
Karierę trenerską Brzić rozpoczął w swoim ostatnim klubie VÖEST Linz. W latach 80. prowadził Vojvodinę oraz hiszpańskie: Osasuna Pampeluna i RCD Mallorca.
W 1991 wyjechał do Peru o przez prawię dekadę prowadził tamtejsze kluby: Universitario Lima, Alianzę Lima i Sport Boys Callao. Z Univesitario dwukrotnie zdobył mistrzostwo Peru w 1992 i 1993, a z Alianzą w 2001. W połowie lat. powrócił na krótko do Hiszpanii, gdzie prowadził Real Oviedo i Hérculesa Alicante. Karierę trenerską zakończył w Vojvodinie w 2008.

</doc>
<doc id="2670837" url="https://pl.wikipedia.org/wiki?curid=2670837" title="Ivan Brzić">
Ivan Brzić



</doc>
<doc id="2670844" url="https://pl.wikipedia.org/wiki?curid=2670844" title="Nikołaewo (Stara Zagora)">
Nikołaewo (Stara Zagora)

Nikołaewo () – miasto w południowej Bułgarii, w obwodzie Stara Zagora. Ośrodek administracyjny gminy Nikołaewo.

</doc>
<doc id="2670848" url="https://pl.wikipedia.org/wiki?curid=2670848" title="AGRFU">
AGRFU



</doc>
<doc id="2670862" url="https://pl.wikipedia.org/wiki?curid=2670862" title="Przywódca (opowiadanie)">
Przywódca (opowiadanie)

Przywódca – opowiadanie satyryczne Radoje Domanovicia, napisane w 1901 r. 
Treść.
Podczas pewnego zgromadzenia ludzie nakłonieni przez mówcę, wybierają sobie przywódcę. Ma on ich poprowadzić do nowego kraju, nowej, żyźniejszej ziemi, gdzie będą mogli korzystać z owoców swej pracy. Wybrany przez nich przywódca zgadza się ich prowadzić. Naród rusza za nim i choć przywódca prowadzi ich po wertepach, krzakach i bezdrożach, podąża za nim. Wreszcie zostaje garstka najwierniejszych i najbardziej wytrwałych zwolenników przywódcy. Wtedy okazuje się, że jest on ślepcem od urodzenia.
Opowiadanie zostało przetłumaczone na język polski przez Elżbietę Ćirlić i znalazło się w wydanej w 2003 r. antologii "Nowele i opowiadania południowosłowiańskie", w wyborze i opracowaniu Branko Ćirlicia i Elżbiety Ćirlić, Warszawa 2003. 

</doc>
<doc id="2670870" url="https://pl.wikipedia.org/wiki?curid=2670870" title="Synagoga w Częstochowie">
Synagoga w Częstochowie



</doc>
<doc id="2670886" url="https://pl.wikipedia.org/wiki?curid=2670886" title="UAERA">
UAERA



</doc>
<doc id="2670910" url="https://pl.wikipedia.org/wiki?curid=2670910" title="Brjast">
Brjast

Brjast (bułg. "Бряст") – wieś w południowej Bułgarii, w obwodzie Chaskowo, w gminie Dimitrowgrad.
We wsi znajduje się niewielki zbiornik retencyjny. W języku bułgarskim "brjast" znaczy wiąz.

</doc>
<doc id="2670924" url="https://pl.wikipedia.org/wiki?curid=2670924" title="Ariwara no Shigeharu">
Ariwara no Shigeharu

 – drugi syn Ariwary no Narihiry, brat Ariwary no Muneyany. Japoński poeta i dworzanin, tworzący w okresie Heian. Sześć poematów jego autorstwa zamieszczonych zostało w "Kokin wakashū", cesarskiej antologii poezji powstałej w okresie Heian (kompilacja antologii nakazana została w 905 r.).
Przypisuje się mu (wspólnie z cesarzem Kazanem) autorstwo zbioru opowieści i poematów waka "Yamato monogatari", jednakże zarówno autorstwo, jak i czas powstania owego zbioru są niepewne.

</doc>
<doc id="2670930" url="https://pl.wikipedia.org/wiki?curid=2670930" title="Pięść smoka">
Pięść smoka

Pięść smoka (oryg. tytuł 龍拳, Long quan) – hongkońsko-chiński film akcji, dramat z elementami sztuk walki z 1979 roku w reżyserii Lo Wei.
Film zarobił 1 004 000 dolarów hongkońskich w Hongkongu.
Fabuła.
Tang How-Yuen (Jackie Chan) jest młodym wojownikiem kung-fu. Kiedy jego mistrz, San-thye zostaje zabity przez Chung Chien-kuena, Tang postanawia zaopiekować się żoną i córką mistrza oraz pomścić śmierć San-thye. Wkrótce Wei, okrutny władca dowiaduje się o umiejętnościach Tanga, stara się przekonać go by dołączył do władcy.
Obsada.
Źródło: Filmweb

</doc>
<doc id="2670933" url="https://pl.wikipedia.org/wiki?curid=2670933" title="Long quan">
Long quan



</doc>
<doc id="2670945" url="https://pl.wikipedia.org/wiki?curid=2670945" title="Dobrivoje Trivić">
Dobrivoje Trivić

Dobrivoje Trivić (ur. 26 października 1943 w Ševaricach, zm. 26 lutego 2013) – piłkarz serbski grający podczas kariery na pozycji obrońcy.
Kariera klubowa.
Karierę piłkarską Dobrivoje Trivić rozpoczął w drugoligowym klubie FK Srem Sremska Mitrovica w 1962. W 1965 przeszedł do Vojvodiny Nowy Sad. W sezonie 1965/1966 zdobył w nią w mistrzostwo Jugosławii. 
W 1972 Brzić wyjechał z Jugosławii do Francji i został zawodnikiem Olympique Lyon. W 1973 przeszedł do drugoligowego FC Toulouse. W 1974 powrócił do Vojvodiny, gdzie wkrótce zakończył karierę piłkarską.
Kariera reprezentacyjna.
W reprezentacji Jugosławii Miladinović zadebiutował 18 września 1966 w przegranym 1:2 towarzyskim spotkaniu z ZSRR. W 1968 zdobył wicemistrzostwo Europy. Na turnieju w finałowym we Włoszech wystąpił w półfinale z Anglią oraz obu meczach finałowych z Włochami.
Ostatni raz w reprezentacji wystąpił 3 września 1969 w zremisowanym 1-1 towarzyskim meczu z Rumunią. Ogółem w barwach "plavich" wystąpił w 13 meczach.

</doc>
<doc id="2670965" url="https://pl.wikipedia.org/wiki?curid=2670965" title="AMZ Świstak">
AMZ Świstak

 
AMZ Świstak – lekki terenowy pojazd samochodowy przeznaczony dla jednostek specjalnych. Pojazd został opracowany przez AMZ-Kutno. Został zaprezentowany podczas MSPO 2011.
Pojazd jest przeznaczony do prowadzenia działań rozpoznawczo-dywersyjnych, patrolowania ochrony konwojów, wsparcia działań formacji specjalnych (zadania "uderz i znikaj") oraz do realizacji zadań logistycznych. 
Konstrukcję pojazdu oparto na włoskim podwoziu Bremach T-rex. Zastosowano konstrukcję rurową o otwartym nadwoziu. Podłoga pojazdu jest płaska. Szyby przednie można położyć na maskę pojazdu. Maskę oraz nadkola wzmocniono w celu wytrzymania obciążenia chodzącego po nich członka załogi pojazdu. Zapasowe koło umieszczono na prawym boku pojazdu. 
Aktualnie pojazd nie znajduje się na wyposażeniu Sił Zbrojnych Rzeczypospolitej Polskiej.

</doc>
<doc id="2670970" url="https://pl.wikipedia.org/wiki?curid=2670970" title="Carolus Rex">
Carolus Rex

Carolus Rex – szósty album studyjny szwedzkiego zespołu Sabaton wydany 22 maja 2012 w USA, europejska wersja płyty miała swoją premierę 25 maja 2012 roku. Nagrania zostały zarejestrowane pomiędzy styczniem, a marcem 2012 roku w szwedzkim studio The Abyss, we współpracy z producentem muzycznym Peterem Tägtgrenem.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2670992" url="https://pl.wikipedia.org/wiki?curid=2670992" title="Program kształcenia">
Program kształcenia

Program kształcenia ("gr. prógramma" - obwieszczenie) – rozszerzony plan badania (ewaluacji) w odniesieniu do badania wykształcenia politechnicznego od studentów do całej politechniki jako instytucji lub nawet abstrakcyjnego pojęcia programu badania kształcenia całej dziedziny wiedzy lub dyscypliny naukowej. Program kształcenia jako opis określonych przez uczelnię spójnych efektów kształcenia, zgodny z Krajowymi Ramami Kwalifikacji dla Szkolnictwa Wyższego, oraz opis procesu kształcenia, prowadzącego do osiągnięcia tych efektów, wraz z przypisanymi do poszczególnych modułów tego procesu punktami ECTS.
Program kształcenia studiów wyższych.
Ogólna charakterystyka studiów politechnicznych, dla których tworzony jest program kształcenia, obejmuje następujące podstawowe atrybuty:
oraz inne ogólne informacje związane z programem kształcenia, które powinny być zawarte w dokumentacji stanowiącej podstawę oceny tego programu, takie jak:
Uwaga: Wymaganie określenia elementów (a)-(d) oraz (f)-(h) wynika bezpośrednio z przepisów zawartych w Rozporządzeniu w sprawie warunków prowadzenia studiów (par. 9 ust. 1 pkt 1-3). Warto zauważyć, że konieczność określenia dziedzin i dyscyplin, do których odnoszą się efekty kształcenia, wynika ze sposobu zdefiniowania wymagań kadrowych związanych z
prowadzeniem studiów. Wydaje się, że wyeliminuje to lub przynajmniej znacznie ograniczy trudności interpretacyjne występujące w praktyce działania komisji akredytacyjnych przy
ocenie spełnienia przez jednostkę prowadzącą studia wymagań dotyczących minimum kadrowego.
Podstawa prawna do tworzenia programów kształcenia.
Regulacje prawne nie określają w sposób jawny, jak szeroki tematycznie może być program kształcenia na danym kierunku (teoretycznie, może on odpowiadać pod tym względem obecnie prowadzonemu duŜemu makrokierunkowi lub wąskiej specjalności), to jednak skłaniają one w sposób pośredni do oferowania "szerokich" kierunków, odpowiadających w szczególności dzisiejszym makrokierunkom lub studiom międzykierunkowym. Z przepisów Rozporządzenia w sprawie warunków prowadzenia studiów wynika mianowicie, Ŝe program studiów powinien umożliwić studentowi wybór modułów kształcenia w wymiarze nie mniejszym niż 30% punktów ECTS (par. 5 ust. 2).
Konstytucja RP zapewnia szkołom wyższym autonomię, a zasady ich działania określa ustawa Prawo o szkolnictwie wyższym wraz z nowelizacją z 2014 r. Ministerstwo m.in. nadaje uprawnienia do prowadzenia kierunków, zajmuje się sprawami zgodności działania organów uczelni z przepisami praw i statutem.
Projektowanie programów kształcenia.
Projektując program kształcenia na danym kierunku, poziomie i profilu kształcenia, wydział (lub inna jednostka prowadząca studia) może:
Efekty programu kształcenia.
Efekty kształcenia osiągnięte przez studentów, którzy zrealizowali program kształcenia politechnicznego, są czymś więcej niż sumą efektów uzyskanych w ramach realizacji poszczególnych modułów (profili) kształcenia, a tylko taka suma może być określona w wyniku analizy (ewaluacji) matrycy efektów kształcenia i profilowania profilu absolwenta studiów politechnicznych.
Kształcenie i profilowanie.
Ma na celu nadaniu absolwentowi studiów politechnicznych zobrazowania w umyśle kształtu i jego profilu w przestrzeni do praktycznego wykorzystania w życiu inżyniera poprzez wszelkie przygotowanie projektów inwestycyjnych takie jak np.: urbanizacyjne, architektoniczne, kolejowych, drogowo-mostowych, transportowych, lotniczych, przemysłowych i innych.

</doc>
<doc id="2671002" url="https://pl.wikipedia.org/wiki?curid=2671002" title="Paulus Bor">
Paulus Bor

Paulus Bor (ur. ok. 1601 w Amersfoort, zm. 10 sierpnia 1669 tamże) – holenderski malarz barokowy.
Życiorys.
Urodził się w bogatej, katolickiej rodzinie. W latach 1623–1626 przebywał w Rzymie, gdzie został jednym z założycieli stowarzyszenia Bentvueghels i przyjął przydomek Orlando. Po powrocie do Amersfoort został członkiem tamtejszej gildii św. Łukasza. W 1632 ożenił się z Aleijdą van Crachtwijck. Współpracował z Jacobem van Campenem m.in. dekorując pałac Huis Honselaarsdijk dla Fryderyka Henryka Orańskiego. W 1656 został regentem przytułku w Amersfoor. Zmarł w swoim rodzinnym mieście 10 sierpnia 1669.
Twórczość.
Paulus Bor malował początkowo pod wpływem caravaggionistów, później, zapewne pod wpływem Campena, stał się przedstawicielem szkoły klasycyzującej. Malował wytworne sceny rodzajowe, martwe natury, poruszał tematykę biblijną i mitologiczną. Jego prace wyróżniały się walorami dekoracyjnymi i dość nietypowymi, często dziwnymi kompozycjami. Artysta nie sygnował swoich obrazów, co sprawia, że atrybucja ich jest utrudniona.
W zbiorach Muzeum Narodowego w Poznaniu znajdują się obrazy "Ariadna" i "Bacchus", które przypisywane są Borowi.

</doc>
<doc id="2671058" url="https://pl.wikipedia.org/wiki?curid=2671058" title="Najibullah Najm">
Najibullah Najm

Najibullah Najm (ur. w 1985 lub 1986) – afgański lekkoatleta, młociarz.

</doc>
<doc id="2671068" url="https://pl.wikipedia.org/wiki?curid=2671068" title="Fernando Cabrera Cantó">
Fernando Cabrera Cantó

Fernando Cabrera Cantó − hiszpański malarz tworzący na przełomie XIX i XX wieku.
Studiował na Królewskiej Akademii Sztuk Pięknych San Carlos w Walencji, gdzie był uczniem Lorenzo Casanova. Kontynuował naukę w Madrycie pod okiem artysty Casto Plasencia a później we Włoszech, dzięki stypendium ufundowanym przez prowincję Alicante.
Na Krajowej Wystawie Sztuk Pięknych w Madrycie w 1890 roku otrzymał II medal za obraz "Sieroty", a w 1906 roku złoty medal za obraz "Al abismo".
Wiele z jego prac ma charakter społeczny, podczas gdy inne przedstawiają sceny rodzajowe (kostumbryzm), pejzaże, portrety i martwe natury.

</doc>
<doc id="2671099" url="https://pl.wikipedia.org/wiki?curid=2671099" title="Denis Dmitriew">
Denis Dmitriew



</doc>
<doc id="2671111" url="https://pl.wikipedia.org/wiki?curid=2671111" title="Aman Haidari">
Aman Haidari

Aman Haidari (ur. w 1992) – afgański lekkoatleta, długodystansowiec.

</doc>
<doc id="2671195" url="https://pl.wikipedia.org/wiki?curid=2671195" title="Port lotniczy Uralsk">
Port lotniczy Uralsk



</doc>
<doc id="2671229" url="https://pl.wikipedia.org/wiki?curid=2671229" title="Jan Muszyński (farmaceuta)">
Jan Muszyński (farmaceuta)

Jan Kazimierz Muszyński (ur. 3 lipca 1884 w Wólce Nosowskiej, zm. 28 kwietnia 1957 w Łodzi) – polski botanik i farmaceuta.
Życiorys.
Jan Muszyński urodził się 3 lipca 1884 roku w Wólce Nosowskiej. W 1903 ukończył gimnazjum w Warszawie. W roku 1904 był więziony w Cytadeli Warszawskiej za działalność niepodległościową. Po złożeniu w 1907 roku egzaminów na stopień pomocnika aptekarskiego, rozpoczął studia farmaceutyczne w Dorpacie, a dwa lata później uzyskał dyplom prowizora farmacji i objął stanowisko inspektora ogrodu botanicznego przy dorpackim uniwersytecie. W 1915 uzyskał stopień magistra farmacji, który był równoważny stopniowi doktora w innych krajach. W latach 1915–1920 zarządzał plantacją i stacją aklimatyzacyjną w Suchumi na Kaukazie, gdzie prowadził badania nad produkcją kamfory i olejku eukaliptusowego.
Po powrocie do Polski organizował w 1921 Oddział Farmacji na Wydziale Lekarskim Uniwersytetu im. Stefana Batorego w Wilnie, a dwa lata później został profesorem nadzwyczajnym i dyrektorem Oddziału Farmaceutycznego. W 1937 został mianowany profesorem zwyczajnym. Brał udział w przygotowaniu reformy studiów farmaceutycznych oraz był współautorem "Farmakopei Polskiej" z 1937 roku. W czasie okupacji prowadził w Warszawie tajne nauczanie, a w powstaniu warszawskim służył w jednostkach sanitarnych.
Po II wojnie światowej przybył w roku 1945 do Łodzi, gdzie zorganizował Wydział Farmaceutyczny w tworzonym wówczas Uniwersytecie Łódzkim i został jego pierwszym dziekanem. Jednocześnie zorganizował Katedrę Farmakognozji i Uprawy Roślin Leczniczych oraz ogród botaniczny.
W latach 1953–1957 brał udział w pracach Komitetu Nauk Medycznych Polskiej Akademii Nauk. Był współzałożycielem i pierwszym prezesem Polskiego Towarzystwa Farmaceutycznego (1947–1952) oraz łódzkiego oddziału tej instytucji i jego przewodniczącym (1953). 
Zmarł w dniu 28 kwietnia 1957 w Łodzi i został pochowany na cmentarzu na Radogoszczu.
Upamiętnienie.
Jego imieniem nazwano łódzką ulicę prowadzącą do gmachu Wydziału Farmaceutycznego, w którym w 1970 odsłonięto jego pomnik. Jest także patronem łódzkiego Muzeum Farmacji.
Publikacje.
Muszyński jest autorem licznych publikacji naukowych i popularnonaukowych, kilku podręczników i skryptów akademickich:

</doc>
<doc id="2671235" url="https://pl.wikipedia.org/wiki?curid=2671235" title="Jan Muszyński">
Jan Muszyński



</doc>
<doc id="2671275" url="https://pl.wikipedia.org/wiki?curid=2671275" title="Eugene Polley">
Eugene Polley

Eugene Polley (ur. 29 listopada 1915 w Chicago, zm. 20 maja 2012 w Downers Grove) – amerykański inżynier, wynalazca bezprzewodowego telewizyjnego pilota zdalnego sterowania (1955).
Życiorys.
Urodził się 29 listopada 1915 roku w Chicago. Uczęszczał do City Colleges of Chicago i Armour Institute. Pracę inżyniera podjął w 1935 roku. Od 1941 roku – przez 47 lat – pracował dla Zenith Electronics, uzyskał w tym czasie 18 patentów. W okresie II wojny światowej pracował na rzecz amerykańskiego wojska, zajmował się udoskonalaniem radaru. W 1955 roku opracował pilota zdalnego sterowania "Flash-Matic", który umożliwiał włączanie i wyłączanie telewizora oraz zmianę kanałów. Początkowo do komunikacji z urządzeniem używane było światło widzialne, co powodowało zakłócenia w pracy odbiornika. 
Zmarł 20 maja 2012 roku w Downers Grove.

</doc>
<doc id="2671282" url="https://pl.wikipedia.org/wiki?curid=2671282" title="Lobatocerebrida">
Lobatocerebrida

Lobatocerebrida – grupa zwierząt uznawana w niektórych systemach klasyfikacji za osobny typ o niejasnej pozycji systematycznej. Opisano trzy gatunki należące do jednego rodzaju "Lobatocerebrum". Gatunek "Lobatocerebrum psammicola" poznano w 1980 roku.
Grupa obejmuje hermafrodytyczne, morskie zwierzęta dwubocznie symetryczne, trójwarstwowe, o niesegmentowanej budowie, długości 2-4 mm. Ciało pokryte jest orzęsionym oskórkiem. Występuje wór powłokowo-mięśniowy zbudowany z zewnętrznych mięśni podłużnych i wewnętrznych okrężnych. Nie mają celomy, układu krążenia ani układu oddechowego. Układ pokarmowy ma otwór odbytowy. Narządami wydalniczymi są protonefrydia. W układzie nerwowym występuje płatowaty mózg sporej wielkości oraz para brzuszno-bocznych pni nerwowych, z których każdy zawiera zwój zamózgowy i dwa zwoje zagardzielowe. Gonady są nieparzyste, szczegóły rozmnażania nie są znane. Żyją na dnie morza.
Pierwotnie rodzaj "Lobatocerebrum" został umieszczony w osobnej rodzinie "Lobatocerebridae" i zaliczony do skąposzczetów ("Oligochaeta"). Zwracano także uwagę na podobieństwa do wirków ("Turbellaria"), takie jak brak celomy, urzęsienie ciała czy obecność protonefrydiów. Gatunek ten miałby ilustrować możliwość pochodzenia niektórych płazińców od przodków zawierających wtórną jamę ciała. Jeszcze inni przypisują "Lobatocerebrida" bazalną pozycję w obrębie "Trochozoa" i zaprzeczają ich powiązaniom z pierścienicami.

</doc>
<doc id="2671678" url="https://pl.wikipedia.org/wiki?curid=2671678" title="Dekeleja">
Dekeleja

Dekeleja (gr. "Δεκέλεια") − starożytna wioska grecka w Attyce u stóp góry Parnitha, w połowie drogi z Aten do granicy z Beocją, na głównym szlaku wiodącym ku Eubei. W roku 413 p.n.e., w trakcie wojny peloponeskiej, Spartanie zajęli i ufortyfikowali to miejsce, zagrażając tym samym Atenom i odcinając dostawy towarów z północy.
Od tej pory obecność Spartan w Attyce przybrała stałą formę, podczas gdy uprzednio na zimę wracali do domu. Aż do zakończenia wojny w roku 404 p.n.e. patrole spartańskie zmuszały do wzmożonej czujności konnicę ateńską i utrudniały eksploatację kopalń srebra w okolicach Laurionu w południowej Attyce, ważnego źródła dochodów Aten. Tukidydes obliczał, że w tym okresie zbiegło z Aten do Dekelei 20 tysięcy niewolników, w tym wielu wykwalifikowanych rzemieślników.
Na pozostałości spartańskiej fortecy natrafiono w okolicach byłego pałacu królewskiego Tatoi w odległości ok. 20 km od centrum Aten (Tukidydes twierdził, że odległość była mniejsza − 5 km).

</doc>
<doc id="2671865" url="https://pl.wikipedia.org/wiki?curid=2671865" title="Goliat (powieść Scotta Westerfelda)">
Goliat (powieść Scotta Westerfelda)

Goliat – trzeci tom trylogii "Lewiatan" autorstwa Scotta Westerfelda. Książka została wydana 22 września 2011 r., a polskie wydanie ukazało się w kwietniu 2012 r.

</doc>
<doc id="2671933" url="https://pl.wikipedia.org/wiki?curid=2671933" title="Onufrij Nakoneczny">
Onufrij Nakoneczny

Onufrij Nakoneczny, ukr. Онуфрій Наконечний, ps. „Rostysław” (ur. we wsi Dawidkowce w powiecie czortkowskim w 1915 r., zm. w październiku 1945 r. w Czortkowie) – ukraiński działacz narodowy, komendant posterunku Ukraińskiej Policji Pomocniczej we wsi Ułaszkowce podczas II wojny światowej, dowódca sotni Ukraińskiej Armii Powstańczej w okresie powojennym.
W okresie międzywojennym był członkiem Organizacji Ukraińskich Nacjonalistów (OUN). Odbył służbę wojskową w Wojsku Polskim. Po upadku Polski jesienią 1939 r., został aresztowany przez NKWD na terenach zachodniej Ukrainy. Kiedy wojska niemieckie zaatakowały ZSRR 22 czerwca 1941 r., uwolniono go z więzienia. Podjął współpracę z Niemcami. Objął funkcję komendanta posterunku Ukraińskiej Policji Pomocniczej we wsi Ułaszkowce. Jednocześnie współpracował z ukraińską partyzantką narodową. Zagrożony aresztowaniem w 1943 r. przeszedł do konspiracji. Od 1944 r. był członkiem sotni partyzanckiej „Siri Wowky” („Сірі Вовки”) w ramach Ukraińskiej Armii Powstańczej (UPA). Od kwietnia 1945 r. dowodził sotnią „Czornomorci” („Чорноморці”). W październiku tego roku jego oddział wpadł w zasadzkę Sowietów i został rozbity. Onufrij Nakoneczny został schwytany i przewieziony do więzienia w Czortkowie, gdzie go rozstrzelano.

</doc>
<doc id="2672202" url="https://pl.wikipedia.org/wiki?curid=2672202" title="Papirus Oxyrhynchus 36">
Papirus Oxyrhynchus 36

Papirus Oxyrhynchus 36 oznaczany jako "P.Oxy.I 36" – rękopis zawierający przepisy celne napisany w języku greckim przez nieznanego autora. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Rękopis datowany jest na II wiek lub początek III wieku n.e. Przechowywany jest w Bodleian Library (Ms. Gr. Class. d 60). Tekst został opublikowany przez Grenfella i Hunta w 1898 roku.
Manuskrypt został napisany na papirusie, na pojedynczej karcie. Rozmiary zachowanego fragmentu wynoszą 10,4 na 27,9 cm. Tekst jest napisany średniej wielkości kursywą.

</doc>
<doc id="2672209" url="https://pl.wikipedia.org/wiki?curid=2672209" title="Renán Addles">
Renán Addles

Renán Yoriel Addles Daniels (ur. 7 listopada 1989 w Colónie) – panamski piłkarz występujący na pozycji napastnika. Występował w barwach reprezentacji Panamy.

</doc>
<doc id="2672219" url="https://pl.wikipedia.org/wiki?curid=2672219" title="Renan Addles">
Renan Addles



</doc>
<doc id="2672243" url="https://pl.wikipedia.org/wiki?curid=2672243" title="Papirus Oxyrhynchus 37">
Papirus Oxyrhynchus 37

Papirus Oxyrhynchus 37 oznaczany jako "P.Oxy.I 37" – rękopis zawierający zapis procesu sądowego napisany w języku greckim przez nieznanego autora. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Rękopis powstał 29 marca 49 roku n.e. Przechowywany jest w Bibliotece Brytyjskiej (746). Tekst został opublikowany przez Grenfella i Hunta w 1898 roku.
Manuskrypt został napisany na papirusie, na pojedynczej karcie. Rozmiary zachowanego fragmentu wynoszą 31 na 40,7 cm. "Iota adscriptum" zawsze są pisane dla końcowego omega i eta.

</doc>
<doc id="2672264" url="https://pl.wikipedia.org/wiki?curid=2672264" title="Papirus Oxyrhynchus 38">
Papirus Oxyrhynchus 38

Papirus Oxyrhynchus 38 oznaczany jako "P.Oxy.I 38" – rękopis zawierający petycję do prefekta Tryfona napisany w języku greckim przez nieznanego autora. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Rękopis powstał po 29 marca 49 roku n.e. Przechowywany jest w Muzeum Egipskim w Kairze (Cat. Gen. 10002). Tekst został opublikowany przez Grenfella i Hunta w 1898 roku.
Manuskrypt został napisany na papirusie, na pojedynczej karcie. Rozmiary zachowanego fragmentu wynoszą 36 na 13,2 cm. Tekst jest pisany kursywą.

</doc>
<doc id="2672275" url="https://pl.wikipedia.org/wiki?curid=2672275" title="Dobosz (film)">
Dobosz (film)

Dobosz ("Drumline") – amerykański film obyczajowy z 2002 roku.
Opis fabuły.
Akcja toczy się w USA w środowisku czarnoskórej młodzieży. Główny bohater, Devon, jest
pochodzącym z biednej rodziny perkusistą, który dzięki swojemu talentowi wygrywa stypendium umożliwiające mu studia w college'u w Atlancie, gdzie kształci się muzyków biorących udział w ulicznych paradach. Wkrótce wychodzi na jaw, że Devon wszystko gra ze słuchu, nie potrafi czytać z nut.

</doc>
<doc id="2672301" url="https://pl.wikipedia.org/wiki?curid=2672301" title="Witaj w domu panie Jenkins">
Witaj w domu panie Jenkins

Witaj w domu panie Jenkins (ang. "Welcome Home, Roscoe Jenkins") – amerykański film komediowy z 2008 roku.
Fabuła.
Czarnoskóry prezenter telewizyjny Roscoe Jenkins, po wielu latach przyjeżdża wraz z synem i narzeczoną do swojego rodzinnego domu. Jest zdziwiony, że na krewniakach nie robią wrażenia jego dokonania i popularność. Do domu Jenkinsów przyjeżdża również Clyde, z którym Roscoe od najmłodszych lat rywalizował.

</doc>
<doc id="2672307" url="https://pl.wikipedia.org/wiki?curid=2672307" title="Przegroda">
Przegroda

Przegroda jest elementem budowlanym, którego zadanie polega na oddzieleniu od siebie dwu przestrzeni użytkowych. Przegrodę mogą stanowić: mury ceglane lub kamienne, różnego rodzaju ściany i przepierzenia, a także meblościanki, itp.

</doc>
<doc id="2672317" url="https://pl.wikipedia.org/wiki?curid=2672317" title="Papirus Oxyrhynchus 39">
Papirus Oxyrhynchus 39

Papirus Oxyrhynchus 39 oznaczany jako "P.Oxy.I 39" – rękopis zawierający relację ze służby wojskowej Vergillusa Capito do prefekta Tryfona napisany w języku greckim. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Rękopis powstał po 24 kwietnia 52 roku n.e. Przechowywany jest w Muzeum Egipskim w Kairze (Cat. Gen. 10001). Tekst został opublikowany przez Grenfella i Hunta w 1898 roku.
Manuskrypt został napisany na papirusie, na pojedynczej karcie. Rozmiary zachowanego fragmentu wynoszą 29,7 na 18,5 cm.

</doc>
<doc id="2672375" url="https://pl.wikipedia.org/wiki?curid=2672375" title="Papirus Oxyrhynchus 40">
Papirus Oxyrhynchus 40

Papirus Oxyrhynchus 40 oznaczany jako "P.Oxy.I 40" – rękopis zawierający decyzję prawną prefekta Eudaemona napisany w języku greckim przez nieznanego autora. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Rękopis jest datowany na koniec II lub początek III wieku n.e. Przechowywany jest w bibliotece Uniwersytetu Cambridge (Add. Ms. 4032). Tekst został opublikowany przez Grenfella i Hunta w 1898 roku.
Manuskrypt został napisany na papirusie, na pojedynczej karcie. Rozmiary zachowanego fragmentu wynoszą 18,7 na 14,8 cm.

</doc>
<doc id="2672390" url="https://pl.wikipedia.org/wiki?curid=2672390" title="Artur Sejud">
Artur Sejud

Artur Sejud (ur. 6 lutego 1971 w Nowym Sączu) – polski piłkarz grający na pozycji bramkarza, trener.
Przebieg kariery.
Karierę piłkarską rozpoczął w Zawadzie Nowy Sącz. W 1987 został zawodnikiem Sandecji Nowy Sącz i występował w niej do 1992. W sezonie 1991/92 rywalizował w II lidze. W sezonie 1992/93 był zawodnikiem Karpat Krosno.
W 1993 przeszedł do pierwszoligowej Stali Stalowa Wola, stając się jej podstawowym bramkarzem. W sezonie 1994/95 spadł ze Stalą do drugiej ligi. W 1996 odszedł do Petrochemii Płock, grającej potem pod nazwami Petro, Orlen i Wisła Płock. W klubie tym grał do końca 2002, w czego w ekstraklasie w sezonach 1997/98, 1999/2000, 2000/01 i 2002/03.
W latach 2003–2004 był piłkarzem Motoru Lublin, a w 2005 rezerwowym bramkarzem Górnika Łęczna. W latach 2010–2011 krótko występował w Zawadzie Nowy Sącz.
Ogółem w polskiej ekstraklasie Sejud rozegrał 112 meczów.
Później został trenerem w piłkarskiej Akademii Sandecja jako prowadzący grupę U-6. W 2019 trener Budowlanych Jazowsko.

</doc>
<doc id="2672415" url="https://pl.wikipedia.org/wiki?curid=2672415" title="Wimana (ujednoznacznienie)">
Wimana (ujednoznacznienie)



</doc>
<doc id="2672438" url="https://pl.wikipedia.org/wiki?curid=2672438" title="Cyber TRANCE presents ayu trance 2">
Cyber TRANCE presents ayu trance 2

Cyber TRANCE presents ayu trance 2 – trzynasty remiksowy album Ayumi Hamasaki. Album został wydany 26 września 2002. Znalazł się na #3 miejscu w rankingu Oricon. Sprzedano kopii.

</doc>
<doc id="2672466" url="https://pl.wikipedia.org/wiki?curid=2672466" title="Okres Yamato">
Okres Yamato



</doc>
<doc id="2672508" url="https://pl.wikipedia.org/wiki?curid=2672508" title="Aldgate">
Aldgate

Aldgate – stacja londyńskiego metra położona w City of London, w pierwszej strefie biletowej. Stacja znajduje się na trasie linii Circle, pomiędzy stacjami Tower Hill a Liverpool Street, a także jest stacją końcową linii Metropolitan na jej wschodnim końcu.
W 2011 roku stacja obsłużyła 6,24 miliona pasażerów.
Stacja Aldgate została otwarta 18 listopada 1876 roku. Początkowo istniało połączenie z Aldgate do Richmond oraz do Hammersmith. Od 1941 roku Aldgate jest stacją końcową dla Metropolitan Line, wcześniej istniało połączenie na południe przez nieistniącą już linię East London Line (obecnie część London Overground).
7 lipca 2005 roku, w czasie zamachów bombowych w londyńskim metrze, zamachowiec Shehzad Tanweer zdetonował bombę w pociągu linii Circle, który wyjechał z Liverpool Street i zbliżał się do stacji Aldgate, zabijając 7 osób i raniąc ponad 100. Spośród wszystkich stacji, w pobliżu których dokonano zamachów, Aldgate była pierwszą, która wznowiła działalność.
Połączenia.
Stacja Aldgate znajduje się w niewielkiej odległości od stacji kolejowej Fenchurch Street, obsługiwanej przez przewoźnika c2c. W pobliżu zatrzymują się autobusy linii: 15, 25, 40, 42, 67, 78, 100, 115, 135, 205, 254 oraz nocne: N15, N253, 550 i 551.

</doc>
<doc id="2672540" url="https://pl.wikipedia.org/wiki?curid=2672540" title="Kultura czytelnicza">
Kultura czytelnicza



</doc>
<doc id="2672561" url="https://pl.wikipedia.org/wiki?curid=2672561" title="Pambos Pitas">
Pambos Pitas

Charalambos „Pambos” Pitas, (ur. 26 lipca 1966 w Limassolu) – cypryjski piłkarz grający na pozycji obrońcy. W swojej karierze rozegrał 83 mecze w reprezentacji Cypru i strzelił w nich 7 goli.
Kariera klubowa.
Karierę piłkarską Pitas rozpoczynał w klubie Apollon Limassol. W 1986 roku awansował do kadry pierwszej drużyny i wtedy też zadebiutował w niej w pierwszej lidze cypryjskiej. W sezonie 1990/1991 wywalczył swój pierwszy w karierze tytuł mistrzowski. W sezonie 1991/1992 zdobył z Apollonem Puchar Cypru, a w sezonie 1993/1994 po raz drugi i ostatni został mistrzem Cypru. W Apollonie występował do końca sezonu 2001/2002. Rozegrał w nim 342 mecze, w których zdobył 49 goli.
W 2002 roku Pitas odszedł do innego klubu z Limassolu, AEL Limassol. Występował w nim przez 3 lata. Po sezonie 2004/2005 zakończył w AEL swoją karierę piłkarską.
Kariera reprezentacyjna.
W reprezentacji Cypru Pitas zadebiutował 14 stycznia 1987 roku w przegranym 1:3 meczu eliminacji do Euro 88 z Grecją, rozegranym w Atenach. W swojej karierze grał też między innymi w: eliminacjach do MŚ 1990, Euro 92, MŚ 1994, Euro 96, MŚ 1998 i Euro 2000. Od 1987 do 1999 roku rozegrał w kadrze narodowej 82 mecze i strzelił 7 goli.

</doc>
<doc id="2672564" url="https://pl.wikipedia.org/wiki?curid=2672564" title="Charalambos Pittas">
Charalambos Pittas



</doc>
<doc id="2672568" url="https://pl.wikipedia.org/wiki?curid=2672568" title="Mistrzostwa Świata w Snookerze 1933">
Mistrzostwa Świata w Snookerze 1933

Mistrzostwa Świata w Snookerze 1933 − siódme mistrzostwa świata w snookerze, które zostały rozegrane w 1933 w hali Joe Davis Centre w Chesterfield. 
Po raz siódmy z rzędu mistrzem świata został Joe Davis, który w finale pokonał Willie’ego Smitha 25−18.
Wyniki turnieju.
Runda 1.
"Lepszy w 25 frame'ach"
 Walter Donaldson 13−11 Willie Leigh
Półfinały.
"Lepszy w 25 frame'ach"
 Joe Davis 13−1 Walter Donaldson
 Willie Smith 16−9 Tom Dennis
Finał.
"Lepszy w 49 frame'ach"
 Joe Davis 25−18 Willie Smith

</doc>
<doc id="2672623" url="https://pl.wikipedia.org/wiki?curid=2672623" title="Artur Adamus">
Artur Adamus

Artur Adamus (ur. 25 marca 1971 w Jaworznie) – piłkarz polski grający na pozycji obrońcy.
Kariera.
Karierę piłkarską Adamus rozpoczął w klubie Szczakowianka Jaworzno. Grał w niej w sezonie 1987/1988. Następnie w 1988 roku został zawodnikiem Polonii Bytom i występował w niej w drugiej lidze do końca 1992 roku.
Na początku 1993 roku Adamus przeszedł do pierwszoligowej Siarki Tarnobrzeg. W 1994 roku spadł z Siarką do drugiej ligi, a wiosną 1995 został wypożyczony do Stali Mielec. W Siarce grał jeszcze w sezonie 1995/1996.
Latem 1996 roku Adamus został zawodnikiem GKS Katowice. Zadebiutował w nim 28 lipca 1996 w zwycięskim 2:1 domowym meczu z Rakowem Częstochowa. W sezonie 1998/1999 spadł z GKS do drugiej ligi, a jesienią wypożyczono go do Petro Płock.
W 2000 roku Adamus wrócił do Szczakowianki Jaworzno. W sezonie 2002/2003 najpierw grał w ŁKS Łódź, a następnie w Przeboju Wolbrom. W dalszej części kariery występował w: Szczakowiance, Orle Balin, Ciężkowiance Jaworzno, Bukowiance Bukowno, a w 2012 roku został zawodnikiem Jury Łobzów. Karierę kończył w Laskowiance Laski.
Ogółem w polskiej ekstraklasie Adamus rozegrał 177 meczów i strzelił w nich 6 goli.

</doc>
<doc id="2672635" url="https://pl.wikipedia.org/wiki?curid=2672635" title="Triin Aljand">
Triin Aljand

Triin Aljand (ur. 8 lipca 1985 w Tallinnie) – estońska pływaczka specjalizująca się w stylu motylkowym i dowolnym, wicemistrzyni Europy na dystansie 50 m stylem motylkowym z 2012 r. z Debreczyna.
W 2011 r. w Szczecinie zdobyła dwa medale na mistrzostwach Europy na krótkim basenie, dzięki tym osiągnięciom została wybrana najlepszą sportsmenką roku w Estonii.
Jest siostrą Marttiego, również pływaka i wnuczką Ulvi Voog - radzieckiej pływaczki.
Jest trzykrotną olimpijką z Aten, Pekinu i Londynu, lecz nie osiągnęła tam większych sukcesów.

</doc>
<doc id="2672650" url="https://pl.wikipedia.org/wiki?curid=2672650" title="Ippolito d’Este (1509–1572)">
Ippolito d’Este (1509–1572)

Hipolit II d’Este (ur. 25 sierpnia 1509 w Ferrarze, zm. 2 grudnia 1572 w Rzymie) – włoski kardynał i mąż stanu.
Życiorys.
Urodził się w 1509 roku w Ferrarze jako syn Lukrecji Borgia i Alfonsa I d’Este, księcia Modeny i Ferrary. Był wnukiem papieża Aleksandra VI. W latach 1519-1550 i 1555-1556 był administratorem archidiecezji Mediolanu, 1539-1551 i 1562-1564 adm. diecezji Lyonu, 1550-1551 adm. diecezji Novara, 1550-1551 i 1563-1572 adm. diecezji Narbonne i 1562-1566 adm. archidiecezji Arles.
Nominowany na kardynała 20 grudnia 1538 roku. W latach 1539-64 i 1564-1565 kardynał diakon Santa Maria in Aquiro, w 1564 kardynał diakon Santa Maria in Via Lata i 1565-1572 kardynał diakon Santa Maria Nuova.
Hipolit był miłośnikiem przepychu i luksusu. 

</doc>
<doc id="2672654" url="https://pl.wikipedia.org/wiki?curid=2672654" title="Mariola Bojarska-Ferenc">
Mariola Bojarska-Ferenc

Mariola Bojarska-Ferenc (ur. 14 stycznia 1961) – polska gimnastyczka artystyczna, dziennikarka i producentka filmowa.
Życiorys.
Ukończyła studia na Akademii Wychowania Fizycznego w Warszawie. Uprawiała gimnastykę artystyczną – należała do kadry narodowej. Następnie została instruktorką fitnessu i członkinią światowych organizacji fitness: "IDEA Health and Fitness Association" i "International Chiropractor’s Association", a także reprezentowała Polskę na międzynarodowych kongresach dotyczących rozwoju fitness.
Zawodowo była związana głównie z Telewizją Polską. W połowie lat 80. była prezenterką serwisu sportowego w "Dzienniku Telewizyjnym". Od lat 90. prowadziła w TVP2 różne programy gimnastyczne (m.in. "Studio Urody" i "10 minut tylko dla siebie") oraz przygotowywała felietony do "Pytania na śniadanie", w których propagowała aktywny wypoczynek i zdrowe odżywianie. Dzięki tym programom spopularyzowała w Polsce callanetics, pilates, wellness, zumbę, body ballance i jogę fit.
W 2008 prowadziła program TVN "Agentka do zadań specjalnych" oraz program "Dzień Dobry i zdrowy". W 2013 została prowadzącą program TVP2 "Sztuka życia". Od 2 do 23 września 2016 uczestniczyła w szóstej edycji programu rozrywkowego Polsatu "Dancing with the Stars. Taniec z gwiazdami".
Jest autorką książek („Cudowny ruch” 1996, „Zatrzymaj czas” 2004, „Sztuka dobrego życia” 2012, „Życie ma smak” 2016, „Moda bez metryki” 2017), felietonów w prasie i magazynach kobiecych oraz filmów z ćwiczeniami gimnastycznymi.
Życie prywatne.
Z pierwszym mężem ma syna Marcina. W 1991 poślubiła Ryszarda Ferenca, z którym ma syna Aleksa.

</doc>
<doc id="2672655" url="https://pl.wikipedia.org/wiki?curid=2672655" title="Zespół mieszkalny przy ul. Wierzbięcice 38-43 w Poznaniu">
Zespół mieszkalny przy ul. Wierzbięcice 38-43 w Poznaniu



</doc>
<doc id="2672710" url="https://pl.wikipedia.org/wiki?curid=2672710" title="Amanoiwato">
Amanoiwato

 – w mitologii japońskiej miejsce, w którym ukryła się bogini Amaterasu przerażona okrucieństwem swojego brata – Susanoo.
W Kojiki nie jest określone położenie Niebiańskiej Jaskini, ale jej nazwa wskazuje na to, że zapewne znajduje się ona na Wysokiej Równinie Niebios. W Japonii jednak znajdują się miejsca, które tradycyjnie uważa się za kryjówki bogini Amaterasu. Z tego powodu "Ama-no-iwato" występuje jako nazwa kilkunastu miejsc i chramów na terenie Japonii.
Jedną z jaskiń uważanych za miejsce, w którym mogła się ukryć bogini jest jaskinia położona w pobliżu miejscowości Isobe, w prefekturze Mie na półwyspie Kii. Każdy turysta, który chce odwiedzić to miejsce musi najpierw poddać się rytualnym ablucjom, za nim dostanie pozwolenie na przekroczenie kamiennej bramy torii.
Z kolei jaskinia w pobliżu miejscowości Takachiho, w prefekturze Miyazaki na wyspie Kiusiu, jest traktowana jako obiekt kultu w świątyni Ama-no-iwato Jinja. Sama jaskinia nazywa się Ama-no-yasugawara (天安河原). Z werandy, która znajduje się za pawilonem modlitwy, widać w oddali wejście do niej, które przysłaniają drzewa zalesiające zbocza. Kapłani z tej świątyni sądzą, że Amaterasu była człowiekiem deifikowanym dopiero po śmierci, dlatego opisana w mitach kryjówka znajduje się na ziemi, a nie w niebiosach.

</doc>
<doc id="2672724" url="https://pl.wikipedia.org/wiki?curid=2672724" title="Władysław Bułhak (historyk)">
Władysław Bułhak (historyk)

Władysław Wojciech Bułhak (ur. 23 lutego 1965 w Warszawie) – historyk, specjalista w zakresie historii polskiego wywiadu, pracownik Biura Edukacji Publicznej IPN. Syn Henryka Bułhaka, brat Ewy Konstancji Bułhak.
Życiorys.
Absolwent XLI LO im. Joachima Lelewela w Warszawie i Instytutu Historycznego Uniwersytetu Warszawskiego (1990). W 1998 doktorat w zakresie historii "U źródeł orientacji rosyjskiej obozu narodowego na przełomie XIX i XX wieku" w Instytucie Historii im. Tadeusza Manteuffla PAN. Ekspert w Ośrodku Studiów Wschodnich i w Departamencie Studiów Strategicznych MSZ, korespondent PAP w Moskwie, specjalista ds. public relations. Od 2000 pracownik Biura Edukacji Publicznej IPN (2000–2006 zastępca dyrektora BEP, 2006–2011 naczelnik Wydziału Badań Naukowych, Dokumentacji i Zbiorów Bibliotecznych BEP, 2011 ponownie zastępca dyrektora BEP). 2000–2006 redaktor naczelny „Biuletynu IPN”, członek redakcji półrocznika „Pamięć i Sprawiedliwość”.
Publikował m.in. w „Przeglądzie Historycznym”, „Kwartalniku Historycznym”, „Niepodległości”, „Przeglądzie Wschodnim”, „Studiach z dziejów ZSRR i Europy Środkowej”, „Arcanach”, „Zeszytach Historycznych”, „Pamięci i Sprawiedliwości” „Biuletynie IPN” i „Mówią Wieki”.

</doc>
<doc id="2672741" url="https://pl.wikipedia.org/wiki?curid=2672741" title="Urmas Kirs">
Urmas Kirs

Urmas Kirs (ur. 5 listopada 1966 w Viljandi) – estoński piłkarz grający na pozycji obrońcy. W swojej karierze rozegrał 80 mecze w reprezentacji Estonii i strzelił w nich 5 goli. Od 2008 roku jest trenerem klubu Rakvere JK Tarvas.
Kariera klubowa.
Karierę piłkarską Kirs rozpoczynał w klubie Viljandi JK Tulevik. W 1991 roku awansował do kadry pierwszej drużyny i wtedy też zadebiutował w niej w pierwszej lidze estońskiej. W 1992 roku przeszedł do Flory Tallinn. Grał w niej do 1999 roku. Wraz z Florą czterokrotnie zostawał mistrzem Estonii w sezonach 1993/1994, 1994/1995, 1997/1998 i 1998. Dwukrotnie zdobył Puchar Estonii (1995 i 1998) i jeden raz Superpuchar Estonii (1998).
W 1999 roku Kirs odszedł do fińskiego klubu FC KooTeePee. Występował w nim przez półtora roku. W 2001 roku wrócił do Estonii i przez pół sezonu grał w klubie FC Elva. Od połowy 2001 do końca 2002 roku występował w Viljandi Tulevik, w którym zakończył swoją karierę.
Kariera reprezentacyjna.
W reprezentacji Estonii Kirs zadebiutował 3 czerwca 1992 roku w zremisowanym 1:1 towarzyskim meczu ze Słowenią, rozegranym w Tallinnie. W swojej karierze grał między innymi w: eliminacjach do MŚ 1994, Euro 96, MŚ 1998 i Euro 2000. Od 1992 do 2000 roku rozegrał w kadrze narodowej 80 meczów i strzelił 5 goli.

</doc>
<doc id="2672744" url="https://pl.wikipedia.org/wiki?curid=2672744" title="Biuletyn IPN „pamięć.pl”">
Biuletyn IPN „pamięć.pl”

Biuletyn IPN „pamięć.pl” – wychodzący w latach 2012–2016 ilustrowany miesięcznik popularnonaukowy poświęcony dziejom Polski lat 1939–1989, będący następcą miesięcznika „Biuletyn Instytutu Pamięci Narodowej”.
Historia.
Pismo zamieszczało wywiady z historykami, świadkami wydarzeń historycznych, artykuły pracowników IPN, archiwalne dokumenty i zdjęcia oraz wspomnienia. Zawierało informacje o organizowanych przez IPN konferencjach, uroczystościach i wystawach, głównych przedsięwzięciach badawczych i edukacyjnych, ważniejszych publikacjach. Działalność miesięcznika wspierał portal „pamięć.pl”.
We wrześniu 2016 r. na polecenie Katarzyny Maniewskiej i Marka Gałęzowskiego z nowego kierownictwa Biura Edukacji Narodowej IPN nowy numer pisma został zatrzymany w magazynie. Po krytyce medialnej pismo skierowano do dystrybucji, jednocześnie wydając decyzję o jego likwidacji.
Archiwalne numery można bezpłatnie pobrać w formacie PDF z serwisu internetowego pisma (były udostępniane po upływie miesiąca od ukazania się wersji papierowej).

</doc>
<doc id="2672747" url="https://pl.wikipedia.org/wiki?curid=2672747" title="Cianjur">
Cianjur

Cianjur – miasto w Indonezji, w prowincji Jawa Zachodnia, siedziba administracyjna dystryktu Cianjur. W 2000 roku liczyło 136 tys. mieszkańców. Usytuowane jest przy jednej z głównych dróg między Dżakartą a Bandungiem. Zostało założone w 1677 roku.
Ponad 75 osób zginęło w trzęsieniu ziemi w dniu 2 września 2009.

</doc>
<doc id="2672752" url="https://pl.wikipedia.org/wiki?curid=2672752" title="Papirus Oxyrhynchus 41">
Papirus Oxyrhynchus 41

Papirus Oxyrhynchus 41 oznaczany jako "P.Oxy.I 41" – rękopis zawierający opis publicznego zgromadzenia napisany w języku greckim przez nieznanego autora. Papirus ten został odkryty przez "Bernarda Grenfella" i "Arthura Hunta" w 1897 roku w Oksyrynchos. Rękopis jest datowany na początek IV wieku n.e. Przechowywany jest w Muzeum Egipskim w Kairze (Cat. Gen. 10073). Tekst został opublikowany przez Grenfella i Hunta w 1898 roku.
Manuskrypt został napisany na papirusie, na pojedynczej karcie. Rozmiary zachowanego fragmentu wynoszą 31,3 na 26,3 cm. Rękopis ten zawiera wiele niezrozumiałych słów i wyrażeń.

</doc>
<doc id="2672765" url="https://pl.wikipedia.org/wiki?curid=2672765" title="Medlovice (kraj zliński)">
Medlovice (kraj zliński)

Medlovice – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 480 mieszkańców.
Zobacz też:

</doc>
<doc id="2672767" url="https://pl.wikipedia.org/wiki?curid=2672767" title="Medlovice">
Medlovice

Gminy w Czechach:

</doc>
<doc id="2672772" url="https://pl.wikipedia.org/wiki?curid=2672772" title="Mistřice">
Mistřice

Mistřice – gmina w Czechach, w powiecie Uherské Hradiště, w kraju zlińskim. Według danych z dnia 1 stycznia 2012 liczyła 1182 mieszkańców.
Gmina dzieli się na dwie części:

</doc>
<doc id="2672787" url="https://pl.wikipedia.org/wiki?curid=2672787" title="Papirus Oxyrhynchus 1779">
Papirus Oxyrhynchus 1779

Papirus Oxyrhynchus 1779, oznaczany skrótem P.Oxy.XV 1779 – fragment greckiego rękopisu Septuaginty spisany na papirusie, w formie kodeksu. Jest jednym z rękopisów odkrytych w Oksyrynchos, został skatalogowany pod numerem 1779. Paleograficznie datowany jest na III wiek n.e. Zawiera fragment Psalmu 1:4-6. Fragment ten został opublikowany w 1922 roku przez Bernarda P. Grenfella i Artura S. Hunta w "The Oxyrhynchus Papyri", część XV.
Manuskrypt został napisany na papirusie, w formie miniaturowego kodeksu. Zachowała się jedna kompletna karta. Rozmiary rękopisu wynoszą 11,5 na 7,7 cm. Fragment zawiera 17 linijek tekstu na dwóch stronach. Fragment ten jest oznaczany również numerem 2073 na liście rękopisów Septuaginty według klasyfikacji Alfreda Rahlfsa. Obecnie rękopis przechowywany jest w "United Theological Seminary" w Dayton (P. Oxy. 1779).

</doc>
<doc id="2672796" url="https://pl.wikipedia.org/wiki?curid=2672796" title="RMX WORKS from ayu-mi-x 5 non-stop mega mix">
RMX WORKS from ayu-mi-x 5 non-stop mega mix

ayumi hamasaki RMX WORKS from ayu-mi-x 5 non-stop mega mix – czternasty remiksowy album Ayumi Hamasaki. Album został wydany 25 września 2003. Znalazł się na #18 miejscu w rankingu Oricon. Sprzedano kopii.

</doc>
<doc id="2672801" url="https://pl.wikipedia.org/wiki?curid=2672801" title="Podróż na Wschód">
Podróż na Wschód



</doc>
<doc id="2672822" url="https://pl.wikipedia.org/wiki?curid=2672822" title="Europäische Geschichte Online">
Europäische Geschichte Online

Europäische Geschichte Online (EGO) – serwis internetowy w systemie otwartego dostępu, publikujący artykuły naukowe na temat historii Europy w okresie 1450–1950. Wydawcą EGO jest Leibniz-Institut für Europäische Geschichte w Moguncji (IEG), przy współpracy z Kompetenzzentrum für elektronische Erschließungs- und Publikationsverfahren in den Geisteswissenschaften uniwersytetu w Trewirze oraz z Bawarskiej Biblioteki Państwowej (Bayrische Staatsbibliothek) w Monachium. Do Redakcji EGO należą dyrektorzy IEG oraz 25 europejskich historyków. Projekt jest finansowany ze środków kraju związkowego Nadrenia-Palatynat oraz Deutsche Forschungsgemeinschaft.
Idea.
EGO ukazuje nowożytną historię Europy w sposób interdyscyplinarny, z perspektywy ponadkulturowej i ponadnarodowej. Od artykułów, publikowanych w języku angielskim i niemieckim, prowadzą linki do materiałów powiązanych z nimi tematycznie (obrazów, map, filmów, źródeł zdigitalizowanych, plików muzycznych).
Artykuły są podzielone na 10 wątków tematycznych ("threads"):

</doc>
<doc id="2672834" url="https://pl.wikipedia.org/wiki?curid=2672834" title="Częstoch">
Częstoch

Częstoch (łac. "Chestoch") – postać występująca w podaniach jako rycerz i założyciel Częstochowy.
Historia.
Częstoch jest uważany za legendarnego założyciela Częstochowy. Jego imię pojawia się w gnieźnieńskiej bulli protekcyjnej papieża Innocentego II datowanej na 7 lipca 1136 roku i wystawionej w Pizie, w której zawarto pierwsze znane zapisy polskich nazw miejscowości i imion. Jednocześnie pierwsza wzmianka o Częstochowie pochodzi z 1220 roku, z dokumentu biskupa krakowskiego Iwo Odrowąża.
Nie są znane żadne informacje dotyczące życia Częstocha. Jedynie historyk amator Sławomir Folfasiński opublikował w 1989 roku w "Almanachu Częstochowy" informację, jakoby Częstoch miał być poddanym arcybiskupa gnieźnieńskiego Jakuba i być zaangażowanym w walki o tron krakowski, a następnie być administratorem terenów nad Wartą. Koncepcja ta została skrytykowana przez środowisko historyków.
Imię "Częstoch" jako źródło nazwy miejscowości "Częstochowa" wymienia pod koniec XIX wieku Słownik geograficzny Królestwa Polskiego. Wskazywane jest ono też jako źródłowe dla przedlokacyjnej Częstochowy, położonej na północ od Jasnej Góry.

</doc>
<doc id="2672921" url="https://pl.wikipedia.org/wiki?curid=2672921" title="Jonizacja iskrowa">
Jonizacja iskrowa

Jonizacja iskrowa (znana także jako "jonizacja źródłem iskrowym", jednak stosowanie tego terminu jest niezalecane) – metoda wykorzystywana do wytwarzania jonów w fazie gazowej z próbki będącej ciałem stałym. Przygotowana próbka jest odparowywana i częściowo jonizowana poprzez przerywane wyładowania iskrowe. Technika ta jest używana głównie w spektroskopii masowej. Aparatura wykorzystująca jonizację iskrową w połączeniu ze spektrometrem masowym nazywana jest spektrometrem masowym jonizacji iskrowej lub spektrometrem masowym źródła iskrowego (ang. "spark source mass spectrometer" – SSMS).
Na ogół jonizowane próbki znajdują się pomiędzy przewodzącymi prąd elektrodami (zazwyczaj grafitowa lub srebrna), między którymi wytwarzana jest iskra o wysokim napięciu, jonizująca próbkę pomiędzy końcówkami elektrod. Gdy próbką jest metal, to może ona służyć jako elektroda. Analizatory masy są zazwyczaj geometrii Mattaucha-Herzoga, a do wykrywania jonów używają albo światłoczułych płytek, albo układu detektorów liniowych typu channeltron.

</doc>
<doc id="2672930" url="https://pl.wikipedia.org/wiki?curid=2672930" title="Wędrowiec urzeczony">
Wędrowiec urzeczony

Wędrowiec urzeczony (oryg. ros. "Очарованный странник") – opowiadanie Nikołaja Leskowa po raz pierwszy opublikowane w 1873.
Okoliczności powstania i publikacja utworu.
Leskow napisał "Wędrowca urzeczonego" przed 1873. Inspiracją dla niego była powieść "Przygody Telemacha", pierwotny tytuł opowiadania brzmiał zresztą "Czarnoziemny Telemach". Obydwa utwory opowiadają o podróży tytułowego bohatera, w toku której zdobywa on nowe doświadczenia, moralnie się doskonali, przebywając nadzwyczajnie przygody. Innymi tekstami, które wpłynęły na kształt dzieła Leskowa, były "Martwe dusze" i "Don Kichot".
Na początku tego roku autor przesłał tekst Michaiłowi Katkowowi, który jednak negatywnie ocenił utwór, stwierdzając, że opracowane dzieło nadaje się co najwyżej jako podstawa do dalszej pracy literackiej. Katkow nie chciał drukować opowiadania także ze względu na scenę, w której metropolita Filaret zgadza się na modlitwy za samobójców. Ostatecznie "Wędrowiec urzeczony" został wydrukowany na łamach pisma "Russkij Mir" w odcinkach.
Treść.
Grupa pielgrzymów udaje się z Monasteru Koniewskiego do Monasteru Wałaamskiego. Po drodze tematem rozmowy staje się historia pewnego cerkiewnego psalmisty, który pod wpływem alkoholu zwariował i popełnił samobójstwo. Jeden z podróżnych stwierdza, że odbierając sobie życie mężczyzna ten skazał siebie na wieczne potępienie. Obecny przy rozmowie posłusznik zaprzecza: zna bowiem duchownego z eparchii moskiewskiej, który wbrew cerkiewnej tradycji, ale za zgodą metropolity Filareta modli się za dusze samobójców, ponadto w niektóre święta wierni mają prawo modlić się za wszystkich bez wyjątku. Zebrani pytają wówczas samego posłusznika o jego dotychczasowe życie, o czym ten zaczyna opowiadać.
Imię i nazwisko opowiadającego brzmiało Iwan Siewierjanycz Flagin. Jego ojciec był chłopem pańszczyźnianym, pochodził z guberni orłowskiej i pełnił u swoich państwa obowiązki stangreta. Sam wychowywał syna, gdyż jego żona zmarła przy porodzie. Chłopiec od najmłodszych lat uczył się opieki nad końmi i powożenia. W wieku jedenastu lat został forysiem. Pewnego dnia w takim właśnie charakterze udawał się razem z ojcem i ich właścicielem, hrabią, z pielgrzymką do monasteru. Przed klasztorem chłopiec zauważył na mijającym ich wozie śpiącego człowieka. Dla żartu zdzielił go batem, w rezultacie czego mężczyzna spadł z wozu, zaplątał się w lejce i zginął na miejscu. W nocy zmarły, mnich, ukazuje się we śnie Flaginowi, stwierdzając, że jego matka, nie mogąc doczekać się urodzenia syna, będąc w ciąży w modlitwie ofiarowała spodziewane dziecko na służbę Bogu. Mnich oznajmia, że dopóki Flagin nie zostanie mnichem, spełniając obietnicę matki, wielokrotnie będzie znajdował się w dramatycznych, grożących śmiercią sytuacjach, nigdy jednak nie straci życia. Ten jednak nie wierzy w usłyszane słowa. W jakiś czas później chłopiec ponownie jedzie z ojcem i państwem na pielgrzymkę do relikwii św. Mitrofana z Woroneża i cudem nie traci życia, gdy konie powozu wpadają w przepaść.
Państwo, przekonani, iż to zachowanie Iwana Flagina zapobiegło całkowitemu zniszczeniu powozu, przez pewien czas traktują go szczególnie dobrze. Ten w wolnym czasie zaczyna hodować gołębie. Zorientowawszy się, że pisklęta zjada mu kot, ucina zwierzęciu ogon. Staje się to przyczyną awantury z pokojówką państwa. Rządca nakazuje wychłostać Flagina i skierować go do pracy przy tłuczeniu kamieni do wysypywania ścieżek w ogrodzie. Młody człowiek postanawia się powiesić, jednak wędrowny Cygan namawia go, by przystąpił do ich złodziejskiej szajki. Za namową Cygana Flagin wyprowadza ze stajni państwa warte trzysta rubli konie, jednak po sprzedaniu ich na targu otrzymuje jako swój udział zaledwie rubla. Zniechęca go to do dalszych kradzieży. Udaje się do asesora ziemskiego i w zamian za srebrny krzyżyk otrzymuje kartę pobytu i prawo wyjazdu do Mikołajowa. Tam miejscowy szlachcic wynajmuje go do opieki nad swoją kilkuletnią córeczką, której matka uciekła z kochankiem. Po pewnym czasie, podczas spaceru, spotyka kobietę. Początkowo odmawia wydania dziecka. Następnie jednak zmienia zdanie i ucieka z dziewczynką, jej matką i nowym partnerem. Traci przy tym swój paszport, który zostaje u poprzedniego pracodawcy. Partner matki dziewczynki nie chce jednak utrzymywać zbiegłego chłopa - daje mu 200 rubli i poleca mu odejście.
Flagin udaje się na jarmark, gdzie zachwyca go wystawiona na sprzedaż klacz. Mężczyzna obserwuje, jak dwóch Tatarów pojedynkuje się o prawo jej kupna, wzajemnie chłostając się biczami. Następnie Flagin dostrzega pięknego ogiera i sam staje do analogicznej walki o niego, zabijając Tatara Sabakireja. Obserwujący go Rosjanie chcą oddać go pod sąd, jednak Tatarzy ukrywają go między sobą. Zostaje zmuszony do zamieszkania w ich obozowisku i ożeniony z dwiema kobietami. Próbuje uciec, prosząc o pomoc dwóch prawosławnych misjonarzy, ci jednak odmawiają mu wsparcia, wkrótce zresztą zostają zamordowani przez Tatarów. Ostatecznie udaje mu się wydostać i dotrzeć do Astrachania. Tam zostaje rozpoznany jako zbiegły chłop i odstawiony z powrotem do majątku, w którym się urodził. Pan pozwala mu zostać chłopem czynszowym. Flagin zaczyna włóczyć się po jarmarkach, doradzając klientom przy zakupie koni. Doceniając jego znawstwo w tej dziedzinie, przypadkowo spotkany książę zatrudnia go na stałe jako konesera, odpowiedzialnego za zakupy koni.
Mijają trzy lata. Flagin w swój wolny dzień spotyka w karczmie mężczyznę, który przedstawia się jako magnetyzer. Po spotkaniu z nim wydaje mu się, że widzi wokół diabły. Wędrując przed siebie, trafia do domu, w którym występuje piękna Cyganka Grusza. Pijany Flagin, zachwycony jej tańcem i śpiewem, rzuca jej pod nogi kolejne banknoty sturublowe, które miał na przechowanie od księcia. Po pobycie w szpitalu wskutek przepicia dowiaduje się, że również jego pan spotkał się z Gruszą i postanowił wykupić ją z taboru, chociaż jest żonaty. Romans pana i Cyganki trwa jednak krótko. Zrozpaczona dziewczyna prosi Flagina, by ją zabił, zanim ona sama z rozpaczy zamorduje księcia i samą siebie. Flagin początkowo nie potrafi zadać jej śmiertelnego ciosu, jednak gdy dziewczyna grozi mu, że z zemsty zostanie prostytutką, zrzuca ją z urwiska do rzeki. Oddalając się z miejsca zabójstwa spotyka parę staruszków, których jedyny syn ma trafić do wojska. Zgadza się podać za niego i pod nazwiskiem Piotra Serdiukowa odbyć służbę wojskową na Kaukazie. Pragnąc odpokutować za grzechy, zgłasza się za każdym razem do najbardziej ryzykownych zadań, za każdym razem zachowuje jednak życie, zaś po piętnastu latach otrzymuje dymisję i krzyż św. Jerzego. Podejmuje wówczas pracę aktora, ostatecznie zaś wstępuje do monasteru.
W klasztorze nadal jednak ciągle zdarzają mu się dziwne sytuacje: zabija siekierą krowę klasztorną, biorąc ją za ducha Żyda-samobójcy, przewraca podświecznik przed ikoną, gdy wydaje mu się, że diabeł stoi obok i gasi świece. Z powodu opisywanych wydarzeń zostaje zamknięty w celi w piwnicy, gdzie zyskuje dar przepowiadania przeszłości. Stwierdza, że widzi przyszłą wojnę i że będzie gotów wziąć w niej udział, po czym kończy swoją opowieść i pogrąża się w zadumie.
Cechy utworu.
Przygody Flagina stanowią ciąg epizodów, luźno związanych jeden z drugim. Jego losem rządzi przypadek. Bohater zachowuje się w kolejnych sytuacjach w sposób nieobliczalny, niekiedy nielogiczny. Przykładem tego jest spotkanie z matką dziewczynki, której ojciec wynajął go w charakterze opiekuna. Początkowo Flagin odmawia wydania dziecka, by w ostatniej chwili zmienić zdanie i uciec razem z kobietą, jej córką i kochankiem. Jedyna stała cecha bohatera to namiętność do pięknych koni.
Flagin jest początkowo człowiekiem pozbawionym jakichkolwiek wartości moralnych. Ani po spowodowaniu (poprzez uderzenie z biczem i strącenie z wozu) śmierci mnicha, ani po zabójstwie Tatara w pojedynku o konia nie czuje wyrzutów sumienia. Dopiero pobyt w obozowisku Tatarów czyni z niego patriotę gorąco przywiązanego do Rosji, zaś spotkanie z Gruszą rozpoczyna jego przemianę w sferze moralnej. Flagin stopniowo staje się "mężem sprawiedliwym" – człowiekiem z ludu o wytrwałym i dobrym charakterze, moralnej sile, gotowości do bohaterskich czynów, prostym, lecz dalekosiężnym rozumie. Z subtelnym humorem przedstawiony jest bohater jako posłusznik – równocześnie troszczy się o ojczyznę i jest gotowy w razie czego walczyć o nią, w codziennym zaś życiu klasztornym bierze udział w absurdalnych epizodach, jak strącenie świec w cerkwi.
Język wypowiedzi Flagina odzwierciedla jego życiowe doświadczenia - nie jest to typowy język literacki, a naśladowanie ustnej mowy w oparciu o obserwacje języka, jakim posługują się różne środowiska społeczne. Ten typ narracji określa się jako narrację wypowiadawczą (ros. "skaz").

</doc>
<doc id="2672931" url="https://pl.wikipedia.org/wiki?curid=2672931" title="Zając z Inaby">
Zając z Inaby

 znany również jako Zając z wyspy Oki – legendarne stworzenie z mitologii japońskiej.
Jak głosi legenda, pewien zając, który nie umiał pływać postanowił przedostać się na drugi brzeg morza dzięki fortelowi. Kiedy więc zobaczył przepływającego rekina zaczął się głośno przechwalać, że jego krewniaków jest na wyspie więcej niż rekinów. Ryba usłyszawszy przechwałki zająca wdała się z nim w dyskusję, kto z nich ma większą rodzinę, a wtedy sprytny zając zaproponował aby rekin przyprowadził swoją całą rodzinę i ustawił ich w rzędzie nieruchomo, tak aby utworzyli pomost od wyspy do przylądka Keta, a zając wtedy przebiegając po ich plecach policzy wszystkich i wtedy dowiedzą się kto ma większą rodzinę. 
Drapieżnik dał się zwieść i wypełnił wolę rywala, zwołał całą rodzinę i ustawił ich nieruchomo, a wtedy zając z poważną miną zaczął kroczyć po rekinach jak po moście i głośno je liczyć. Gdy już był bardzo blisko lądu, nie wytrzymał, parsknął i wygadał się, że to był tylko fortel. Usłyszawszy to rekin znajdujący się najbliżej lądu rzucił się na niego z wściekłością, wbił zęby w jego skórę i zdarł ją z niego. 
Ledwo żywemu zającowi udało się dostać na ląd, gdzie spotkał braci Ōkuninushiego podążających ubiegać się o względy pięknej Yagamuhime mieszkającej w miejscowości Inaba. Zauważywszy zająca obdartego z sierści i jęczącego z bólu, postanowili okrutnie z niego zadrwić. Udali, że chcą mu pomóc i doradzili, by obmył swoje ciało w morskiej wodzie i wysuszył ciało na słońcu. Morska sól podrażniła rany nieszczęśnika, a słońce wysuszyło okaleczoną skórę biednego zająca. 
Kiedy nadszedł Ōkuninushi zwierzę zwijało się z bólu. Bohater poradził mu, by wykapał się w przepływającej nieopodal słodkowodnej rzece, a potem wytarzał się w puchu rogoży. Zając, widząc, że Ōkuninushi ma dobre serce odwdzięczył się dobrą wróżbą – przepowiedział, że to właśnie w nim zakocha się piękna Yagamuhime. Stało się tak, jak prorokował zając, to właśnie w najmłodszym z braci zakochała się piękność z Inaby.

</doc>
<doc id="2672935" url="https://pl.wikipedia.org/wiki?curid=2672935" title="Euston Square">
Euston Square

Euston Square – stacja londyńskiego metra położona przy skrzyżowaniu ulic Euston Road i Gower Street w gminie Camden, w pierwszej strefie biletowej. Znajduje się pomiędzy stacjami Great Portland Street i King’s Cross St. Pancras, na trasach linii Circle, Metropolitan i Hammersmith &amp; City.
W 2011 roku ze stacji skorzystało 10,89 miliona pasażerów.
Stacja została otwarta 10 stycznia 1863 roku pod nazwą Gower Street na pierwszym odcinku metra na świecie, będącym częścią Metropolitan Railway (stacja obsługiwała linię do 1932 roku). 1 listopada 1909 roku nazwa stacji została zmieniona na Euston Square.
13 grudnia 2006 roku przedstawiciele Network Rail ogłosili plan rozbudowy stacji kolejowej Euston Station, który miał obejmować m.in. połączenie obu stacji przejściem podziemnym.

</doc>
<doc id="2672939" url="https://pl.wikipedia.org/wiki?curid=2672939" title="Pielgrzym urzeczony">
Pielgrzym urzeczony



</doc>
<doc id="2672944" url="https://pl.wikipedia.org/wiki?curid=2672944" title="Kościół Najświętszego Serca Pana Jezusa w Bażanówce">
Kościół Najświętszego Serca Pana Jezusa w Bażanówce

Kościół pod wezwaniem Najświętszego Serca Pana Jezusa w Bażanówce – polskokatolicki kościół parafialny. Należy do dekanatu podkarpackiego diecezji krakowsko-częstochowskiej Kościoła Polskokatolickiego w RP.
Kościół wzniesiono w 1925; była to pierwsza świątynia Polskiego Narodowego Kościoła Katolickiego na ziemi polskiej. Budowla drewniana, o konstrukcji zrębowej, orientowana. Od frontu wieża (u dołu czworoboczna, wyżej ośmioboczna) zwieńczona ostrosłupowym, blaszanym hełmem. Nawa pokryta jednokalenicowym blaszanym dachem z wieżyczką na sygnaturkę, zwieńczoną ostrosłupowym hełmem. Prezbiterium mniejsze od nawy, zamknięte trójbocznie, z boczną zakrystią.
W pobliżu kościoła wolnostojąca, metalowa, otwarta dzwonnica wyposażona w dwa dzwony (z 1921 i 1993). Przy kościele znajduje się również zabytkowy, pęknięty dzwon z 1710.
Kościół wpisano do rejestru zabytków 7 grudnia 2009 pod nr A-380.

</doc>
<doc id="2672969" url="https://pl.wikipedia.org/wiki?curid=2672969" title="Ryszard Żółtaniecki">
Ryszard Żółtaniecki

Ryszard Stanisław Żółtaniecki (ur. 6 listopada 1951 w Paszowicach, zm. 25 stycznia 2020 w Warszawie) – polski socjolog, dyplomata, nauczyciel akademicki i poeta.
Życiorys.
Absolwent Instytutu Socjologii Uniwersytetu Warszawskiego, adiunkt tamże w latach 1980–1990, doktor socjologii. Członek NSZZ „Solidarność”. W latach 2000–2018 wykładał w Collegium Civitas, gdzie m.in. kierował Akademią Służby Zagranicznej i Dyplomacji. Prezes Fundacji Kultury. W 1990 został dyrektorem Departamentu Polityki Kulturalnej i Naukowej Ministerstwa Spraw Zagranicznych. Ambasador RP w Grecji z akredytacją na Cyprze (1991–1996), dyrektor Instytutu Adama Mickiewicza. Ponadto pełnił też funkcje doradcy ministra spraw zagranicznych, wicedyrektora Departamentu Promocji i Informacji w MSZ. Opublikował dwa tomy poezji: „Wypędzeni” (Warszawa 1988) i „Roraty” (Podkowa Leśna 1999).
Pochowany w Warszawie na cmentarzu w Pyrach.

</doc>
<doc id="2672989" url="https://pl.wikipedia.org/wiki?curid=2672989" title="Park Narodowy Bemaraha">
Park Narodowy Bemaraha



</doc>
<doc id="2672998" url="https://pl.wikipedia.org/wiki?curid=2672998" title="Ōkuninushi">
Ōkuninushi

 – w mitologii japońskiej syn lub potomek Susanoo, po którym przejął rządy nad prowincją Izumo.
Ōkuninushi jest bohaterem licznych opowieści epickich, często znacznie różniących się od siebie. Pojawia się w nich niejednokrotnie pod różnymi imionami, co jest najprawdopodobniej efektem skupienia w jednej tradycji rozmaitych lokalnych opowieści. Wiele z podań dotyczy rywalizacji Ōkuninushiego ze starszymi braćmi, z których wychodzi zwycięsko dzięki sprytowi lub pomocy niebiańskich przyjaciół. Przypisywano mu małżeństwo z Suseribime (Dziewczyną Przyspieszającą Opady), córką Susanoo, którą podstępem wykradł z komnaty a następnie poślubił za zgodą zachwyconego jego czynami teścia. W wielu przygodach, które miał przeżyć, towarzyszył mu krasnoludek Sukunabikona (Maleństwo Skupiające w Sobie Siłę), którego do dziś czci się w chramach Ōkuninushiego. Rządził Izumo aż do zejścia na ziemię Ninigi, któremu się podporządkował i oddał władzę.
Uważany jest za życzliwe bóstwo i czczony jako dawca zdobyczy cywilizacyjnych, uzdrowiciel, patron rolnictwa i opiekun małżeństw. Głównym miejscem jego kultu jest chram Izumo Taisha.

</doc>
<doc id="2673013" url="https://pl.wikipedia.org/wiki?curid=2673013" title="Dariusz Podolski">
Dariusz Podolski

Dariusz Podolski (ur. 17 czerwca 1966 w Łodzi) – piłkarz polski grający na pozycji pomocnika.
Kariera.
Karierę piłkarską Podolski rozpoczął w klubie Pilica Tomaszów Mazowiecki. Grał w nim w sezonie 1985/1986. Następnie w 1986 roku został zawodnikiem ŁKS Łódź, w którym zaliczył swój debiut w pierwszej lidze. Wiosną 1988 roku przeszedł do Zawiszy Bydgoszcz i do końca sezonu 1988/1989 grał w nim w drugiej lidze. W 1989 roku wrócił do ŁKS, gdzie do 1994 roku był podstawowym zawodnikiem.
Latem 1994 roku Podolski przeszedł do innego łódzkiego klubu, Widzewa. Zadebiutował w nim 31 lipca 1994 w zwycięskim 4:0 wyjazdowym meczu z Wartą Poznań, w którym strzelił 2 gole. W sezonie 1995/1996 wywalczył z Widzewem mistrzostwo Polski, jednak w jego trakcie odszedł do drugoligowej Petrochemii Płock. W sezonie 1997/1998 grał z Petrochemią w pierwszej lidze.
Na początku 1999 roku Podolski trafił do Ceramiki Opoczno. W swojej karierze grał też w takich klubach jak: izraelski Hapoel Bet Szean, Świt Nowy Dwór Mazowiecki, Unia Skierniewice, Tur Turek, Bzura Ozorków i KS Częstochowa. Karierę zakończył w 2005 roku.
Ogółem w polskiej ekstraklasie Podolski rozegrał 228 meczów i strzelił w nich 42 gole.

</doc>
<doc id="2673043" url="https://pl.wikipedia.org/wiki?curid=2673043" title="Merentibus">
Merentibus



</doc>
<doc id="2673057" url="https://pl.wikipedia.org/wiki?curid=2673057" title="Historia Częstochowy">
Historia Częstochowy

Artykuł zawiera opis historii Częstochowy od prehistorii do czasów współczesnych.
Pradzieje.
Najstarsze znaleziska archeologiczne w regionie częstochowskim pochodzą z okolic Zawiercia i są datowane na 150 000 lat. W bliższej okolicy znalezione zostały natomiast datowane na kilka tysięcy lat narzędzia z Dankowic koło Kłobucka. Liczniejsze są znaleziska z okresu neolitu, który w południowej Polsce zaczął się ok. 6000 lat temu. Na samym terenie Częstochowy pierwsze osady z tego okresu odkryto w 1929 r. w obecnej dzielnicy Mirów.
Następne znaleziska pochodzą ze środkowej i późnej epoki brązu (3300 – 2700 lat temu). Na ten okres datowane są osady oraz cmentarzyska, a jedno z nich zostało zakonserwowane i przekształcone w rezerwat archeologiczny kultury łużyckiej na Rakowie. Osady z okresu epoki żelaza nie różnią się, na ziemi częstochowskiej, od tych wcześniejszych z epoki brązu. Rozwój kultury łużyckiej na ziemi częstochowskiej został zahamowany w VI wieku p.n.e. przez najazd Scytów. W okresie rzymskim ludność tych terenów utrzymywała z imperium rzymskim kontakty handlowe, o czym świadczą importowane dobra i monety rzymskie. W 375 r. region przeżył najazd Hunów, z tego czasu pochodzą też znaleziska przypisane do unikalnej tzw. kultury dobrodzieńskiej.
Początki Częstochowy.
Według legendy, nazwa "Częstochowa" oznacza osadę założoną przez osobę o imieniu Częstoch. Według tej samej legendy Częstoch miał być rycerzem, który żył w czasach księcia Bolesława III Krzywoustego.
Na podstawie badań archeologicznych przyjmuje się, że Częstochowa prawdopodobnie powstała przed końcem XI wieku, jednak pierwsza wzmianka o niej pochodzi z 1220 roku, z dokumentu biskupa krakowskiego Iwo Odrowąża, który określał uposażenie klasztoru w Mstowie. Wśród wymienionych wówczas miejscowości, które zobowiązane były płacić na rzecz klasztoru dziesięcinę, znajdowały się także wsie Częstochowa i Częstochówka. Ta druga powstała później niż Częstochowa i prawdopodobnie miała charakter obronny, związany z lokalizacją na wzgórzu Jasna Góra. Obie wsie należały wówczas do opola mstowskiego, którego zasięg pokrywał się w przybliżeniu z późniejszym starostwem olsztyńskim.
Sto lat później, na przełomie XIII i XIV wieku, w Częstochowie zlokalizowana została, podlegająca dekanatowi lelowskiemu, parafia, co świadczy o dużym znaczeniu gospodarczym i ludnościowym osady w regionie północno-zachodniej Małopolski, której dynamiczny rozwój nastąpił w wieku XIV. Rozwojowi sprzyjało bliskie położenie zamku olsztyńskiego i lokalizacja na szlaku łączącym Małopolskę z Wielkopolską. Częstochowę przecinał szlak z Krakowa i Olkusza na Kłobuck, Wieluń i Kalisz, od którego w Częstochowie odgałęział się trakt biegnący w stronę Piotrkowa. Po zbudowaniu w połowie XIV wieku zamku, Częstochowa znalazła się w granicach starostwa olsztyńskiego, a Częstochówka po krótkiej do niego przynależności została przekazana klasztorowi jasnogórskiemu.
Wzrost znaczenia Częstochowy i jej rolę punktu tranzytowego poświadczają dokumenty XIV-wieczne, dotyczące pobytu we wsi królów Polski. W 1354 roku został w Częstochowie wystawiony przez polskiego monarchę pierwszy dokument, a dwa lata później wystawiono inny, dotyczący wsi Wyczerpy, w którym po raz pierwszy wspomina się o przywileju goszczenia władcy przez Częstochowę. Także w 1356 roku Częstochowa otrzymała w wystawionym w Krzepicach przywileju prawo niemieckie, które braciom Leonardowi i Kanimirowi zezwalało na lokację dwóch wsi. Jedną z nich była Częstochowa, położona w miejscu dotychczasowej osady, a drugą wieś położona na południe od niej, nad rzeką Rybną (prawdopodobnie jest to Stradomka).
Nadanie praw miejskich.
Kwestia daty nadania osadzie praw miejskich jest niejednoznaczna, gdyż stosowny dokument nie zachował się do czasów współczesnych. Prawdopodobnie spłonął on w jednym z pożarów w XV wieku. Z tego też powodu datę wyznacza się na podstawie innych dokumentów. Po raz ostatni Częstochowę jako wieś dokumenty wymieniają w 1356 roku, a po raz pierwszy nazywają miastem w 1377 roku. Pomocne do określenia daty są także kroniki Janka z Czarnkowa, który wymieniając w 1370 roku miasta przekazane w lenno na rzecz Władysława Opolczyka nie wymienił Częstochowy, a zrobił to w 1383 roku. Na tej podstawie datę przyznania praw miejskich określa się na okres pomiędzy 1370 i 1377 rokiem. Dodatkowo w latach 70. XIV wieku przebudowano układ przestrzenny Częstochowy w związku z nadaniem praw miejskich, co określa wymieniony dokument z 1377 roku. W 1502 roku w kancelarii króla Aleksandra I wystawiony został nowy egzemplarz dokumentu lokacyjnego.
We wspomnianym dokumencie z 1377 roku Władysław Opolczyk nadał Jaśkowi i Nićkowi przywilej przerabiania rudy i wytopu z niej żelaza eksploatowanego z terenów w rejonie Częstochowy, jednak początki górnictwa rud w pasie ziem od Zawiercia do Wielunia są nieznane. Metody wydobycia były bardzo prymitywne, rudę wydobywano z kilkunastometrowych szybów i odchodzących od niej krótkich poziomych chodników. Ruda żelaza występuje w tym regionie w ok. 40-centymetrowej grubości warstwach rozdzielonych kilkumetrowymi warstwami iłów płonnych. Śladem po wydobyciu rud żelaza mają odzwierciedlenie w nazewnictwie miejscowości, w których je wydobywano (m.in. Rudniki, Rudy, Hutki, Klepaczka).
Częstochowę nazywano początkowo "Nową Częstochową", zaś osadę na wzgórzu jasnogórskim, którą podarowano klasztorowi, wymieniano jako "Starą Częstochowę". Nazewnictwo to nie utrzymało się i nazwy zostały dość szybko zamienione. W latach 1370–1393 Częstochowa stanowiła lenno Władysława Opolczyka, który w 1382 r. ufundował klasztor paulinów.
W okresie późnego średniowiecza tereny należące do miasta były rozległe, choć osadnictwo skupiało się na terenie obecnego Starego Miasta. Po przebudowie układu przestrzennego Częstochowy jej powierzchnia wynosiła ok. 8 hektarów. Terytorium miasta było ograniczone rzeką Wartą od wschodu i południowego wschodu, współczesnymi ulicami Warszawską i Krakowską od zachodu, ul. Spadek od północy i ul. Strażacką od południa. Według dokumentu dotyczącego uposażenia klasztoru jasnogórskiego z 1382 roku, od zachodu granice miasta biegły po łuku od wsi Częstochówka, następnie na zachód od obecnej ul. Pułaskiego. Sporny z klasztorem był obszar wsi Barbara z tamtejszym kościołem, który został przez klasztor zagarnięty i pomimo protestów miasta i korzystnych dla niego wyroków sądów królewskich pozostał we władzy zakonu aż do upadku państwa. Dokumenty kancelarii królewskiej z 1550 roku określają, że dalej granica przecinała Stradomkę, tereny miejskie sięgały prawie do wsi Dźbów, po czym granica zakręcała na wschód, wzdłuż drogi Dźbów-Błeszno, omijała tę ostatnią osadę od północy i dochodziła do lasu olsztyńskiego. Granice wschodnie opisano w 1631 roku w starostwie olsztyńskim, jako biegnące od lasów olsztyńskich do góry Prędziszów, następnie na zachód od wsi Mirów, przez rzekę Wartę do Wyczerp. Granica północna biegła od Wyczerp przez Góry Kawie, południowy skraj wsi Wierzchowisko, a stamtąd w stronę Częstochówki. Samo miasto położone nad przeprawą przez Wartę otoczone zostało murami miejskimi, w których znajdowało się kilka baszt. Mury te rozebrano stopniowo po potopie szwedzkim.
Okres panowania Jagiellonów i Wazów.
W drugiej połowie XV wieku morawski najemnik Burian Puklica złupił Częstochowę, gdy samodzielnymi rekwizycjami rekompensował sobie niewypłacenie żołdu przez Kazimierza IV Jagiellończyka. Po najeździe Puklicy miasto otoczono murami miejskimi, które istniały do połowy XVII wieku. Sporna jest ilość bram miejskich. Pewne jest istnienie Bramy Krakowskiej na ul. Targowej, Bramy Warszawskiej na ul. Senatorskiej i bramy przy moście na Warcie na ul. Mostowej. Sporne jest natomiast istnienie bramy po zachodniej stronie miasta, przy wlocie ul. Mirowskiej na współczesny pl. Daszyńskiego. Według części historyków odkryte w tym miejscu fundamenty należały do baszty lub dzwonnicy, a nie bramy miejskiej. Centrum osady stanowił rynek o wymiarach 175 na 64 m ograniczony ulicami Senatorską, Mostową i Mirowską, a od wschodu sięgający za Kozią. Na początku XIX wieku północną część rynku, za ul. Ptasią zabudowano kamienicami. W południowo-zachodniej części rynku znajdował się częstochowski ratusz, a na zachodnim krańcu południowej pierzei stał (bokiem do placu) kościół św. Zygmunta. Za kościołem zlokalizowano budynek klasztoru, a na przykościelnym terenie zorganizowano cmentarz. W późniejszych wiekach założono nowy cmentarz, za murami, na terenie obecnego pl. Daszyńskiego. Ratusz, klasztor i kościół oraz pewna część kamienic były murowane, reszta zabudowań była drewniana. W 1466 roku czeskie wojska Ścibora Towaczowskiego złupiły miasto i pobliską Jasną Górę.
Duże znaczenie dla gospodarki miejskiej miał ruch pielgrzymkowy, z którym związany był handel z pątnikami. Klasztor usiłował zmonopolizować handel okołopielgrzymkowy, co spotykało się z oporem mieszczan. Miasto wielokrotnie procesowało się z klasztorem o kwestie handlu pod Jasną Górą, co wskazuje, że była to wysoce dochodowa działalność. Po latach sporów przywilej Kazimierza IV z 1462 roku przyznał klasztorowi prawo handlu, ale odwołanie miasta przyniosło w 1493 roku nowy dekret, w którym Jan I Olbracht zakazał klasztorowi działalności handlowej, z wyjątkiem sprzedaży niewielkich ilości żywności. Władze klasztorne zignorowały jednak zakaz, który łamany był aż do czasu upadku państwa w XVIII wieku.
Kolejny okres rozwoju nastąpił w XVI wieku, a okres dobrobytu wiązał się z późniejszym królem Polski Zygmuntem, wówczas księciem głogowsko-opawskim, który wielokrotnie przebywał w mieście (1498, 1502, 1502, 1503, 1505, 1505, 1506). Dzięki poparciu Zygmunta miasto uzyskało liczne przywileje, m.in. wydanie kopii przywileju lokacyjnego (1502), przywilej pobierania myta mostowego na Warcie (1504, 1512), przywilej organizowania jarmarków (1508) oraz zwolnienie z ceł i podatków targowych dla mieszczan na 12 lat. Przywilej z 1508 rok pozwalał organizować jeden jarmark rocznie, w 1564 roku organizowano trzy w roku, a w 1639 zezwolono na organizację sześciu w roku.
Z nadania Zygmunta starostą olsztyńskim został Mikołaj Szydłowiecki, który przyczynił się do rozwoju całego regionu. W XVI wieku rosła także liczba mieszkańców. W 1564 roku znajdowało się w Częstochowie 218 domów, a w następnych latach już 249 (1569), 331 (1620), 399 (1631).
Pierwszy większy najazd zanotowano w 1587 roku, gdy wojsko pretendenta do korony królewskiej Maksymiliana III Habsburga złupiło miasto w drodze do Krakowa. Ze względu na peryferyjne położenie klasztoru jasnogórskiego darzący klasztor sympatią królowie z dynastii Wazów zdecydowali obwarować go nowoczesnymi fortyfikacjami typu holenderskiego z bastionami. Fortyfikacje zaczęły powstawać pod koniec panowania Zygmunta III i trwały do 1648 roku. W efekcie prac budowlanych powstała na wzgórzu jedna z potężniejszych twierdz w państwie – obok twierdz takich jak Gdańsk, Elbląg, Toruń, Kudak, Brody, Słuck, Zamość, Łańcut, Tykocin i Bar.
W 1619 roku do Czech wybrał się królewicz Władysław Waza, który z polecenia ojca miał swoją tam obecnością osłabiać morale husyckich powstańców. Czesi zdecydowali się jednak wysłać do Władysława delegację, która zaproponowała mu objęcie czeskiego tronu. Do spotkania królewicza z posłami czeskimi doszło w Częstochowie. Władysław odrzucił złożoną propozycję, ponieważ byłaby ona sprzeniewierzeniem się polityce ojca.
W latach 1625–1630 region, w tym miasto, dotknięty został zarazą, w wyniku której na 399 domów w mieście 78 stało opuszczonych. Aż do potopu liczba mieszkańców nieznacznie rosła, ale w następnych latach postępujący rozkład struktur państwowych zahamował rozwój miasta i spowodował jego podupadnięcie.
Potop szwedzki.
Wobec niekorzystnego położenia w wojnie przeciw Szwecji, w nocy z 7 na 8 listopada 1655 roku, jasnogórską ikonę wywieziono do Lublińca, a następnie do Głogówka. Wobec postępów szwedzkich w Polsce jasnogórscy paulini złożyli za pośrednictwem feldmarszałka Arvida Wittenberga hołd poddaństwa królowi Szwecji i otrzymali w zamian list żelazny gwarantujący nietykalność klasztoru, który Kordecki odebrał osobiście w Krakowie. Jednocześnie już 6 sierpnia (dwa tygodnie po kapitulacji pod Ujściem) zaczęli przygotowania do obrony, w tym sprowadzili ze Śląska broń, proch i wykwalifikowanego artylerzystę.
18 listopada 1655 r. pod Jasną Górą znalazły się szwedzkie wojska gen. Burcharda Müllera. Szwedzi zaatakowali twierdzę nie ze względu na jej wartość strategiczną, a z powodu spodziewanych łupów, ale liczące 1.100 ludzi (w tym ok. 600 Polaków) oddziały w większości składały się z nieprzydatnych w oblężeniu jezdnych. Ponadto Szwedzi dysponowali tylko ośmioma lekkimi działami, nieprzydatnymi w oblężeniu. Twierdza była dobrze zaopatrzona i posiadała artylerię lepszą niż szwedzka, a jej załoga liczyła w tym czasie 160 przeszkolonych ludzi, a wraz z okoliczną szlachtą i zakonnikami w murach klasztoru znajdowało się 250 osób. Obrońcy dysponowali też 24 działami, w tym 12 ciężkimi. Müller początkowo chciał wprowadzić załogę szwedzką do twierdzy za zgodą zakonników, ponieważ jego rozkazy obejmowały obsadzenie pobliskiej Częstochowy i zabezpieczenie granicy ze Śląskiem, na którym schronił się Jan II Kazimierz. Sam Kordecki dążąc do zabezpieczenia klasztoru, starał się rozgrywać sytuację dyplomatycznie, m.in. za pośrednictwem Müllera napisał list do Karola Gustawa, w którym uznawał go za króla Polski, ale nie wyraził zgody na wejście szwedzkiej załogi do fortecy, choć namawiali go do tego polscy żołnierze w szwedzkiej służbie. Jednocześnie Kordecki zezwolił Polakom z sił oblężniczych wchodzić do klasztoru w twierdzy w celach religijnych.
Wobec odmowy wpuszczenia do twierdzy podjął oblężenie klasztoru, które składało się głównie z drobnych potyczek i wymiany ognia artyleryjskiego. Dowódca zwrócił się także do Karola X Gustawa o wzmocnienie swoich sił o dwa większe działa, jednak szwedzki król odmówił, obawiając się zadrażnienia polskiej ludności. Kilkukrotnie przerywano też chaotyczne działania zbrojne z powodu rokowań. Już 26 listopada część załogi, w tym zakonnicy, zbuntowała się i zażądała kapitulacji, ale dowodzący załogą przeor Augustyn Kordecki zażegnał bunt przez podwojenie żołdu i usunięcie z klasztoru części niechętnej obronie załogi.
Szwedzi nie zdobyli klasztoru, ponieważ nie byli przygotowani na zdobywanie twierdzy oraz uznali że zajmowanie go siłą może przyczynić się do podsycenia ruchu partyzanckiego. Nie podjęli ataku także po 10 grudnia, gdy ich siły zostały wzmocnione dwoma ciężkimi działami i dwiema kompaniami piechoty pod dowództwem Fromholda Wolffa, a dodatkowo list króla Karola Gustawa z 12 grudnia po raz kolejny zakazywał Müllerowi dalszego oblężenia, sugerując zawarcie z załogą paktu, w którym mieli oni zagwarantować zerwanie współpracy z Janem II Kazimierzem. Cały czas trwały też prowadzone z przerwami negocjacje pomiędzy obrońcami i oblegającymi. Mimo to Szwedzi rozpoczęli ostrzał twierdzy, ale szybko skończyła im się amunicja.
Kolejne negocjacje prowadzone od 15 a 18 grudnia zbliżyły stanowiska stron, ale Szwedzi nie chcieli zgodzić się, by dowódcą szwedzkiej załogi w twierdzy został polski katolik. Sprowadzeni z Olkusza górnicy zaczęli w tym czasie kopać tunele, w których planowano założyć ładunki wybuchowe, które miały zniszczyć mury. Obrońcy rozpoznali jednak te plany i w czasie wypadu za mury 20 grudnia zlikwidowali górników i zniszczyli dwa szwedzkie działa. Kolejne trzy dni Szwedzi nie prowadzili ostrzału z powodu braku amunicji. 25 grudnia Szwedzi stracili jedno działo, które rozerwane podczas wystrzału. Müller wysłał wówczas do Kordeckiego kolejny list, żądając jednak już jedynie kontrybucji. Wobec odmowy, w nocy z 26 na 27 grudnia wojska szwedzkie ostatecznie zwinęły obóz, zakończyły oblężenie i wycofały się spod twierdzy. Przygotowania do wycofania zostały jednak przez załogę Jasnej Góry omyłkowo uznane za przygotowanie do szturmu, w związku z czym część załogi zaczęła ponownie żądać poddania twierdzy.
Dodatkowo w tym samym okresie, gdy Szwedzi kończyli oblężenie, pod Jasną Górę zaczęły wyruszać tworzone oddziały partyzanckie, jednakże część z nich zjawiła się już ok. tydzień po odejściu sił szwedzkich. Wobec braku przeciwnika, jeden z oddziałów pod dowództwem Krzysztofa Żegockiego zdecydował o zaatakowaniu Wielunia. Do ataku doszło nocą 7 na 8 stycznia 1656 r., a zaskoczeniu Szwedzi pochowali się do domów, z których byli wywlekani przez Polaków. Po 5 dniach rzezi Polaków wyparły z Wielunia szwedzkie posiłki, które urządziły masakrę polskich partyzantów. Polacy bezładnie wycofali się do Jasnej Góry, pod którą Szwedzi dotarli ponownie 30 stycznia, ale odstąpili od ataku wobec zbyt dobrego uzbrojenia obrońców.
Oblężenie nie było momentem zwrotnym w wojnie przeciw Szwecji, ponieważ już we wrześniu toczyły się w Wielkopolsce walki partyzanckie, w październiku wybuchło powstanie górali żywieckich i rozpoczęły się bunty w wojsku kozackim, w połowie listopada wybuchło powstanie chłopów sądeckich, a 20 listopada król Jan Kazimierz wydał uniwersał wzywający cały naród do powstania. Niemniej działania pod Jasną Górą doprowadziły do dalszego pogorszenia wizerunku wojsk szwedzkich, a w odpowiedzi na próbę zajęcia twierdzy z klasztorem hetmani koronni 29 grudnia porzucili lojalność wobec Karola X Gustawa i zawiązali konfederację w Tyszowicach.
Przez długi czas głównym źródłem informacji o oblężeniu klasztoru był pamiętnik dowodzącego obroną Kordeckiego "Nova Gigantomachia", dopiero Aleksander Bruckner zwrócił w roku 1899 uwagę, że oblężenie nie było wzmiankowane w innych źródłach współczesnych wydarzeniom, a w 1904 roku ukazała się praca szwedzkiego historyka Teodora Westrina „O oblężeniu klasztoru częstochowskiego przez wojska Karola X Gustawa w r. 1655”, która została napisana w oparciu o źródła z archiwum królewskiego w Sztokholmie, w tym listy Karola Gustawa, Kordeckiego i Müllera.
Schyłek panowania Jana Kazimierza.
W 1657 r. na Jasnej Górze Senat obradował nad uchwaleniem podatków na prowadzenie wojny, natomiast w 1661 r. podczas obrad Senatu Jan Kazimierz ogłosił plany elekcji vivente rege, które zostały odrzucone przez Sejm.
W okresie potopu miasto zostało w znacznej części zniszczone na skutek postoju obcych wojsk, spora część ludności zginęła, zmarła lub uciekła. Okres kilkunastu lat po potopie szwedzkim to także czas słabo udokumentowany w źródłach, opisywany wyłącznie za pomocą źródeł klasztornych, które dotyczą głównie zapisów na rzecz klasztoru lub częstochowskiej parafii. Przez kilka lat po tej wojnie na rzecz klasztoru nie uczyniono żadnych zapisów, dopiero w 1665 roku pojawia się pierwszy zapis. Wskazuje to na znacznej zubożenie ludności i wyludnienie miasta oraz regionu. Na podstawie szacunków miasto straciło w okresie potopu ponad 50% ludności i ponad 60% zabudowań. Okoliczne miasta, w tym Przyrów, Olsztyn i Mstów zanotowały jednak znacznie wyższe straty, co pozwala przypuszczać, że Częstochowa została potraktowana przez armię szwedzką jako baza dla oficerów i tym samym zniszczenia starano się ograniczać.
Przez kilkadziesiąt lat po potopie w pobliżu Częstochowy stacjonowało wojsko, które kilkakrotnie pustoszyło miasto, głównie z powodu zaległości w wypłacie przez skarb królewski żołdu. W efekcie Częstochowa odbudowywała się długo i powoli, jeszcze w latach 80. XVII w. znajdowały się w nim zrujnowane domy.
Szybciej odbudowywał się klasztor na Jasnej Górze, który w przeciwieństwie do miasta, cieszył się licznymi darowiznami i nadaniami królewskimi i szlacheckimi. 27 lutego 1670 roku w klasztorze odbył się ślub polskiego króla Michała z arcyksiężniczką Eleonorą. W 1682 roku odbyły się uroczystości 300-lecia sprowadzenia częstochowskiego obrazu z Matką Boską, na które przybyło 140 000 pielgrzymów z Polski i Śląska.
Okres po potopie był pomyślny dla Częstochówki, która dynamicznie rozwijała się i rozbudowywała. Będący właścicielem wsi klasztor intensywnie zabiegał o rozwój osady, w której przybywało uznanych rzemieślników i handlarzy. W 1665 roku miała miejsce bitwa pod Częstochową, jedno ze starć zbrojnych w trakcie rokoszu Lubomirskiego. Pobite wojska królewskie szukały wówczas schronienia w twierdzy jasnogórskiej, jednak przeor klasztoru nakazał zamknięcie bram przed królewskimi żołnierzami.
Epoka saska.
Po śmierci Jana III Sobieskiego część oddziałów zawiązała pod miastem konfederację celem odzyskania zaległych pieniędzy.
W 1679, 1708 i 1709 r. miały miejsce w Częstochowie epidemie, które znacznie zaszkodziły rozwojowi miasta.
W 1717 roku klasztor otrzymał przywilej nadający Częstochówce prawa miejskie jako "Nowa Częstochowa". Nowe miasto zostało jednak zrujnowane w okresie konfederacji barskiej i nigdy nie odbudowało już swojej pozycji. W 1789 roku liczbę mieszkańców szacowano na ok. 1200.
Wojna północna.
Po ataku szwedzkim na Polskę w 1702 roku przeor Jasnej Góry zdecydował o przygotowaniu twierdzy do obrony. Załoga została też wzmocniona przez oddziały miecznika koronnego Stanisława Warszyckiego i liczyła 400 pieszych, 50 artylerzystów, 100 zbrojnych zakonników i 32 działa.
11 sierpnia Częstochowę zajęli Szwedzi. Po nadejściu głównych sił pięć dni później rozpoczęła się grabież miasta. Szwedzi zażądali kapitulacji klasztoru, ale wobec odmowy opuścili miasto 22 sierpnia. Oddziały tyłowe pozostały jednak w pobliżu miasta i dokończyły grabież Częstochowy i okolicznych wsi.
Dwa lata później, po przypadkowej eksplozji prochu w twierdzy, Szwedzi postanowili ją zająć. 2 lutego pod Jasną Górę podszedł korpus szwedzki, ale po jednej nieudanej próbie ataku i odmowie otrzymania kontrybucji, odszedł z regionu, grabiąc przy okazji samą Częstochowę. Po tym epizodzie zdecydowano o wzmocnieniu fortyfikacji wokół twierdzy.
W 1705 roku Szwedzi ponownie podeszli pod twierdzę i rozlokowali obóz między nią i Częstochową. Wobec otrzymania małej kontrybucji obrabowali okoliczne wsie, a 12 kwietnia podpalili Częstochowę, po czym odeszli spod miasta.
Po raz ostatni region był zagrożony przez Szwedów we wrześniu 1709 roku, gdy wycofując się z Polski usiłowali wymusić na klasztorze kontrybucję, ale wobec pojawienia się pościgu rosyjsko-saskiego, uszli na Wieluń. Armia szwedzka splądrowała jedynie częstochowskie kościoły.
Po wyparciu Szwedów pod miastem obozowały wojska rosyjsko-saskie i siły polskich zwolenników Augusta II. Miasto było wówczas zobowiązane utrzymywać te oddziały oraz kwaterować oficerów. Rada Miasta skarżyła się wówczas staroście Jerzemu Lubomirskiemu na szlachtę i duchowieństwo, które mieszkając w mieście, unikają opłat na rzecz armii. Starosta nie wywiązał się jednak z obowiązku obrony interesów królewskiego miasta i odmówił wystąpienia przeciw klerowi. W czerwcu 1711 roku wojska rosyjskie obrabowały podczęstochowskie wsie celem zdobycia aprowizacji.
Czasy stanisławowskie.
29 lutego 1768 roku została zawiązana konfederacja barska, której walki toczyły się także na ziemi częstochowskiej. 8 lutego 1769 r. konfederaci zajęli twierdzę Jasna Góra, którą kilkukrotnie usiłował zdobyć rosyjski korpus gen. Iwana Drewicza. Rosjanie wycofali się spod twierdzy 15 stycznia 1771 roku, a sami konfederaci opuścili ją 18 sierpnia 1772 roku. Obroną twierdzy jasnogórskiej kierował Kazimierz Pułaski.
W 1760 i 1782 roku Starą Częstochowę dotknęły pożary, w obu ofiarą ognia padł ratusz. Po pierwszym z pożarów odbudowano go, jednak po pożarze z 1782 roku ratusz pozostał ruiną.
W 1783 roku król Stanisław II Poniatowski odebrał klasztorowi i upaństwowił starostwa brzeźnickie i kłobuckie, a twierdzę jasnogórską oddał pod zarząd świeckiego komendanta.
W 1789 roku populację samej Starej Częstochowy szacowano na ok. 1600, tj. mniej niż w okresie jagiellońskim. Jednak w porównaniu z innymi ośrodkami miejskimi o podobnej wielkości Częstochowa w okresie wojen XVII wieku była mniej wyludniona.
Częstochowscy mieszczanie brali aktywny udział w działaniach na rzecz zapewnienia ram prawnych dla rozwoju miast. Reprezentanci Częstochowy brali udział w czarnej procesji organizowanej przez Jana Dekerta, a dwa dni później podpisali „akt zjednoczenia miast”. Efektem działalności mieszczan z całego kraju było uchwalenie 18 kwietnia 1791 roku ustawy „Miasta nasze królewskie wolne w państwach Rzeczypospolitej”, która stała się częścią konstytucji trzeciomajowej jako jej trzeci rozdział.
Po uchwaleniu Konstytucji 3 maja w województwie krakowskim szybko poparto nowy ustrój. 1 czerwca niechętna reformom "Gazeta Warszawska" doniosła o ceremonii zorganizowanej z okazji uchwalenia konstytucji i tym, że wziął w niej udział jasnogórski garnizon wraz z dowódcą twierdzy Marcinem Wierzbowskim. Poparcia konstytucji udzieliła także 8 czerwca komisja porządkowa cywilno-wojskowa powiatów ksiąskiego i lelowskiego. 9 czerwca zebrało się w Starej Częstochowie ok. 100 mieszczan, by złożyć przysięgę na konstytucję.
Sejm ustawą z 24 października 1791 roku „Rozkład województw, ziem i powiatów z oznaczeniem miast, a w nich miejsc konstytucyjnych dla sejmików w prowincjach Koronnych i Wielkiego Księstwa Litewskiego” zdecydował, aby sejmiki legitymizowały konstytucję. Termin odbycia sejmików wyznaczono na 14 lutego 1792 roku, a na miejsce sejmiku dla powiatów lelowskiego i ksiąskiego województwa krakowskiego wyznaczono Starą Częstochowę, choć początkowo miał się on odbyć w Żarnowcu. Wybór Częstochowy był potwierdzeniem jej pozycji ekonomicznej w regionie.
Ostatecznie sejmik odbył się 14 i 15 lutego w kościele św. Zygmunta i obecny był na nim także poseł na Sejm Stanisław Sołtyk. Na marszałka sejmiku wybrano Feliksa Wielogłowskiego. Sejmik poparł reformy konstytucyjne oraz uchwalił tzw. laudum. Relację z jego przebiegu zamieściła 22 lutego "Gazeta Narodowa i Obca".
W czasach przedrozbiorowych w Częstochowie obowiązywał zakaz osiedlania się ludności żydowskiej, który zniesiony został dopiero po reformach Sejmu Wielkiego, jednak już w 1765 roku zbudowano w mieście synagogę. Żyło w nim wówczas 56 żydowskich rodzin.
Panowanie pruskie.
Po II rozbiorze Polski obie miejscowości przypadły Prusom. Rząd tego kraju usilnie zabiegał o przejęcie twierdzy jasnogórskiej, czemu początkowo sprzeciwiali się Rosjanie. Ostatecznie rząd rosyjski poparł oddanie Częstochowy Prusom, bojąc się pozostawienia jej w rękach polskich. Granica Prus przebiegała milę na południe od miasta, a następnie kierowała się w stronę Pilicy. 28 lutego 1793 roku Prusacy zajęli Starą Częstochowę i Nową Częstochowę oraz podeszli pod twierdzę Jasna Góra, która skapitulowała 6 marca. Obie miejscowości znalazły się kolejno w departamencie łęczyckim, piotrkowskim i kaliskim Prus Południowych.
W 1798 r. Stara Częstochowa została stolicą jednego z 11 obwodów departamentu kaliskiego. Uczynienie Częstochowy jednym z ośrodków administracyjnych wynikało głównie z jej rozwoju ekonomicznego i wzrastającego znaczenia w regionie, mniejsze znaczenie miało natomiast istnienie w pobliżu miasta dużej twierdzy. Rząd pruski w okresie panowania nad ziemią częstochowską prowadził ekonomicznie umotywowaną politykę antyklasztorną, rozpoczętą w 1796 roku konfiskatą 25 wsi klasztornych, sekularyzacją Nowej Częstochowy i rozszerzeniem w latach 1799–1801 jej praw miejskich. Działania pruskie w tym zakresie umożliwiły w późniejszym czasie połączenie obu miast.
W 1798 roku powstała w Częstochowie gmina żydowska (po wydzieleniu z gminy janowskiej). Rok później założono cmentarz żydowski (wcześniej pochówki odbywały się w Janowie). W 1806 roku powstała szkoła żydowska. W 1807 roku w mieście mieszkało 496 Żydów (14,8% populacji), a w powiecie częstochowskim 1310 (18,8% populacji).
Na przełomie XVIII i XIX w. zaczęła tworzyć się w mieście społeczność ewangelicka, którą początkowo tworzyli głównie żołnierze pruscy skierowani do Częstochowy. Początkowo ewangelicy korzystali z kościoła św. Barbary, który władze pruskie odebrały Jasnej Górze, jednak w 1809 r. wojska austriackie spaliły kościół. Z powodu dużych kosztów odbudowy konsystorz postanowił postawić nowy kościół w Czarnym Lesie (wówczas Hilsbach), gdzie mieszkało dużo ewangelików. Nowa świątynia została kościołem filialnym parafii w Wieluniu. W związku z rosnącą liczbą ewangelików filia ta przeniesiona została do Częstochowy dopiero w 1851/2 roku.
Panowanie pruskie przyniosło miastu liczne reformy i zmiany, które były dla Częstochowy korzystne w późniejszych latach. Władzom pruskim miasto zawdzięczało sprawniejszy system podatkowy, dopuszczenie do aktywności gospodarczej społeczności żydowskiej, rozpoczęcie przenoszenia obiektów gospodarczych i cmentarzy (np. ówczesny cmentarz miejski na terenie obecnego placu Daszyńskiego) poza granice zabudowy.
Wojny napoleońskie.
Po 1807 roku Częstochowa zlokalizowana była w departamencie kaliskim Księstwa Warszawskiego. W latach 1807–1830 była stolicą powiatu i miejscem obrad sejmików, na których wybierano posłów na Sejm. Podprefektami kierującymi administracją powiatu częstochowskiego byli w czasach Księstwa Warszawskiego Wincenty Kowalski (1807-1809), a następnie Stanisław Nieszkowski (od 1809). Dekretem z 23 lutego 1809 roku określono ustrój miejski, nadając miejscowościom status gminy miejskiej lub wiejskiej. Na czele władz Starej i Nowej Częstochowy postawiono burmistrzów, którzy zostali podporządkowani podprefektowi powiatu częstochowskiego. Burmistrzem Starej Częstochowy został wówczas por. Ignacy Jeziorkowski, a Nowej Częstochowy Jan Muszyński. Wiosną 1812 roku Jeziorkowskiego zastąpił na stanowisku Dymitry Bożewski. Bożewski i Muszyński pełnili swoje funkcje do upadku władzy napoleońskiej.
W 1807 r. miał miejsce duży pożar Starej Częstochowy. Spis ludności z 1808 roku wykazał w Starej Częstochowie i Nowej Częstochowie, odpowiednio 1907 i 1442 mieszkańców.
Gdy wybuchła wojna polsko-austriacka za obronę twierdzy jasnogórskiej odpowiadały wojska mjr. Kajetana Stuarta, 3 Pułk Ułanów płk. Józefa Łączyńskiego i ochotnicy Gwardii Narodowej z Częstochowy, Kłobucka i Krzepic. Łącznie załoga liczyła 800 osób i 28 dział, a siły austriackie dowodzone najpierw przez Bronowackiego, a następnie płk. Grammonta 3392 pieszych, 1000 jezdnych i 100 artylerzystów, 14 dział i 2 haubice. Z powodu złego stanu dróg wojska austriackie poruszały się powoli i w związku z tym nie były w stanie zająć twierdzy z zaskoczenia, jedynie 18 kwietnia 1809 roku wezwali obrońców do poddania się. Jeszcze tego samego dnia polska piechota i szwadron ułanów przeprowadziły wypad z twierdzy, zdobywając łupy. Do 21 kwietnia Austriacy prowadzili blokadę twierdzy i sporadycznie ją ostrzeliwali, a 21 kwietnia nastąpił odwrót wojsk austriackich. W czasie tej wojny wojska spaliły 11 maja 1809 roku jedną trzecią Starej Częstochowy, w tym ratusz i kościół św. Barbary.
Po raz ostatni twierdza została zdobyta, gdy Rosjanie zajęli ją 2 kwietnia 1813 roku po trwającym od 25 marca oblężeniu. Wobec przewagi przeciwnika płk Antoni Górski poddał twierdzę. W tym samym roku okupacyjne wojska rosyjskie, z rozkazu cara Aleksandra, przeprowadziły likwidację umocnień. Zasypano wówczas wały ziemne i okopy, rozebrano mury obronne i wywieziono broń oraz amunicję. Od zniszczenia zachowano jedynie bramy murów obronnych. 30 lat później car Mikołaj I zezwolił na odbudowę murów, co miało być demonstracją jego przychylnej wobec Kościoła postawy. Stara Częstochowa została natomiast zajęta prawdopodobnie 24 lub 25 marca 1813 r.
Okres konstytucyjny w historii "Kongresówki".
Od 1815 roku oba miasta znajdowały się w składzie województwa kaliskiego Królestwa Polskiego, a powiaty częstochowski i wieluński tworzyły obwód częstochowski. Przekształcenie Księstwa Warszawskiego w Królestwo Polskie nie zmieniło wiele w przynależności administracyjnej Częstochowy, zmieniła się jedynie nazwa departamentu kaliskiego, który przemianowano na województwo kaliskie. Dodatkowo dekret ogłoszony 16 stycznia 1816 roku przeniósł stolicę obwodu do Wielunia, pozostawiając w Częstochowie siedzibę powiatu. Wobec powołania obwodów znaczenie powiatu było znacząco mniejsze niż uprzednio.
31 lipca 1815 roku w kościele parafialnym w Starej Częstochowie odbyła się uroczystość złożenia przysięgi wierności nowemu królowi polskiemu Aleksandrowi, a w sierpniu 1822 roku król Aleksander odwiedził miasto osobiście.
Utworzenie połączonej Częstochowy.
Spis ludności dla regionu częstochowskiego przeprowadzono ponownie w 1821 roku z okazji zmiany na stanowisku proboszcza częstochowskiego. Nową Częstochowę zamieszkiwało wówczas 1036 osób, a Starą Częstochowę 2758, przy czym ta ostatnia liczba nie obejmuje osad, które nie wchodziły bezpośrednio w skład właściwego miasta. W tych osadach (Zawodzie, Stradom, Kucelin) żyły 394 osoby. W 1827 roku w Częstochowie żyło 1.141 Żydów.
Po raz pierwszy projekt połączenia obu miast pojawił się zaraz po odrodzeniu Polski w 1815 roku, jednak już w 1812 roku rozpoczęła się akcja likwidacji zniszczeń i przebudowy. W ramach tych działań z rynku Starej Częstochowy uprzątnięto ruiny spalonego kilka lat wcześniej ratusza i poszerzono najbliższy rynku fragment ul. Krakowskiej, a także zlikwidowano cmentarz położony w miejscu obecnego pl. Daszyńskiego i założono nowy przy ul. Ogrodowej. Plan połączenia miast podjęto ponownie w 1823 roku, a jego opracowaniem zajął się inżynier wojewódzki Jan Bernhard, który w 1819 roku wytyczył Aleję Panny Maryi (obecnie Aleja Najświętszej Maryi Panny), która połączyła Starą Częstochowę z Jasną Górą. Na wytyczone wówczas parcele zapraszano osadników z kraju i zagranicy, wymagając jedynie postawienia na nich do 1826 roku domów murowanych o więcej niż jednej kondygnacji. W 1826 r. Rada Administracyjna Królestwa Polskiego uchwaliła także pożyczkę dla budujących się w Częstochowie.
Równocześnie z nałożeniem obowiązku wznoszenia budynków murowanych uruchomiono cegielnię miejską, która miała zapewnić odpowiedni materiał budowlany. Ze względu na dostępność innych, tanich surowców w Częstochowie wykształcił się specyficzny typ budownictwa, wykorzystującego jako podstawowy materiał kamień wapienny z kamieniołomów na Złotej Górze, jedynie wykańczany cegłą (obramowania okien i drzwi). Dla ochrony wapiennych budynków przed wilgocią wykorzystywano płyty z plecionej wikliny pokryte wapnem, które stanowiły ocieplenie ścian nośnych oraz podstawowy materiał budowlany ścianek działowych. Stropy między piętrami często natomiast były budowane z warstw desek, między którymi zostawiano przestrzeń wypełnioną gliną i żwirem. W przypadku pożaru glina stanowiła warstwę izolującą od pożaru.
Formalnie oba miasta zostały połączone w jedno 19 sierpnia 1826 roku, gdy Rada Administracyjna wydała stosowne dokumenty nadające nowo powstałej Częstochowie prawa i prerogatywy miasta wojewódzkiego. Problemem był natomiast status przysiółków Św. Barbara i Św. Roch, które należały przed rozbiorami do Nowej Częstochowy, ale przez rząd pruski nie zostały klasztorowi skonfiskowane. Włączono je w obręb miasta dopiero w 1826 roku, ale mieszkańcy tego terenu wciąż posiadali status równy mieszkańcom wsi, zobowiązani byli także odrabiać pańszczyznę. Pomimo licznych skarg i protestów mieszkańców tych dzielnic aż do czasu uwłaszczenia w 1863 roku problem nie został rozwiązany. Po połączeniu obu miast Częstochowa pod względem liczby ludności wysunęła się na czwarte miejsce w Królestwie, po Warszawie, Lublinie i Kaliszu.
W wyniku połączenia Starej Częstochowy i Nowej Częstochowy miasto uzyskało przywilej organizacji władz miejskich według zasad zarezerwowanych dla miast wojewódzkich. Prezydentem miasta został Józef Gąsiorowski, pierwszym radnym dotychczasowy burmistrz Starej Częstochowy Jan Muszyński, a drugim radnym dotychczasowy kasjer Tomasz Mientzer. Skład władz nie zmienił się do powstania listopadowego. W 1828 r. wybudowano natomiast na obecnym pl. Biegańskiego budynek ratusza projektu Franciszka Reinsteina.
16 czerwca 1829 roku Rada Administracyjna zatwierdziła utworzenie w Częstochowie dzielnicy żydowskiej.
Okres od powstania listopadowego do styczniowego.
Powstanie listopadowe.
Na początku grudnia 1830 r. powołano komitet obywatelski, który przejął funkcje administracyjne, odsuwając od nich prezydenta Gąsiorowskiego. Sprzeciwiła się temu jednak rada obywatelska województwa kaliskiego, która rozwiązała komitet i utworzyła w jego miejsce nowy trzyosobowy komitet nie mający prawa ingerować w sprawy administracyjne miasta. 20 czerwca 1831 roku przeprowadzone zostały na nowych zasadach wybory do demokratycznej rady municypalnej, która działała do zajęcia miasta przez wojska rosyjskie, które przywróciły stary ustrój.
Rozwój gospodarczy okresu międzypowstaniowego.
W 1831, 1866 i 1873 roku w Nowej Częstochowie wybuchały epidemie cholery. W połowie XIX w. powstał w obecnej dzielnicy Kawodrza Górna cmentarz choleryczny.
W 1835 r. rozpoczęto trwającą trzy lata budowę szpitala miejskiego przy Alei 17, początkowo nazywanego imieniem św. Benedykta, a od 1854 r. imieniem Marii Panny. Autorem projektu był Henryk Marconi.
Częstochowa w tym okresie nie miała rozwiniętego przemysłu, działalność gospodarczą prowadzili głównie kupcy, zakłady tkackie, ciesielskie, ślusarskie, kowalskie, krawieckie i złotnicze. Większymi przedsięwzięciami były zakłady drukarskie Pawła Szyszkowskiego i jasnogórskie. Dopiero w latach 20. XIX w. zaczęły rozwijać się pierwsze większe zakłady. W tym okresie powstała pierwsza manufaktura tkacka Dawida Kronenberga, oraz manufaktura wyrobów blaszanych Fryderyka Eperleina, jednak żaden z tych zakładów nie zatrudniał więcej niż kilkudziesięciu robotników. W 1840 r. E. Limprecht założył częstochowski browar.
W latach 40. XIX w. rozpoczął się w częstochowskim przemyśle tkackim kryzys w wyniku którego zamknięte zostały 52 z 83 manufaktur tkackich, nastąpiła też emigracja robotników, głównie do Łodzi, Tomaszowa Mazowieckiego i Żyrardowa.
W połowie XIX wieku terytorium miasta ogrodzono słupkami granicznymi z drewna dębowego, na których wyryto napis informujący o granicach administracyjnych miasta. W 1842 roku nastąpiła likwidacja powiatu częstochowskiego, który został odtworzony dopiero w 1866 roku, choć w 1853 roku władze guberni warszawskiej postulowały u władz centralnych o utworzenie powiatu w Częstochowie ze względu na jej rosnące znaczenie ekonomiczne.
24 kwietnia 1846 roku do miasta została doprowadzona linia kolejowa z Warszawy, która stała się najważniejszym impulsem do rozwoju gospodarczego. Doprowadzenie do Częstochowy linii kolejowej nie było na początku oczywiste. W trakcie projektowania przebiegu linii opracowano cztery warianty jej przebiegu, a ten uwzględniający Częstochowę był ostatnim i początkowo traktowanym jako najmniej prawdopodobny w realizacji z powodu konieczności budowy dwóch mostów na Warcie (pod Radomskiem i Porajem). W dwóch pierwszych wariantach linia miała przebiegać na wschód od miasta, przez Przyrów i Żarki – oba różniły się od siebie miejscem, w którym linia odbijała od dziś istniejącej. W pierwszym projekcie tym miejscem był Kamieńsk, w drugim Piotrków. Według trzeciego wariantu cała linia od Warszawy do granicy austriackiej miała zostać prowadzona bardziej na wschód – na wysokości Częstochowy przez okolice Koniecpola i Szczekocin.
Ostatecznie została wybrana dzięki interwencji władz miasta, które za darmo przekazały grunty pod tory oraz dworzec. W Częstochowie pierwsze prace ziemne rozpoczęły się w 1843 roku. Budowa dworca rozpoczęła się 3 lipca 1845 roku i zakończyła się w następnym roku, a 29 listopada 1846 roku odbył się inauguracyjny przejazd na trasie do Częstochowy, po którym namiestnika Iwana Paskiewicza uroczyście powitano w mieście i klasztorze. 13 grudnia tego samego roku na linii uruchomiony został rozkładowy ruch pasażerski, zaś 13 grudnia następnego roku oddano do użytku linię kolejową od Częstochowy do Ząbkowic. Na częstochowskim dworcu kolejowym zainstalowano też w 1852 roku pierwszy w mieście aparat telegraficzny.
W okresie Wiosny Ludów Częstochowa była objęta przez władze rosyjskie szczególnym nadzorem jako duże, nadgraniczne miasto i ważny węzeł komunikacyjny. W obawie o wybuch powstania wywołanego pod wpływem Polaków z innych zaborów zaostrzono przepisy meldunkowe w mieście i wzmocniono żandarmerię, wprowadzono kontrolę dokumentów na rogatkach.
W latach 1848–1850 w Alejach zbudowano utwardzoną nawierzchnię, 1 października 1851 roku uruchomiono latarnie uliczne, a 31 stycznia 1855 roku oddano do użytku miejską kanalizację. W 1862 roku powstała w mieście pierwsza szkoła średnia.
Pierwszy szpital w Częstochowie zaczął powstawać 1834 roku, gdy Rada Miasta przeznaczyła grunt pod jego budowę. Wkrótce potem został zbudowany szpital św. Benedykta, w 1854 r. przemianowany na szpital Najświętszej Maryi Panny. Przez lata zatrudniony był w nim jeden lekarz. W latach 1852, 1855, 1866, 1892-1903 i 1905-1908 miały w Częstochowie miejsce epidemie cholery.
Życie społeczności żydowskiej.
W 1840 roku w Częstochowie żyło 2.999 Żydów (59,9% populacji miasta). Częstochowskiej gminie żydowskiej podlegały miasta Częstochowa i Mstów oraz wsie Błeszno, Grabówka, Kamienica Polska, Kazimierz, Kiedrzyn, Konin, Kościelec, Lubojna, Lubojenka, Łojki, Łochynia, Nowa Wieś, Radostków, Rędziny, Wierzchowisko, Wikłów i Wyczerpy. Wielu Żydów częstochowskich było dobrze wykształconych i popierało idee asymilacyjne, w drugiej połowie XIX wieku stosunkowo duża była liczba konwersji na katolicyzm, a także emigracja biednych Żydów do Łodzi, w efekcie 1858 roku w mieście żyło ich 2976  (34,5% populacji miasta).
Okres samorządności.
W 1861 r. ukaz carski ustanowił w Polsce rady miejskie, powiatowe i gubernialne. Na podstawie tego prawa 2 kwietnia 1861 roku utworzona została w Częstochowie rada miejska złożona z ośmiu członków, przewodził jej prezydent. Początkowo był nim Walerian Grochowski, ale krytykowany za oportunizm wobec władzy, został zastąpiony w lipcu 1861 roku przez Stanisława Łąckiego. Sekretarzem rady został Julian Kalinka, a pozostałymi jej członkami byli Aleksander Ferencewicz, Leon Wodziński, Jan Stasiakowski, Władysław Bonasiewicz, Maciej Trojanowski i Berek Kohn.
Do ważnych decyzji ówczesnej rady miasta należała likwidacja ograniczeń w osiedlaniu się ludności żydowskiej. Częstochowa stała się w tej kwestii pionierem w skali kraju, a podobna decyzja na szczeblu centralnym została wydana dopiero rok później dekretem margrabiego Wielopolskiego.
Kompetencje rady były jednak ograniczone i sprowadzały się głównie do przedstawiania władzom powiatowym i gubernialnym postulatów, w związku z tym rada miejska zaczęła domagać się rozszerzenia swych kompetencji i podjęła krytykę Rady Administracyjnej Królestwa Polskiego oraz ogłosiła w związku z tym swoją dymisję uznając, że istnienie rad w takim kształcie za bezcelowe (6 grudnia 1862 r.). Było to jedyne tego typu wystąpienie w całej Polsce.
Wrzenie przedpowstaniowe i powstanie styczniowe.
8 września 1862 r. odbyła się w mieście patriotyczna manifestacja przed kościołem św. Zygmunta, na której zebrało się kilkuset Polaków i Żydów pod biało-czerwonymi sztandarami. Pochód przemaszerował ulicami Warszawską, Mostową i Nadrzeczną pod synagogę. W odwecie rosyjski pułkownik Olenicz wydał polecenie zniszczenia Częstochowy, rosyjskie wojsko przez kilka godzin dokonywało rabunków, gwałtów i pobić, plądrowało sklepy i podpalało budynki. W wyniku tych zajść zniszczeniu uległo 2/3 zabudowy Starego Miasta. Rosjanie tłumaczyli oficjalnie te zajścia jako pacyfikowanie rozruchów antysemickich. W proteście przeciw działaniom wojska zorganizowano w sali hotelu Polonia kolejną manifestację, która spowodowała wprowadzenie w Częstochowie stanu wojennego. Splądrowaną 8 września część Częstochowy dodatkowo dotknął 4 listopada pożar, po którym utworzył się komitet pomocy na rzecz ofiar.
W grudniu 1862 r. przygotowujący powstanie Komitet Centralny Narodowy zdecydował o podporządkowaniu Częstochowy z chwilą wybuchu powstania komendantowi wojskowemu województwa kaliskiego Józefowi Oxińskiemu, a naczelnikiem miasta mianował dr Juliana Kalinkę, któremu podporządkowały się władze miejskie.
W okresie powstania styczniowego w okolicach miasta dochodziło do licznych potyczek oddziałów powstańczych z wojskami rosyjskimi. W nocy z 22 na 23 stycznia 1863 r. z Częstochowy wyruszył pierwszy oddział pod dowództwem por. Józefa Grekowicza, a 24 stycznia pod dowództwem Teodora Cieszkowskiego. W rejonie Częstochowy działały także jednostki mjr. Józefa Oxińskiego, płk. Zygmunta Chmieleńskiego, gen. Edmunda Taczanowskiego, kpt. Anastazego Mossakowskiego. Szeregi powstańcze zasiliło także kilku polskich i rosyjskich dezerterów ze stacjonującego w mieście witebskiego pułku piechoty.
W Częstochowie miejscowy komitet obywatelski podjął przygotowania dostaw broni przez granicę, a w okolicach Herb zorganizowano największy na terenach Polski punkt przerzutu broni. W zakup broni zaangażowany był m.in. Józef Ignacy Kraszewski, a jego brat Krzysztof osobiście nadzorował jej szmugiel. W okresie powstania miejski szpital im. Najświętszej Maryi Panny w II Alei stał się lazaretem powstańczym, a namiestnik Królestwa Polskiego wydał zgodę na udzielenie w nim pomocy lekarskiej rannym powstańcom, a także o umorzeniu kosztów ich leczenia.
Największe starcia na ziemi częstochowskiej to potyczki pod Koniecpolem, Kruszyną, Janowem, Mełchowem, Mirowem, Ogrodzieńcem, Ostrowami, Prusickiem, Wąsoszem i Żarkami, a ostatnią stoczono pod Chorzenicami 4 lipca 1864 roku. Pomimo niekorzystnej sytuacji powstania, w Częstochowie powstawały kolejne oddziały ochotników.
Władze miejskie ściśle współpracowały z powstańczymi komitetami przez cały okres powstania. Efektem postawy częstochowian były represje rosyjskie. Na pl. Bohaterów Getta zostało przez Rosjan zorganizowane miejsce egzekucji, gdzie m.in. wieszano wziętych do niewoli powstańców. Represjami objęto także częstochowski klasztor, któremu odebrano położone w mieście kościoły oraz okoliczne dobra ziemskie, zlikwidowano także drukarnię i wydawnictwo oraz zakazano przyjmowania nowych zakonników.
Okres industrializacji.
Rozwój przemysłu.
Przemysł zaczął rozwijać się w Częstochowie na początku lat 70. XIX w. Jeszcze w 1865 r. w mieście znajdowały się jedynie 3 wapienniki, wytwórnia wyrobów blaszanych, wytwórnia mydła i świec, browar, cegielnia, wytwórnia wód gazowych i blich, które zatrudniały łącznie 24 robotników najemnych, oraz dwa młyny.
Pierwszym większym przedsiębiorcą w Częstochowie był Berek Kohn, który w 1869 r. uruchomił razem z Adolfem Oderfeldem drukarnię i zakład litograficzny. Następnie zaczęły powstawać manufaktura zapałczana Filipa Sperbera, manufaktura zapałczana Henryka Janklowicza i manufaktura wyrobów metalowych Józefa Weinberga (1870), manufaktura pończoch Rotszylda, fabryka papieru i młyny Karola Ginsberga i Berka Kohna (1872). W 1896 roku Bernard Hantke zaczął budować w podczęstochowskim Rakowie obecną Hutę Częstochowa, którą uruchomiono 18 stycznia 1899 roku.
W 1869 r. w przemyśle było zatrudnionych ok. 600 robotników. Pod koniec lat 70. XIX w. rozpoczął się rozwijać wielki przemysł, a w następnej dekadzie nastąpiła mechanizacja całości produkcji. W latach 80. i 90. XIX w. do miasta napłynął kapitał francuski, belgijski i niemiecki. Największą gałęzią przemysłu stało się włókiennictwo, intensywnie rozwijał się też przemysł metalowy, chemiczny i galanteryjny. Liczba zakładów przemysłowych wzrosła z 18 w 1892 roku, do ponad 70 w 1904, a zatrudnienie z 3238 do 7816 robotników. Wartość produkcji wzrosła z 5 mln rubli w 1894 r. do 10 mln w 1904.
Na rozwój przemysłu w Częstochowie wpłynęło głównie dogodne położenie nad rzeką Wartą i jej licznymi dopływami i odgałęzieniami (Kucelinka, Stradomka, Konopka), co zapewniało dostęp do wody jako środka produkcji i umożliwiało odprowadzanie ścieków, a także obecność złóż rud żelaza, gliny i wapienia, które stanowiły surowiec dla wielu zakładów. Wobec dużego znaczenia wody, większość zakładów przemysłowych zlokalizowała się w południowej części miasta, u zbiegu Stradomki i Warty. Było to też powodem lokowania fabryk tuż za południowymi granicami miasta i rozwój osad Ostatni Grosz, Raków czy Stradom, które w późniejszym okresie włączono w granice miasta. Przemysł rozwijał się także na obszarach śródmieścia, głównie w postaci małych i średnich zakładów z branży metalowej, drzewnej, chemicznej i galanteryjnej. W okresie rozwoju przemysłowego nastąpiło też rozszerzenie obszaru zabudowy mieszkaniowej. Początkowo domy robotnicze powstawały spontanicznie przy zakładach, następnie zaczęły być budowane osiedla robotnicze na Ostatnim Groszu, Rakowie i Zawodziu
Również sposób wytyczenia granic miasta w czasie łączenia Starej i Nowej Częstochowy, kiedy w obręb miasta włączono wiele niezabudowanych gruntów, sprawił, że cena gruntu inwestycyjnego w Częstochowie była dwukrotnie niższa niż w innych dużych ośrodkach przemysłowych (Łódź, Zagłębie Dąbrowskie). Istotny wkład miało także istnienie w mieście klasztoru jasnogórskiego, gdyż zmierzający do niego pielgrzymi stanowili istotną grupę konsumentów.
Rozwój rzemiosła.
Obok przemysłu rozwijała się działalność rzemieślnicza i handlowo-usługowa. Pomiędzy 1891 i 1904 rokiem ilość warsztatów wzrosła z 260 do 678, ilość robotników w nich pracujących z 611 do 1795, a wartość produkcji z 154 tys. do 1165 tys. rubli. W końcu XIX wieku nastąpił znaczący rozwój przemysłu drobnego, w tym dewocjonaliów, pamiątek, zabawek i wyrobów galanteryjnych – co dało miastu miano „polskiej Norymbergi” lub „żydowskiej Norymbergi”. Do głównych przedsiębiorstw tej branży należała m.in. powstała w 1886 roku pierwsza na ziemiach polskich fabryka wyrobów celuloidowych – wytwórnia grzebieni, która swoje wyroby rozprowadzała z powodzeniem na terenie całego Imperium Rosyjskiego. Popularne w całym państwie były także produkowane w Częstochowie zabawki, w tym głównie lalki. Również w Częstochowie powstała w 1909 pierwsza w Polsce fabryka wyrobów z aluminium.
W miarę rozwoju miasta i rozbudowy przemysłu napływało do niego wielu Żydów, którzy zajmowali się handlem finansami lub pracą w przemyśle; w 1900 roku było ich 12 000 (29% mieszkańców miasta).
Rozwój infrastruktury.
Częstochowa zbudowała w latach 1886–1887 pierwszą na ziemiach polskich i drugą w Europie miejską stację elektryczną zasilającą sieć 36 latarni łukowych ulicznego oświetlenia na placu podjasnogórskim i głównych ulicach miasta (Aleje, aleje Kościuszki i Wolności, ulice Katedralną, Krakowską, Piłsudskiego, Ogrodową, Śląską i część 7 Kamienic, Rynek Wieluński oraz ulice Starego Miasta). Elektrownię zasilającą sieć zbudowano w odwachu ratusza za 20 tysięcy rubli zebranych przez kasę miejską od anonimowych ofiarodawców. Uroczysta inauguracja nastąpiła 15 sierpnia 1887 roku o godzinie 20:00. Wprowadzone po kilku latach nowe słupy latarni w formie pastorału z secesyjnym dekorowaniem były potem kopiowane w wielu miastach. Inwestycję zrealizowano bez zgody i wiedzy władz gubernialnych, krajowych i państwowych, które domagały się w zamian za zgodę na budowę sieci wykonania analogicznej sieci najpierw w stołecznym Sankt Petersburgu. Inwestycja została zalegalizowana dopiero w późniejszym okresie. Wcześniejsza od częstochowskiej była o rok starsza sieć w pruskich Darkiejmach.
Wolno postępowała regulacja i brukowanie ulic. Al. Kościuszki i al. Wolności wytyczono i wybrukowano w 1897 roku, ul. Kilińskiego i ul. Dąbrowskiego w 1901, ul. Śląską i ul. Kopernika w 1904, a Rynek Wieluński wybrukowano w latach 1907–1908. Zagospodarowanie okolic wybudowanego wraz z Alejami ratusza nastąpiło dopiero w pierwszych latach XX wieku, wcześniej teren obecnego Skweru Solidarności stanowił rozlewisko wykorzystywane jako miejsce składowania zawartości szamb.
W 1902 r. uruchomione zostało połączenie kolejowe z granicą pruską w Herbach, a dziewięć lat później z Kielcami. Budowa obu linii kolejowych została wsparta przez interwencje wielkiego księcia. Dzięki uruchomieniu linii kolejowych ułatwiony został import surowców i eksport wytworów częstochowskiego przemysłu, co było kolejnym impulsem dla rozwoju przemysłu, ograniczonym jedynie w okresie rewolucji 1905 roku. Od 1911 do 1914 r. nastąpił natomiast kolejny okres przyśpieszonego rozwoju miasta.
Życie żydowskie.
Miasto było ważnym ośrodkiem chasydyzmu. W 1869 r. żyło w mieście 3360 Żydów, a na przełomie XIX i XX wieku 12 000 – skupiali się głównie w dawnej Starej Częstochowie, duży odsetek ludności żydowskiej miało także Zawodzie.
W 1900 r. powstało w Towarzystwo Dobroczynności dla Żydów, które prowadziło dwa sierocińce, dom starców, poradnię lekarską i szpital oraz organizowało kolonie dla biednych dzieci. Statut organizacji stał się wzorem dla innych tego typu instytucji w różnych miastach Królestwa.
Życie kulturalne.
Powstawanie zakładów przemysłowych w mieście było związane głównie z działalnością przemysłowców niemieckich, żydowskich i francuskich, w związku z czym w Częstochowie zaczęło przybywać ewangelików. Na przełomie 1851/2 r. przeniesiono do Częstochowy filię parafii wieluńskiej z Czarnego Lasu, jednak nabożeństwa odbywały się w prywatnych domach z powodu braku świątyni. W 1889 r. powstał w mieście dom modlitewny przy ul. Ogrodowej, a w 1901 r. miejscowi ewangelicy zaczęli starania o przeniesienie do Częstochowy parafii ewangelickiej. Ostatecznie parafia powstała w 1905 r., a w 1912 r. jej wieloletnim proboszczem został Leopold Wojak. W tym samym roku rozpoczęto trwającą rok budowę kościoła parafialnego. Od chwili powstania językiem urzędowym parafii był język polski, gdyż większość ewangelików częstochowskich uległa do tego czasu polonizacji.
W 1889 roku stanął w obecnej al. Sienkiewicza przed zespołem klasztornym Jasnej Góry pomnik cara Aleksandra II.
4 kwietnia 1891 roku car Aleksander III zakupił od przemysłowca Guido Henckla von Donnersmarcka majątek ziemski w podczęstochowskich wsiach Gnaszynie i Szarlejce, wraz z ziemią car nabył prawo wydobycia rudy żelaza, hutę w Blachowni i pałac w kłobuckim Zagórzu. Po śmierci cara jego syn Mikołaj II przekazał majątki częstochowskie bratu Michałowi. Carski brat osiadłszy w Częstochowie dbał o miejscowy garnizon, na którego potrzeby wybudował obecny Dom Księcia, willę (tzw. willę generalską) i koszary pułku huzarów na Stradomiu, a dla jednostek artylerii wynajął koszary w obecnej dzielnicy Tysiąclecie.
W 1902 roku miał miejsce w Częstochowie pogrom ludności żydowskiej. Zamieszki zaczęły się od zatargu na bazarze między żydowskim handlarzem i polską klientką. Tłum zdemolował stragany, wybijał okna w kamienicach i bił żydowskich mieszkańców na obszarze Starego Miasta, a z czasem do zamieszek włączyli się robotnicy wychodzący z okolicznych fabryk. Prezes żydowskiej gminy żydowskiej zwrócił się wówczas telegraficznie do władz gubernialnych o uspokojenie sytuacji, jednak przysłani do tłumienia zamieszek Kozacy dopuścili się rabunku, bicia mieszkańców i gwałtów, a samego prezesa gminy żydowskiej pobili.
Wielki książę Michał sponsorował Wielką Wystawę Rolniczo-Przemysłowa, która odbyła się w mieście w 1909 roku. Częstochowa przeżywała dynamiczny wzrost gospodarczy, powstawało ok. 60 dużych zakładów przemysłowych, 3-krotnie wzrosła liczba mieszkańców. Częstochowa miała monopol w przetwórstwie juty (90% produkcji krajowej), wyrobie galanterii (80% rynku), zabawek (70%).
Na przełomie XIX i XX wieku na ziemi częstochowskiej rozpowszechnił się sport. Pierwszą organizacją sportową było Częstochowskie Towarzystwo Cyklistów, które powstało w 1893 roku. W tym czasie zaczęła upowszechniać się także piłka nożna, sprowadzona prawdopodobnie z Łodzi, w której pracowali Anglicy. Początkowo drużyny piłkarskie powstawały przy fabrykach: Motte, Meillasoux et Caulliez (Elanex), La Czenstochovienne (Częstochowianka) i Peltzer et Fils, a w 1909 został założony pierwszy klub piłkarski: Towarzystwo Footballowe Częstochowianka.
Ruch robotniczy i rewolucyjny w Częstochowie.
1 maja 1891 roku strajk zatrzymał połowę fabryk w mieście, rok później powstały komórki PPS i SDKPiL.
W 1904 r. w Częstochowie zaczął tworzyć się ruch rewolucyjny; w maju tego roku miała miejsce pierwsza demonstracja, wznoszono na niej hasła socjalne i patriotyczne. 25 grudnia Wincenty Makowski usiłował natomiast wysadzić w powietrze pomnik cara Aleksandra II, który stał przed Jasną Górą. Po wybuchu rewolucji 24 stycznia 1905 r. stanęła praca we wszystkich fabryka w Częstochowie i okolicach (np. w hucie Hantkego). Ponadto robotnicy częstochowscy ogłosili w lutym strajk powszechny. Domagano się podwyżek i określenia pensji minimalnych. Po miesiącu strajk został zakończony, ale kolejny miał miejsce w maju, a w czerwcu wybuchły starcia uliczne z wojskiem, w których zginęło ok. 20 robotników. Ostatnim dużym strajkiem był ten przeprowadzony na przełomie października i listopada. W następnych latach zdarzały się nieliczne i nieskoordynowane wystąpienia, które od 1909 r. całkowicie ustały. Kolejne strajki wybuchły dopiero w maju i sierpniu 1912 r. Ruch strajkowy osłabł głównie z powodu poprawy koniunktury gospodarczej po 1909 roku, która trwała aż do wybuchu I wojny światowej.
W latach 1910–1913 działała natomiast anarchistyczno-komunistyczna Grupa Rewolucjonistów Mścicieli, która stosowała terror do walki politycznej i ekonomicznej. W Częstochowie organizacja ta działała od wiosny 1911 roku pod kierownictwem Wojciecha „Bitwy” Chlebnego i wykazywała dużą aktywność. Pomiędzy lipcem 1911 i sierpniem 1912 roku członkowie organizacji dokonali 11 napadów i zamachów. Wobec śmierci większości przywódców organizacji, na jej czele stanął Paweł Kozłowski, który zginął w walce w listopadzie tego samego roku. Miesiąc później ostatni członkowie grupy zginęli bądź zbiegli. W 1913 roku organizacja nie podejmowała już aktywności, a aresztowani jej członkowie zostali postawieni przed sądem.
I wojna światowa.
Wkrótce po wybuchu I wojny światowej Częstochowa została pośpiesznie opuszczona przez wojska rosyjskie, które przeprowadziły w regionie mobilizację rekrutów i zgodnie z rosyjskim planem wojny odeszły na wschód, na zaplanowane rubieże obronne, przy okazji wysadzając wiadukt kolei kielecko-herbskiej i blokując częstochowski węzeł kolejowy. Wojska rosyjskie pozostawiły w magazynach znaczną ilość broni i zaopatrzenia. 3 sierpnia 1914 roku do miasta wjechał rozpoznawczo podjazd złożony z 50 strzelców konnych z XI Pułku im. Cesarza Wilhelma II, a następnie wkroczyły bataliony rezerwowe z Korpusu Landwehry Woyrscha. Kiedy pod Jasną Górę podchodziły pierwsze niemieckie oddziały rozpoznawcze, ostatnie rosyjskie tabory opuszczały Nowy Rynek.
Już 7 sierpnia dokonano mordów w dzielnicy podjasnogórskiej, gdy pijani żołnierze zabili kilku towarzyszy broni w wyniku paniki, którą spowodowała wieść o rzekomej rosyjskiej kontrofensywie. O śmierć żołnierzy oskarżono mieszkańców miasta i ostrzelano domy przy ul. Siedmiu Kamienic, a kilkanaście osób w całym mieście rozstrzelano. Następnego dnia nastąpiły masowe aresztowania; część więźniów rozstrzelano pod Jasną Górą, a część wywieziono do Niemiec. Na miasto nałożono także kontrybucję i zagrożono powtórzeniem represji w razie napadów na żołnierzy. 6 sierpnia 1914 r. Austro-Węgry wypowiedziały wojnę Rosji. Wkrótce potem pojawili się w mieście żołnierze Legionów Polskich, którzy podjęli akcję werbunkową, ale większość społeczeństwa zachowała się biernie.
Wobec rosyjskiej kontrofensywy z października i listopada 1914 roku, front ustabilizował się w zachodniej części Kongresówki, na wschód od Częstochowy, na Jurze. Wojna pozycyjna trwała tam do ofensywy niemieckiej latem 1915 r. Odcinek Jury od Żarek po Noworadomsk (Radomsko) został obsadzony przez niemiecką grupę operacyjna gen. Woyrscha, która otrzymała zadanie odciążenia oddziałów walczących pod Łodzią. Atak spowodował odrzucenie wojsk rosyjskich za Radostków do Mykanowa. Częstochowa znalazła się w pobliżu granicy stref okupacyjnych Austro-Węgier i Niemiec. Linia demarkacyjna przebiegała wzdłuż linii kolejowej Zawiercie–Poraj, następnie łukiem przez Olsztyn, Mstów i Wancerzów w stronę Rudnik i Rędzin, a dalej w stronę kolejno Białej i drogi Działoszyn-Częstochowa. 2 lutego 1915 r. miasto odwiedził następca tronu Austrii arcyksiążę Karol, 6 lutego cesarz Niemiec Wilhelm II Hohenzollern, a 17 maja król Saksonii Fryderyk August III Saski.
W odróżnieniu od miasta Jasna Góra znalazła się od 26 kwietnia 1915 r. pod okupacją katolickich Austro-Węgier. Wydzielenie terytorium wokół klasztoru było inicjatywą zaniepokojonego ekscesami w Częstochowie cesarza austriackiego Franciszka Józefa, który był gorliwym katolikiem i nastąpiło staraniem miejscowych środowisk katolickich. Klasztor został obsadzony przez żołnierzy z 10 regimentu pod dowództwem kpt. Josefa Klettlingera i pozostał pod władzą austriacką do 4 listopada 1918 roku.
7 maja 1915 roku płk Józef Haller, podróżując wraz z płk. Władysławem Sikorskim, uległ na przepustce w Libidzy pod Częstochową poważnemu wypadkowi samochodowemu, gdy samochód dachował próbując ominąć wyjeżdżający zza zakrętu drogi wóz konny. Noga Hallera została przygnieciona przez auto i złamana w kilku miejscach. Haller trafił na leczenie do administrowanego przez Niemców szpitala na Zawodziu w Częstochowie, w którym nogę złożono i nastawiono za pomocą nowatorskiej wówczas metody z użyciem drutów i szyn. Następne 10 miesięcy Haller przebywał w szpitalu na rehabilitacji, był wówczas często odwiedzany przez mieszkańców miasta, szczególnie przez kobiety.
Życie polityczne pod okupacją.
W czasie okupacji miasto uzyskało samorząd miejski. Rada miasta została utworzona z dniem 1 lipca 1915 roku, a w kwietniu 1917 r. odbyły się wybory do nowej rady miasta, która wybrała polskiego burmistrza miasta – dr. Józefa Marczewskiego. W październiku tego samego roku rada miejska zażądała od władz okupacyjnych zgody na likwidację pomnika cara Aleksandra II, na co zgodę wyraził generał-gubernator warszawski Hans Hartwig von Beseler.
W 1916 roku Niemcy zezwolili na manifestacje patriotyczne z okazji rocznicy Konstytucji 3 maja. Jednym z miast, w których doszło do uroczystych pochodów była Częstochowa. Po rewolucji lutowej w mieście miały miejsce liczne demonstracje polityczne, m.in. 17 lutego 1918 r. protesty przeciw traktatowi brzeskiemu.
Gospodarcze skutki okupacji.
Miasto zostało odcięte od reszty kraju, zakłady przemysłowe zostały przez Niemców unieruchomione, a częściowo zdewastowane. Z powodu tych zdarzeń sytuacja ludności miasta uległa gwałtownemu pogorszeniu. Unieruchomienie zakładów przemysłowych miało na celu zmuszenie robotników do migracji na Górny Śląsk i zastąpienie nimi w tamtejszych zakładach robotników powołanych do armii. Ogólnie do Niemiec wyjechało ponad 20 000 robotników. Dopiero w 1916 r. uruchomione zostały drobne zakłady przemysłowe i częściowo huta na Rakowie.
W 1915 r. wstrzymano zaopatrywanie miasta w żywność, ale wobec obaw o strajki i zamieszki, Niemcy przerzucili ten obowiązek na częstochowskich przemysłowców.
Władze niemieckie zakazały urządzania pielgrzymek do klasztoru jasnogórskiego, co utrzymującą się z pielgrzymów ludność dzielnic okołoklasztornych wpędziło w nędzę i zmusiło do przekwalifikowania lub emigracji.
Schyłek okupacji.
Ostatnie miesiące okupacji niemieckiej były okresem niemal jawnej agitacji za wstąpieniem do polskiego wojska i organizowania patriotycznych zbiórek. Pod koniec października utworzono oddziały Obrony Narodowej, których zadaniem miała być ochrona miasta przed zniszczeniem podczas spodziewanej ewakuacji wojsk niemieckich. 3 listopada w Częstochowie zaczęły być tworzone listy mężczyzn urodzonych w 1897 r. w ramach przygotowania do poboru do polskiej armii.
4 listopada komendant wojskowy Jasnej Góry przekazał władzę wojskową nad tym administrowanym przez Austrię terytorium Wojsku Polskiemu. O godzinie 9:15, na podstawie rozkazu szefa Sztabu Generalnego Wojska Polskiego, gen. Rozwadowskiego, pododdział żołnierzy podporucznika Artura Wiśniewskiego z 2 Pułku Piechoty przybył na Jasną Górę w celu objęcia wojskowej administracji klasztoru. 6 listopada w mieście powstała straż obywatelska, złożona głównie ze strażaków. Tego samego dnia powstała przy Alejach 56 wojskowa komenda Głównego Urzędu Zaciągu Wojska Polskiego pod dowództwem płk. Antoniego Jastrzębskiego, zajmująca się werbunkiem w powiatach częstochowskim, wieluńskim, będzińskim oraz w Dąbrowie Górniczej do planowanego pułku piechoty. 8 listopada ogłoszono formowanie częstochowskiej brygady piechoty. Jednocześnie garnizon niemiecki nie opuścił miasta, ale służbę porządkową na terenie Częstochowy pełnili Polacy. 
9 listopada utworzona została Częstochowska Rada Robotnicza, złożona głównie z przedstawicieli PPS. Przemianowana później na Częstochowską Radę Delegatów Robotniczych, współrządziła miastem do wyborów samorządowych z marca 1919 roku. Radzie podlegała Milicja Ludowa. 
Rankiem 11 listopada rano dwustuosobowy oddział Obrony Narodowej przemaszerował przez miasto, zajmując ratusz, więzienie, remizę, szpital w Domu Księcia i dworzec kolejowy, na którym przejęto 46 parowozów. Z powodu braku broni część ludzi była wyposażona w atrapy karabinów, stąd też za pierwszy cel postawiono zdobycie broni na rozbrajanych małych posterunkach niemieckich. Mimo, że załogi większych posterunków skapitulowały zazwyczaj bez walki, gdy ich załogi zauważyły, że Polacy mają już broń, w trakcie rozbrajania Niemców byli ranni i ofiary śmiertelne. Dłuższe walki trwały natomiast o zakłady Pelzery, gdzie niemieccy żołnierze bronili się całą noc. W rozbrajaniu Niemców brali udział członkowie częstochowskiego harcerstwa, Polskiej Organizacji Wojskowej, Milicji Ludowej PPS i straży obywatelskiej.
18 listopada odkryto niemiecki niewybuch w gmachu sądu okręgowego. 21 listopada polskie wojska okręgu częstochowskiego na granicy pruskiej rozstawiły posterunki żandarmerii. 23 listopada na miasto spadły ulotki agitacyjne niemieckiego rządu skierowane do niemieckich żołnierzy, przekonujące o sprawnym funkcjonowaniu państwa niemieckiego pod rządami ludowymi.
W 1918 r. populacja miasta wynosiła 69 525 osób.
Dwudziestolecie międzywojenne.
Walki o granice państwowe (1918-1921).
12 listopada miała miejsce w mieście komunistyczna manifestacja, którą rozpędzili narodowcy, cztery dni później w mieście odbyło się spotkanie Tomasza Arciszewskiego, ministra pracy w rządzie Ignacego Daszyńskiego, z lokalną komendą POW. 18 listopada 1918 roku przemaszerowały częstochowskimi Alejami trzy kompanie Wojska Polskiego pod dowództwem kpt. Ludwikowskiego.
24 listopada 1918 roku z Częstochowy został wysłany do obrony Lwowa oddział ochotników. W okresie powstań śląskich Częstochowa była głównym ośrodkiem pomocy dla powstańców. W mieście organizowano zbiórki pieniędzy i lekarstw, punkty werbunku ochotników, wiece poparcia oraz tymczasowe szpitale i mieszkania dla uchodźców ze Śląska, a także wycieczki na Jasną Górę dla Ślązaków. Pierwsze działania podjęto już trzy dni po wybuchu I powstania śląskiego, 20 sierpnia 1919 r., gdy przedstawiciele organizacji społecznych i politycznych powołali Komitet Niesienia Pomocy dla Górnego Śląska, jeszcze w tym samym roku przekształcony w Komitet Obrony Śląska.
W chwili wybuchu III powstania śląskiego 3 maja 1921 roku z Częstochowy wyruszyła na Śląsk pierwsza grupa ochotników pod dowództwem por. Franciszka Czarneckiego. Później dotarła na Śląsk kolumna sanitarna, powstała też częstochowska kompania dowodzona przez Czarneckiego, która walczyła w rejonie Olesna i Dobrodzienia. Po zakończeniu walk Częstochowa stała się miejscem zamieszkania licznych Ślązaków, którzy pochodzili z terenów pozostałych w Niemczech. W mieście prężnie działały struktury Związku Powstańców Śląskich, skupiające także rodzimych częstochowian zaangażowanych w powstania śląskie. Prezesem organizacji do 1939 roku był przedsiębiorca Henryk Stalens. Po przyłączeniu do Polski części Górnego Śląska przemianowano ul. Centralną na ul. Powstańców Śląskich, ale nazwa wkrótce uległa przekształceniu w ul. Śląską.
W kwietniu 1919 roku wprowadzono w mieście stan wyjątkowy, który trwał do połowy 1921 roku.
Po załamaniu się polskiej ofensywy na Kijów w 1920 roku Częstochowa musiała od 4 grudnia 1920 r. zakwaterować i wyżywić rząd ukraiński Semena Petlury wraz z dwoma z dwudziestu tysięcy ukraińskich uchodźców. Na potrzeby atamana i jego adiutanta zajęto kilka pokoi w hotelu "Polonia", a w innych hotelach na potrzeby innych Ukraińców. Uchodźcy mieszkali także w pokojach prywatnych użyczonych przez mieszkańców miasta. Ze względu na zły stan aprowizacji miasta i brak lokali władze miejskie starały się uzyskać od rządu polskiego decyzję o przeniesieniu Ukraińców. Przeciwko obecności uchodźców w mieście protestowali także mieszkańcy, argumentujący niechęć dewastacją lokali przez Ukraińców oraz ich odpowiedzialnością za akcje wymierzono przeciwko polskiej ludności na Ukrainie. W 1921 roku większość z nich wyjechała z miasta, mała część osiadła w nim na stałe.
W tym samym okresie prowadzono zbiórkę broni dla i urządzano kwesty na rzecz armii, a ochotnicy wstępowali do wojska – pierwszy oddział ok. 500 ludzi wyjechał do Kielc 6 sierpnia. 30 czerwca 1920 r. utworzone zostało częstochowskie koło Ligi Antybolszewickiej, której celem było zwalczanie komunistycznej propagandy. Na potrzeby wojska rada miasta w lipcu 1920 r. uchwaliła jednorazowy podatek od każdego okna. 11 lipca 1920 r. z inicjatywy starosty powiatowego Kazimierza Kühna i dowódcy garnizonu częstochowskiego powołano częstochowską komórkę Ligę Obrony Narodowej, a wkrótce także oddział Obywatelskiego Komitetu Obrony Państwa pod kierownictwem Józefa Marczewskiego. W mieście funkcjonowała także Ochotnicza Legia Kobiet werbująca do kobiecej pomocniczej służby wojskowej. 6 sierpnia urząd miasta wezwał do powszechnego zaciągu mężczyzn urodzonych w wieku 31-40 lat.
18 lipca zorganizowano za zgodą Piłsudskiego i zezwoleniem ministra spraw wojskowych w Częstochowie Święto Armii Ochotniczej.Piłsudski nalegał na przeniesienie rządu i naczelnego dowództwa wojsk do Częstochowy, co miało poprawić morale społeczeństwa. Rząd Obrony Narodowej nie poparł jednak tego pomysłu, gdyż premier Wincenty Witos uważał, że rząd powinien wyjechać z Warszawy jako ostatni.
Życie polityczne.
Tymczasowe władze miejskie istniały do wyborów samorządowych z marca 1919 roku. W wyborach tych na trzyletnią kadencję wybrano władze zdominowane przez prawicę i centrum. W 1922 roku kadencja samorządu została przez Sejm przedłużona o kolejne trzy lata, co spowodowało w mieście strajki. Po przeprowadzonych w 1925 roku wyborach zwycięski Chrześcijański Komitet Wyborczy musiał liczyć się z mającą tyle samo miejsc w radzie koalicją lewicową. Efektem pata było kompromisowe podzielenie władzy. Prezydentem został przedstawiciel prawicy, a jego zastępcą reprezentant lewicy. Skonfliktowane władze miejskie zostały po niecałych dwóch latach zawieszone przez MSW, które wprowadziło rządy komisaryczne. W wyborach z października 1927 roku wygrała zdecydowanie lewica skupiona wokół PPS i wspierające ją komitety żydowskie. Zdominowany przez lewicę Zarząd Miasta był niewygodny dla władz państwowych, został więc zawieszony w 1930 roku i zastąpiony przez rządy komisaryczne, które trwały do 1936 roku.
W 1923 roku miał miejsce proces por. Walerego Bagińskiego i ppor. Antoniego Wieczorkiewicza, którzy mieli zlecić Józefowi Cechnowskiemu podłożenie bomby w Powiatowej Komendzie Uzupełnień w Częstochowie. Później akt oskarżenia poszerzono o inspirację zamachu w Cytadeli Warszawskiej. Obaj aresztowani zostali skazani, a w późniejszych latach udowodniono, że proces był policyjną prowokacją, główny świadek policyjnym konfidentem, a akta sprawy zostały sfałszowane.
Przewrót majowy Piłsudskiego spotkał się w Częstochowie z protestami i demonstracjami. Odpowiedzią władz było wprowadzenie 13 maja przez dowódcę 7 Dywizji Piechoty gen. Stanisława Wróblewskiego stanu wyjątkowego i sądów doraźnych, zawieszenie praw obywatelskich i przyznanie żołnierzom prawa użycia broni celem tłumienia demonstracji. Stan wyjątkowy odwołano 18 maja. Dowódca częstochowskiej dywizji opowiedział się po stronie zamachowców. Przez Częstochowę kierowały się na Warszawę wierne legalnemu rządowi siły 21. Dywizji Piechoty Górskiej gen. Andrzeja Galicy, które opanowały 14 maja rano dworzec Stradom. Mimo to w mieście nie doszło do walk, wojska rządowe pozostały w rejonie dworca, a na ulice wprowadzono jedynie patrole, zaś z pozostałych żołnierzy sformowano grupę pod dowództwem płk. Franciszka Stutzmanna, która dostała rozkaz dalszego przebijania się w kierunku Warszawy. Oddziały te dwukrotnie musiały naprawiać zerwane przez zamachowców tory i ostatecznie dotarły do Skierniewic, gdzie zastała ich wiadomość o kapitulacji rządu.
W 1930 roku Częstochowa stała się areną starcia pomiędzy opozycjonistami i zwolennikami dyktatury Piłsudskiego. Po aresztowaniu posłów opozycyjnych w kraju narastał nastrój napięcia. 14 października 1930 roku na placu przed ratuszem zorganizowany został wiec piłsudczyków, który przeobraził się w demonstrację. Demonstranci ruszyli Alejami, a następnie al. Kościuszki pod lokal częstochowskiego PPS przy Kościuszki 62. W drodze demonstranci usiłowali pobić urzędnika miejskiego i jednocześnie działacza PPS, ale udało mu się ukryć w bramie najbliższej kamienicy. Piłsudczycy wyważyli bramę do kamienicy mieszczącej lokal PPS i wdarli się do samego lokalu partyjnego, wybili szyby, zniszczyli wyposażenie i zrabowali drzewce sztandarów partyjnych z rewolucji 1905 roku. Następnie próbowali jeszcze napaść na lokal Obozu Wielkiej Polski i drukarnię wydającą tygodnik PPS, a także usiłowali pobić wiceprezydenta Stanisława Nowaka. Drzewce oraz sztandar RKS Skra Częstochowa spalili na pl. Biegańskiego – wszystko przy biernej postawie władz i służb porządkowych.
W ramach zemsty za zajścia działacz PPS Jan Kostrzewski dokonał zamachu na przywódcę miejscowego BBWR i radnego miasta oraz inspektora Kasy Chorych, Antoniego Furmańczyka. Dwa dni po zamieszkach Kostrzewski wdarł się do siedziby Kasy Chorych, gdzie zastrzelił Furmańczyka i czterech kolejnych ludzi (w tym prezesa Związku Pracy Mołdę), a ranił dwóch. Ostatecznie zamachowiec także zginął w trakcie walki. Zamach dokonany przez Kostrzewskiego spowodował nagonkę władz na PPS i powiązane z nim organizacje.
W 1935 roku strajkowano w mieście przeciw piłsudczykowskiej konstytucji oraz nowej ordynacji wyborczej.
Jesienią 1936 roku przedstawiciele lokalnych struktur reżimowego BBWR porozumieli się z PPS i wybrali koalicyjne władze miejskie. Po wyborach z maja 1939 roku Zarząd Miasta nie uległ zmianie, gdyż jego kadencja została przez Sejm wydłużona do 10 lat.
Dzięki działalności Władysława Głuchowskiego Częstochowa stała się jednym z ważniejszych ośrodków anarchosyndykalizmu w Polsce.
W 1930 r. Częstochowę odwiedził prezydent Ignacy Mościcki.
Z Częstochowy pochodziło ponad 1000 ochotników do korpusu tworzonego do walki z Czechami o Zaolzie.
Piłsudski w Częstochowie.
Józef Piłsudski był w Częstochowie kilkukrotnie, po raz pierwszy w lipcu 1902 r. Drugi przyjazd miał miejsce jesienią 1905 r., jednak o tym wydarzeniu wiedziała z wyprzedzeniem carska policja, która usiłowała go aresztować. Piłsudski został ukryty przez częstochowskich kolejarzy w wieży ciśnień na dworcu, unikając pościgu. Podczas tej wizyty Piłsudski był w mieście incognito, nawet ukrywający go kolejarze nie znali jego tożsamości. Kolejny raz gościł w Częstochowie w 1906 roku, by mobilizować na Rakowie niepodległościowe skrzydło PPS przed planowanym VIII zjazdem partii w Wiedniu. Również ta wizyta odbywała się w głębokiej konspiracji, a tożsamości Piłsudskiego nie znali nawet jego ówcześni ochroniarze.
Jako naczelnik państwa Piłsudski przyjechał do Częstochowy raz, 20 października 1921 r., witany przez dowódcę 7. Dywizji Piechoty, starostę powiatowego i prezydenta miasta. Bezpośrednio po tej wizycie prowadzącą do dworca kolejowego ul. Dojazd przemianowano na ul. Piłsudskiego. Wcześniejsza wizyta, planowana na 12 września 1920 r., nie odbyła się z nieznanych przyczyn.
Piłsudski przejeżdżał pociągiem przez miasto w sierpniu 1922 i w grudniu 1930 r. Po jego śmierci częstochowianie, przekonani że pociąg z trumną będzie jechał przez Częstochowę, zabiegali o krótki postój i złożenie jej na Jasnej Górze. Ostatecznie pociąg skierowano przez Kielce z pominięciem Częstochowy, a uroczystości żałobne odbyły się bez przedstawicieli władz centralnych. Już 13 maja odbyło się żałobne posiedzenie rady miejskiej, wieczorem manifestacja patriotyczna pod ratuszem, zaś 16 maja msza żałobna na Jasnej Górze prowadzona przez częstochowskiego biskupa.
Zagadnienia gospodarcze.
W okresie dwudziestolecia międzywojennego trwał dalszy rozwój miasta, jednak lokalny przemysł podupadł i rozwijał się w znacznie wolniejszym tempie, co było skutkiem zniszczeń wojennych i załamania koniunktury. Efektem tego było niedobór środków publicznych i zahamowanie inwestycji publicznych w infrastrukturę, kulturę i komunikację. W pierwszych latach po wojnie utrzymywało się w regionie duże bezrobocie, ale byłoby ono wyższe gdyby nie powszechny wówczas proces zmniejszania wymiaru pracy robotnika do 2–3 dni w tygodniu stosowany zamiast redukcji etatów. W 1921 r. ok. 3.500 robotników wyemigrowało za pracą do Francji.
Niezadowolenie społeczne związane z inflacją, niskimi zarobkami i wysokimi cenami towarów doprowadziło do licznych manifestacji i strajków. Jedną z większych akcji strajkowych było przeprowadzone 8 lipca 1921 roku zatrzymanie pracy we wszystkich częstochowskich zakładach włókienniczych. Natomiast 14 października stanęły zakłady przemysłowe wszystkich branż, była to część ogólnopolskiego strajku przeciwko rządowym planom wydłużenia dnia pracy do 10 godzin. Duża była także manifestacja pierwszomajowa w 1922 roku, która zgromadziła 10 000 robotników. W lipcu 1923 roku wybuchł w Częstochowie masowy strajk włókniarzy, którzy domagali się podwyżek. Doszło do krwawych starć między strajkującymi robotnikami i policją. Po reformach Grabskiego nastroje uległy uspokojeniu.
W związku z poprawą koniunktury po 1926 r. nastąpiło zmniejszenie bezrobocia, zaczęły także powstawać nowe przedsiębiorstwa, m.in. zakłady ceramiczne w Gnaszynie i odlewnia stali. W tym okresie nastąpił także rozwój i mechanizacja górnictwa rud żelaza, które prymitywnymi metodami prowadzone było od średniowiecza. Jeszcze w 1912 roku uruchomiono pierwszą maszynę parową do odwodnienia wyrobisk, w 1921 roku pierwszy wyciąg mechaniczny do wydobywania spod ziemi urobku, a od 1932 roku niemal całkowicie zmechanizowano proces produkcyjny, zaś w 1934 roku w znacznej części zelektryfikowano wyrobiska i zastąpiono ręczne świdry młotami pneumatycznymi.
W 1928 roku populacja robotników w mieście i okolicy wynosiła ok. 37 000 osób, z czego ok. 50% w przemyśle włókienniczym. Na podstawie liczby zatrudnionych w przemyśle można szacować, że ⅔ ludności utrzymywało się z pracy w tej gałęzi gospodarki. Częstochowa była znaczącym ośrodkiem przemysłu włókienniczego, m.in. była producentem 80% krajowej juty. Kolejnymi pod względem wielkości działami przemysłu były przemysł wełniany i bawełniany. Około 28% robotników pracowało w przemyśle hutniczym, metalowym i górnictwie (huty, odlewnie, fabryki narzędzi, kopalnie), a ok. 8% w ceramicznym (zakłady ceramiczne, fabryki szkła).
Ponadto w regionie Częstochowy istniał przemysł chemiczny i zakłady produkcji zapałek, zakłady przemysłu papierowego (fabryka papieru, młyny), spożywczego (fabryka cukru, młyny), zabawkarskiego i celuloidowego. Ze względu na rozwój fabryk wyrobów drobnych (sztućce, oprawy do okularów, guziki, papierośnice) miasto było nazywane „polską Norymbergą”, podobnie jak w okresie przedwojennym. Międzywojenna Częstochowa była producentem 80–90% wyrobów tego typu w skali kraju.
W okresie kryzysu, który wybuchł w 1929 roku, gwałtownie spadło zatrudnienie, wiele osób pozostawało bez pracy, wybuchały masowe strajki, podczas manifestacji pierwszomajowej w 1936 roku były ofiary śmiertelne i ranni. W 1932 roku było w mieście 10 000 zarejestrowanych bezrobotnych, co stanowiło ponad 8% mieszkańców. Jednocześnie zatrudnienie w przemyśle wyniosło 20 000 ludzi wobec 37 000 w chwili wybuchu kryzysu. Sytuację materialną wielu rodzin ratowały wyjazdy do pracy dorywczej w Niemczech. W 1933 roku miały miejsce strajki w części zakładów w Częstochowie, m.in. w zakładach „Częstochowianka” doszło do strajku okupacyjnego, podobna sytuacja miała miejsce w „Pelcerach” we wrześniu tego samego roku. We wrześniu 1933 roku otwarto wystawę promującą miasto i lokalny przemysł. Wzrost koniunktury nastąpił ponownie od 1934 r. W tym okresie rozwijał się głównie przemysł ciężki przy jednoczesnym kryzysie przemysłu włókienniczego. Aż do wybuchu wojny wzrost zatrudnienia był powolny, ale stały. Jednocześnie wciąż zdarzały się strajki, 28 marca 1936 roku 500 bezrobotnych napadło na Państwowy Urząd Pośrednictwa Pracy, w zajściach zginął jeden demonstrant. Do wzrostu gospodarczego przyczyniła się także linia kolejowa łącząca miasto z magistralą węglową, dzięki której częstochowski przemysł rozpoczął eksport.
W 1930 roku Policja Państwowa udaremniła organizowany przez Szpicbródkę napad na Bank Polski w Częstochowie, który mógłby być największym napadem bankowym w Europie.
W dzielnicy Zacisze znaleziono w 1938 roku skarb składający się z XVII-wiecznych szelągów Jana Kazimierza, ale odkrycie upubliczniono i przekazano monety państwu dopiero latach 1961 i 1963.
Zagadnienia społeczne.
Nadgraniczne położenie miasta sprawiało, że było ono ośrodkiem przemytu. Rozwojowi nielegalnego handlu i przerzutu towarów przez granicę sprzyjały także kryzys gospodarczy, inflacja oraz słabość instytucji państwa w początkowych latach niepodległości. W przemyt zaangażowani bywali często pogranicznicy, celnicy i policjanci. Do Polski przemycano tańsze niemieckie wyroby przemysłowe, a nawet żywność. Pomimo wysiłków państwowych instytucji przemyt wciąż był łatwy i opłacalny. W mieście działała także wytwórnia fałszywych pięciogroszówek, a w 1933 roku we Francji aresztowano częstochowską szajkę handlującą fałszywym carskim złotem.
W mieście żyło niewielu dziennikarzy, a ich środowisko nie było zorganizowane. Większość wychodzących w Częstochowie gazet redagowały niewielkie zespoły redaktorskie, najczęściej pracujące w pomieszczeniach drukarni. Łącznie w mieście ukazywało się na przestrzeni całego dwudziestolecia 130 tytułów prasowych, w tym 28 dzienników, z których 12 było lokalnymi mutacjami innych pism, oraz 48 tygodników. 46 czasopism ukazywało się od roku do pięciu lat, a jedynie 6 było wydawanych dłużej niż 10 lat. Dominującą pozycję miał "Goniec Częstochowski" Franciszka Dionizego Wilkoszewskiego ukazujący się w latach 1906–1939, a drugim pod względem ważności był tygodnik "Niedziela" wydawany od 1926 roku. Największym dziennikiem częstochowskim był żydowski Czenstochower Cajtung, również wychodzący przez cały okres dwudziestolecia. Oprócz niego w mieście w okresie dwudziestolecia wydawanych było co najmniej kilkanaście dzienników i tygodników żydowskich w języku jidysz lub polskojęzycznych. Społeczność żydowska w 1929 posiadała dwie synagogi, działał Szpital Żydowski.
6 maja 1921 r. urząd miasta Częstochowy zwrócił się odezwą do biskupa diecezji kujawsko-kaliskiej o nałożenie na pielgrzymów opłaty w wysokości 1 marki celem pokrycia wydatków miasta związanych z obsługą ruchu pielgrzymkowego, co biskup Stanisław Zdzitowiecki poparł wydając zalecenie duchowieństwu. Od 1925 roku w Częstochowie mieściła się siedziba biskupstwa (od 1992 arcybiskupstwa), przy którym działał sąd biskupi. 
W Częstochowie od 1929 roku działały sąd grodzki i sąd pracy, natomiast sąd okręgowy był jedynie wydziałem zamiejscowym sądu okręgowego z Piotrkowa Trybunalskiego. W okresie międzywojennym na były zabór rosyjski rozciągnięto także obowiązujący w zaborze austriackim system ubezpieczeń od wypadków w pracy. W miarę rozbudowy systemu w Częstochowie powstało biuro terenowe Zakładu Ubezpieczenia od Wypadków we Lwowie.
W maju 1931 roku oddano do użytku nowy gmach nowoczesnego wówczas więzienia, położonego nad Wartą. Wówczas stare więzienie w przyratuszowym odwachu zamknięto.
Konflikty polsko-żydowskie.
W maju 1919 roku doszło w Częstochowie do drugiego w jej historii pogromu ludności żydowskiej. 27 maja nieznana osoba postrzeliła w głowę żołnierza, a według świadków sprawcą był Żyd. Wezwana policja nie znalazła jednak sprawcy, a wzburzony tłum wywlókł z mieszkania żydowskiego felczera, który pomimo interwencji Policji Państwowej został zabity. Tłum ruszył wówczas do dzielnicy żydowskiej, gdzie splądrowano kilka mieszkań żydowskich i bito Żydów. Łącznie w wyniku zajść zginęły jeszcze dwie osoby, a ciężko ranne zostało 11 kolejnych, z których dwie zmarły. Dzień później doszło do pogromu z udziałem żołnierzy armii gen. Hallera. W zamieszkach zginęło siedmiu Żydów, a rannych zostało 32.
19 czerwca 1937 roku doszło do kolejnych zamieszek, gdy Polak usiłował okraść żydowski sklep. Świadkiem zdarzenia był uzbrojony członek żydowskiej bojówki związkowej, który interweniując postrzelił przypadkowego przechodnia, chrześcijanina. Sprawcę pochwycił tłum i przekazał Policji Państwowej. Kilka godzin później zebrał się w centrum miasta wzburzony tłum, zorganizowany przez działaczy narodowych. Rozpoczęły się trwające dwa dni zajścia antysemickie, w wyniku których pobito kilkudziesięciu ludzi, zniszczono liczne sklepy i mieszkania prywatne.
Inwestycje.
W 1924 roku miasto zawarło z firmą "Ulen &amp; Company" umowę o budowie wodociągów i kanalizacji za kwotę ponad 2,5 mln dolarów. Budowa systemów wodociągowych była inicjatywą premiera i ministra skarbu Władysława Grabskiego, a umowy na budowę wodociągów podpisały z tym przedsiębiorstwem także Dąbrowa Górnicza, Kielce, Lublin, Ostrów Wielkopolski, Otwock, Piotrków Trybunalski, Radom, Sosnowiec i Zgierz. Ujęć wody zaczęto szukać w sierpniu 1925 roku na zielonych terenach przy ul. św. Barbary. Prace w tym miejscu zarzucono, gdyż na trzech kolejno badanych głębokościach woda była kolejno zanieczyszczona żelazem lub siarczanami, a wydajność ujęcia była zbyt mała. Również poszukiwanie ujęcia na Kucelinie nie zakończyło się sukcesem, gdyż odkryte tam złoże było zanieczyszczone bakteriami coli. Badane następnie źródła na Mirowie były dobrej jakości, jednak znajdowały się za nisko i istniało poważne ryzyko zalania ich przez wzburzone wody Warty. Ostatnim miejscem badań były w 1927 roku źródła w Wierzchowisku. W latach 1925–1928 w ramach budowanej na kredyt inwestycji powstała stacja pomp, przepompownia ścieków i nowoczesna oczyszczalnia ścieków. Z czasem ujęcie okazało się zbyt mało wydajnie, z tego powodu wybudowano w 1934 roku kolejne ujęcie we wsi Wola Hankowska, a w 1935 roku w Czarnym Lesie. Woda ze wszystkich ujęć tłoczona była do zbudowanych we wzgórzu Jasna Góra zbiorników, skąd grawitacyjnie płynęła do sieci miejskiej. Powstało 62,7 km wodociągów, 51 km sieci kanalizacyjnej, a także kanalizacja burzowa o długości 6,5 km. Pod koniec okresu międzywojennego z wodociągów korzystało około połowy mieszkańców, a z sieci sanitarnej korzystano głównie za pomocą toalet obsługujących wiele mieszkań. Przy okazji budowy powstała w mieście nowoczesna betoniarnia. Do roku 1938 roku miasto sukcesywnie rozbudowywało sieć wodociągową o kolejne 23 km. Budowana w 100-tysięcznym mieście sieć miała wydajność pozwalającą na obsługę miasta 170-tysięcznego.
Pierwsze elektrownie powstały w mieście przy zakładach przemysłowych, a te produkujące prąd dla miasta na początku XX wieku. W 1923 roku wszystkie małe elektrownie miejskie połączone zostały w jedną spółkę. Operator elektrowni narzucił wysokie ceny energii elektrycznej, w efekcie czego zainteresowanie jego usługami było małe, a nawet bojkotowano elektrownię. Jedynym efektem działania elektrowni było oświetlenie ulic. W latach 1926-29 zbudowano elektrownię przy ul. Mirowskiej, którą planowano jeszcze przed I wojną światową, ponieważ elektrownia za ratuszem stała się niewystarczająca. Ostateczny kształt inwestycji oburzył władze miasta, gdyż obejmowała ona komin będący zwieńczeniem osi Alej od strony wschodniej, którego powstania wydający pozwolenie na budowę Urząd Wojewódzki nie skonsultował z Urzędem Miejskim. Elektrownia działała do początku lat 1960., po przebudowie na elektrociepłownię do 1986 r., a do 2004 r. jako ciepłownia.
Autobusowa komunikacja miejska w Częstochowie powstała w 1929 roku, ale była niepopularna ze względu na wysokie ceny. Operator kilkukrotnie zmieniał się, ale żaden z nich nie był w stanie uzyskać ze swojej działalności zysków. Miała także miejsce przeprowadzana przez żydowskich furmanów akcja zastraszania pasażerów próbujących dojeżdżać autobusem na żydowski cmentarz. Ostatecznie operator wycofał się kursowania w ten rejon miasta. W 1926 roku pojawił się niezrealizowany projekt budowy sieci tramwajowej. Większość mieszkańców poruszała się pieszo, a część rowerami. Najzamożniejsi korzystali z dorożek, a na przełomie lat 20. i 30. XX wieku pojawiły się w mieście taksówki. Transport towarowy realizowano za pomocą bocznic kolejowych oraz furmanek. Na przełomie lat 20. i 30. XX wieku zaczęła rozwijać się motoryzacja, w mieście było wówczas 113 samochodów, 19 motocykli i dziewięć stacji benzynowych, a ich liczba rosła powoli z każdym rokiem.
W październiku 1928 roku otwarto na Kucelinie, przy drodze wylotowej na Olsztyn i Janów, lotnisko publiczne drugiej klasy, zbudowane z inicjatywy i przy dofinansowaniu Ligi Obrony Powietrznej i Przeciwgazowej. Na lotnisku powstały stacja paliw, budynek administracyjny i drewniany hangar. W następnych latach planowano przeniesienie 2. Pułku Lotniczego z Krakowa do Częstochowy, ale projekt ten nie został zrealizowany. Na lotnisku Wojsko Polskie odebrało tylko jeden samolot typu RWD ufundowany przez pracowników koncernu Modrzejów-Hantke, do którego należała Huta Częstochowa. Pomimo że do wybuchu II wojny światowej nie udało się też powołać w mieście aeroklubu, częstochowskie lotnisko kilkanaście razy stanowiło etap dla rajdów powietrznych.
Przemiany administracyjne.
W latach 1928, 1930 i 1934 przyłączono do miasta m.in. Ostatni Grosz, Raków, Lisiniec, Stradom, Mirów, Kamień i część Błeszna. W 1939 roku Częstochowa liczyła już 138 tys. mieszkańców, co plasowało ją na 8 miejscu pod względem największych miast Polski.
W 1924 roku miasto przyporządkowano do Okręgu III Policji Państwowej w Kielcach. W 1936 roku Częstochowa została jednym z trzech miast, w których utworzono kompanię Rezerwy Policji, rok później koszary tej formacji przeniesiono do Herb Starych.
W 1938 roku rozważane było wyłączenie Częstochowy z województwa kieleckiego i włączenie do innej jednostki administracyjnej. W związku z powstaniem COP-u, rząd planował zlikwidować woj. kieleckie, a Częstochowę włączyć do województwa łódzkiego. W styczniu 1938 r. Rada Miasta przeprowadziła szerokie konsultacje społeczne, w wyniku których ustalono, że władze i społeczeństwo miasta nie sprzeciwiają się wyłączeniu z woj. kieleckiego, ale opowiadają się za przyłączeniem do tego samego województwa co Zagłębie Dąbrowskie. Kilka dni później wyrażono chęć przyłączenia wraz z Zagłębiem do woj. śląskiego. Ostatecznie jednak rząd nie wziął pod uwagę propozycji miejskich i przygotował projekt włączenia Częstochowy i otaczającego ją powiatu do woj. łódzkiego.
II wojna światowa.
Początek okupacji.
Przed wybuchem II wojny światowej rejon Częstochowy został umocniony i obsadzony przez 7 Dywizję Piechoty. Po niemieckim ataku jednostka ta stawiła Niemcom zdecydowany opór najpierw na wysuniętych pozycjach, a następnie na głównej linii obronnej pod miastem. W wyniku walk Niemcy stracili kilkadziesiąt czołgów i kilka samolotów. W związku z rozbiciem innych oddziałów dywizja zmuszona była wycofać się z miasta nocą z 2 na 3 września, zaś Niemcy wkroczyli do miasta 3 września.
Częstochowa już w pierwszych dniach okupacji dotkliwie doświadczyła niemieckiego terroru. 4 września, dzień po wkroczeniu do miasta oddziałów Wehrmachtu, w kilku punktach Częstochowy wybuchły chaotyczne strzelaniny, spowodowane najprawdopodobniej niedoświadczeniem i nerwowością niemieckich rekrutów. Winą za te wypadki Niemcy obarczyli jednak ludność Częstochowy i przystąpili do zakrojonej na szeroką skalę akcji represyjnej, w wyniku której poniosło śmierć od 227 do 500 Polaków i Żydów.
Zarządzeniem władz okupacyjnych tereny leżące na zachód i południe od Częstochowy zostały włączone do Rzeszy, natomiast samo miasto stało się miastem wydzielonym ("Stadkreis Tschenstochau") w dystrykcie radomskim Generalnego Gubernatorstwa i nosiło nazwę "Tschenstochau". 30 maja 1940 roku starosta miejski Eberhard Franke wydał zarządzenie o zmianie nazw wszystkich ulic na niemieckie, w Częstochowie jako jednym z nielicznych miast zmienione zostały wszystkie nazwy ulic. Wszystkie zmiany opisywała urzędowa broszura "Neue Strassenbeichungen der Stadt Tschenstochau" (pol. Nowe nazwy ulic miasta Częstochowy).
Podobnie jak w reszcie kraju, zlikwidowano instytucje kulturalne, oświatowe i biznesowe, czego zamiarem było przekształcenie Polaków w społeczeństwo niewykształconych robotników. Przedsiębiorstwa częstochowskie objęto komisarycznym nadzorem, który powierzono Niemcom. W 1942 r. utworzona została dla coraz liczniej napływającej społeczności niemieckiej wydzielona dzielnica, a Polaków w niej mieszkających wysiedlono do zlikwidowanego już wówczas getta.
Prześladowania i eksterminacja inteligencji.
9 listopada 1939 roku Niemcy przystąpili do zakrojonej na szeroką skalę akcji represyjnej, wymierzonej w elitę polityczną i społeczną Częstochowy. Aresztowano wówczas ok. 60 osób – w tym prezydenta Jana Szczodrowskiego, wiceprezydenta Józefa Dziubę, a także licznych nauczycieli i urzędników. Celem obławy było zapobieżenie ewentualnym zamieszkom lub demonstracjom w dniu polskiego Święta Niepodległości. Była ona także elementem większej akcji represyjnej, przeprowadzonej na obszarze całej III Rzeszy oraz w okupowanej Polsce w związku z nieudanym zamachem na Hitlera (tzw. "Sonderaktion Bürgerbräukeller"). Po pewnym czasie wszyscy więźniowie zostali zwolnieni do domów. Uzyskane w czasie przesłuchań informacje pomogły jednak Niemcom spenetrować polskie środowiska w Częstochowie.
Kolejne uderzenie w miejscową inteligencję i tzw. warstwę przywódczą miało miejsce w marcu i czerwcu 1940 roku. Był to element szerszej akcji eksterminacyjnej przeprowadzanej na terenie całego Generalnego Gubernatorstwa, znanej pod kryptonimem Akcja AB. W samej Częstochowie aresztowano wówczas ok. 120 osób. W więzieniu na Zawodziu osadzono także Polaków aresztowanych w Radomsku i okolicznych miejscowościach. Większość osób zatrzymanych w ramach Akcji AB została zamordowana lub deportowana do obozów koncentracyjnych. Z obliczeń Jana Pietrzykowskiego wynika, że liczba mieszkańców Ziemi Częstochowskiej i Radomszczańskiej rozstrzelanych podczas Akcji AB sięgnęła 92 osób (większość z nich rozstrzelano w potajemnych egzekucjach w pobliżu miejscowości Olsztyn i Apolonka nieopodal Częstochowy). 227 osób zostało wywiezionych do obozów koncentracyjnych.
Prześladowania i eksterminacja Żydów.
W 1939 roku dokonano podziału terytorialnego ziem okupowanej Polski. Dwa największe skupiska Żydów w powiecie częstochowskim – Krzepice i Kłobuck – zostały włączone do Rzeszy, spowodowało to na początku 1940 roku napływ Żydów do Częstochowy. W marcu 1941 roku zostało wydane zarządzenie starosty częstochowskiego o utworzeniu dzielnicy żydowskiej w Częstochowie, obejmującej głównie Stare Miasto wraz z przyległymi terenami (granice wyznaczały ul. Wilsona, ul. Krótka, pl. Trzech Krzyży, ul. Jaskrowska, Warta, ul. Katedralna i ul. Strażacka). Zgodnie z nim dzielnica powstała 9 kwietnia 1941 roku, a do 17 kwietnia nakazywała osiedlenie się w nim wszystkim Żydom zamieszkałym poza jego granicami oraz opuszczenie jego terenu przez Polaków. Getto było kolejnym etapem procesu dyskryminacji, eksploatacji i eksterminacji Żydów, na jego terenie w szczytowym okresie zapełnienia mieszkało ok. 50 000 Żydów z Częstochowy i okolic.
W getcie prowadzono także druk i kolportaż podziemnej prasy żydowskiej, znane są jednak jedynie dwa tytuły: "Rasta" i "Hołd Żydowski" powiązane z osobą dr Adama Wolberga.
Rozkazem Heinricha Himmlera z 19 lipca 1942 r. nakazana została eksterminacja ludności żydowskiej w GG, do której w Częstochowie rozpoczęto przygotowania w czerwcu 1942 roku. Rada Żydowska otrzymała wówczas polecenie sporządzenia dokładnego planu getta z oznaczeniem wszystkich budynków. Latem wysiedlono ludność żydowską z ul. Kawiej i Garibaldiego, przygotowując teren pod cmentarz oraz magazyny łupu. 22 września rozpoczęto akcję wywozu ludności do obozu zagłady w Treblince, która trwała do 6 października i skutkowała zamordowaniem lub wywiezieniem do obozu zagłady 40 000 ludzi oraz śmiercią 2000 osób na miejscu. W następnych tygodniach rabowano opustoszałą dzielnicę i wyłapywano osoby ukrywające się w różnorodnych skrytkach.
Zgodnie z zarządzeniem Himmlera w GG wyznaczono Częstochowę, Kraków, Lublin, Radom i Warszawę jako miasta, w których mieli żyć Żydzi pracujący na potrzeby przemysłu zbrojeniowego. W Częstochowie pozostało wówczas ok. 5200 żydowskich robotników przemysłu zbrojeniowego z rodzinami, których umieszczono na zmniejszonym obszarze obozu pracy przymusowej (tzw. "małego getta"), tj. na ulicach Garncarskiej Koziej, Mostowej, Nadrzecznej i Spadek. Ludność małego getta terroryzowano i mordowano w kilku akcjach, m.in. 4 stycznia (550 ofiar), 20 marca (130 ofiar), 23 kwietnia (25 ofiar) oraz 25 czerwca 1943 r. Ta ostatnia data wiąże się ze zbrojnym oporem ludności żydowskiej. 27 czerwca teren byłego getta ostrzeliwano długotrwale z granatników, celem wypłoszenia ukrywających się, a 20 lipca całe getto zaminowano i wysadzono.
Ocalałych 4000 Żydów umieszczono w obozach przy fabryce "Hasag", gdzie ostatnim okresie okupacji wprowadzono regulaminy wzorowane na obozach koncentracyjnych. W chwili wyzwolenia miasta w tym obozie znajdowało się ok. 5000 Żydów, z czego ok. 1500 Żydów częstochowskich.
Po likwidacji getta Niemcy w 1943 roku przesiedlili do tej dzielnicy ludność polską z południowego śródmieścia, tworząc na południe od Alej dzielnicę „tylko dla Niemców”. W końcu następnego roku w Częstochowie ulokowano siedzibę policji i administracji dystryktu radomskiego, co wynikało ze zbliżania się frontu. Z tego samego powodu do miasta trafiło kilka tysięcy żołnierzy i cywilów z pomocniczych formacji ukraińskich i rosyjskich, na potrzeby których zarekwirowano polskie domy i budynki publiczne. Liczbę Niemców i ich sojuszników oszacować można w tym okresie na 10 000 osób.
Częstochowa jako ośrodek imigracji.
W Częstochowie przez całą okupację osiedlani byli, lub przybywali do niej samodzielnie, uciekinierzy i przesiedleńcy z różnych rejonów kraju. W grudniu 1939 roku niemieckie okupacyjne władze wysiedliły część mieszkańców Pomorza i Wielkopolski, w tym czasie Społeczny Komitet Pomocy w Częstochowie objął opieką 5622 osoby przesiedlone, z czego 32% stanowili urzędnicy państwowi i samorządowi. W okresie powstania warszawskiego i bezpośrednio po nim miasto przyjmowało przesiedleńców z Warszawy. Pierwszy transport 7 tys. warszawskich cywilów dotarł do Częstochowy 13 sierpnia 1944 r., a kolejne docierały do października. Burmistrz Częstochowy Stanisław Rybicki zdecydował uruchomić dla rannych warszawiaków dwa szpitale. Ludność wysiedloną z Warszawy kierowano także do okolicznych miejscowości. Łącznie liczbę mieszkańców Warszawy osiedlonych w Częstochowie oszacowano na ok. 15 000–20 000 ludzi.
Częstochowa udzieliła także po powstaniu warszawskim schronienia tamtejszym naukowcom. Stosowne porozumienie zawarli burmistrz Rybicki oraz prof. Jan Chodorowski z SGGW i rektor Uniwersytetu Warszawskiego, prof. Włodzimierz Antoniewicz. W efekcie porozumienia do Częstochowy przybyło 109 osób i 44 rodziny pracowników naukowych UW, PW, SGGW i SGH, a w grudniu 1944 roku uruchomiono tajne nauczanie na poziomie akademickim w obrębie 9 wydziałów, na których uczyło się 692 słuchaczy. Nauka trwała do czerwca 1945 roku.
W mieście istniały obozy jenieckie w koszarach dawnego 27 Pułku Piechoty oraz na polach w dzielnicy Mirów, które wraz z obozami w Kielcach i Piotrkowie Trybunalskim tworzyły stalag 367. Obozy przeznaczone były dla jeńców radzieckich, a warunki w nich porównywalne były z obozami zagłady. Pod koniec 1944 roku przebywało w obozie częstochowskim ok. 5000 żołnierzy radzieckich, a badania prowadzone w latach 40. XX w. wykazały, że w zbiorowych grobach pochowane zostało ok. 15 000 jeńców z tego kraju. Po kapitulacji Włoch w 1943 r. do obozu przywożono także transporty włoskich jeńców, w 1944 roku przetrzymywano ich ok. 2000.
Działalność organizacji konspiracyjnych.
W czasie wojny i bezpośrednio po niej w rejonie Częstochowy działały silne oddziały partyzanckie niepodległościowego podziemia. Do najsłynniejszych akcji z tego okresu należy przeprowadzone 20 kwietnia 1943 roku uderzenie na Bank Emisyjny w Częstochowie (obecnie siedziba Banku Śląskiego w Alejach) dokonane przez grupę Feliksa Kowalika „Zagłoby” złożoną z partyzantów Narodowych Sił Zbrojnych, NOW, OW WP i OBOO.
W różnych okresach okupacji w Częstochowie wydawano z różnym natężeniem co najmniej 20 rozmaitych pism konspiracyjnych. Pierwszy "Biuletyn" powstał już w październiku 1939 r. za sprawą płk. Brzechwy, a najdłużej wydawany (1940–1945) był dziennik (później tygodnik) "Za Wolność." Dopiero w styczniu 1944 r. został założony komunistyczny dwutygodnik "Głos Częstochowy".
10 marca 1944 roku hitlerowcy rozstrzelali przy ul. św. Barbary 10 więźniów politycznych, działaczy PPR i partyzantów Armii Ludowej więzionych na Zawodziu.
Kilkudziesięciu częstochowian z różnych powodów brało udział w walkach powstania warszawskiego, m.in. Wojciech Omyła, Eugeniusz Stasiecki i Samuel Willenberg. Po upadku powstania Częstochowa była stolicą Polskiego Państwa Podziemnego. W mieście znalazł się m.in. dowódca Kedywu AK Okręgu Warszawa Józef Rybicki, brat burmistrza Częstochowy Stanisława Rybickiego, który ranny uciekł z transportu i dotarł do domu brata. Rybicki opiekował się także Janem Mazurkiewiczem ps. „Radosław”, dowódcą Centralnego Obszaru Delegatury Sił Zbrojnych. Mazurkiewicz koordynował organizację w Częstochowie Komendy Głównej AK. Komendant AK, gen. Leopold Okulicki ps. „Niedźwiadek”, otrzymał pokój w mieszkaniu przy ul. 7 Kamienic. W Częstochowie przebywał także Kazimierz Moczarski i kierowane przez niego Biuro Informacji i Propagandy AK. To w Częstochowie wydano rozkaz o samorozwiązaniu AK.
W Częstochowie znajdowała się ostatnia komenda Narodowych Sił Zbrojnych. Jedna z frakcji NSZ,dowodzona przez Herberta Jurę, za wiedzą Niemców i korzystając z dostarczonych przez nich mundurów Gestapo, likwidowała członków PPR i Armii Ludowej oraz członków innych frakcji NSZ.
Walki niemiecko-radzieckie o Częstochowę.
Od jesieni 1944 roku miasto było fortyfikowane przez Niemców w celu uporczywej obrony. 16 stycznia 1945 roku, po całodziennych walkach, Częstochowę opuścił garnizon niemiecki, a miasto zostało zajęte przez sowieckie oddziały mjra Siemiona Chochriakowa. W walkach Niemcy ponieśli duże straty materialne, zginęło 28 sowieckich żołnierzy, 42 zostało rannych.
Miesiąc po zajęciu miasta, 17 lutego, w Alejach odbyła się uroczysta defilada żołnierzy częstochowskiego garnizonu Wojska Polskiego.
Okres powojenny.
W latach 1946–1950 Częstochowa wchodziła (podobnie jak w okresie międzywojennym) w skład województwa kieleckiego, w latach 1950–1975 województwa katowickiego, a W latach 1975–1998 była stolicą województwa częstochowskiego.
Od września do listopada 1945 roku w mieście stacjonował 5 Pułk Piechoty 2 Dywizji Piechoty, w którym porucznikiem był Wojciech Jaruzelski (mieszkał przy ul. Kilińskiego 37).
Gospodarka.
Po zakończeniu wojny i okupacji częstochowski przemysł był w znacznym stopniu zniszczony, w czasie okupacji działała bowiem jedynie część zakładów, a prowadzono w nich głównie produkcję wojenną. Bezpośrednio po zakończeniu walk problemem stało się wywożenie maszyn przez wojska radzieckie oraz brak surowców. Z tych powodów jeszcze w późną wiosną 1945 roku częstochowski przemysł nie mógł podjąć pracy, a 11 czerwca tego samego roku z powodu braku węgla wygaszono wielki piec w Hucie Raków. W pierwszych miesiącach po wyzwoleniu trudności pokonywano głównie za sprawą wytężonej pracy załogi, która po okresie okupacji chciała jak najszybciej wrócić do normalnej pracy. Już wiosną 1946 r. w mieście działało wiele zakładów przemysłowych (50 państwowych, 13 spółdzielczych i 175 prywatnych), zatrudniających blisko 16 000 pracowników. Okres odbudowy i naprawy zniszczeń wojennych trwał blisko trzy lata.
W czasie okupacji Niemcy szybko wznowili wydobycie w częstochowskich kopalniach. Początkowo okupanci zaczęli modernizować kopalnie, jednak z czasem ich eksploatacja miała coraz bardziej rabunkowy charakter, a brak inwestycji w wyrobiska spowodował zawalenie chodników w części kopalni. Dodatkowo w ostatnich dniach wojny Niemcy zniszczyli część urządzeń naziemnych. Po wojnie wydobycie szybko wznowiono, dalej usprawniając proces wydobycia – m.in. wprowadzając do eksploatacji lokomotywy spalinowe i akumulatorowe, łącząc obiekty siecią kolei wąskotorowych i szkoląc kadry. W 1964 r. działało w regionie 21 kopalń, w tym obiekty zmodernizowane lub wybudowane od podstaw po wojnie, w których pracowało ok. 20 000 ludzi. Każda z kopalń dysponowała w pełni zmechanizowanym ciągiem produkcyjnym. W 1945 roku zlokalizowano w Częstochowie Zjednoczenie Górnictwa Rud Żelaza i Topników, które zarządzało ogólnopolskim górnictwem rud, w 1951 roku powołano Technikum Górnictwa Rud, w okresie powojennym wznoszono także osiedla mieszkaniowe (Dźbów, Huta Stara B) oraz pojedyncze bloki mieszkalne w mieście. W końcu lat 1970. rudy ze złóż częstochowskich stanowiły ok. 30% wsadu hutniczego. Ze względu na niską zawartość żelaza (28–30%) i kosztowne wydobycie zostały zastąpione surowcem z importu. Ostatnia kopalnia w 1982 roku została zaaranżowana na muzeum, ale w 1984 roku zalano ją, a szyb zasypano.
W 1949 roku władze zdecydowały o szybkiej rozbudowie huty do poziomu drugiego co do wielkości kombinatu hutniczego w kraju. Rozbudowa huty spowodowała dynamiczny rozwój miasta i stała się najważniejszym czynnikiem miastotwórczym, który w połowie lat 1950. dawał zatrudnienie blisko 13 000 ludzi. Drugim obok hutnictwa filarem rozwoju miasta pozostał przemysł włókienniczy, zatrudniający ponad 15 000 ludzi.
Na bazie znacjonalizowanej w 1949 roku Fabryki Wiecznych Piór „Omega” stworzono Częstochowskie Zakłady Materiałów Biurowych, które w 1965 roku rozpoczęły produkcję znanych w całym kraju długopisów „Zenith”.
Łącznie w przemyśle pracowało 34 000 robotników. W kolejnych latach trwała dalsza budowa lub modernizacja zakładów przemysłowych. W 1962 roku w mieście pracowało 80 000 ludzi, z czego w przemyśle pracowało 42 000 osób.
Dzień po wkroczeniu Armii Czerwonej do Częstochowy, 17 stycznia 1945 r., w mieście powstała Poznańska Izba Przemysłowo-Handlowa, założona przez poznaniaków, wysiedlonych w czasie okupacji do Częstochowy. Izba szybko została przeniesiona do Poznania, a częstochowskie Stowarzyszenie Kupców i Przemysłowców podjęło starania o powołanie częstochowskiej Izby Przemysłowo-Handlowej, a w maju 1945 r. zaczęto starać się o przeniesienie do miasta Izby z Sosnowca, która zaprzestała działalności po włączeniu tego miasta do województwa śląskiego. W staraniach o przejęcie IP-H Częstochowa pokonała ostatecznie wojewódzkie Kielce, a Izba podjęła działalność w Częstochowie 1 lipca 1945 r. Izba popierała prywatnych przedsiębiorców, broniąc ich przed szykanami administracyjnymi. Pierwszym jej prezesem został Klemens Kanczewski, a dyrektorem Juliusz Braun – obu aresztowano w 1948 r. pod zarzutem działalności wywrotowej. Po utworzeniu Polskiej Izby Handlu Zagranicznego, regionalne izby postawiono w stan likwidacji. Izba zakończyła działalność 7 marca 1950 r. Po przemianach ustrojowych samorząd przedsiębiorców został odtworzony 13 grudnia 1991 r., gdy powołano Regionalną Izbę Przemysłowo-Handlową.
W Częstochowie rozwijało się także rzemiosło, w połowie lat 1970. funkcjonowało ponad 1900 zakładów rzemieślniczych, zatrudniających ponad 4000 pracowników, a w mieście miały siedzibę kierownictwa Cechu Rzemiosł Różnych i Cechu Rzemiosł Metalowych.
Nauka, kultura, sztuka, sport.
Po zakończeniu II wojny światowej w Częstochowie znajdowało się ponad 5000 Żydów, w większości więźniów wyzwolonych z okolicznych obozów pracy. Dość szybko zaczęło odradzać się w mieście życie żydowskiej społeczności, utworzono szkołę żydowską, sierocińce, instytucje religijne, komitety partii żydowskich i spółdzielnie pracy, licznie powstały też prywatne warsztaty. Rok po zakończeniu wojny w mieście żyło około 2 000 Żydów, jednak po pogromie w Kielcach większość zdecydowała się na emigrację. Na przełomie 1949 i 1950 roku większość instytucji żydowskich została zlikwidowana lub upaństwowiona. Po kampanii antysyjonistycznej z 1967 roku nastąpiła kolejna fala emigracji, w efekcie której na początku lat 1970. społeczność żydowska w Częstochowie zanikła. Odbudowa życia żydowskiego na niewielką skalę miała miejsce dopiero po 1989 roku.
10 listopada 1948 r. rozpoczął się w mieście proces redaktorów niemieckiego tygodnika Kurier Częstochowski. Oskarżonych uznano za winnych współpracy z okupantem i wymierzył kary od 2 lat więzienia do dożywocia.
W 1949 roku z inicjatywy prof. Jerzego Kołakowskiego powołana została Wyższa Szkoła Inżynierska w Częstochowie, która prowadziła wydział mechaniczny. Od roku 1955/56 szkoła działała jako Politechnika Częstochowska. Drugą uczelnią wyższą w mieście była powstała w 1971 roku Wyższa Szkoła Nauczycielska, którą w 1974 roku przekształcono w Wyższą Szkołę Pedagogiczną, a w 2004 r. w Akademię im. Jana Długosza. Od chwili powstania AJD dążyła też do przekształcenia w uniwersytet przymiotnikowy, co nastąpiło 1 czerwca 2018 roku.
Miasto rozwijało się także kulturalnie, w 1956 roku zaczęła ukazywać się "Gazeta Częstochowska", w 1961 roku na Tysiącleciu otwarto nowy szpital miejski, w 1965 rok otwarto Filharmonię Częstochowską i rezerwat archeologiczny na Rakowie, a trzy lata później Muzeum Górnictwa Rud Żelaza w parkach podjasnogórskich. W 1991 roku rozpoczęto organizować Międzynarodowy Festiwal Muzyki Sakralnej "Gaude Mater".
10 listopada 1945 r. w gabinecie prezydenta miasta Tadeusza Wolańskiego powołano Aeroklub Częstochowski, którego Wolański został pierwszym prezesem. Oprócz lotniska na Kucelinie, Aeroklub działał także na Górze Ossona, gdzie powstała szkoła szybowcowa. Rozbudowa Huty Bieruta spowodowała w 1953 r. likwidację lotniska na Kucelinie, a aeroklubowi przekazano zbudowane przez Niemców podczas okupacji lotnisko w Rudnikach, które jednak było równolegle wykorzystywane przez Wojsko Polskie, zatem Aeroklub Częstochowski mógł wznowić działalność dopiero 4 lata później. Najwybitniejszymi lotnikami ACz byli Janusz Darocha i Włodzimierz Skalik, a wśród szybowników Tadeusz Jacniacki i Patrycja Pacak. W częstochowskim ośrodku powstał pierwszy w Polsce ośrodek lotniarstwa.
Częstochowa była kilkukrotnie odwiedzana przez katolickich papieży. W 1966 r. przyjazd planował Paweł VI, ale nie doszedł on do skutku z powodu sprzeciwu władz państwowych. Jan Paweł II odwiedził Częstochowę sześciokrotnie: w latach 1979, 1983, 1987, 1991, 1997 i 1999. 15 sierpnia 1991 odprawiona z jego udziałem msza św. (kończąca VI Światowe Dni Młodzieży) zgromadziła 1,5 mln wiernych, a papież od władz miasta otrzymał klucz do jego bram oraz tytuł Honorowego Obywatela – Częstochowa stała się pierwszym miastem na świecie, od którego przyjął takie wyróżnienie. W 2006 roku z wizytą w mieście był Benedykt XVI, a w 2016 r. miasto odwiedził Franciszek.
9 maja 1980 roku w Częstochowie odbył się mecz finałowy piłkarskiego Pucharu Polski między Lechem Poznań i Legią Warszawa, który rozegrano na Stadionie Miejskim. Do miasta przybyło blisko 15 tysięcy kibiców Lecha oraz niemal 10 tysięcy kibiców Legii, a także kibice klubów sprzymierzonych z oboma finalistami. Było to największe zgromadzenie kibiców w historii miasta, które pod względem przepustowości korytarzy transportowych, wejść do obiektów, zabezpieczenia medycznego i porządkowego było całkowicie nieprzygotowane. Bójki i starcia rozpoczęły się już w godzinach przedpołudniowych na dworcu, który spotkali się tam kibice obu drużyn. W wyniku starcia kibiców Lecha, ŁKS-u Zawiszy Bydgoszcz oraz Milicji Obywatelskiej jeden z kibiców doznał poważnych obrażeń. W odwecie za to zdarzenie grupa kibiców Legii zdemolowała pobliski komisariat MO. Do zamieszek doszło także na samym stadionie, gdzie wyważona została brama wjazdowa, a walki trwały w jego okolicach blisko dwie godziny. W trakcie samego meczu przeciwstawne grupy usiłowali rozdzielać żołnierzy służby zasadniczej. Wobec niemożności opanowania zamieszek przez miejscowe siły porządkowe zdecydowano o ściągnięciu posiłków, które dotarły jednak do miasta dopiero po kilku godzinach. Informacje o zamieszkach były w ówczesnych mediach tuszowane, jedynie w niektórych podawano lakoniczne notki, a "Sztandar Młodych" podał informację o jednej ofierze śmiertelnej. Akta dotyczące zajść zniknęły z archiwów Komendy Wojewódzkiej MO w Częstochowie w niewyjaśnionych okolicznościach jeszcze przed 1989 rokiem, wobec czego nie jest możliwe ustalenie liczby poszkodowanych ani zdementowanie lub potwierdzenie plotek o rzekomych ofiarach śmiertelnych.
Jako pierwsze miasto w Europie Wschodniej Częstochowa otrzymała Honorową Flagę Zgromadzenia Parlamentarnego Rady Europy (1993), Honorową Tablicę Rady Europy (1995) oraz nagrodę Prix de l’Europe (1998) – za działania na rzecz integracji europejskiej i rozwój współpracy z samorządami miast europejskich.
8 lipca 2018 r. po raz pierwszy przez centrum Częstochowy przeszedł Marsz Równości liczący ok. 600 osób.
Rozwój przestrzenny.
W okresie powojennym nastąpiła szybka rozbudowa miasta o kolejne osiedla stawiane na potrzeby rozwijanego przemysłu. W 1949 roku powstało osiedle "Raków I", w latach 1950–1955 osiedle "Raków II", w 1952 roku rozpoczęto budowę osiedla "Śródmieście". W 1959 roku uruchomiono w mieście sieć gazową dla lokali mieszkalnych. W 1965 roku sporządzono plan zagospodarowania przestrzennego miasta, w którym pod budownictwo wielorodzinne przeznaczono tereny wokół dzielnicy Tysiąclecie, w dzielnicy Raków-Błeszno i w nowej dzielnicy położonej na północ od Tysiąclecia (obecnej dzielnicy Północ). W 1977 r. przystąpiono do pierwszych prac przygotowawczych pod przyszłą budowę dzielnicy Północ, rok później rozpoczęto stawianie pierwszego budynku, a oficjalnie budowę zakończono w 1987 roku.
W 1959 roku uruchomiono w mieście sieć tramwajową, rozbudowywaną następnie w latach 1959, 1971, 1984 i 2012. W 1974 roku rozpoczęto rozbiórkę zabytkowego dworca przy ul. Piłsudskiego, w jego miejscu w 1996 roku powstał nowy dworzec.
W latach 1960. rozpoczęto planowanie transeuropejskiej autostrady E75, łączącej Skandynawię z Grecją. W Polsce droga miała przebiegać m.in. od Piotrkowa Trybunalskiego przez Częstochowę na Górny Śląsk, jednak przebieg drogi długo był jedynie orientacyjny, a jej budowę odkładano z braku środków. Na terenie miasta droga miała przebiegać od jego północnych granic do skrzyżowania z ul. Krakowską, skąd miała kierować się na wschód do zbiegu al. Pokoju i ul. Korfantego, skąd wzdłuż rzeki Kucelinki miała biec do Poczesnej, gdzie miała przeciąć starą drogę Częstochowa–Katowice i skierować się do lotniska Katowice–Pyrzowice. Dopiero w połowie lat 1970. zbudowano fragment Piotrków–Częstochowa przyszłej autostrady w ramach budowy tzw. gierkówki, łączącej Warszawę i Katowice, i w odróżnieniu od pozostałych fragmentów nadano mu autostradowe parametry (budowa w nowym śladzie, łagodniejsze zakręty, szersze pasy), odkładając na później jedynie budowę bezkolizyjnych skrzyżowań. Doprowadzona w 1976 roku do miasta droga została jednak w ramach oszczędności wprowadzona w środek południowych dzielnic Częstochowy, a dalej śladem starej drogi do Katowic. Wówczas zaczęto planować budowę autostradowej obwodnicy miasta na północ i zachód od Częstochowy. Przetarg na budowę odcinka z Łodzi do Pyrzowic rozpisano w 2005 roku w formule partnerstwa publiczno-prywatnego z zastrzeżeniem darmowego dostępu do obwodnicy Częstochowy, jednak w 2007 roku wycofano się z tej ostatniej zapowiedzi. W 2008 r. rząd podpisał umowę z polsko-hiszpańskim konsorcjum Autostrada Południe, obejmującą koncesję na eksploatację drogi przez 35 lat. Termin oddania inwestycji do użytku zaplanowano na 2010 rok, dwa lata później zapowiadano ją na rok 2014. Z powodu błędów projektowych i opóźnień ze strony koncesjonariusza kolejne terminy uruchomienia drogi były przekładane, m.in. w 2012 roku planowano jej oddanie do ruchu w 2016 roku. Finansowanie inwestycji zapewniono dopiero w 2014 roku, gdy rozpisano przetarg na budowę odcinka Pyrzowice–Częstochowa, a termin ukończenia zaplanowano na 2018 rok.
W latach 1953–1956 przeprowadzono elektryfikację linii z Warszawy do Częstochowy, była to pierwsza zelektryfikowana po wojnie linia dalekobieżna w Polsce. 21 stycznia 1956 roku odbyła się uroczystość przybycia do miasta pierwszego pociągu elektrycznego. Następnie kontynuowano prace elektryfikacyjne węzła częstochowskiego. W 1957 roku ukończono elektryfikację linii Częstochowa–Gliwice, w 1965 r. zelektryfikowano linię do Herbów, w 1973 roku linię do Koniecpola, a w 1974 roku linię do Chorzewa Siemkowic.
1 stycznia 1977 roku włączono do Częstochowy okoliczne miejscowości, stanowiące obecne dzielnice Gnaszyn-Kawodrza, Grabówka, Wielki Bór, Dźbów, Kuźnicę, Kiedrzyn, Brzeziny Małe, Brzeziny Wielkie, Rząsawę, Wyczerpy Górne i Zagajnik. Powierzchnia miasta zwiększyła się z 90 do obecnych 160 km², a liczba ludności z 200 do ponad 220 tysięcy.
Kwestie polityczne.
W ramach walki z prywatnym handlem, w 1961 roku w mieście wybuchła tzw. afera w MHD, w której oskarżono kierownictwo MHD w Częstochowie (dyrektor naczelny, kierowniczka komórki kontroli obiegu dokumentów, główny księgowy, kierownik działu zaopatrzenia towarowego) i kierownicy trzech sklepów. Według sfabrykowanych zarzutów członkowie grupy przez siedem lat mieli niepostrzeżenie – mimo urzędowych kontroli – zdefraudować blisko 6 mln zł, głównie w deficytowych towarach. Pomimo trwającego rok śledztwa, służby nie odnalazły ani śladu zdefraudowanych pieniędzy, a oskarżeni nigdy nie wskazali miejsca ich ukrycia. Proces rozpoczął się 19 kwietnia 1961 roku, a toczył się w trybie doraźnym przez 12 tygodni. Na dożywotnie więzienie skazano dwie osoby, dwie na kary 15 lat więzienia, jedną na 10 lat, jedną na 7 lat i jedną na 6 lat. Ponadto zasądzono grzywny, przepadek mienia i pozbawienie praw obywatelskich i honorowych.
W sierpniu 1980 roku w województwie częstochowskim nie dochodziło do strajków, dopiero 29 sierpnia częstochowscy hutnicy wyrazili poparcie dla robotników z Wybrzeża, a pierwszy strajk w regionie zaczął się 1 września w Miejskim Przedsiębiorstwie Komunikacyjnym w Częstochowie, zaś w kilku innych zakładach miały one miejsce dopiero w pierwszych dniach września. Strajkujący domagali się głównie podwyżki płac i objęcia regionu umowami podpisanymi na Wybrzeżu. Dopiero 28 września powstał Regionalny Komitet Założycielski NSZZ „Solidarność” dla regionu częstochowskiego, 27 września powstało Niezależne Zrzeszenie Studentów w Wyższej Szkole Pedagogicznej, a trzy dni później na Politechnice Częstochowskiej. 10 listopada wojewoda częstochowski Mirosław Wierzbicki zabronił działania „Solidarności”, która w odpowiedzi zorganizowała międzyzakładowy protest w klubie „Ikar” przy MPK, w czasie którego przedstawiciele 155 zakładów przez dziewięć dni okupowali klub, czekając na rządową komisję. W ten sposób wymuszono zmianę wojewody i
prezydenta Częstochowy.
W czasie przygotowań do wprowadzenia reformy administracyjnej Częstochowa starała się o zachowanie statusu wojewódzkiego w ramach tzw. województwa staropolskiego. Zgodnie z umową przedstawicieli Kielc, Częstochowy oraz Sandomierza, w Częstochowie miałaby się znajdować siedziba wojewody, a siedziba sejmiku wojewódzkiego miałaby znaleźć się w Kielcach. Ostatecznie miasto weszło w skład województwa śląskiego jako miasto na prawach powiatu i siedziba powiatu.
Powstały w mieście Obywatelski Komitet Referendalny złożył w dniu 27 sierpnia 2009 u komisarza wyborczego wniosek o przeprowadzenie referendum w sprawie odwołania prezydenta poparty przez ponad 30 tys. mieszkańców miasta. Inicjatorami referendum byli właściciele kamienic zlokalizowanych przy Al. NMP zaniepokojeni planami ich zamknięcia dla ruchu. Organizatorzy akcji zarzucali prezydentowi przedkładanie interesu klasztoru ponad miejski i nietrafione inwestycje. Referendum odbyło się 15 listopada, wzięły w nim udział 41 892 osoby, co oznaczało frekwencję 21,32% i ważność referendum. Prezydent został odwołany 39 284 głosami.
19 grudnia 2015 roku Komitet Obrony Demokracji zorganizował w Częstochowie manifestację, w której wzięło udział około 2,5 tysiąca osób. To największa manifestacja w Częstochowie po 1989 roku.

</doc>
<doc id="2673061" url="https://pl.wikipedia.org/wiki?curid=2673061" title="Aleksander (staroprawosławny patriarcha Moskwy)">
Aleksander (staroprawosławny patriarcha Moskwy)

Aleksander, imię świeckie Awdiej Diamidowicz Kalinin (ur. 25 listopada 1957 w Wołgogradzie) – zwierzchnik Rosyjskiej Cerkwi Staroprawosławnej z tytułem staroprawosławnego patriarchy moskiewskiego i całej Rusi.
Pochodził z rodziny staroobrzędowej, z której wywodziło się kilku hierarchów Rosyjskiej Cerkwi Staroobrzędowej. W 1977 ukończył technikum kolejowe w rodzinnym Wołgogradzie, od 1977 do 1979 odbywał zasadniczą służbę wojskową. Przez kilka miesięcy pracował jako robotnik, po czym wstąpił do staroobrzędowego seminarium duchownego w Moskwie, które ukończył w 1983, tj. rok przed przewidywanym terminem. W 1983 podjął studia teologiczne w Moskiewskiej Akademii Duchownej, w której w 1986 obronił pracę kandydacką poświęconą metropolicie moskiewskiemu Cyprianowi.
Od 1983 przez trzynaście lat był sekretarzem arcybiskupa Gennadiusza, zwierzchnika Rosyjskiej Cerkwi Staroprawosławnej. 11 stycznia 1987 złożył wieczyste śluby mnisze, przyjmując imię Aleksander. 14 stycznia 1987 został wyświęcony na diakona, zaś 6 grudnia tego samego roku - na kapłana. Od 1990 był rektorem Wyższej Staroprawosławnej Szkoły Duchownej. 21 września 1992 został podniesiony do godności archimandryty. Był inicjatorem kanonizacji protopopa Awwakuma Pietrowa i innych ofiar prześladowań staroobrzędowców w XVII w. oraz gromadził materiały na ich temat. W 1988 Uświęcony Sobór przeprowadził kanonizację Awwakuma.
W 1992 mianowany przełożonym monasteru Trójcy Świętej w Kamience (obwód briański). W 1996 przyjął chirotonię biskupią z rąk arcybiskupa nowozybkowskiego Arystarcha i biskupa homelskiego Barnaby. W czerwcu tego samego roku został zastępcą zwierzchnika Kościoła, arcybiskupa Arystarcha z tytułem arcybiskupa moskiewskiego. Po śmierci Arystarcha w 2000 został 7 maja tego roku wybrany na jego następcę i 9 maja intronizowany. W sierpniu tego samego roku podjęto decyzję o przeniesieniu katedry zwierzchników Kościoła z Nowozybkowa do Moskwy. W 2002 Uświęcony Sobór nadał arcybiskupowi Aleksandrowi godność staroprawosławnego patriarchy moskiewskiego i całej Rusi.

</doc>
<doc id="2673067" url="https://pl.wikipedia.org/wiki?curid=2673067" title="Konstanty Goniewski">
Konstanty Goniewski

Konstanty Goniewski herbu Glaubicz (ur. 1820, zm. 1886) – polski pisarz, poeta i tłumacz; właściciel ziemski.
Autor sztuki scenicznej "Szymon Konarski: obraz dramatyczny w 5 aktach z prologiem".
Tłumacz poezji Friedricha Schillera. Oprócz wierszy Schillera przetłumaczył na język polski jego pisany wierszem dramat "Don Carlos".
W latach od 1867 do 1886 (do swojej śmierci) był właścicielem zespołu dworskiego w Sobieskiej Woli.
Był wnukiem Rafała Konarskiego. Jego drugą żoną była literatka Zofia z Koźmianów Przewłocka.

</doc>
<doc id="2673080" url="https://pl.wikipedia.org/wiki?curid=2673080" title="Impel Gwardia Wrocław">
Impel Gwardia Wrocław



</doc>
<doc id="2673087" url="https://pl.wikipedia.org/wiki?curid=2673087" title="Artykuły budowlane">
Artykuły budowlane



</doc>
<doc id="2673089" url="https://pl.wikipedia.org/wiki?curid=2673089" title="Kirsten Emmelmann">
Kirsten Emmelmann

Kirsten Emmelmann (z domu Siemon, ur. 19 kwietnia 1961 w Warnemünde) – niemiecka lekkoatletka, specjalizująca się w biegach sprinterskich, brązowa medalistka letnich igrzysk olimpijskich z Seulu (1988) w biegu sztafetowym 4 × 400 metrów. W czasie swojej kariery reprezentowała Niemiecką Republikę Demokratyczną.
Żona sprintera Franka Emmelmanna.

</doc>
<doc id="2673098" url="https://pl.wikipedia.org/wiki?curid=2673098" title="Antoni Jan Dziatkowiak">
Antoni Jan Dziatkowiak



</doc>
<doc id="2673108" url="https://pl.wikipedia.org/wiki?curid=2673108" title="Czesław Dziekanowski">
Czesław Dziekanowski

Czesław Henryk Dziekanowski (ur. 1943, zm. 2 listopada 2021 w Warszawie) – polski pisarz prozaik, dr. hab. polonistyki.
Życiorys.
Ukończył studia na Wydziale Polonistyki Uniwersytetu Warszawskiego, w 1993 uzyskał stopień doktora habilitowanego. W życiu zawodowym pracował, jako robotnik, finansowiec i dziennikarz. Czesław Dziewanowski był twórcą eksperymentalnego Teatru Fizycznego, jest prozaikiem (debiutował w 1971) i krytykiem psychoanalitycznym. Przedmiotem jego badań naukowych była psychoanalityczna interpretacja twórczości Wiesława Myśliwskiego, swoje spostrzeżenia zawarł w tryptyku: "„W imię Ojca i Syna”", "„Życie jaśnie pana”", "„Życie w śmierci”". Od 1995 do 2001 był redaktorem czasopisma "„Świat psychoanalizy”", a od 2000 serii wydawniczych "„Literatura i Psychoanaliza”" i "„Psychologia literatury”". Organizuje i koordynuje konferencje naukowe z dziedziny literaturoznawstwa dotyczące interpretacji twórczości poprzez stosowanie psychoanalizy.
Pełnił funkcję kierownika Zakładu Psychoanalizy i Myśli Humanistycznej na Wydziale Pedagogiki i Psychologii Uniwersytetu w Białymstoku. 
Za powieść "Zaklęte światło" otrzymał Nagrodę im. Wilhelma Macha. Nabożeństwo żałobne i pożegnanie odbyło się dnia 10 listopada 2021 w kościele św. Rocha w Lipkowie

</doc>
<doc id="2673116" url="https://pl.wikipedia.org/wiki?curid=2673116" title="Kościół św. Jakuba Apostoła w Żółkiewce">
Kościół św. Jakuba Apostoła w Żółkiewce

Kościół pod wezwaniem św. Apostoła Jakuba – polskokatolicki kościół parafialny w Żółkiewce. Należy do dekanatu żółkiewskiego diecezji warszawskiej Kościoła Polskokatolickiego w RP.
Dawna cerkiew greckokatolicka, zbudowana w 1864 w stylu późnołemkowskim w Regetowie Wyżnym koło Gorlic. Zamknięta w 1947, po wysiedleniu ludności łemkowskiej w ramach akcji „Wisła”. W 1955 przewieziona do Żółkiewki na potrzeby nowo powstałej parafii polskokatolickiej; podczas rekonstrukcji budowli dokonano zmian architektonicznych.
Kościół drewniany, o konstrukcji zrębowej, trójdzielny (kruchta, nawa, prezbiterium). Dachy świątyni blaszane. Nad kruchtą niewielka wieżyczka. Nad nawą wieża zwieńczona latarnią z baniastym hełmem.
W 2012 rozpoczęto remont elewacji świątyni.

</doc>
<doc id="2673121" url="https://pl.wikipedia.org/wiki?curid=2673121" title="Marion Heilmann">
Marion Heilmann

Marion Heilmann (ur. 6 lutego 1961) – niemiecka lekkoatletka specjalizująca się w długich biegach sprinterskich. W czasie swojej kariery reprezentowała Niemiecką Republikę Demokratyczną.
Największy sukces w karierze odniosła w 1979 r. podczas rozegranych w Bydgoszczy mistrzostw Europy juniorek, zdobywając dwa medale: złoty w biegu sztafetowym 4 x 400 metrów oraz brązowy w biegu na 400 metrów.

</doc>
<doc id="2673136" url="https://pl.wikipedia.org/wiki?curid=2673136" title="Park Leśny Zdroje">
Park Leśny Zdroje

Park Leśny Zdroje (Uroczysko Zdroje) – oddzielony autostradą A6 północno-zachodni fragment Puszczy Bukowej o powierzchni 173 ha, wchodzący w skład lasów komunalnych Szczecina.
Charakterystyka.
Urozmaicona powierzchnia północnej części Wzgórz Bukowych z dominacją drzewostanu bukowego, bukowo-dębowego i sosnowego. Kilka drzew o rozmiarach pomnikowych m.in. dąb o obw. 474 cm i cis pospolity o obw. 143 cm. Przy ul. Grabowej w okresie przedwojennym znajdował się pałac i park Töpfferów, współwłaścicieli cementowni „Stern”. W południowej części kompleksu znajduje się Rezerwat przyrody Zdroje. W północnej części dawne wyrobiska kopalni kredy z pozostałościami infrastruktury.
Turystyka.
Popularne miejsce weekendowego wypoczynku dla mieszkańców Szczecina. Wyznaczono szlaki turystyczne, ścieżki dydaktyczne, punkty widokowe i miejsca do palenia ognisk (Polana Widok i Polana Słoneczna). W pobliżu dwie restauracje („Szmaragd” i „Grota”) oraz hotel „Panorama”. Największą atrakcję stanowią: Jezioro Szmaragdowe i okolice oraz punkty widokowe - Wzgórze Akademickie, Oko na Szczecin, Skórcza Góra i Wzgórze Czanowskie. 

</doc>
<doc id="2673139" url="https://pl.wikipedia.org/wiki?curid=2673139" title="Birgit Brudel">
Birgit Brudel

Birgit Brudel (ur. 3 listopada 1961) – niemiecka lekkoatletka specjalizująca się w biegach średniodystansowych. W czasie swojej kariery reprezentowała Niemiecką Republikę Demokratyczną.
Największy sukces w karierze odniosła w 1979 r. podczas rozegranych w Bydgoszczy mistrzostw Europy juniorek, zdobywając srebrny medal w biegu na 800 metrów.

</doc>
<doc id="2673146" url="https://pl.wikipedia.org/wiki?curid=2673146" title="Fiacha I Finnamnas">
Fiacha I Finnamnas

Fiacha I Finnamnas („Biały z Machy”) – legendarny król Ulaidu z dynastii Milezjan (linia Ira, syna Mileda) w latach 82-102, przodek dynastii Dál nAraidi, syn i następca Iriala Glunmara, króla Ulaidu.
Informacje o jego dwudziestoletnich rządach z Emain Macha w Ulaidzie czerpiemy ze źródeł średniowiecznych. Jedno z nich, „Rawlinson B 502” z XII w., zanotowało na jego temat: "Fiac[h]u Fi[n]damnas m[ac] Ia[r]él .xx. b[liadna]" (faksym. 157), zaś „Laud Misc. 610” z XV w.: "Fiach[a] Findmas m[ac] Iríail .xx. blī[adn]a" (fol. 107 b 2). Zapisano tam małymi literami rzymską cyfrę XX (dwadzieścia). Pierwszy z nich opuścił dwóch królów, tworząc kilkuletnią lukę między rządami Fiachy a Elimem mac Conrach. Laud podał, że następcą Fiachy został Fiatach Finn mac Daire z milezjańskiej linii Itha. Fiacha pozostawił po sobie syna Muiredacha Finna, króla Ulaidu po czterech latach rządów Fiatacha.
„Księga najazdów Irlandii” ("Lebor Gabála Érenn") z XII w. podała, że Mani, córka króla Ulaidu, była matką Moranna mac Main (Maein), syna Cairbre’a I Cinncaita, zwierzchniego króla Irlandii. W dalszej części dodała, że królem tym był Fiacha Findamnas mac Irial Glunmar.

</doc>
<doc id="2673153" url="https://pl.wikipedia.org/wiki?curid=2673153" title="Cornelia Kirsten">
Cornelia Kirsten

Cornelia Kirsten (ur. 29 stycznia 1962) – niemiecka lekkoatletka specjalizująca się w biegach sprinterskich. W czasie swojej kariery reprezentowała Niemiecką Republikę Demokratyczną.
Największy sukces w karierze odniosła w 1979 r. podczas rozegranych w Bydgoszczy mistrzostw Europy juniorek, zdobywając złoty medal w biegu sztafetowym 4 x 100 metrów.

</doc>
<doc id="2673154" url="https://pl.wikipedia.org/wiki?curid=2673154" title="Szczyt NATO w Chicago 2012">
Szczyt NATO w Chicago 2012

Szczyt NATO w Chicago 2012 – międzynarodowy szczyt państw członkowskich Sojuszu Północnoatlantyckiego (NATO) na szczeblu szefów państw i rządów w dniach 20-21 maja 2012 roku, odbywający się w Chicago w Stanach Zjednoczonych. Podczas szczytu omawiane było 6 głównych tematów. Cztery tematy wynikające z implementacji postanowień szczytu w Lizbonie w 2010 roku, czyli sprawy dotyczące operacji w Afganistanie, relacji NATO z Rosją, obrony antybalistycznej oraz ogólnego przeglądu zdolności obronnej sojuszu. Dwoma nowymi tematami były sytuacja po niepokojach społecznych w państwach arabskich, w tym wojnie domowej w Libii, oraz nowe podejście Sojuszu Północnoatlantyckiego do wspólnej obrony, określane jako Smart Defense.
W trakcie szczytu podjęte zostały kluczowe decyzje dotyczące przyszłego zaangażowania NATO w Afganistanie, mianowicie Międzynarodowe Siły Wsparcia Bezpieczeństwa (ISAF) w połowie 2013 przekażą dowództwu afgańskiemu odpowiedzialność za wszystkie misje bojowe, które uzyska przewodnią rolę w zapewnianiu bezpieczeństwa na wszystkich obszarach kraju. Od tego momentu wojska NATO będą pełniły rolę instruktorów, doradczą i wsparcia. 130 tys. zagranicznych żołnierzy ma się wycofać wraz z końcem 2014, po tej dacie będzie prowadzona dalsza misja szkoleniowa. Podjęto decyzje także co do zdolności obronnej oraz partnerstwa z 13 państwami świata niebędącymi członkami sojuszu.
Obrona antybalistyczna.
Na szczycie potwierdzono zdecydowanie sojuszu w sprawie rozmieszczenia systemu obrony antybalistycznej w Europie. Przywódcy ogłosili wstępne rozmieszczenie w europejskich bazach okrętów AEGIS z morskim system antybalistycznym opartym o pociski SM-3, oraz mobilne radary AN/TPY-2 z dowództwem w bazie Ramstein w Niemczech oraz wolę rozmieszczenia lądowej wersji systemu SM-3 w Rumunii do roku 2015 oraz w Polsce do roku 2018. Sekretarz generalny sojuszu Anders Rasmussen podkreślił też, że NATO musi być zdolne do obrony siebie przed zagrożeniem rakietowym, a rozmieszczenie systemu nie może zostać zablokowane przez Rosję.

</doc>
<doc id="2673179" url="https://pl.wikipedia.org/wiki?curid=2673179" title="Painit">
Painit

Painit – bardzo rzadko występujący minerał z gromady VI-6 boranów. Po raz pierwszy odnaleziony został w Mjanmie przez brytyjskiego mineraloga oraz handlarza klejnotami Arthura C.D. Paina w latach 50. XX wieku Po potwierdzeniu znaleziska jako nowego rodzaju minerału nadano mu nazwę po jego odkrywcy.
Minerał ten zbudowany jest z wapnia, cyrkonu, boru, glinu oraz tlenu (CaZrAl9O15(BO3)). Painit zawiera także śladowe ilości chromu i wanadu. Painit ma pomarańczowo-czerwoną do brązowo-czerwoną barwę przypominającą topaz.
Odkrycia i występowanie.
Przez wiele lat wiadomo było jedynie o trzech potwierdzonych wystąpieniach kryształu. Przed rokiem 2005 potwierdzono około 25 odkryć tego minerału. Wielu znalezisk dokonano w Mjanmie.
Wzmożona eksploracja regionu Mogok w Mjanmie doprowadziła do odnalezienia wielu tysięcy nowych próbek painitu. Wiele odnalezionych próbek painitu jest ciemnych, nieprzezroczystych oraz niekompletnych. Odnaleziono niewielką liczbę przezroczystych próbek, z czego część została wykorzystana jako kamienie jubilerskie.
Pewna niewielka liczba minerałów pozostaje w prywatnych rękach. Reszta odnalezionych próbek painitu została podzielona pomiędzy Muzeum Historii Naturalnej w Londynie, Gemological Institute of America, California Institute of Technology oraz GRS Gem Research Laboratory w Lucernie.

</doc>
<doc id="2673182" url="https://pl.wikipedia.org/wiki?curid=2673182" title="Turniej w Tulonie 2012">
Turniej w Tulonie 2012

Turniej w Tulonie 2012 – 40. edycja turnieju. Odbył się w dniach 23 maja – 1 czerwca.

</doc>
<doc id="2673183" url="https://pl.wikipedia.org/wiki?curid=2673183" title="Severino Minelli">
Severino Minelli

Severino Minelli (ur. 6 września 1909 w Küsnacht, zm. 23 września 1994) – szwajcarski piłkarz grający na pozycji obrońcy. W swojej karierze rozegrał 80 meczów w reprezentacji Szwajcarii.
Kariera klubowa.
Karierę piłkarską Minelli rozpoczynał w klubie Servette FC. W 1927 roku zadebiutował w nim w pierwszej lidze szwajcarskiej. W 1928 roku zdobył z Servette Puchar Szwajcarii, a w 1930 roku wywalczył mistrzostwo Szwajcarii.
W 1930 roku Minelli odszedł do Grasshoppers Zurych. Występował w nim do 1943 roku. Wraz z Grasshoppers pięciokrotnie wywalczył tytuł mistrza kraju w latach 1931, 1937, 1939, 1942 i 1943. Zdobył też osiem Pucharów Szwajcarii w latach 1932, 1934, 1937, 1938, 1940, 1941, 1942 i 1943.
W 1943 roku Minelli zmienił klub i został zawodnikiem FC Zürich. Grał w nim do końca swojej kariery, czyli do 1946 roku.
Kariera reprezentacyjna.
W reprezentacji Szwajcarii Minelli zadebiutował 15 czerwca 1930 roku w przegranym 0:1 towarzyskim meczu ze Szwecją, rozegranym w Sztokholmie. W 1934 roku został powołany do kadry na mistrzostwa świata we Włoszech. Tam jako kapitan Szwajcarii wystąpił we dwóch meczach: w 1/8 finału z Holandią (3:2) i ćwierćfinale z Czechosłowacją (2:3).
Z kolei w 1938 roku Minelli zagrał w dwóch meczach mistrzostw świata we Francji: oba w 1/8 finału z Niemcami (1:1, 4:2). Od 1930 do 1943 roku rozegrał w kadrze narodowej 80 meczów.
Kariera trenerska.
Po zakończeniu kariery piłkarskiej Minelli został trenerem. W latach 1943-1946 prowadził FC Zürich, a w latach 1949-1950 był selekcjonerem reprezentacji Szwajcarii.

</doc>
<doc id="2673185" url="https://pl.wikipedia.org/wiki?curid=2673185" title="NASCAR Grand National Series 1961">
NASCAR Grand National Series 1961

NASCAR Grand National Series 1961 – sezon 1961 w amerykańskiej serii wyścigowej NASCAR rozpoczął się 6 listopada 1960, a zakończył 29 października 1961. Zwyciężył Ned Jarrett, który zdobył 27 272 punkty w klasyfikacji generalnej, zwyciężając zaledwie raz w całym sezonie.

</doc>
<doc id="2673203" url="https://pl.wikipedia.org/wiki?curid=2673203" title="Undine Bremer">
Undine Bremer

Undine Bremer (z domu Hartmann, ur. 30 czerwca 1961 w Magdeburgu) – niemiecka lekkoatletka specjalizująca się w biegach sprinterskich. W czasie swojej kariery reprezentowała Niemiecką Republikę Demokratyczną.
Sukcesy sportowe.
W 1979 r. zdobyła złoty medal w biegu sztafetowym 4 x 100 metrów podczas rozegranych w Bydgoszczy mistrzostw Europy juniorek. W 1983 r. reprezentowała NRD w półfinale biegu sztafetowego 4 x 400 metrów mistrzostw świata w Helsinkach, zajmując wspólnie z koleżankami II miejsce za sztafetą ZSRR. W biegu finałowym sztafeta NRD zdobyła złote medale, Undine Bremer również otrzymała złoty medal, choć w biegu finałowym nie startowała. W 1985 r. zdobyła w barwach klubu "SC Magdeburg" tytuł wicemistrzyni NRD w biegu sztafetowym 4 x 400 metrów.

</doc>
<doc id="2673240" url="https://pl.wikipedia.org/wiki?curid=2673240" title="Ajchanom">
Ajchanom

Ajchanom − polis greko-baktryjskie, którego ruiny zostały zlokalizowane w pobliżu Talokanu w prowincji Tachar w północnym Afganistanie, przy ujściu Kokczy do Pandżu, jeden z zabytków kultury hellenistycznej w Azji Centralnej.
Historia odkrycia.
Nazwa Ajchanom pochodzi od lokalnej, uzbeckiej nazwy miejsca, Ay Chanum Tepe (dosł. wzgórze księżycowej damy). Ruiny miasta odkryto przypadkowo w 1961 roku. 4 lata później rozpoczęły się prowadzone przez francuską ekspedycję pod kierownictwem Paula Bernarda wykopaliska archeologiczne. Prace przerwano nagle po radzieckiej inwazji na Afganistan w 1979 roku.
Historia miasta.
Ajchanom zostało założone na przełomie IV i III w. p.n.e., po podbojach Aleksandra Wielkiego. Paul Bernard proponował by identyfikować je z Aleksandrią nad Oksosem, co jednak opiera się na utożsamieniu Pandżu z górnym biegiem starożytnego Oksosu (dzis. Amu-daria). Bardziej prawdopodobne jest jednak, że starożytni Grecy uważali za górny bieg Oksosu Wachsz, o czym świadczy choćby fakt, że sama nazwa Oksos wywodzi się od irańskiej nazwy Wachsz. Ponadto Ptolemeusz umieszcza Aleksandrię nad Oksosem po sogdyjskiej stronie rzeki. Wydaje się zatem, że miasto nie mogło być Aleksandrią nad Oksosem i w związku z tym nie można ustalić jego pierwotnej nazwy. Około połowy II wieku p.n.e. na cześć króla Eukratydesa miasto otrzymało nazwę Eukratidea. Położone na krańcach ówczesnej ekumeny, miasto stanowiło jeden z głównych ośrodków państwa grecko-baktryjskiego. Zabezpieczało ono granicę państwa przed zagrożeniem ze strony nomadów, oraz kontrolowało szlaki do Badachszanu, gdzie wydobywano złoża rud żelaza, miedzi, złota, a także rubinów i lapis lazuli. W pobliżu miasta rozciągała się urodzajna, pokryta kanałami irygacyjnymi równina, o powierzchni ok. 10 tys. hektarów. Wraz ze zmianą nazwy na Eukratidea rozpoczęto w nim intensywny program budowlany. Zniszczone ok. 140 p.n.e. przez najazd koczowników zostało opuszczone przez mieszkańców. W okresie panowania Yuezhi i Kuszanów (I w. p.n.e. - III w n.e.) zrujnowane miasto było zamieszkiwane przez ludność postgrecką, „która nie podjęła żadnych znaczących prac naprawczych”.
Opis wykopalisk.
Miasto zbudowano na planie trójkąta o wymiarach 2400×1800×1600 m, składającego się z akropolu i dolnego miasta. Otoczono je grubymi murami i pocięto regularną szachownicą ulic. Biegnąca środkiem miasta, równolegle do rzeki, od bramy północnej do południowej, ulica główna miała charakter reprezentacyjny i oddzielała akropol od miasta dolnego. Przy niej leżało zbudowane na wzór grecki centrum administracyjne, z otoczonym trzyrzędową kolumnadą koryncką dziedzińcem o wymiarach 136×108 m. Odkryto także resztki pałacu z ok. 150 p.n.e., teatru z miejscami na 5000 widzów, świątyni i gimnazjonu, w którym znajdował się zegar słoneczny. Usytuowana przy arterii głównej świątynia zbudowana była zgodnie z kanonami architektury wschodniej, choć fragmenty znalezionego w niej posągu świadczą, że czczono tam greckie bóstwo. W pałacowej bibliotece odkryte zostały odciśnięte w pyle z ceglanej ściany litery z niezachowanego papirusu, na którym zapisano fragment dzieła filozoficznego szkoły arystotelików.
W południowej części miasta znajdowała się dzielnica mieszkalna. Architektura miasta stanowi przykład syntezy wpływów greckich z rodzimymi tradycjami budowlanymi. Jako budulec przeważa stosowana na Wschodzie cegła niewypalana, łączona jednakże z cegłą wypalaną i kamieniem ciosanym. Kamienia używano głównie do budowy progów i kolumn. W usytuowanym przy głównej arterii sanktuarium herosa (Heroon), poświęconym niejakiemu Kineasowi (domniemanemu założycielowi miasta), znaleziono kamień z wyrytą inskrypcją dedykacyjną oraz czterowierszem pochodzącym z tzw. maksym delfickich. Pozostałe maksymy zapisane były na niezachowanej steli, umieszczonej na kamieniu. Jako ich autor wymieniony jest Klearchos, utożsamiany z Klearchosem z Soroj, jednym z uczniów Arystotelesa. Na stanowisku znaleziono wiele artefaktów, m.in. fragmenty rzeźb, kolumn, monety i ceramikę. Do ważnych zabytków należy także brodata herma z diademem na głowie oraz odkryty w gimnazjonie wapienny słupek z dedykacją ku czci Hermesa i Heraklesa.
Miejscowa sztuka stanowi przykład hellenizacji lokalnej elity społecznej. Odkryto jednak też przykłady asymilacji kulturowej działającej w drugą stronę, m.in. czworokątną monetę Agatoklesa z dwujęzyczną inskrypcją w języku greckim i piśmie brahmi oraz wizerunkami Samkarszany oraz Wasudewy-Kryszny. Najważniejszym budynkiem miasta był monumentalny pałac rozplanowany na wzór irański, o powierzchni ok. 300 m2, usytuowany pośrodku dolnego miasta. W mieście istniały także trzy świątynie, które swoją masywną strukturę zapożyczyły z wzorców irańskich i środkowoazjatyckich, i w przynajmniej jednej z nich według wszelkiego prawdopodobieństwa nie czczono żadnego z bogów olimpijskich. Rozległe patrycjuszowskie rezydencje, poza swoimi basenami, także nie mają nic wspólnego z greckimi domami. W arsenale Ajchanom odnaleziono także pancerze jeźdźca i konia, co sugeruje posiadanie przez królestwo greko-baktryjskie oddziałów irańskich katafraktów. Dokumenty finansowe ze skarbca zawierają imiona wyższych urzędników, w tym głównego skarbnika, o jednoznacznie irańskiej etymologii, takie jak Ajtat, Arwand, Ksatran, Okseboakes i Oksubazes.

</doc>
<doc id="2673241" url="https://pl.wikipedia.org/wiki?curid=2673241" title="Ai Khanum">
Ai Khanum



</doc>
<doc id="2673243" url="https://pl.wikipedia.org/wiki?curid=2673243" title="Ai Chanum">
Ai Chanum



</doc>
<doc id="2673257" url="https://pl.wikipedia.org/wiki?curid=2673257" title="Aï Khanum">
Aï Khanum



</doc>
<doc id="2673262" url="https://pl.wikipedia.org/wiki?curid=2673262" title="Łukasz Targosz">
Łukasz Targosz

Łukasz Jan Targosz (ur. 20 lutego 1977 w Krakowie) – polski kompozytor muzyki filmowej, producent muzyczny i filmowy. Absolwent Wydziału Jazzu i Muzyki Rozrywkowej Akademii Muzycznej im. Karola Szymanowskiego w Katowicach (2002).
Kariera.
Karierę rozpoczął jako muzyk sesyjny. Uznanie zdobył dzięki muzyce napisanej do filmu "Świadek koronny". Otrzymał dwie nagrody za muzykę: w 2010 podczas RomaFictionFest za ścieżkę dźwiękową do serialu "Naznaczony", oraz podczas Los Angeles Cinema Festival of Hollywood (Winter 2015) za muzykę do filmu "Ostatni walc". Radiostacja RMF Classic wraz ze słuchaczami stacji przyznała Łukaszowi Targoszowi MocArty za Muzykę Filmową Roku 2014 napisaną do serialu HBO zatytułowanego "Wataha".
Jest autorem ponad 40 ścieżek dźwiękowych skomponowanych do różnych gatunków filmowych – od arthouse'u przez animację, mainstream, kończąc na kinie historycznym ("Kamienie na szaniec"). W 2011 roku ścieżka dźwiękowa z komedii romantycznej "Listy do M." zdobył status złotej płyty a serial "Naznaczony" otrzymał nominacje podczas festiwalu RoseD’Or, Międzynarodowego Festiwalu Filmów Telewizyjnych w Monte-Carlo oraz RomaFictionFest w kategorii najlepsza muzyka. Animację “The Game”, którą również współprodukował, nagrodzono na międzynarodowych festiwalach, m.in. podczas Boston International Film Festival, Mexico International Film Festival, On Location: Memphis International Film and Music Fest, Canada International Film Festival czy Indie Fest. Ponadto „The Game” była jedyną polską animacją, która miała szansę otrzymać Oscara za 2012 rok.
Współpracował z takimi artystami polskiej sceny muzycznej jak: Renata Przemyk, Grzegorz Turnau, Janusz Radek, Robert Janowski, Doda, czy zespół Afromental. Zaprosił również do współpracy Jennifer Batten, z którą razem zagrali solówki w utworze Michaela Jacksona z filmu "Kochaj i tańcz" pt. „Dirty Diana“.
Współwłaściciel założonego w 1999 Muzycznego Studia Produkcyjnego SPOT. Był współproducentem filmu "Płynące wieżowce" (2013).
Dorobek artystyczny.
Kompozytor muzyki do:

</doc>
<doc id="2673268" url="https://pl.wikipedia.org/wiki?curid=2673268" title="Adolf Gąsecki">
Adolf Gąsecki

Adolf Mateusz Gąsecki (ur. 1868, zm. 11 lutego 1952 w Warszawie) – polski farmaceuta i przedsiębiorca, twórca oryginalnej receptury leku przeciwbólowego Migreno-Nervosin (tzw. proszków z kogutkiem), założyciel Mokotowskiej Fabryki Chemiczno-Farmaceutycznej Adolf Gąsecki i Synowie SA.
Życiorys.
Urodził się w 1868 roku w rodzinie Adolfa Marcelego Ignacego (1805–1912) i Pauliny Ottylii z d. Mahnke (ur. 1838).
Adolf Gąsecki, płocki prowizor farmacji, stworzył w 1903 roku recepturę i stał się producentem leku Migreno-Nervosin o działaniu przeciwbólowym, który zyskał dużą popularność w okresie międzywojennym. Potoczna nazwa leku „proszków z kogutkiem” pochodziła od wizerunku koguta na opakowaniu. Lek zarejestrowany był w 46 państwach, m.in. w Stanach Zjednoczonych i Australii. Produkcja leku odbywała się początkowo na małą skalę w składzie aptecznym w Płocku, następnie w laboratorium apteki przy ul. Freta i przy ul. Leszno w Warszawie. Sukces rynkowy pozwolił mu uruchomić w 1926 roku fabrykę przy ul. Belgijskiej 7 w Warszawie, przekształconą w 1935 roku w spółkę akcyjną pod firmą Mokotowska Fabryka Chemiczono-Farmaceutyczna Adolf Gąsecki i Synowie SA. Produkcja ponad 100 preparatów trwała do wybuchu II wojny światowej. 
Zabudowania fabryki częściowo spłonęły w 1944 roku; w 1950 roku firma została objęta przymusowym zarządem państwowym.
Zmarł 11 lutego 1952 roku. Spoczywa na Cmentarzu Powązkowskim w Warszawie (kwatera 113-4-23,24).
Życie prywatne.
Był mężem Marii z Kamińskich (1879–1966).

</doc>
<doc id="2673272" url="https://pl.wikipedia.org/wiki?curid=2673272" title="Choton nuur">
Choton nuur

Choton nuur () – słodkowodne jezioro polodowcowe w zachodniej Mongolii, w ajmaku bajanolgijskim, w Ałtaju Mongolskim, w Parku Narodowym Ałtaj-Tawanbogd. 
Jezioro o powierzchni 50 km², głębokości do 58 m, długości do 22 km i szerokości do 4 km. Leży na wysokości 2083,6 m n.p.m. Jest połączone z jeziorem Churgan nuur. Zimą zamarza. Wody jeziora są bogate w ryby.

</doc>
<doc id="2673280" url="https://pl.wikipedia.org/wiki?curid=2673280" title="Johannes Nicolaus Brønsted">
Johannes Nicolaus Brønsted



</doc>
<doc id="2673286" url="https://pl.wikipedia.org/wiki?curid=2673286" title="Fontanny rzymskie">
Fontanny rzymskie

Fontanny rzymskie (wł. "Fontane di Roma") – jedno z najbardziej znanych dzieł włoskiego kompozytora Ottorino Respighiego, napisane w 1916 roku. Wraz z poematami symfonicznymi "Pinie rzymskie" ("Pini di Roma") i "Święta rzymskie" ("Feste Romane") składa się na tzw. trylogię rzymską.
Kłótnia z Arturo Toscaninim związana z włączeniem muzyki Wagnera do programu w czasie I wojny światowej odsunęła premierę o rok. W rezultacie publiczność po raz pierwszy usłyszała "Fontanny rzymskie" 11 marca 1917 w "Teatro Augusteo" pod dyrekcją Antonio Guarnierego. Przyjęcie było chłodne, ale Toscanini zaprezentował utwór w Mediolanie w 1918 roku i odniósł wielki sukces.
Instrumentarium.
Utwór jest skomponowany na dużą orkiestrę:
Transkrypcje.
"Fontanny rzymskie" są dostępne także w transkrypcji na dwa fortepiany, autorstwa kompozytora.
Części utworu i program.
W każdej z czterech części kompozytor chciał oddać nastrój otoczenia rzymskich fontann o różnych porach dnia i nocy oraz historie przez nie przywoływane.
1. "La fontana di Valle Giulia all'alba" ("Fontanna w Valle Giulia o świcie").
Pierwsza część ilustruje sielski krajobraz o świcie, gdy stada owiec są wyprowadzane na pełne rosy pastwiska.
2. "La fontana del Tritone al mattino" ("Fontanna Trytona rankiem").
Głośny sygnał rogów, mających imitować muszle, wprowadza na tle tremolo orkiestry w drugą część: fontannę Trytona. Najady i trytony gonią się wzajemnie, by w końcu oddać się nieokiełznanemu tańcowi w strumieniach wody.
3. "La fontana di Trevi al meriggio" ("Fontanna di Trevi w południe").
Uroczysty temat rozbrzmiewa na tle kołyszącej się orkiestry. Melodia zaprezentowana przez instrumenty dęte drewniane, zostaje przekazana do blaszanych i przybiera triumfalny charakter. Rozbrzmiewają fanfary. Ze skrzącej powierzchni wody wyłania się powóz Neptuna, ciągnięty przez konie morskie, z orszakiem syren i trytonów. Orszak oddala się, z dala słychać jeszcze odgłosy trąbek.
4. "La fontana di Villa Medici al tramonto" ("Fontanna Villa Medici o zmierzchu").
Słońce zachodzi nad fontanną w Villa Medici. W melancholijny temacie orkiestra przywołuje bijące dzwony, szelest liści i śpiew ptaków. Wraz z nadejściem nocy zapada cisza.

</doc>
<doc id="2673289" url="https://pl.wikipedia.org/wiki?curid=2673289" title="Kerstin Cattus">
Kerstin Cattus

Kerstin Cattus (ur. 30 lipca 1961) – niemiecka lekkoatletka specjalizująca się w długich biegach sprinterskich. W czasie swojej kariery reprezentowała Niemiecką Republikę Demokratyczną.
Największy sukces w karierze odniosła w 1979 r. podczas rozegranych w Bydgoszczy mistrzostw Europy juniorek, zdobywając złoty medal w biegu sztafetowym 4 x 400 metrów.

</doc>
<doc id="2673299" url="https://pl.wikipedia.org/wiki?curid=2673299" title="Nina Stano">
Nina Stano

Nina Stano, właśc. Janina Stano, z domu Głodzińska (ur. 26 lipca 1919 w Warszawie, zm. 28 lutego 2017 tamże) – polska śpiewaczka i pedagog.
Życiorys.
Absolwentka wydziału wokalnego Państwowej Wyższej Szkoły Muzycznej w Warszawie (dyplom w 1954 pod kierownictwem Ady Sari). W latach 1950–1960 zaangażowana jako solistka w Operze Narodowej. W 1960 wyjechała do Austrii, gdzie występowała w Wiener Volksoper w Wiedniu (1960), Grazer Oper w Grazu (1960), Operze Wiedeńskiej (1961) oraz w Oper Leipzig w Lipsku (1962–1964). Od 1964 była związana z Deutsche Oper am Rhein w Düsseldorfie, występując równocześnie na ok. 30 międzynarodowych scenach operowych, m.in. w Niemczech, Belgii, Holandii, Francji, Luksemburgu oraz Szwajcarii.
W 1973 rozpoczęła działalność pedagogiczną. Początkowo prowadziła klasę śpiewu w Wyższej Szkole Pedagogicznej na Wydziale Muzycznym w Akwizgranie, następnie w Państwowej Wyższej Szkole Muzycznej w Warszawie (1976–1978), będąc równocześnie konsultantem wokalnym solistów w Operze Narodowej – Teatrze Wielkim. W latach 1978–1992 działała jako pedagog w Düsseldorfie: jako kierownik wokalny studia operowego przy Deutsche Oper am Rhein oraz docent w Akademii Muzycznej Robert Schumann Hochschule.
W latach działalności pedagogicznej konsultowała m.in. Krisztinę Laki, Celinę Lindsey, Jagnę Sokorską, Romanę Noack, Brigitte Hahn, Petera Sefferta, Susannę Gari, Zdzisławę Donat, Hannę Lisowską, Piotra Bednarskiego, Katarzynę Niemiec, Aleksandrę Duszewską, Frode Olsen, Kiyomi Toyoda oraz Akeshi Wakamoto.
Występowała pod batutą wielu dyrygentów, m.in. Eugena Jochuma, Hansa Swarowsky’ego, Alberto Eredego, Josepha Keilbertha oraz Hansa Schmidt-Isserstedta. Partnerowali jej m.in. Hilde Güden i Lisa Della Casa.
Dokonała nagrań dla Polskiego Radia oraz radia w Szwecji, Austrii i Niemczech. W repertuarze miała ponad 20 ról operowych. Szczególnie ceniona była jako Królowa Nocy w "Czarodziejskim flecie" Wolfganga Amadeusa Mozarta, Adina w "Napoju miłosnym" Gaetana Donizettiego, Rozyna w "Cyruliku sewilskim" Gioacchina Rossiniego, Gilda w "Rigoletto" Giuseppe Verdiego oraz Zerbinetta w "Ariadna na Naxos" Richarda Straussa.
W 1990 została odznaczona Krzyżem Kawalerskim Orderu Odrodzenia Polski. Jej wnuczką jest Sylwia Stano.

</doc>
<doc id="2673307" url="https://pl.wikipedia.org/wiki?curid=2673307" title="Małgorzata Adelajda Orleańska">
Małgorzata Adelajda Orleańska



</doc>
<doc id="2673315" url="https://pl.wikipedia.org/wiki?curid=2673315" title="Maria Anna od Jezusa Navarro">
Maria Anna od Jezusa Navarro

Maria Anna od Jezusa Navarro (ur. 21 stycznia 1565 w Madrycie; zm. 17 kwietnia 1624 tamże) – hiszpańska Błogosławiona Kościoła katolickiego.
Życiorys.
Urodziła się w Madrycie w dniu 17 stycznia 1565 roku w zamożnej rodzinie. W 1606 roku wstąpiła do zakonu mercedariuszek. Była mistyczką – objawiała jej się Matka Boża i Jezus Chrystus. Na polecenie przełożonych zapisywała swoje mistyczne przeżycia w dzienniku. Zmarła 17 kwietnia 1624 roku, mając 59 lat na chorobę płuc, w opinii świętości. W dniu 31 sierpnia 1627 roku otwarto jej grób i że zdumieniem odkryto, że jej ciało nie uległo rozkładowi. Potem kilkakrotnie otwierano jej grób w latach 1731, 1924 i 1965.
Została beatyfikowana przez papieża Piusa VI w dniu 18 stycznia 1783 roku.

</doc>
<doc id="2673348" url="https://pl.wikipedia.org/wiki?curid=2673348" title="Mistrzostwa Afryki w Piłce Ręcznej Kobiet 2010">
Mistrzostwa Afryki w Piłce Ręcznej Kobiet 2010

Mistrzostwa Afryki w Piłce Ręcznej Kobiet 2010 – dziewiętnaste mistrzostwa Afryki w piłce ręcznej kobiet, oficjalny międzynarodowy turniej piłki ręcznej o randze mistrzostw kontynentu organizowany przez CAHB mający na celu wyłonienie najlepszej żeńskiej reprezentacji narodowej w Afryce. Służył również jako afrykańskie eliminacje do mistrzostw świata 2011. Odbył się wraz z męskim turniejem w dniach 11–20 lutego 2010 roku w egipskich miastach Kair i Suez. Tytułu zdobytego w 2008 broniła reprezentacja Angoli. 
Wyznaczony do organizacji mistrzostw Egipt w listopadzie 2009 ogłosił zamiar rezygnacji z powodu wcześniejszych zamieszek wokół piłkarskich meczów z Algierią, ostatecznie jednak turniej odbył się zgodnie z planem.
Dominację w afrykańskiej piłce ręcznej kobiet potwierdziła reprezentacja Angoli zdobywając siódmy tytuł z rzędu i wraz z pozostałymi medalistami kwalifikując się do turnieju głównego mistrzostw świata 2011.
Uczestnicy.
Losowanie grup odbyło się 23 listopada 2009 roku.

</doc>
<doc id="2673367" url="https://pl.wikipedia.org/wiki?curid=2673367" title="Kerstin Brandt">
Kerstin Brandt

Kerstin Brandt (z domu Dedner, ur. 9 grudnia 1961 w Wismarze) – niemiecka lekkoatletka specjalizująca się w skoku wzwyż. W czasie swojej kariery reprezentowała Niemiecką Republikę Demokratyczną.
Sukcesy sportowe.
W 1978 r. zajęła III miejsce w Zawodach Przyjaźni w Bukareszcie. W 1979 r. zdobyła złoty medal podczas rozegranych w Bydgoszczy mistrzostw Europy juniorek. W 1982 r. zajęła IV miejsce w halowych mistrzostwach Europy w Mediolanie. W 1983 r. zajęła V miejsce w mistrzostwach świata w Helsinkach. 
Trzykrotnie (1979, 1987, 1988) zdobyła brązowe medale mistrzostw NRD w skoku wzwyż. Była również złotą (1982) oraz srebrną (1989) medalistką halowych mistrzostw NRD.

</doc>
<doc id="2673371" url="https://pl.wikipedia.org/wiki?curid=2673371" title="Crimthann II Niadnair">
Crimthann II Niadnair

Crimthann II Niadnair („Mąż Nair”) – legendarny zwierzchni król Irlandii z dynastii Milezjan (linia Eremona) w latach 74-90 n.e. Syn zwierzchniego króla Irlandii Lugaida V Sriab nDerga („z Czerwonymi Kołami”) i jego żony Derbforgaill, córki króla Lochlainn (ob. Norwegia). 
Według średniowiecznej irlandzkiej legendy i historycznej tradycji objął tron w wyniku zabójstwa swego poprzednika, Conchobara I Abradruada („z Czerwonymi Rzęsami”). Po szesnastu latach rządów zmarł w forcie Dun Crimhthainn, w Bin Edair (ob. Wzgórze Howth), po powrocie z wyprawy wojennej przeciwko Rzymianom w Brytanii. Umarł w wyniku upadku z konia. Była to słynna wyprawa, z której przywiózł cudowne klejnoty, w tym złoty wóz i złotą szachownicę, wyłożoną stoma przeźroczystymi klejnotami oraz Cedach Crimhthainn, piękny płaszcz, haftowany złotem. Przyniósł także miecz wyłożony wieloma wężami, tarczę z guzami z jasnego srebra, włócznię zadającą nielewyleczające rany, procę nie chybiącej żadnego celu oraz dwa charty z łańcuszkiem srebrnym między nimi, wartym trzysta cumhal.
Crimthann posiadał dwie żony: Baine, córkę króla Alby (ob. Szkocja), z którą miał syna pogrobowca, Feradacha Finnfechtnacha, przyszłego zwierzchniego króla Irlandii. Zaś drugą żoną była Nartathchaoch (Nar-Thath-Chaoch), córka Laocha, syna Daire’a, który żył w kraju Piktów (ob. Szkocja). Od niej wziął się przydomek króla, „Niadnair”.

</doc>
<doc id="2673374" url="https://pl.wikipedia.org/wiki?curid=2673374" title="Dirt Showdown">
Dirt Showdown

Dirt Showdown (stylizowana jako DiRT Showdown) – komputerowa gra wyścigowa, której premiera odbyła się 24 maja 2012 roku.

</doc>
<doc id="2673380" url="https://pl.wikipedia.org/wiki?curid=2673380" title="Ana de Jesus">
Ana de Jesus

Anna od Jezusa wł. "Ana de Lobera Torres" (ur. 25 listopada 1545 w Medina del Campo, zm. 4 marca 1621 w Brukseli) – Służebnica Boża Kościoła katolickiego, hiszpańska karmelitanka.
Życiorys.
Była córką Diego de Lovera i Frances Torres. Została ochrzczona tuż po narodzinach. Była głuchoniema. Miała starszego brata Krzysztofa. W 1555 zmarła jej matka; wówczas nią i bratem zaopiekowała się babka. W 1569 została wysłana do Toledo, gdzie spotkała się z jezuitą Pablem Henandezem. W styczniu 1582 w towarzystwie świętego Jana od Krzyża i sześciu mniszek założyła klasztor. Zmarła 4 marca 1621 roku w opinii świętości. W XVII wieku rozpoczął się jej proces kanonizacyjny.

</doc>
<doc id="2673392" url="https://pl.wikipedia.org/wiki?curid=2673392" title="Metropolia Armagh">
Metropolia Armagh

Metropolia Armagh – jednostka administracyjna kościoła rzymskokatolickiego obejmująca obszar Irlandii Północnej oraz Irlandii.
W skład metropolii wchodzą następujące diecezje:

</doc>
<doc id="2673399" url="https://pl.wikipedia.org/wiki?curid=2673399" title="Archidiecezja Armagh">
Archidiecezja Armagh

Archidiecezja Armagh – archidiecezja irlandzkiego Kościoła katolickiego położona na terenie Irlandii Północnej i północno-wschodniej części Irlandii (większa część hrabstwa Louth).
Powstała w 445, od 1152 jest archidiecezją. Obecnym ordynariuszem jest arcybiskup Eamon Martin.

</doc>
<doc id="2673401" url="https://pl.wikipedia.org/wiki?curid=2673401" title="Anna Bayle">
Anna Bayle

Anna Bayle (ur. w 1956 roku) – filipińska modelka.
Anna w 1975 roku brała udział w konkursie piękności "Miss Filipin". Nie dostała się do finału, natomiast została zauważona przez pracownika nowojorskiego oddziału agencji Elite. Kilka dni po konkursie znalazła się w Nowym Jorku, gdzie podpisała kontrakt z Elite. Jej pierwszym zleceniem była kampania reklamowa dla firmy Shiseido. To sprawiło, że dostała propozycję pracy w Paryżu, Londynie i Mediolanie. Odtąd zaczęły się sesje zdjęciowe dla najbardziej renomowanych magazynów mody na świecie jak chociażby Harper’s Bazaar i Marie Claire. Na wybiegach prezentowała kolekcje najznakomitszych kreatorów i domów mody: Chanel, Valentino, Issey Miyake, Yves Saint Laurent, Christian Lacroix, Calvin Klein, Chantal Thomass, Christian Dior, Óscar de la Renta, Roccobarocco, Sonia Rykiel, Thierry Mugler, Emanuel Ungaro, Versace oraz Vivienne Westwood.
Modelka w 1994 roku zrezygnowała z międzynarodowej kariery i przeszła na emeryturę, w wieku 38 lat.

</doc>
<doc id="2673403" url="https://pl.wikipedia.org/wiki?curid=2673403" title="Studia BAS">
Studia BAS

„Studia BAS” – polskie czasopismo naukowe otwartego dostępu o charakterze interdyscyplinarnym wydawane przez Biuro Analiz Sejmowych Kancelarii Sejmu (BAS).
Opis.
Czasopismo ukazuje się od 2007 nakładem Biuro Analiz Sejmowych Kancelarii Sejmu we współpracy z Wydawnictwem Sejmowym. Każdy numer zawiera średnio 6–9 artykułów z jednego obszaru tematycznego, ważnego dla rozwoju społecznego i gospodarczego Polski oraz związanego z pracami legislacyjnymi w Sejmie. Autorami są naukowcy z różnych ośrodków akademickich, specjalizujący się w danej dziedzinie, oraz eksperci Biura Analiz Sejmowych. Profil czasopisma obejmuje m.in.: finanse publiczne, politykę gospodarczą, politykę społeczną, edukację, ochronę zdrowia, przedsiębiorczość i rozwój regionalny.
Kwartalnik znajduje się w wykazie czasopism naukowych prowadzonym przez Ministra Edukacji i Nauki z przyznaną liczbą 40 punktów.
Pełną treść każdego numeru można pobrać w formacie PDF ze stron Sejmu oraz Biura Analiz Sejmowych. Od nr 2/2021 czasopismo jest udostępniane na licencji Creative Commons-Uznanie Autorstwa 3.0 PL (CC-BY 3.0 PL).
W 2022 roku „Studia BAS” zostały sklasyfikowane w rankingu Google Scholar Metrics na 33 miejscu wśród najczęściej cytowanych polskojęzycznych czasopism naukowych.

</doc>
<doc id="2673415" url="https://pl.wikipedia.org/wiki?curid=2673415" title="Redempt od Krzyża">
Redempt od Krzyża

Redempt od Krzyża (ur. 15 marca 1598 Paredes, zm. 29 listopada 1638 Banda Aceh) – portugalski Błogosławiony Kościoła katolickiego.
Życiorys.
Przyjechał do Indii jako żołnierz w 1615 roku. Wstąpił do zakonu karmelitów bosych, przyjmując imię zakonne Redempta od Krzyża i został wysłany do klasztoru w Goa. Wraz z kolegą Dionizym od Narodzenia Pańskiego poświęcił się ewangelizacji muzułmanów na Sumatrze. 29 listopada 1638 roku został zamordowany, wraz z towarzyszem. Zostali razem beatyfikowani przez papieża Leona XIII w dniu 10 czerwca 1900 roku, a jego wspomnienie obchodzone jest 29 listopada.

</doc>
<doc id="2673417" url="https://pl.wikipedia.org/wiki?curid=2673417" title="Diecezja Clogher">
Diecezja Clogher

Diecezja Clogher – diecezja Kościoła katolickiego w Irlandii i Irlandii Północnej, istniejąca od 454.

</doc>
<doc id="2673424" url="https://pl.wikipedia.org/wiki?curid=2673424" title="Diecezja Derry">
Diecezja Derry

Diecezja Derry – diecezja Kościoła katolickiego w Irlandii Północnej i Irlandii (półwysep Inishowen w hrabstwie Donegal), istnieje od 1158.

</doc>
<doc id="2673441" url="https://pl.wikipedia.org/wiki?curid=2673441" title="Dionizy od Narodzenia Pańskiego">
Dionizy od Narodzenia Pańskiego

Dionizy od Narodzenia Pańskiego (ur. 12 grudnia 1600 w Honfleur, zm. 29 listopada 1638 w Banda Aceh) – francuski Błogosławiony Kościoła katolickiego.
Życiorys.
Był najstarszym z dziesięciorga dzieci swoich rodziców. Wstąpił do klasztoru w Goa i przyjął imię zakonne Dionizy od Narodzenia. Wraz z kolegą Redemptem od Krzyża poświęcił się ewangelizacji muzułmanów na Sumatrze. W dniu 29 listopada 1638 roku został zamordowany wraz z towarzyszem.
Beatyfikował ich papież Leon XIII w dniu 10 czerwca 1900 roku. Jego wspomnienie obchodzone jest 29 listopada.

</doc>
<doc id="2673443" url="https://pl.wikipedia.org/wiki?curid=2673443" title="Diecezja Down-Connor">
Diecezja Down-Connor

Diecezja Down-Connor – diecezja irlandzkiego Kościoła katolickiego znajdująca się na terenie Irlandii Północnej. Istnieje od 29 czerwca 1429.
Biskupi diecezjalni.
Ordynariusze
Biskupi pomocniczy 

</doc>
<doc id="2673452" url="https://pl.wikipedia.org/wiki?curid=2673452" title="Diecezja Dromore">
Diecezja Dromore

Diecezja Dromore – diecezja irlandzkiego Kościoła katolickiego mieszcząca się na terenie Irlandii Północnej. Istnieje od 514.

</doc>
<doc id="2673457" url="https://pl.wikipedia.org/wiki?curid=2673457" title="Diecezja Kilmore">
Diecezja Kilmore

Diecezja Kilmore – diecezja irlandzkiego Kościoła katolickiego mieszcząca się na terenie Irlandii oraz posiadająca kilka parafii na terenie Irlandii Północnej. Istnieje od V wieku.

</doc>
<doc id="2673465" url="https://pl.wikipedia.org/wiki?curid=2673465" title="Wasilij Wasiljew (wojskowy)">
Wasilij Wasiljew (wojskowy)

Wasilij Pietrowicz Wasiljew, (ur. w Petersburgu, zm. 19 października 1942 w Ussuryjsku) – radziecki generał porucznik.
Życiorys.
W 1915 roku powołany do armii rosyjskiej. Brał udział w I wojnie światowej walcząc na Froncie Południowo-Zachodnim. W 1916 roku ukończył Oraninbaumską Szkołę Podchorążych. Był dowódcą plutonu, kompanii.
W 1918 roku wstąpił do Armii Czerwonej. Brał udział w walkach na Froncie Południowym i Północnym. Był kolejno dowódcą kompanii, batalionu, pomocnikiem dowódcy i dowódca pułku, dowódcą dywizji strzeleckiej i brygady. W 1921 roku został szefem wydziału zwiadu 42 Dywizji Strzeleckiej, a w 1922 szefem wydziału operacyjnego sztabu Armii Karelskiej.
W okresie międzywojennym kolejno: zastępca szefa wydziału operacyjnego, szef wydziału wyszkolenia bojowego 1 Korpusu Strzeleckiego. W 1926 roku ukończył kurs doskonalący dla oficerów zwiadu. Następnie szef wydziału zwiadowczego, a następnie szef sztabu 1 Korpusu Strzeleckiego.
W 1931 roku został dowódcą 56 Dywizji Strzeleckiej. W 1933 ukończył w trybie zaocznym Akademię Wojskową im. Frunzego. W latach 1935–1937 ponownie był oficerem w sztabie 1 Korpusu Strzeleckiego.
W styczniu 1937 roku został dowódcą 24 Dywizji Strzeleckiej, następnie w czerwcu 1938 roku dowódcą Samodzielnego Korpusu Strzeleckiego i od września 1939 roku dowódcą Północnej Grupy Armijnej.
W czerwcu 1940 roku został dowódcą Samodzielnego Korpusu Strzeleckiego na Dalekim Wschodzie. W dniu 19 czerwca 1941 roku został dowódcą 1 Armii, która ochraniała granice radziecko-chińską.
Po ataku Niemiec na ZSRR nadal pełnił funkcję dowódcy 1 Armii, która nie uczestniczyła w walkach, nadal ochraniając granicę ZSRR na Dalekim Wschodzie.
Zmarł w dniu 19 października 1942 roku w szpitalu w Ussyrujsku w wyniku choroby.

</doc>
<doc id="2673468" url="https://pl.wikipedia.org/wiki?curid=2673468" title="Diecezja Meath">
Diecezja Meath

Diecezja Meath – diecezja Kościoła katolickiego w Irlandii. Istnieje od 552. Obecnym ordynariuszem jest biskup Thomas Deenihan.

</doc>
<doc id="2673477" url="https://pl.wikipedia.org/wiki?curid=2673477" title="Diecezja Raphoe">
Diecezja Raphoe

Diecezja Raphoe – diecezja Kościoła katolickiego w Irlandii. Istnieje od V wieku. Obecnym ordynariuszem jest biskup Philip Boyce.

</doc>
<doc id="2673482" url="https://pl.wikipedia.org/wiki?curid=2673482" title="Diecezja Ardagh i Clonmacnoise">
Diecezja Ardagh i Clonmacnoise

Diecezja Ardagh i Clonmacnoise – diecezja Kościoła katolickiego w Irlandii. Istnieje od V wieku. Obecnym ordynariuszem jest biskup Francis Duffy.

</doc>
<doc id="2673491" url="https://pl.wikipedia.org/wiki?curid=2673491" title="Ireneusz Szafranek">
Ireneusz Szafranek

Ireneusz Szafranek (ur. 2 maja 1956 w Krzyżankach, zm. 14 maja 2016) – polski poeta.
Debiutował w 1991 roku wierszem "Wszyscy widzimy" opublikowanym w lokalnej prasie. Pierwsze utwory drukował na łamach „Wieści Pępowa”, „Gazety Gostyńskiej” i „Życia Gostynia”. Pierwszy tomik, "Pragnę więcej", ukazał się w 2003 r. Kolejne zbiorki ukazały się dzięki wsparciu różnych instytucji i zaprzyjaźnionych osób, którym autor dedykował swe tomy. Swoje wiersze wydaje także w zeszytach literackich Leszczyńskiego Stowarzyszenia Twórców Kultury, którego jest członkiem. 
Był uczestnikiem Ogólnopolskiego Konkursu Literacko-Fotograficzno-Plastycznego KONFRONTACJE 2004, 2007, 2008, 2009, 2011, 2012, 2013 i za swoje wiersze został wyróżniony. W 2007 r. autor zdobył tytuł zasłużonego dla powiatu gostyńskiego za osiągnięcia w dziedzinie kultury. Od 2011 roku członek Związku Literatów Polskich (oddział Zielona Góra). 
Od 1969 roku mieszkał w Pępowie.

</doc>
<doc id="2673492" url="https://pl.wikipedia.org/wiki?curid=2673492" title="Najsamotniejsza z planet">
Najsamotniejsza z planet

Najsamotniejsza z planet (ang. "The Loneliest Planet") – amerykańsko-niemiecki thriller z 2011 roku w reżyserii Julii Loktev.
Film miał premierę 11 sierpnia 2011 roku podczas Międzynarodowego Festiwalu Filmowego w Locarno.
Opis fabuły.
Alex (Gael García Bernal) i Nica (Hani Furstenberg), amerykańscy trzydziestolatkowie, to zagorzali backpackersi, wierzący w moc przygody. Dlatego planując swoje wyprawy omijają tradycyjne szlaki turystyczne i nudne biura podróży. Kilka miesięcy przed planowanym ślubem, w poszukiwaniu nowych doznań docierają do Gruzji, wynajmują lokalnego przewodnika i udają się na wyprawę w góry Kaukazu. Pierwsze dni mijają w atmosferze beztroski i wesołych rozmów w cieniu zapierających dech krajobrazów. Okazuje się jednak, że w dzikich górach nie są sami, a chwilowy akt tchórzostwa Alexa sprawia, że relacja między zakochanymi już nigdy nie będzie taka sama.

</doc>
<doc id="2673495" url="https://pl.wikipedia.org/wiki?curid=2673495" title="Augustyn Fangi z Biella">
Augustyn Fangi z Biella

Augustyn Fangi z Biella (ur. w 1430 w Bielli, zm. 22 lipca 1493 w Wenecji) – włoski dominikanin, Błogosławiony Kościoła katolickiego.
Życiorys.
Urodził się szlacheckiej rodzinie. Wstąpił do zakonu kaznodziejskiego i szybko został przeniesiony do klasztoru w Pawii. Był egzorcystą. Zmarł 22 lipca 1493 roku. Przy jego grobie, za jego wstawiennictwem, wydarzyły się dwa cuda: podczas chrztu martwe dziecko zostało przywrócone do życia i uwolnienie opętanej kobiety przez pięć demonów.
Został beatyfikowany przez papieża Leona XIII w 1878 roku, a jego wspomnienie obchodzone jest 22 lipca.

</doc>
<doc id="2673498" url="https://pl.wikipedia.org/wiki?curid=2673498" title="Wasilij Wasiljew">
Wasilij Wasiljew



</doc>
<doc id="2673505" url="https://pl.wikipedia.org/wiki?curid=2673505" title="Ingmar De Poortere">
Ingmar De Poortere

Ingmar De Poortere (ur. 27 maja 1984 w Gandawie) – belgijski kolarz torowy i szosowy, brązowy medalista torowych mistrzostw świata.
Kariera.
Pierwszy sukces w karierze Ingmar De Poortere osiągnął w 2000 roku, kiedy zdobył brązowy medal mistrzostw kraju w omnium. W 2006 roku zwyciężył w szosowym wyścigu Ronde van de Provincie Antwerpen, a rok później został mistrzem Belgii w scratchu. W 2010 roku brał udział w torowych mistrzostwach świata w Kopenhadze, gdzie wspólnie ze Steve'em Schetsem wywalczył brązowy medal w madisonie. Na tych samych mistrzostwach De Poortere był piąty w wyścigu punktowym, a rywalizację w indywidualnym wyścigu na dochodzenie ukończył na siedemnastej pozycji.

</doc>
<doc id="2673519" url="https://pl.wikipedia.org/wiki?curid=2673519" title="Czernogorowo">
Czernogorowo



</doc>
<doc id="2673529" url="https://pl.wikipedia.org/wiki?curid=2673529" title="Steve Schets">
Steve Schets

Steve Schets (ur. 20 kwietnia 1984 w Ninove) – belgijski kolarz torowy i szosowy, brązowy medalista torowych mistrzostw świata.
Kariera.
Pierwszy sukces w karierze Steve Schets osiągnął w 2003 roku, kiedy zajął drugie miejsce w szosowym wyścigu Ronde van de Provincie Antwerpen. Rok później został mistrzem Belgii w wyścigu punktowym, a w 2005 roku był najlepszy w madisonie. Kolejny sukces w madisonie osiągnął w 2006 roku, kiedy został mistrzem Europy w kategorii U-23. W 2010 roku brał udział w torowych mistrzostwach świata w Kopenhadze, gdzie wspólnie z Ingmarem De Poortere wywalczył brązowy medal w tej samej konkurencji. W 2011 roku zwyciężył w klasyfikacji generalnej belgijskiego Handzame Classic.

</doc>
<doc id="2673531" url="https://pl.wikipedia.org/wiki?curid=2673531" title="Metropolia Tuam">
Metropolia Tuam

Metropolia Tuam, metropolia Kościoła katolickiego w Irlandii. W jej skład wchodzą:

</doc>
<doc id="2673539" url="https://pl.wikipedia.org/wiki?curid=2673539" title="Archidiecezja Tuam">
Archidiecezja Tuam

Archidiecezja Tuam – archidiecezja metropolitalna kościoła rzymskokatolickiego w Irlandii. Istnieje od 550 (jako archidiecezja od 1150). Obecnym ordynariuszem jest arcybiskup Michael Neary.

</doc>
<doc id="2673543" url="https://pl.wikipedia.org/wiki?curid=2673543" title="Dionisio Baixeras Verdaguer">
Dionisio Baixeras Verdaguer

Dionisio Baixeras Verdaguer – hiszpański malarz i rysownik pochodzący z Katalonii, przedstawiciel naturalizmu.
Mając 15 lat wstąpił do Królewskiej Katalońskiej Akademii Sztuk Pięknych św. Jerzego w Barcelonie. Specjalizował się w obrazach olejnych o tematyce historycznej. Jego prace można oglądać m.in. w "Musée d'art et d'industrie" w Roubaix we Francji, oraz w Metropolitan Museum of Art w Nowym Jorku ("Barquero de Barcelona", 1886).

</doc>
<doc id="2673548" url="https://pl.wikipedia.org/wiki?curid=2673548" title="Diecezja Achonry">
Diecezja Achonry

Diecezja Achonry () – diecezja Kościoła katolickiego w Irlandii. Sufragania metropolii Tuam. Istnieje od 560.

</doc>
<doc id="2673553" url="https://pl.wikipedia.org/wiki?curid=2673553" title="Steve Purdy">
Steve Purdy

Steven Francis Gordon "Steve" Purdy Ramos (ur. 5 lutego 1985 w Bakersfield) – salwadorski piłkarz pochodzenia amerykańskiego występujący na pozycji środkowego obrońcy, obecnie zawodnik Portland Timbers.
Kariera klubowa.
Purdy, syn Amerykanina i Salwadorki, pochodzi z miasta Bakersfield w stanie Kalifornia. Uczęszczał do Archbishop Mitty High School w San Jose, a następnie do University of California, gdzie występował w drużynie California Golden Bears. W późniejszym czasie był zawodnikiem San Francisco Seals z czwartej ligi amerykańskiej – USL Premier Development League, jednak nie rozegrał w jego barwach ani jednego spotkania. W 2007 roku podpisał profesjonalny kontrakt z niemieckim drugoligowcem TSV 1860 Monachium, jednak nie zdołał wystąpić w żadnym meczu pierwszej drużyny. Jako zawodnik rezerw TSV wybiegał na plac gry w 26 spotkaniach niemieckiej 3. Ligi, nie wpisując się na listę strzelców.
W styczniu 2009 Purdy powrócił do USA, zostając piłkarzem drużyny FC Dallas. W Major League Soccer zadebiutował 21 marca tego samego roku w przegranym 1:3 spotkaniu z Chicago Fire. Nie potrafił sobie jednak wywalczyć miejsca w wyjściowej jedenastce i rozegrał dla Dallas jedynie pięć ligowych spotkań. Na początku kwietnia 2010 jako wolny zawodnik podpisał umowę z drugoligowym Portland Timbers, gdzie szybko został kluczowym graczem drużyny. Po roku ekipa Timbers dołączyła do najwyższej klasy rozgrywkowej – MLS, natomiast Purdy przedłużył kontrakt z zespołem.
Kariera reprezentacyjna.
Purdy występował w kilku kadrach młodzieżowych USA – U-17, U-20 i U-23. Do seniorskiej reprezentacji USA został powołany w październiku 2007 na towarzyski mecz ze Szwajcarią, jednak nie zdołał w nim zadebiutować. W 2010 roku zadeklarował chęć gry w reprezentacji Salwadoru. W marcu 2011 dostał do niej powołanie, lecz na wyjazd nie pozwolił jego ówczesny klub, Portland Timbers. Salwadorskie obywatelstwo otrzymał w maju tego samego roku.
W 2011 roku Purdy znalazł się w ogłoszonym przez urugwajskiego selekcjonera Rubéna Israela składzie Salwadoru na Złoty Puchar CONCACAF. Wówczas, 20 czerwca w zremisowanym 1:1, a później przegranym w serii rzutów karnych spotkaniu ćwierćfinałowym z Panamą, zadebiutował w seniorskiej kadrze narodowej. Premierowego gola w reprezentacji strzelił 11 października 2011 w wygranej 4:0 konfrontacji z Kajmanami, wchodzącej w skład eliminacji do Mistrzostw Świata 2014.

</doc>
<doc id="2673556" url="https://pl.wikipedia.org/wiki?curid=2673556" title="Emilio Kovacić">
Emilio Kovacić

Emilio Kovacić (ur. 11 stycznia 1968 w Zadarze) – chorwacki koszykarz. Grał na pozycji centra.

</doc>
<doc id="2673557" url="https://pl.wikipedia.org/wiki?curid=2673557" title="Victor Turcios">
Victor Turcios



</doc>
<doc id="2673560" url="https://pl.wikipedia.org/wiki?curid=2673560" title="Diecezja Clonfert">
Diecezja Clonfert

Diecezja Clonfert – diecezja Kościoła katolickiego w Irlandii. Istnieje od 550. Obecnym ordynariuszem jest biskup Michael Duignan.
Od 11 lutego 2022 diecezja pozostaje w unii "in persona episcopi" z diecezją Galway-Kilmacduagh. Obie administratury posiadają wspólnego biskupa diecezjalnego, jednak zachowały odrębne kurie i katedry.

</doc>
<doc id="2673563" url="https://pl.wikipedia.org/wiki?curid=2673563" title="Diecezja Elphin">
Diecezja Elphin

Diecezja Elphin – diecezja Kościoła katolickiego w Irlandii. Istnieje od 450. Obecnym ordynariuszem jest biskup Kevin Doran.

</doc>
<doc id="2673581" url="https://pl.wikipedia.org/wiki?curid=2673581" title="Diecezja Galway-Kilmacduagh">
Diecezja Galway-Kilmacduagh

Diecezja Galway-Kilmacduagh – diecezja Kościoła katolickiego w Irlandii. Istnieje od 5 czerwca 1883 z połączenia diecezji Galway (istniejącej od 1831), diecezji Kilmacduagh (istniejącej od 1132) i diecezji Kilfenora (istniejącej od 1132).
Od 11 lutego 2022 diecezja pozostaje w unii "in persona episcopi" z diecezją Clonfert. Obie administratury posiadają wspólnego biskupa diecezjalnego, jednak zachowały odrębne kurie i katedry.

</doc>
<doc id="2673586" url="https://pl.wikipedia.org/wiki?curid=2673586" title="OpenOffice.org">
OpenOffice.org



</doc>
<doc id="2673590" url="https://pl.wikipedia.org/wiki?curid=2673590" title="Reggae Sunsplash">
Reggae Sunsplash

Reggae Sunsplash – pierwszy festiwal muzyki reggae, w latach 1978-1998 największa tego typu impreza na świecie; do roku 1992 organizowany w Montego Bay, w latach 1993-1994 w Portmore, zaś w latach późniejszych w różnych miejscach w regionie Saint Ann na Jamajce.
Festiwal został powołany do życia przez czwórkę lokalnych biznesmenów: Tony’ego Johnsona, Dona Greena, Ronalda Burke i Johna Wakelinga, którzy w roku 1978 założyli agencję Synergy Productions, odpowiedzialną za organizację i promocję przedsięwzięcia. Pierwsza edycja odbyła się na wielofunkcyjnym stadionie Jarrett Park w Montego Bay. Trwająca przez ponad tydzień impreza cieszyła się bardzo dużym zainteresowaniem, aczkolwiek nie odniosła porównywalnego sukcesu od strony finansowej, przynosząc organizatorom ok. 100 000 dolarów straty. Idea uzyskała również szerokie wsparcie Jamaican Tourist Board, agencji jamajskiego Ministerstwa Turystyki, dążącej do pobudzenia ruchu turystycznego w sezonie letnim.
Od roku 1981 festiwal był nagrywany i filmowany; pierwszy poświęcony mu krążek, "Reggae Sunsplash '81: A Tribute To Bob Marley", został wydany przez amerykańską wytwórnię Elektra Records w roku 1982.
W roku 1995 Tony Johnson sprzedał prawa do nazwy Sunsplashu byłemu prezesowi JTB, Rae Barrettowi.
Dwa lata później zrezygnowano z organizacji festiwalu, by eksperymentalnie przenieść go na termin zimowy; w efekcie jego jubileuszowa, dwudziesta edycja miała miejsce w lutym 1998 roku, obejmując obchody 53. rocznicy urodzin Boba Marleya. Poświęcony także pamięci zmarłego rok wcześniej na zawał serca Johnsona, był to ostatni Reggae Sunsplash w XX wieku; impreza nie była już w stanie konkurować z powstałym na jej miejsce w Montego Bay w roku 1993, prężnie rozwijającym się Reggae Sumfestem.
W roku 2006 rodzina i przyjaciele Johnsona podjęli próbę reaktywacji festiwalu, przy finansowym wsparciu sponsora tytularnego, trynidadzko-tobagijskiego operatora telefonii komórkowej "bmobile". Mimo umiarkowanego sukcesu imprezy i zapowiedzi jej kontynuacji w latach kolejnych, była to ostatnia edycja Sunsplashu. Edycja planowana na rok 2007 nie odbyła się ze względów bezpieczeństwa w związku z zaplanowaną na miesiące wakacyjne kampanią wyborczą, zaś później pomysł całkowicie zarzucono.
W roku 2010 ukazała się poświęcona festiwalowi książka pt. "Reggae Sunsplash 1978-1998", zawierająca szczegółowy opis wszystkich poszczególnych edycji, jak również statystyki, wywiady i archiwalne fotografie; autorem opracowania jest Java Immanuel-I.
Edycje festiwalu.
Źródło: 

</doc>
<doc id="2673600" url="https://pl.wikipedia.org/wiki?curid=2673600" title="Diecezja Killala">
Diecezja Killala

Diecezja Killala – diecezja Kościoła katolickiego w Irlandii. Istnieje od VI wieku. Obecnym ordynariuszem jest biskup John Fleming.

</doc>
<doc id="2673607" url="https://pl.wikipedia.org/wiki?curid=2673607" title="Tatjana Arntgolc">
Tatjana Arntgolc

Tatjana Albertowna Arntgolc, ros. Татья́на Альбе́ртовна Арнтго́льц (ur. 18 marca 1982 w Kaliningradzie) – rosyjska aktorka.
Życiorys.
Arntgolc jest córką aktora Alberta Arntgolca i aktorki Valentiny Galich. Jej siostra bliźniaczka Olga, także jest aktorką. Razem uczęszczają do Wyższej Szkoły Teatralnej im. M.S. Schepkina w Moskwie.
Karierę aktorską rozpoczęła w 1999 roku grając rolę szkolnej studentki Katji Trofimowej w serialu obyczajowym "Prostyje istiny".
W 2008 roku Tatjana wzięła ślub z Iwanem Żidkowem. Mają córkę Mariję, urodzoną 15 września 2009 roku w Moskwie.

</doc>
<doc id="2673617" url="https://pl.wikipedia.org/wiki?curid=2673617" title="Ren Cancan">
Ren Cancan

Ren Cancan (; ur. 26 kwietnia 1988 w Jining) – chińska pięściarka, wicemistrzyni olimpijska, dwukrotna mistrzyni świata amatorek.
Występuje w kategorii do 51 kg. Zdobywczyni złotego medalu mistrzostw świata w 2010 na Barbadosie i 2012 roku w Qinhuangdao. Na igrzyskach olimpijskich w Londynie zdobyła srebrny medal w kategorii do 51 kg, cztery lata później w Rio de Janeiro wywalczyła brąz.

</doc>
<doc id="2673618" url="https://pl.wikipedia.org/wiki?curid=2673618" title="Kelly Emberg">
Kelly Emberg

Kelly Kay Emberg (ur. 2 lipca 1959 w Houston) – amerykańska modelka.
Życiorys.
Wczesne lata.
Urodziła się w Houston w stanie Teksas, gdzie uczęszczała do Stratford High School. Była cheerleaderką na ostatnim roku nauki i należała do szkolnego zespołu kobiet The Spartanaires. 
Kariera.
W 1974, w wieku piętnastu lat, jeszcze w szkole średniej została odkryta jako modelka przez Alana Martina, lokalnego fotografa z Houston, i Johna Casablancasa. Wkrótce przeniosła się do Nowego Jorku i podpisała kontrakt z oddziałem agencji Elite Model Management. Pojawiała się na wybiegu u Calvina Kleina. Uczestniczyła w wielu kampaniach reklamowych takich marek jak L’Oréal, Valentino czy Versace. 
Jej twarz zdobiła okładki międzynarodowych edycji: „Mademoiselle”, „Vogue” (we wrześniu 1979, w lipcu i sierpniu 1981, w czerwcu 1982), „Cosmopolitan” (w lutym 1980), „Sports Illustrated” (9 lutego 1981, 14 lutego 1983, 13 lutego 1984, 10 lutego 1986, w lutym 1989, 5 listopada 2002) i Harper’s Bazaar” (w czerwcu 1982). 
Jako znana modelka agencji Elite wzięła udział w filmie mockumentarnym "Portfolio" (1983) z Carol Alt, Pauliną Porizkovą, Terry Farrell, Maggie Wheeler i Kelly Lynch. Była brana pod uwagę do roli Lisy w komedii Johna Hughesa "Dziewczyna z komputera" (1985), ale ostatecznie została zastąpioną przez Kelly LeBrock. Wystąpiła jako Diva w komedii sensacyjnej "Dumb Luck in Vegas" (1997) u boku Joeya Travolty.
Przez trzy lata studiowała projektowanie wnętrz na UCLA. Pracowała dla projektanta wnętrz Michaela S. Smitha i jej własnego Cotton Box, ze sklepem na Melrose Avenue w Los Angeles. Największym klientem był Rod Stewart. Emberg śpiewała w chórkach na płycie Stewarta "Out of Order" (wyd. Warner Bros. Records, 1988). 
Stworzyła projekty wnętrz dla pensjonatu w posiadłości Roda Stewarta w Los Angeles, w którym mieszkają: jej córka Ruby wraz z Kimberly i Seanem, dziećmi Stewarta Alany Hamilton. 
Życie prywatne.
Emberg była u szczytu swojej kariery, gdy w grudniu 1983 zaczęła spotykać się z piosenkarzem Rodem Stewartem. 17 czerwca 1987 w Los Angeles urodziła się ich córka Ruby. W czerwcu 1990 Emberg i Stewart rozstali się. Stewart twierdził, że to decyzja Emberg o zerwaniu związku.
Emberg ma dwóch synów, jednego z każdym ze swoich byłych mężów, Brada Jenkela i Gavina Brodina. W 2003 spotykała się z o 5 lat młodszym aktorem Robem Camillettim, który wystąpił m.in. w "Kochasiu", "Urodzonym 4 lipca" i "Babce z zakalcem". W 2007 wyszła za mąż za adwokata Mike’a Padilla i zamieszkała w okolicy San Diego.

</doc>
<doc id="2673645" url="https://pl.wikipedia.org/wiki?curid=2673645" title="Churgan nuur">
Churgan nuur

Churgan nuur (mong.: Хурган нуур, dosł. "jagnięce jezioro") – słodkowodne jezioro polodowcowe w zachodniej Mongolii, w somonie Cengel ajmaku bajanolgijskiego, w Ałtaju Mongolskim, w Parku Narodowym Ałtaj-Tawanbogd. Z jeziora wypływa największa rzeka w zachodniej Mongolii – Chowd gol.
Jezioro o powierzchni 71 km², głębokości do 28 m, długości do 23,3 km i szerokości do 6 km. Leży na wysokości 2072,7 m n.p.m. Jest połączone poprzez przepływ Syrgaal (mong.: Сыргаал) z położonym o 10,9 m wyżej jeziorem Choton nuur. Na Churgan nuur jest duża wyspa Chulbajn aral (mong.: Хулбайн арал) oraz jeszcze 19 mniejszych wysp. W okresie październik-czerwiec utrzymuje się lód grubością 1,2-1,5 m. Wody jeziora są bogate w ryby.

</doc>
<doc id="2673668" url="https://pl.wikipedia.org/wiki?curid=2673668" title="Shanaze Reade">
Shanaze Reade

Shanaze Danielle Reade (ur. 23 września 1988 w Crewe) – brytyjska kolarka torowa i BMX, trzykrotna medalistka torowych mistrzostw świata i trzykrotna mistrzyni świata BMX.
Kariera.
Pierwszy sukces w karierze Shanaze Reade osiągnęła w 2007 roku, kiedy wspólnie z Victorią Pendleton zdobyła złoty medal w sprincie drużynowym na torowych mistrzostwach świata w Palma de Mallorca. W tym samym roku zwyciężyła także na mistrzostwach świata BMX w Victorii, a rok później powtórzyła oba te sukcesy. Podczas mistrzostw świata w Pruszkowie w 2009 roku wraz z Pendleton zajęła tym razem drugie miejsce w sprincie drużynowym, ulegając jedynie Australijkom. Ponadto na mistrzostwach świata BMX w Pietermaritzburgu w 2010 roku zdobyła swój trzeci tytuł mistrzyni świata BMX.

</doc>
<doc id="2673689" url="https://pl.wikipedia.org/wiki?curid=2673689" title="Antoni Bielawski">
Antoni Bielawski

Antoni Bielawski (ur. 2 stycznia 1919 w Lipnikach na Wołyniu, zm. 4 lipca 1997 w Gdańsku) – uczestnik II wojny światowej w szeregach Armii Czerwonej i ludowego Wojska Polskiego, funkcjonariusz aparatu bezpieczeństwa PRL.
Życiorys.
W 1937 skończył gimnazjum w Równem. Członek Związku Strzeleckiego i Polskiej Macierzy Szkolnej. W czasie II wojny światowej był żołnierzem Armii Czerwonej i armii Berlinga. Służył w 1 Warszawskiej Dywizji Piechoty im. Tadeusza Kościuszki. Uczestnik bitwy pod Lenino. W 1944 skończył kurs NKWD w Kujbyszewie, następnie od 2 września 1944 był referentem Bezpieczeństwa Publicznego w Lublinie, a od 1 października 1944 PUBP w Otwocku. 28 października 1944 został p.o. szefem PUBP w Węgrowie, 6 czerwca 1945 - p.o. szefem PUBP w Ciechanowie, 1 marca 1947 p.o. szefem PUBP w Grójcu, 10 listopada 1948 p.o. szefem, a 15 sierpnia 1950 szefem PUBP w Kwidzynie.
31 stycznia 1951 zwolniony dyscyplinarnie za oszustwo finansowe w czasie wymiany waluty, a 31 maja 1951 skazany w Gdyni na 3 lata więzienia.
Był odznaczony trzema Srebrnymi Medalami Zasłużonym na Polu Chwały (w tym jednym za udział w bitwie pod Lenino, drugim za „walkę z bandami”, czyli polskim podziemiem niepodległościowym), Medalem za Warszawę 1939-1945, Medalem Zwycięstwa i Wolności 1945, Odznaką Grunwaldzką i Odznaką Kościuszkowską, radzieckim Medalem za Zwycięstwo nad Niemcami w Wielkiej Wojnie Ojczyźnianej 1941–1945.
Pochowany na Cmentarzu Łostowickim w Gdańsku.

</doc>
<doc id="2673723" url="https://pl.wikipedia.org/wiki?curid=2673723" title="Beczka prochu">
Beczka prochu

Beczka prochu (tytuł oryginalny: "Буре барута", inny tytuł "Cabaret Balkan") – jugosłowiańsko-macedoński film fabularny z roku 1998 w reżyserii Gorana Paskaljevicia, oparty na motywach dramatu Dejana Dukowskiego.
Fabuła.
Akcja filmu rozgrywa się w 1995, w Belgradzie. Opowieść o losie dwudziestu ludzi, których losy dramatycznie skrzyżowały się w czasie jednej belgradzkiej nocy, kiedy w Dayton podpisywano układ pokojowy, kończący wojnę w Bośni i Hercegowinie.
Nagrody i wyróżnienia.
W 1998 reżyser filmu otrzymał nagrodę FIPRESCI na Międzynarodowym Festiwalu Filmowym w Wenecji. Film został też wyróżniony na festiwalach filmowych w Hajfie i Gandawie. W 1998 został zgłoszony do Oscara w kategorii Najlepszy Film Nieanglojęzyczny, ale nie zdobył nominacji.

</doc>
<doc id="2673724" url="https://pl.wikipedia.org/wiki?curid=2673724" title="Eparchia brzeska i kobryńska">
Eparchia brzeska i kobryńska

Eparchia brzeska i kobryńska – eparchia Egzarchatu Białoruskiego Patriarchatu Moskiewskiego obejmująca Brześć i obszar dzisiejszych rejonów obwodu brzeskiego: bereskiego, brzeskiego, drohiczyńskiego, kamienieckiego, kobryńskiego, małoryckiego, prużańskiego i żabineckiego. Katedralnym soborem diecezji jest sobór św. Szymona w Brześciu, zaś konkatedrą – sobór św. Aleksandra Newskiego w Kobryniu.
W 2020 r. eparchia liczyła 203 parafie, 224 cerkwie i 230 duchownych (w tym 210 prezbiterów, 20 diakonów).
Historia.
Patriarchat Konstantynopolitański.
Eparchia brzeska i kobryńska nawiązuje do tradycji chrztu Rusi i diecezji działającej na terenie ziemi brzeskiej, leżącej wówczas w księstwie turowskim. W połowie XII w. wraz z przejściem Brześcia pod władzę książąt halicko-wołyńskich tutejsi prawosławni znaleźli się pod jurysdykcją biskupów halicko-włodzimierskich, używających tytułu biskupów włodzimiersko-wołyńskich i brzeskich. Brzeska cerkiew św. Mikołaja zaczęła pełnić funkcje centrum protopopii. Tu odbyły się m.in. synody biskupów ruskich z udziałem niższego duchowieństwa i świeckich ("sobory") w 1590, 1594, 1596. W efekcie ostatniego z nich doszło do unii brzeskiej, której jednym z głównych architektów był ówczesny biskup włodzimierski i brzeski Hipacy Pociej. Zlikwidowano wówczas eparchię prawosławną, a w jej miejsce utworzono unicką diecezję włodzimierską, która przejęła większość parafii i cerkwi poprzedniej diecezji prawosławnej. Miejscowi dyzunici, wśród których czołową rolę odgrywały brzeskie bractwa cerkiewne oraz Atanazy Brzeski, ihumen monasteru św. Symeona, uznawali zwierzchnictwo prawosławnych biskupów łuckich, mohylewskich i mińskich.
Patriarchat Moskiewski.
Na podstawie rozejmu w Andruszowie i traktatu Grzymułtowskiego prawosławni w Rzeczypospolitej Obojga Narodów znaleźli się pod protektoratem Rosji, a w 1686 patriarcha Konstantynopola oficjalnie uznał przejęcie jurysdykcji nad nimi przez Patriarchat Moskiewski. Tymczasem w ramach greckokatolickiej diecezji włodzimierskiej w 1765 utworzono biskupstwo brzeskie, które po III rozbiorze Rzeczypospolitej (1795) i podziale terytorium diecezji włodzimiersko-brzeskiej między monarchię Habsburgów, Imperium Rosyjskie i Królestwo Prus zostało skasowane. W 1798 powołano jednak samodzielną unicką diecezją brzeską.
Rosyjska polityka likwidowania Kościoła unickiego spowodowała, że diecezja brzeska częściowo (1808), a następnie całkowicie (1828) weszła w skład diecezji wileńskiej. Po synodzie połockim i likwidacji unii brzeskiej w guberniach zachodnich w 1839 wszystkich unitów na tych terenach podporządkowano Rosyjskiemu Kościołowi Prawosławnemu, którego struktury administracyjne znacznie się rozrosły.
6 marca 1839 utworzono eparchię brzeską, podporządkowaną 22 stycznia 1840 prawosławnej eparchii wileńskiej i litewskiej. Biskupi sufragani brzescy byli powoływani do 1900, kiedy z eparchii wileńskiej i litewskiej wydzielono eparchię grodzieńską i brzeską.
Okres międzywojenny.
Po I wojnie światowej, w latach 1921–1939 osiem dekanatów z obszaru ziemi brzeskiej wchodziło w skład w diecezji poleskiej w ramach Polskiego Autokefalicznego Kościoła Prawosławnego.
II wojna światowa.
Po zajęciu ziem wschodnich II Rzeczypospolitej przez ZSRR reaktywowano wikariat brzeski w ramach eparchii grodzieńskiej Rosyjskiego Kościoła Prawosławnego (24 marca 1941). Biskupem brzeskim został wówczas Benedykt (Bobkowski). Wkrótce jednak te tereny znalazły się pod okupacją III Rzeszy. Wówczas ziemia brzeska znalazła się w jurysdykcji Ukraińskiego Autonomicznego Kościoła Prawosławnego.
Okres powojenny.
Po wyzwoleniu Białorusi spod okupacji niemieckiej w 1944 utworzono niezależną eparchię brzeską w ramach Rosyjskiego Kościoła Prawosławnego. W 1948 na skutek nacisków władz sowieckich eparchia brzeska została zlikwidowana i włączona do eparchii grodzieńskiej, a w 1952 do mińskiej i białoruskiej.
W ramach Egzarchatu Białoruskiego Patriarchatu Moskiewskiego eparchia brzeska została reaktywowana 31 stycznia 1990 przez wydzielenie z terytorium eparchii pińskiej zachodniej części obwodu brzeskiego.
Dekanaty.
W 2020 r. w skład eparchii wchodziło 9 dekanatów:
Monastery.
Na terenie eparchii działają cztery monastery:

</doc>
<doc id="2673735" url="https://pl.wikipedia.org/wiki?curid=2673735" title="Jan Cybulski (funkcjonariusz)">
Jan Cybulski (funkcjonariusz)

Jan Cybulski (ur. 1 sierpnia 1925 w Łucku) – uczestnik II wojny światowej w szeregach Armii Czerwonej i armii gen. Berlinga, oficer aparatu bezpieczeństwa PRL.
Życiorys.
Przed wojną skończył 2 lata szkoły średniej. Podczas wojny służył w Armii Czerwonej i armii Berlinga. Od 6 maja 1946 funkcjonariusz PUBP w Kołobrzegu, był tam m.in. kierownikiem referatu. Słuchacz kursu specjalnego przy Wojewódzkim Urzędzie Bezpieczeństwa Publicznego w Szczecinie i kursu kierowników referatów PUBP, a 1953–1954 – Rocznego Kursu Przeszkolenia Oficerów w Centrum Wyszkolenia MBP w Legionowie. Od sierpnia 1948 referent Wydziału III WUBP w Szczecinie, od lipca 1954 kierownik Sekcji 3 Wydziału III WUBP w Gdańsku, od 1 lutego 1956 zastępca naczelnika Wydziału III Wojewódzkiego Urzędu ds. Bezpieczeństwa Publicznego (WUdsBP) w Gdańsku. Od 1 stycznia 1957 do 28 lutego 1958 oficer operacyjny Referatu ds. Bezpieczeństwa Komendy Miejskiej MO w Gdańsku.

</doc>
<doc id="2673739" url="https://pl.wikipedia.org/wiki?curid=2673739" title="Rhadi Ben Abdesselam">
Rhadi Ben Abdesselam

Rhadi Ben Abdesselam (ur. 28 lutego 1929 w Ksar es Souk, zm. 4 października 2000 w Fez) – marokański lekkoatleta, biegacz maratoński, srebrny medalista z Rzymu.

</doc>
<doc id="2673740" url="https://pl.wikipedia.org/wiki?curid=2673740" title="Mirosław J. Mossakowski">
Mirosław J. Mossakowski



</doc>
<doc id="2673754" url="https://pl.wikipedia.org/wiki?curid=2673754" title="Michał Kazimierz Raczyński">
Michał Kazimierz Raczyński

Michał Kazimierz Raczyński herbu Nałęcz (ur. w 1650 roku – zm. 12 grudnia 1737 roku w Poznaniu) – wojewoda poznański w 1737 roku, wojewoda kaliski w latach 1729–1737, kasztelan kaliski w latach 1720–1729, kasztelan gnieźnieński w latach 1710–1720, podsędek poznański w latach 1696–1710.
Początkowo był związany z Radziwiłłami, później stał się gorliwym zwolennikiem Augusta III. Od 1689 podsędek gnieźnieński i poznański. Poseł na sejm konwokacyjny 1696 roku z województwa poznańskiego, po zerwanym sejmie konwokacyjnym przystąpił do kofederacji generalnej w 1696 roku. Był elektorem Augusta II Mocnego w 1697 roku z województwa kaliskiego. Poseł na sejm 1701 roku i sejm z limity 1701-1702 roku z województwa poznańskiego. Jako poseł województwa poznańskiego był uczestnikiem Walnej Rady Warszawskiej 1710 roku. W latach 1710–1720 kasztelan gnieźnieński, w latach 1720–1729 – kaliski. W roku 1729 został wojewodą kaliskim, a w ostatnim roku życia objął urząd wojewody poznańskiego.
Stał się jednym z najbogatszych magnatów Wielkopolski. Rodzina Raczyńskich doszła do większego znaczenia dzięki wnukowi Michała Kazimierza, Kazimierzowi (1739-1824), który otrzymał imię po zmarłym 2 lata wcześniej dziadku.
Był fundatorem Klasztoru Franciszkanów w Woźnikach. 
 Tam też został pochowany po śmierci. W 1829 roku Edward Raczyński uzyskał zgodę Konsystorza Generalnego Poznańskiego na przeniesienie zwłok swoich przodków w tym także Michała Kazimierza Raczyńskiego i jego żony z Woźnik do Rogalina.
Życie prywatne.
W dniu 15.09.1688 Michał Raczyński poślubił Krystynę z Krassowskich herbu Rogala. Po jej śmierci w 1724 r. zlecił wykonanie pamiątkowego epitafium z kutej blachy, które znajduje się w kościele Klasztoru Franciszkanów w Woźnikach
Synowie:

</doc>
<doc id="2673763" url="https://pl.wikipedia.org/wiki?curid=2673763" title="Tan Howe Liang">
Tan Howe Liang

Tan Howe Liang (; ur. 28 lutego 1933 w Shantou) – singapurski sztangista, srebrny medalista z Rzymu.

</doc>
<doc id="2673779" url="https://pl.wikipedia.org/wiki?curid=2673779" title="Oczkowanie">
Oczkowanie



</doc>
<doc id="2673781" url="https://pl.wikipedia.org/wiki?curid=2673781" title="Osman El-Sayed">
Osman El-Sayed

Osman El-Sayed (ar. محمد عثمان السيد ;ur. 28 lutego 1930 w Aleksandrii; zm. 21 kwietnia 2013) – egipski zapaśnik, srebrny medalista z Rzymu w barwach Zjednoczonej Republiki Arabskiej. Szósty na mistrzostwach świata w 1961 i 1962. Wicemistrz igrzysk śródziemnomorskich w 1955 i trzeci w 1959 roku.

</doc>
<doc id="2673790" url="https://pl.wikipedia.org/wiki?curid=2673790" title="Abdel Moneim El-Gindy">
Abdel Moneim El-Gindy

Abdel Moneim El-Gindy (ar. عبد المنعم الجندى; ur. 12 czerwca 1936 w Alexandrii, zm. 17 marca 2011) – egipski bokser, brązowy medalista z Rzymu w barwach Zjednoczonej Republiki Arabskiej.

</doc>
<doc id="2673810" url="https://pl.wikipedia.org/wiki?curid=2673810" title="Love Is A Battlefield">
Love Is A Battlefield



</doc>
<doc id="2673811" url="https://pl.wikipedia.org/wiki?curid=2673811" title="Empidonka żółtobrzucha">
Empidonka żółtobrzucha

Empidonka żółtobrzucha ("Empidonax flaviventris") – gatunek małego ptaka z rodziny tyrankowatych (Tyrannidae). Zasiedla Amerykę Północną. Nie jest zagrożony. Nie wyróżnia się podgatunków.
Zasięg występowania i środowisko.
Empidonka żółtobrzucha jest ptakiem wędrownym. Gniazduje od zachodnich Gór Skalistych w zachodniej Kanadzie na wschód aż do atlantyckich wybrzeży Kanady i północno-wschodnich Stanów Zjednoczonych. Wiosną i jesienią migruje przez wschodnią połowę USA. Zimuje we wschodnim i południowym Meksyku oraz w Ameryce Centralnej aż po Panamę.
Gniazduje w borach iglastych lub mieszanych na wyżynach oraz na bagnach. Zimę spędza w gęstych zaroślach.
Morfologia.
Nie występuje dymorfizm płciowy, jednakże samce mają dłuższe skrzydła od samic. Wierzch i spód ciała są matowooliwkowe. Skrzydła są ciemne, lecz mają 2 białe przepaski. Obrączka oczna również jest jasna. Ptaka tego można pomylić z empidonką grądową, ma jednak od niej krótsze dziób i ogon, oraz z empidonką stokową, od której różni się śpiewem i jaśniejszym spodem ciała.
Pożywienie.
Główną część pożywienia empidonek żółtobrzuchych stanowią owady, okazjonalnie jedzą jagody. Owady łapią w locie (pomagają im w tym szczeciniaste pióra dookoła dzioba), po czym wracają na gałąź.
Rozród.
Około 87% ptaków z tego gatunku gniazduje w Kanadzie. Samica buduje gniazdo na ziemi, ma ono kształt kubka, budulec stanowi mech i materiały roślinne. Jaja są białe, w liczbie 2–5; przeciętne jajo ma wymiary 13×17 mm. Wysiadywanie trwa około 15 dni. Średnia długość życia na wolności wynosi 4 lata.
Status.
IUCN uznaje empidonkę żółtobrzuchą za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight w 2017 roku szacowała liczebność populacji na około 14 milionów dorosłych osobników. Trend liczebności populacji uznawany jest za wzrostowy.

</doc>
<doc id="2673815" url="https://pl.wikipedia.org/wiki?curid=2673815" title="Yvonne Hijgenaar">
Yvonne Hijgenaar

Yvonne Hijgenaar (ur. 15 maja 1980 w Alkmaarze) – holenderska kolarka torowa, czterokrotna medalistka mistrzostw świata.
Kariera.
Do 2001 roku Yvonne Hijgenaar trenowała łyżwiarstwo szybkie, była nawet członkinią reprezentacji Holandii. W kolarstwie pierwszy sukces osiągnęła już w 2001 roku, kiedy została mistrzynią kraju w wyścigu na 500 m, a w sprincie indywidualnym była druga. Rok później wywalczyła brązowy medal mistrzostw Europy U-23 w wyścigu na 500 m. W 2004 roku brała udział w igrzyskach olimpijskich w Atenach, gdzie była piąta w wyścigu na 500 m i jedenasta w sprincie indywidualnym. Na mistrzostwach świata w Los Angeles w 2005 roku zdobyła brązowe medale w wyścigu na 500 m i keirinie, a na rozgrywanych dwa lata później mistrzostwach świata w Palma de Mallorca wspólnie z Willy Kanis wywalczyła srebrny medal w sprincie drużynowym. Podczas igrzysk olimpijskich w Pekinie w 2008 roku wzięła udział tylko w sprincie indywidualnym, który ukończyła na jedenastej pozycji. Ponadto na mistrzostwach świata w Prszukowie w 2009 roku zdobyła brązowy medal w omnium, ulegając tylko Australijce Josephine Tomic i Kanadyjce Tarze Whitten. Startowała także na mistrzostwach świata w Kopenhadze, gdzie najbliżej medalu była w omnium, w którym była czwarta, przegrywając walkę o podium z Leire Olaberrią z Hiszpanii.

</doc>
<doc id="2673819" url="https://pl.wikipedia.org/wiki?curid=2673819" title="James Wedderburn">
James Wedderburn

James "Jim" Wedderburn (ur. 23 czerwca 1938) – barbadoski lekkoatleta, brązowy medalista z Rzymu w barwach Federacji Indii Zachodnich.

</doc>
<doc id="2673820" url="https://pl.wikipedia.org/wiki?curid=2673820" title="Leon Dąbrowski (ur. 1925)">
Leon Dąbrowski (ur. 1925)

Leon Dąbrowski (do 1952: "Leon Dziura") (ur. 2 grudnia 1925 w Szarowoli) – oficer aparatu bezpieczeństwa i Milicji Obywatelskiej.
Życiorys.
Urodził się 2 grudnia 1925 w rodzinie Jana i Barbary Dziurów. Funkcjonariusz aparatu bezpieczeństwa na Lubelszczyźnie od 19 sierpnia 1944, początkowo wywiadowca Sekcji 4 PUBP w Tomaszowie Lubelskim, następnie wartownik w tym urzędzie, potem oficer śledczy PUBP. 1945–1949 oficer śledczy i starszy oficer śledzy w PUBP w Tomaszowie Lubelskim, Puławach i Kraśniku. Od 1 grudnia 1949 zastępca szefa, a od 1 marca 1950 szef PUBP w Hrubieszowie, od 1 sierpnia 1950 naczelnik Wydziału IV WUBP w Lublinie, 1952-1953 słuchacz Kursu Aktywu Kierowniczego Ośrodka szkoleniowego MBP, od sierpnia 1953 do końca 1956 zastępca szefa WUBP/WUdsBP w Gdańsku, następnie od początku 1957 do 15 stycznia 1958 zastępca komendanta wojewódzkiego ds. SB KW MO w Gdańsku, potem do 29 października 1969 I zastępca komendanta wojewódzkiego ds. SB KW MO w Bydgoszczy. Pracownik SB do 30 marca 1990, m.in. inspektor w MSW. Od 15 marca do 30 kwietnia 1990 pozostawał w dyspozycji dyrektora Departamentu Kadr MSW.
W 1969 został magistrem historii na UMK w Toruniu.

</doc>
<doc id="2673825" url="https://pl.wikipedia.org/wiki?curid=2673825" title="Cieśnina Hajnańska">
Cieśnina Hajnańska

Cieśnina Hajnańska () – cieśnina Morza Południowochińskiego, między półwyspem Leizhou a wyspą Hajnan, łączy Morze Południowochińskie z Zatoką Tonkińską. Ma długość ponad 90 km i szerokość od 18,5 km do ok. 50 km. Głębokość maksymalna wynosi 108 m. Głównym portem nad cieśniną jest Haikou.

</doc>
<doc id="2673828" url="https://pl.wikipedia.org/wiki?curid=2673828" title="Qiongzhou Haixia">
Qiongzhou Haixia



</doc>
<doc id="2673830" url="https://pl.wikipedia.org/wiki?curid=2673830" title="Keith Gardner">
Keith Gardner

Keith Alvin Saint Hope Gardner (ur. 6 września 1929 w Kingston, zm. 25 maja 2012 w Livingston) – jamajski lekkoatleta, płotkarz i sprinter, brązowy medalista olimpijski z Rzymu w barwach Federacji Indii Zachodnich.
Pierwsze sukcesy międzynarodowe odniósł na igrzyskach Ameryki Środkowej i Karaibów w 1954 w Meksyku, gdzie startował jako reprezentant Jamajki. Zwyciężył na nich w sztafecie 4 × 100 metrów i sztafecie 4 × 400 metrów, zdobył srebrny medal w biegu na 110 metrów przez płotki i brązowy medal w skoku w dal. Zwyciężył w biegu na 120 jardów przez płotki, a także zajął 6. miejsca w sztafetach 4 × 110 jardów i 4 × 440 jardów oraz 9. miejsce w skoku w dal na igrzyskach Imperium Brytyjskiego i Wspólnoty Brytyjskiej w 1954 w Vancouver. Zdobył srebrne medale w biegu na 110 metrów przez płotki (za Jackiem Davisem ze Stanów Zjednoczonych) i w sztafecie 4 × 400 metrów,a także zajął 4. miejsce w biegu na 100 metrów na igrzyskach panamerykańskich w 1955 w mieście Meksyk. Na igrzyskach olimpijskich w 1956 w Melbourne startował z kontuzją. Odpadł w eliminacjach biegów na 100 metrów i na 110 metrów przez płotki, a sztafeta 4 × 400 metrów z jego udziałem została zdyskwalifikowana w finale.
Zwyciężył w biegach na 100 jardów i na 120 jardów przez płotki, zdobył srebrny medal w biegu na 220 jardów (za Tomem Robinsonem z Bahamów) i brązowy medal w sztafecie 4 × 440 jardów na igrzyskach Imperium Brytyjskiego i Wspólnoty Brytyjskiej w 1958 w Cardiff.
Na igrzyskach olimpijskich w 1960 w Rzymie startował w reprezentacji Federacji Indii Zachodnich. Zdobył brązowy medal w sztafecie 4 × 400 metrów (która biegła w składzie: Malcolm Spence, James Wedderburn, Gardner i George Kerr) oraz zajął 5. miejsce w finale biegu na 110 metrów przez płotki.
Gardner był czterokrotnym rekordzistą Jamajki w biegu na 110 metrów przez płotki do czasu 13,8 s, uzyskanego 28 sierpnia 1958 w Göteborgu i jednokrotnym w sztafecie 4 × 100 metrów z wynikiem 40,9 s, osiągniętym 12 marca 1954 w Meksyku. Trzykrotnie wyrównywał rekord Jamajki w biegu na 100 metrów czasem 10,3 s (pierwszy raz 26 czerwca 1958 w Tranås.
Po zakończeniu kariery był m.in. przewodniczącym Olympics Association of Jamaica

</doc>
<doc id="2673834" url="https://pl.wikipedia.org/wiki?curid=2673834" title="Cryptocaris">
Cryptocaris

Cryptocaris – rodzaj wymarłych łopatonogów z rodziny Tesnusocarididae, jedynym gatunkiem zaliczanym do "Cryptocaris" jest "Cryptocaris hootchi". Rodzaj został po raz pierwszy opisany przez Fredericka R. Schrama w 1974 roku.

</doc>
<doc id="2673849" url="https://pl.wikipedia.org/wiki?curid=2673849" title="Mejszty">
Mejszty



</doc>
<doc id="2673868" url="https://pl.wikipedia.org/wiki?curid=2673868" title="Tychy Grota-Roweckiego">
Tychy Grota-Roweckiego

Tychy Grota–Roweckiego – przystanek kolejowy Szybkiej Kolei Regionalnej w Śródmieściu Tychów pod wiaduktem w ciągu ulicy generała Stefana Grota-Roweckiego. Przystanek powstał w 2012 roku w ramach rozbudowy Szybkiej Kolei Regionalnej.
W roku 2021 stacja obsługiwała 20–49 pasażerów na dobę.
Historia.
15 lutego 2011 PKM Tychy podpisało umowę z Przedsiębiorstwem Robót Komunikacyjnych na budowę przystanków Tychy Lodowisko, Tychy Aleja Bielska i Tychy Grota-Roweckiego oraz modernizację przystanku Tychy Zachodnie. Pierwotnie zakładano zamiast budowy tego obiektu przebudowę stacji Tychy Miasto, ale zdecydowano się na budowę nowego przystanku jako rozwiązanie tańsze.
Wszystkie te przystanki zostały otwarte 1 września 2012. Tego samego dnia Przewozy Regionalne wydłużyły do Tych Lodowiska relacje swoich pociągów kończących dotychczas bieg w Tychach Mieście. 9 grudnia 2012 obsługa przystanku, podobnie jak i całej SKR, została przejęta przez Koleje Śląskie.
Linie kolejowe.
Przystanek znajduje się przy dwutorowej linii kolejowej nr 179 Tychy – Mysłowice Kosztowy. Dwa jednokrawędziowe perony o długości 200 m znajdują się po zewnętrznych stronach torów.
Infrastruktura.
Przystanek jest wyposażony w automaty biletowe, dynamiczną informację pasażerską, megafony, monitoring, oświetlenie, wiaty i słupki alarmowo-rozmówne.
Ruch pociągów.
Tychy Grota-Roweckiego to przystanek Szybkiej Kolei Regionalnej (linia S4 Kolei Śląskich Sosnowiec Główny – Tychy Lodowisko). Na linii obowiązuje takt godzinny. Część kursów kończy/rozpoczyna bieg w Katowicach.
Komunikacja z przystankiem.
W pobliżu przystanku kolejowego "Tychy Grota-Roweckiego" znajduje się przystanek autobusowo-trolejbusowy "Tychy Gen Grota-Roweckiego" obsługiwany przez ZTM. Przystanek sąsiaduje z osiedlami C i D („Celina” i „Dorota”) od północy i M i N („Magdalena” i „Natalia”) od południa.

</doc>
<doc id="2673870" url="https://pl.wikipedia.org/wiki?curid=2673870" title="Czy Pani mieszka sama">
Czy Pani mieszka sama



</doc>
<doc id="2673878" url="https://pl.wikipedia.org/wiki?curid=2673878" title="Sofia Assefa">
Sofia Assefa

Sofia Assefa (ur. 14 listopada 1987 w Addis Abebie) – etiopska lekkoatletka specjalizująca się w biegu na 3000 metrów z przeszkodami.
W 2008 zajęła czwarte miejsce podczas mistrzostw Afryki oraz odpadła w półfinale igrzysk olimpijskich w Pekinie. Finalistka mistrzostw świata z Berlina (2009). W 2010 została wicemistrzynią Afryki, a następnie reprezentowała Afrykę podczas pucharu interkontynentalnego. Szósta biegaczka mistrzostw świata z Daegu (2011). Srebrna medalistka igrzysk olimpijskich w Londynie (2012) oraz mistrzostw świata w Moskwie (2013). W 2014 zdobyła swój drugi srebrny medal mistrzostw Afryki, a rok później była czwarta na światowym czempionacie w Pekinie. Piąta zawodniczka igrzysk olimpijskich w Rio de Janeiro (2016).
Rekord życiowy: 9:07,06 (11 czerwca 2017, Hengelo) – rezultat ten jest aktualnym rekordem Etiopii.

</doc>
<doc id="2673880" url="https://pl.wikipedia.org/wiki?curid=2673880" title="Zjednoczona Republika Arabska na Letnich Igrzyskach Olimpijskich 1960">
Zjednoczona Republika Arabska na Letnich Igrzyskach Olimpijskich 1960

Reprezentacja Zjednoczonej Republiki Arabskiej pierwszy i jedyny raz na letnich igrzyskach olimpijskich wystąpiła w Rzymie w 1960 roku. W skład ówczesnej reprezentacji weszli sportowcy z Syrii, oraz Egiptu.
W skład reprezentacji weszło w sumie 74 sportowców w dwunastu dyscyplinach sportu. Reprezentacja ze srebrnym i brązowym medalamem zajęła 30. miejsce w klasyfikacji medalowej.

</doc>
<doc id="2673883" url="https://pl.wikipedia.org/wiki?curid=2673883" title="Tychy Aleja Bielska">
Tychy Aleja Bielska

Tychy Aleja Bielska – przystanek kolejowy Szybkiej Kolei Regionalnej w Śródmieściu Tychów pod wiaduktem w ciągu alei Bielskiej. Przystanek powstał w 2012 roku w ramach rozbudowy Szybkiej Kolei Regionalnej.
W roku 2021 przystanek obsługiwał 150–199 pasażerów na dobę.
Historia.
15 lutego 2011 PKM Tychy podpisało umowę z Przedsiębiorstwem Robót Komunikacyjnych na budowę przystanków Tychy Lodowisko, Tychy Aleja Bielska i Tychy Grota-Roweckiego oraz modernizację przystanku Tychy Zachodnie.
Wszystkie te przystanki zostały otwarte 1 września 2012. Tego samego dnia Przewozy Regionalne wydłużyły do Tych Lodowiska relacje swoich pociągów kończących dotychczas bieg w Tychach Mieście. 9 grudnia 2012 obsługa przystanku, podobnie jak i całej SKR, została przejęta przez Koleje Śląskie.
Linie kolejowe.
Przystanek znajduje się przy dwutorowej linii kolejowej nr 179 Tychy – Mysłowice Kosztowy. Dwa jednokrawędziowe perony o długości 200 m znajdują się po zewnętrznych stronach torów.
Infrastruktura.
Przystanek jest wyposażony w automaty biletowe, dynamiczną informację pasażerską, megafony, monitoring, oświetlenie, wiaty i słupki alarmowo-rozmówne.
Ruch pociągów.
Tychy Aleja Bielska to przystanek Szybkiej Kolei Regionalnej (linia S4 Kolei Śląskich Sosnowiec Główny – Tychy Lodowisko). Na linii obowiązuje takt godzinny. Część kursów kończy/rozpoczyna bieg w Katowicach.
Komunikacja z przystankiem.
W pobliżu przystanku kolejowego "Tychy Bielska" znajdują się przystanki autobusowe "Tychy Bielska Szpital" i "Tychy Bielska Wiadukt" obsługiwane przez ZTM.

</doc>
<doc id="2673895" url="https://pl.wikipedia.org/wiki?curid=2673895" title="Jan Stefańczak">
Jan Stefańczak

Jan Stefańczak (ur. 8 maja 1918 w Warszawie, zm. 11 marca 1990 tamże) – oficer aparatu bezpieczeństwa PRL i Milicji Obywatelskiej.
Życiorys.
Syn Jana i Adeli. Przed wojną uczęszczał do szkoły handlowej i działał w KZMP. 1 grudnia 1944 został kierownikiem Sekcji 7 PUBP w Ostrowi Mazowieckiej, a od czerwca 1945 szefem tego urzędu. Od 31 maja 1946 był zastępcą naczelnika, a od 1 listopada 1946 naczelnikiem Wydziału IV WUBP w Warszawie. W kwietniu 1948 został przeniesiony do centrali MBP jako zastępca naczelnika, następnie naczelnik Wydziału VIII Departamentu IV MBP. Od 12 listopada 1952 do 1 września 1956 był zastępcą szefa WUBP/WUdsBP w Katowicach/Stalinogrodzie. W latach 1955–1956 był słuchaczem Kursu Specjalnego KdsBP, po jego ukończeniu został wicedyrektorem Departamentu V tego Komitetu (1956-1957). Od początku 1957 był zastępcą komendanta wojewódzkiego Milicji Obywatelskiej ds. SB w Warszawie, a od 1 lutego 1958 zajmował analogiczne stanowisko w Gdańsku. Służbę zakończył w 1963.

</doc>
<doc id="2673896" url="https://pl.wikipedia.org/wiki?curid=2673896" title="Gergő Lovrencsics">
Gergő Lovrencsics

Gergő Lovrencsics (wym. ; ur. 1 września 1988 w Szolnoku) – węgierski piłkarz występujący na pozycji pomocnika w chorwackim klubie Hajduk Split oraz w reprezentacji Węgier.
Kariera klubowa.
Dorosłą karierę Lovrencsics zaczynał w drugoligowym klubie Budafoki Lombard LC w 2006 roku. W zespole tym zadebiutował 19 sierpnia w zremisowanym meczu przeciwko Baktalórántháza VSE. W sezonie 2006/2007 rozegrał 22 mecze i strzelił 4 gole. Na koniec rozgrywek jego zespół spadł jednak do trzeciej ligi. W lutym 2008 roku przeszedł na zasadzie wolnego transferu do Pécsi MFC. W 2009 roku zagrał w przegranym 1:3 finale pucharu ligi z FC Fehérvár. Zimą 2011 roku przeszedł do Lombard Pápa Termál FC.
20 czerwca 2012 roku został wypożyczony na rok do Lecha Poznań, który zastrzegł sobie prawo pierwokupu. W nowej drużynie zadebiutował w wygranym meczu pierwszej rundy eliminacyjnej do rozgrywek ligi europejskiej z kazachskim Żetysu Tałdykorgan, w którym zdobył gola i asystę. W swoim pierwszym spotkaniu w Ekstraklasie z wicemistrzem kraju - Ruchem Chorzów - strzelił bramkę, a także przy dwóch asystował. W maju 2013 roku Lech skorzystał z opcji pierwokupu i na stałe pozyskał zawodnika, podpisując kontrakt do 30 czerwca 2016 roku. w sezonie 2014/2015 pomógł zdobyć tytuł mistrza kraju dla Lecha Poznań. Po wygaśnięciu kontraktu z Lechem Poznań podpisał nowy kontrakt z węgierskim Ferencvárosi TC.
Kariera reprezentacyjna.
W maju 2013 roku otrzymał powołanie do reprezentacji Węgier. Jego grę obserwował m.in. selekcjoner reprezentacji Sándor Egervári, który był obecny na meczu Ekstraklasy Legia Warszawa – Lech Poznań 18 maja 2013 roku. Zadebiutował on w kadrze 6 czerwca 2013 roku w meczu z Kuwejtem, gdzie na boisko wszedł po przerwie.
Statystyki ligowe.
"Stan na 5 grudnia 2015"

</doc>
<doc id="2673897" url="https://pl.wikipedia.org/wiki?curid=2673897" title="Willy Kanis">
Willy Kanis

Willy Kanis (ur. 27 lipca 1984 w Kampen) – holenderska kolarka torowa i BMX, trzykrotna medalistka torowych mistrzostw świata i trzykrotna medalistka świata BMX.
Kariera.
Pierwszy sukces w karierze Willy Kanis osiągnęła w 2005 roku, kiedy zdobyła srebrny medal na mistrzostwach świata BMX w Perth. Na mistrzostwach świata BMX w Paryżu w 2005 roku i rok później, podczas mistrzostw świata BMX w São Paulo Kanis zdobywała złote medale. Od tej pory skupiła się na kolarstwie torowym, swój pierwszy medal zdobywając na mistrzostwach świata w Palma de Mallorca w 2007 roku, gdzie wspólnie z Yvonne Hijgenaar wywalczyła srebrny medal w sprincie drużynowym. Podczas igrzysk olimpijskich w Pekinie w 2008 roku wzięła udział tylko w sprincie indywidualnym, który ukończyła na czwartej pozycji, przegrywając walkę o podium z Chinką Guo Shuang. Ponadto na mistrzostwach świata w Prszukowie w 2009 roku zdobyła brązowe medale w sprincie indywidualnym i keirinie. Startowała także na mistrzostwach świata w Kopenhadze, gdzie najbliżej medalu była w wyścigu na 500 m, w którym była czwarta - w walce o brąz lepsza była Olga Panarina z Białorusi.

</doc>
<doc id="2673909" url="https://pl.wikipedia.org/wiki?curid=2673909" title="Utto z Metten">
Utto z Metten

Utto z Metten (ur. ok. 750 w Mediolanie; zm. 3 października 829 w Metten) – błogosławiony Kościoła katolickiego.
Życiorys.
Informacje o życiu Uttona potwierdza lista członków bractwa z Reichenau.
Był pustelnikiem w lesie nad brzegiem Dunaju. Został mianowany przez Karola Wielkiego pierwszym przeorem klasztoru benedyktynów w Metten. Jego działalność, a także łączność z uczestnikami synodu w Dingolfin i saldzburskim opactwem „Świętego Piotra”. Zmarł w opinii świętości, jak się przyjmuje zgodnie z tradycją, 3 października. Kult Uttona zaaprobował papież Pius X 25 sierpnia 1909 roku, a wspomnienie obchodzone jest w dzienną rocznicę śmierci.

</doc>
<doc id="2673913" url="https://pl.wikipedia.org/wiki?curid=2673913" title="Jaime Alas">
Jaime Alas

Jaime Enrique Alas Morales (ur. 30 lipca 1989 w San Salvador) – salwadorski piłkarz występujący na pozycji lewego pomocnika, od 2015 zawodnik CSD Municipal.
Kariera klubowa.
Pierwszy profesjonalny kontrakt Alas podpisał w wieku 17 lat ze stołecznym klubem San Salvador FC, w której występowali już jego bracia – starszy Dennis i bliźniak Juan Carlos. Niedługo potem wyjechał do Argentyny, gdzie został zawodnikiem akademii juniorskiej zespołu Club Atlético River Plate. Spędził w niej cztery lata, jednak nie zdołał się przebić do pierwszej drużyny i zadebiutować do argentyńskiej Primera División. Latem 2010 powrócił do ojczyzny, zostając zawodnikiem CD Luis Ángel Firpo. W 2012 roku został piłkarzem Rosenborga. Następnie grał w Ballenas Galeana, Irapuato FC i CD FAS. W 2015 przeszedł do CSD Municipal.
Kariera reprezentacyjna.
W 2011 roku Alas został powołany do reprezentacji Salwadoru U-23 na eliminacje do Igrzysk Olimpijskich w Londynie. Był wówczas podstawowym graczem kadry narodowej, rozegrał sześć spotkań i w zremisowanej 3:3 konfrontacji grupowej z USA wpisał się na listę strzelców. Jego drużyna odpadła w półfinale, nie kwalifikując się na igrzyska.
W seniorskiej reprezentacji Salwadoru Alas zadebiutował 8 października 2010 w przegranym 0:1 meczu towarzyskim z Panamą. Premierowego gola w kadrze narodowej strzelił 14 stycznia 2011 w wygranej 2:0 konfrontacji z Nikaraguą w ramach rozgrywek Copa Centroamericana, gdzie jego drużyna zajęła czwarte miejsce. W tym samym roku znalazł się w składzie na Złoty Puchar CONCACAF, podczas którego wystąpił w trzech spotkaniach, natomiast Salwadorczycy odpadli w ćwierćfinale.

</doc>
<doc id="2673935" url="https://pl.wikipedia.org/wiki?curid=2673935" title="Rynek w Łucku">
Rynek w Łucku

Rynek w Łucku – jeden z najstarszych i historycznie najważniejszych punktów Łucka. Plac zaistniał w epoce późnego średniowiecza, rozkwitł po nadaniu miastu prawa magdeburskiego. Był to główny plac miejski, społeczno-polityczne centrum miasta, miejsce zebrań i usytuowanie urzędów. 
Tu odbywał się handel z wieloma miastami Europy i Wschodu. Wokół Rynku skupiały się najbogatsze dzielnice miasta. Plac wielokrotnie nawiedzały pożary. W XVIII wieku sytuacja uległa zmianie. Spłonął ratusz i rynek zaczął rozbudowywać się; plac tracił swoje znaczenie jako centrum miasta z prawem magdeburskim. Przed II wojną światową na rynku odbywały się targi, z czasem stracił na znaczeniu jako centrum ekonomiczne miasta. Obecnie plac został odrestaurowany.
Historia.
Początki.
Na podstawie badań geologicznych wiadomo, że przed okresem zasiedlenia środkowe wzgórze łuckiego przedmieścia było usytuowane niewiele ponad poziomem wody w rzece Styr, co powodowało podtopienia. Od X wieku nie notuje się podmyć w tej części miasta, co spowodowało osiedlenie ludności, wzrost tej tendencji ma miejsce do końca X wieku. Od XII wieku na wzgórzu rynkowym rozwija się handel, w którym biorą udział miejscowi kupcy oraz przyjezdni handlarze podróżujący przez Wołyń handlowym szlakiem Wschód-Zachód. 
W XIII wieku Łuck zaczął odgrywać istotne znaczenie w wymiarze politycznym, wówczas zacieśniły się stosunki z innymi miastami Środkowej Europy. W tym okresie powstały dzielnice koncentrujące się wokół świątyń. W 1432 roku król Władysław II Jagiełło nadał miastu prawo magdeburskie.
Rozwój ekonomiczny i polityczne.
Magistrat.
Prawo magdeburskie w Łucku pozwoliło umocnić tendencje wynikające z poprzednich stuleci. Zaszły istotne zmiany społeczne, powstała nowa warstwa – mieszczanie. Przeważnie byli to kupcy i rzemieślnicy. Ich domostwa koncentrowały się za zachodnią ścianą Okólnego Zamku. Przedstawiciele uprzywilejowanych stanów stracili prawo do osiedlania się w mieście. Duchowieństwo, urzędnicy, książęta i magnaci zazwyczaj mieszkali na terenie zamku, choć niektórzy z nich zabiegali o wyjątkowe pozwolenia na osiedlenie w mieście. 
Dzięki wprowadzeniu prawa magdeburskiego uregulowano przywileje i obowiązki mieszczan. Wydarzenia związane z tym procesem rozgrywały się głównie na Rynku, gdzie usytuowano specjalną placówkę odpowiedzialną za egzekwowanie nowego prawa miejskiego. Rynek stał się politycznym i ekonomicznym centrum miasta. Mieszkańcy Łucka powołali do życia nowy urząd – magistrat, składający się z dwóch izb: wyższej – sądu ławniczego z wójtem na czele i niższej, której przewodził burmistrz. W tym okresie ustanowiono też jednostki miary w handlu towarami. Rynek był także miejscem wydarzeń o charakterze obywatelsko-politycznym. Na placu wygłaszano królewskie i magistrackie obwieszczenia, przeprowadzano egzekucje, było to miejsce zebrań ludowych. W ratuszu zasiadał specjalny sąd rozpatrujący konflikty z przyjezdnymi kupcami.
Pieniądze.
Miasto otrzymało prawo zorganizowania dwutygodniowych jarmarków, które odbywały się trzy razy do roku. Na przełomie XIV—XV wieku na Rynku wykorzystywano różne monety, odz: grzywny typu kijowskiego i nowogrodzkiego, monety Złotej Ordy i tzw. sumy, praskie grosze, litewskie denary, monety polskie. Łuck miał swoją mennicę, w której w latach 1385—1388, za czasów księcia Witolda, bito monety Wielkiego Księstwa Litewskiego z kolumną na rewersie. 
Stosunki handlowe.
Miasto utrzymywało stosunki handlowe z Ligą Hanzatycką. W 1341 roku mieszkańcy Torunia uzyskali prawo handlu w mieście, co uprawniało ich do wwożenia do Łucka towarów Rejestru celnego w Toruniu. W 1374 roku toruński radca T. von der Linde wysłał do Łucka partię tkanin flamandzkich. Jeden z toruńskich kupców, krewny Mikołaja Kopernika po kądzieli z rodziny Watzenrode, odwiedził Łuck i zmarł nagle w nieznanych okolicznościach. 
Wśród pozostałości średniowiecznych trafiają się przykłady «wyrobów z kamienia reńskiego» - rzadkie w Europie Wschodniej. 
Oprócz handlu z Hanzą Łuck utrzymywał stosunki ekonomiczne z innymi miastami i państwami w Europie. Z Francji przywożono tkaniny wełniane i jedwabie, wino, cukier, złoto, biżuterię, śledzie, wyroby apteczne. Z Węgier napływało wino, miedź, noże; z Czech - sukno. Z Łucka na zachód eksportowano miód, wosk, ryby, chleb, bydło, skóry, smołę, dziegieć itp. Przez kilkaset lat Łuck był centrum wyrobu chleba na Wołyniu. Kwitła współpraca z takimi miastami jak Lublin, Lwów, Kraków, Kamieniec Podolski.
XIX i XX wiek.
W 1795 roku Wołyń znalazł się w granicach Imperium Rosyjskiego. Prawo magdeburskie przestało obowiązywać. W latach trzydziestych XX wieku na Rynku odbywały się targi. Był tam szereg straganów umieszczonych na stałe. W czasie II wojny światowej Rynek został włączony do jednego z trzech gett żydowskich. Na przełomie lat pięćdziesiątych i sześćdziesiątych XX wieku w miejscu dawnego ratusza wybudowano dworzec autobusowy. Na środku placu umieszczono fontannę z kamiennymi łabędziami. Dziś Plac Rynkowy należy do zabytkowej części miasta - jest zamknięty dla handlu, władze miejskie przeniesiono do innej dzielnicy, nie odbywają się tu żadne imprezy masowe. Obok Placu Zamkowego jest to drugi plac objęty opieką konserwatora zabytków. Przeważa zabudowa mieszkalna. Są tu kamienice z podziemiami z XVI—XVII wieku.

</doc>
<doc id="2673942" url="https://pl.wikipedia.org/wiki?curid=2673942" title="Inteligentny system pomiarowy">
Inteligentny system pomiarowy

Inteligentny system pomiarowy (ang. "Smart Metering" – SM) – system elektroniczny, za pomocą którego można zmierzyć zużycie energii, uzyskując więcej informacji niż w przypadku konwencjonalnego licznika, a także przesyłać i otrzymywać dane przy wykorzystaniu łączności elektronicznej.
Systemy te obejmują inteligentne liczniki energii elektrycznej odbiorców energii, infrastrukturę telekomunikacyjną, centralną bazę danych oraz system zarządzający. Inteligentne systemy pomiarowe są częścią inteligentnej sieci elektroenergetycznej i nie powinny być rozpatrywane w oderwaniu od niej.
Inteligentne systemy pomiarowe umożliwiają dwukierunkową komunikację, w czasie rzeczywistym, systemów informatycznych z elektronicznymi licznikami energii elektrycznej. Ponadto mogą automatyzować cały proces rozliczania odbiorców energii, od pozyskania danych pomiarowych poprzez ich przetwarzanie i agregację, aż do wystawienia faktur.
Częściami takiego systemu są:

</doc>
<doc id="2673950" url="https://pl.wikipedia.org/wiki?curid=2673950" title="Elżbieta z Reute">
Elżbieta z Reute

Elżbieta z Reute zwana Dobrą, niem "Gute Beth" (ur. 25 listopada 1386 w Bad Waldsee, zm. 25 listopada 1420 w Reute) – niemiecka błogosławiona Kościoła katolickiego.
Była córką tkaczy Hansa i Anny Achler. Szczególnie opiekowała się biednymi. Była mistyczką, a także została obdarzona stygmatami. Zmarła w dniu 34. urodzin w opinii świętości.
Jej kult zaaprobował papież Klemens XIII w 1766 roku.
Wspomnienie liturgiczne bł. Elżbiety obchodzone jest w dies natalis (25 listopada).

</doc>
<doc id="2674020" url="https://pl.wikipedia.org/wiki?curid=2674020" title="Linia kolejowa Świnoujście Port – Świnoujście Główne">
Linia kolejowa Świnoujście Port – Świnoujście Główne

Linia kolejowa Świnoujście Port – Świnoujście Główne – rozebrana normalnotorowa linia kolejowa łącząca przystanek Świnoujście Port ze stacją Świnoujście Główne. Na linii istniała przeprawa promowa.
Historia.
Linia została otwarta 1 czerwca 1901 roku. Na całej swojej długości była jednotorowa, a rozstaw szyn wynosił 1435 mm. Została zlikwidowana w 1945 roku.

</doc>
<doc id="2674027" url="https://pl.wikipedia.org/wiki?curid=2674027" title="Bernard II Badeński">
Bernard II Badeński

Bernard II Badeński (ur. w 1428 w Baden-Baden; zm. 15 lipca 1458 w Moncalieri) – Błogosławiony Kościoła katolickiego, margrabia Badenii.
Życiorys.
Był drugim synem margrabiego Jakuba I z Badenii i jego żony Katarzyny z Lotaryngii. W 1458 udał się do Genui, gdzie trwała epidemia zarazy. Wkrótce potem zachorował i zmarł 15 lipca tego samego roku.
Beatyfikacja i kanonizacja.
Papież Klemens XIV w 1769 roku beatyfikował Bernarda przez zatwierdzenie jego kultu. W 2008 Kongregacja Spraw Kanonizacyjnych zezwoliła na rozpoczęcie procesu kanonizacyjnego w archidiecezji fryburskiej. Etap diecezjalny tego procesu zakończył się w 2012.
8 listopada 2017 papież Franciszek zatwierdził dekret o heroiczności jego cnót.

</doc>
<doc id="2674030" url="https://pl.wikipedia.org/wiki?curid=2674030" title="Balmaz Kamilla Gyógyfürdő">
Balmaz Kamilla Gyógyfürdő

Balmaz Kamilla Gyógyfürdő – węgierski klub piłkarski z siedzibą w Balmazújváros, założony w 2011 roku. W sezonie 2016/17 klub wywalczył historyczny awans do Nemzeti Bajnokság I. Rozgrywa swoje mecze na stadionie Városi Sportpálya o pojemności 2000 miejsc. W dniu 29 sierpnia 2019 klub został wykluczony z rozgrywek Nemzeti Bajnokság III.
Skład.
"Stan na 20 sierpnia 2019".

</doc>
<doc id="2674034" url="https://pl.wikipedia.org/wiki?curid=2674034" title="Linia kolejowa Świnoujście Główne – Świnoujście Port (Uznam)">
Linia kolejowa Świnoujście Główne – Świnoujście Port (Uznam)

Linia kolejowa Świnoujście Główne – Świnoujście Port (Uznam) – rozebrana normalnotorowa linia kolejowa łącząca stację Świnoujście Główne ze stacją Świnoujście Port (Uznam).
Historia.
Linia posiadała charakter towarowy. Na całej swojej długości była jednotorowa, posiadała rozstaw szyn wynoszący 1435 mm. W 1947 roku linia została fizycznie zlikwidowana.

</doc>
<doc id="2674048" url="https://pl.wikipedia.org/wiki?curid=2674048" title="Wyspa.fm">
Wyspa.fm

Wyspa.fm – polski portal internetowy poświęcony muzyce, utworzony w styczniu 2010 roku.
Wyspa.fm to przede wszystkim serwis informacyjny, zawierający aktualności, dotyczące sceny muzycznej. Dodatkowo portal oferuje rozbudowane relacje fotograficzne z imprez muzycznych, recenzje płyt oraz zapowiedzi zbliżających się koncertów.
Wydawcą portalu Wyspa.fm jest Agencja Wyspa.fm, która od stycznia 2012 prowadzi również Muzyczną Agencję Informacyjną Wyspa.fm News, oferującą aktualności ze świata muzyki i inne materiały. Oferta agencji Wyspa.fm News skierowana jest przede wszystkim do mediów.
Założycielem portalu był Tomasz Dziedzic. Następnie właścicielem i redaktorem naczelnym został Przemysław Kokot.

</doc>
<doc id="2674057" url="https://pl.wikipedia.org/wiki?curid=2674057" title="Cochise (zespół muzyczny)">
Cochise (zespół muzyczny)

Cochise – polska grupa wykonująca szeroko pojętą muzykę rockową - będącą oryginalnym połączeniem rocka, grunge’u i metalu. Powstała w 2004 roku w Białymstoku.
Skład utworzyli wokalista i autor tekstów Paweł Małaszyński, perkusista Dariusz Korzeniewski oraz gitarzysta Wojciech Napora i basista Radosław Jasiński, obaj związani z zespołem Hellraizer. Na początku 2005 roku ukazało się debiutanckie demo formacji zatytułowane "9". Także w 2005 roku zespół wystąpił na przeglądzie rockowym Rockfest 2005 w Białymstoku, którego został laureatem.
Od tego czasu zespół zagrał ponad czterysta świetnie przyjętych klubowych i plenerowych koncertów oraz nagrał trzy kolejne płyty "Back to Beginning" wydaną przez wytwórnie Mystic oraz "118" i "The Sun also rises for unicorns" wydaną przez MetalMind. Obecnie zespół kończy prace nad swoim piątym albumem "Swans and Lions", który ukaże się w lutym 2018 roku również pod skrzydłami MetalMind.
Wśród najciekawszych wydarzeń koncertowych, w których uczestniczył Cochise można wymienić udział w Przystanku Woodstock (duża scena), Seven Festival, Świebodzice Rock Festival, Cieszanów Rock Festiwal czy Impact Festival, z legendarną formacją Black Sabbath w roli headlinera. 
W 2008 roku skład opuścił perkusista Darek Korzeniewski, którego zastąpił Cezary Mielko, członek zespołu Bright Ophidia. W nowym składzie formacja zarejestrowała debiutancki album pt. "Still Alive". Wydawnictwo ukazało się 10 lutego 2010 roku nakładem CochiseRock. 11 października tego samego roku materiał ukazał się ponownie nakładem wytwórni Pink Crow Records. W międzyczasie muzycy zarejestrowali także interpretację utworu „Lick the Blood off My Hands” z repertuaru zespołu Danzig. Kompozycja ukazała się na kompilacji "Tribute to Danzig – Dark Side of the Blues" (2010). W marcu 2017 ze składu grupy odszedł Cezary Mielko, aby skupić się na działalności w zespole Bright Ophidia, zaś jego miejsce zajął Adam Galewski.

</doc>
<doc id="2674099" url="https://pl.wikipedia.org/wiki?curid=2674099" title="Wojciech Kriegseisen">
Wojciech Kriegseisen

Wojciech Stanisław Kriegseisen (ur. 8 maja 1955 w Słupsku) – polski historyk, profesor nauk humanistycznych. Jest profesorem nadzwyczajnym w Wydziale Historycznym Uniwersytetu Warszawskiego oraz dyrektorem Instytutu Historii im. Tadeusza Manteuffla Polskiej Akademii Nauk. Specjalizuje się w historii nowożytnej.
Życiorys.
W 1978 ukończył studia historyczne na Wydziale Historycznym Uniwersytetu Warszawskiego. W 1985 uzyskał stopień doktora nauk humanistycznych. Habilitował się w 1997 w zakresie historii, specjalność: historia nowożytna Polski. W 2012 otrzymał tytuł naukowy profesora nauk humanistycznych.
Pełni funkcję dyrektora Instytutu Historii im. Tadeusza Manteuffla PAN. Pracuje też w Instytucie Historycznym UW (od 1999) jako profesor nadzwyczajny. Został członkiem Komitetu Nauk Historycznych PAN (również w kadencji 2020–2023) oraz członkiem korespondentem Wydziału II Nauk Historycznych, Społecznych i Filozoficznych Towarzystwa Naukowego Warszawskiego.
Pod jego kierunkiem w 2007 stopień naukowy doktora uzyskał Maciej Ptaszyński.
Redaktor naczelny rocznika Odrodzenie i Reformacja w Polsce. W latach 2000–2010 był redaktorem naczelnym Kwartalnika Historycznego.

</doc>
<doc id="2674128" url="https://pl.wikipedia.org/wiki?curid=2674128" title="Takeshi Kitajima">
Takeshi Kitajima

 – japoński siatkarz, reprezentant kraju.
W reprezentacji gra na pozycji środkowego blokującego. Mierzy 195 cm, waży 85 kg. Jego zasięg z wyskoku do ataku to 346 cm, a z wyskoku do bloku 330 cm. Aktualnie występuje w klubie Sakai Blazers.
Linki zewnętrzne.
Profil siatkarza na oficjalnej stronie FIVB (English)

</doc>
<doc id="2674131" url="https://pl.wikipedia.org/wiki?curid=2674131" title="Varsovie">
Varsovie



</doc>
<doc id="2674155" url="https://pl.wikipedia.org/wiki?curid=2674155" title="Ricardo Balaca">
Ricardo Balaca

Ricardo Balaca y Orejas-Canseco − hiszpański malarz batalista tworzący w XIX wieku.
Był synem José Balaca y Carrión i bratem Eduardo Balaca, również malarzy. Urodził się w Lizbonie, gdzie jego ojciec przebywał na emigracji z powodów politycznych. Rozpoczął naukę w pracowni ojca, później studiował na Królewskiej Akademii Sztuk Pięknych św. Ferdynanda w Madrycie, gdzie był uczniem Federico de Madrazo. Bardzo wcześnie przejawiał talent artystyczny; już w 1858 mając zaledwie 13 lat, wziął udział w Krajowej Wystawie Sztuk Pięknych w Madrycie, zdobywając wyróżnienie "cum laude". Ożenił się z Teresą Vergara Dominguez, z którą miał troje dzieci. Zmarł przedwcześnie mając 36 lat.
Specjalizował się w malarstwie batalistycznym, gatunku typowym dla XVIII wieku, który powrócił w epoce romantyzmu w XIX wieku. Malował sceny inspirowane hiszpańskim średniowieczem oraz współczesnymi mu wydarzeniami. W czasie III wojny karlistowskiej (1872-1876) został mianowany korespondentem wojennym i namalował liczne sceny walk. Znany obraz przedstawiający panoramicznie bitwę pod Almansą (1862) znajduje się w siedzibie parlamentu w Madrycie. Wykonał też cykl kilkuset ilustracji do powieści Don Kichot dla wydawnictwa Montaner y Simón.

</doc>
<doc id="2674162" url="https://pl.wikipedia.org/wiki?curid=2674162" title="Jan Lewandowski (senator)">
Jan Lewandowski (senator)

Jan Lewandowski, ps. „Jeleń” (ur. 24 listopada 1885 w Sąchocinie, zm. 2 marca 1960 w Warszawie) – polski przedsiębiorca, działacz niepodległościowy i społeczny, polityk, senator II RP, pułkownik Wojska Polskiego, pierwszy komendant Oficerskiej Szkoły Czołgów w Chełmie (1944–1945).
Życiorys.
Urodził się w rodzinie Jana, sędziego pokoju, i Michaliny z domu Fitzner. W 1904 ukończył Szkołę Handlową Zgromadzenia Kupców w Warszawie. Od 1905 roku był członkiem Narodowego Związku Robotniczego. Od 1906 roku był buchalterem w składzie win Lesisza w Warszawie. Za działalność w zarządzie dzielnicowym tego związku został w 1907 roku aresztowany przez Ochranę i uwięziony na Cytadeli Warszawskiej. Po kilku miesiącach został zwolniony i wyjechał do Krakowa, gdzie pracował jako kelner. W tym czasie został zaocznie skazany przez władze carskie w Warszawie na katorgę i dożywotnie zesłanie na Syberię. W 1908 roku został głównym księgowym w księgarni A. Altenberga we Lwowie. Od 1909 roku był we Lwowie członkiem Związku Walki Czynnej, „Sokoła” (gdzie został powołany do kręgu instruktorów Drużyn Polowych, od 1912 roku był członkiem zarządu oddziału konnego w Zamarstynowie), Polskich Drużyn Strzeleckich, „Kuźnicy” i „Zarzewia”. 
W czasie I wojny światowej walczył od sierpnia 1914 roku w 1 pułku ułanów Legionów Polskich. W 1915 roku był ranny w czasie bitwy pod Stobychwą. Po kryzysie przysięgowym w 1917 roku został internowany w Beniaminowie. Po zwolnieniu z obozu internowania we wrześniu 1918 roku kierował spółdzielnią rolniczo-handlową w Jędrzejowie. W październiku 1918 roku został wybrany na komendanta Milicji Obywatelskiej powiatu jędrzejowskiego. Był członkiem POW, uczestniczył w akcji rozbrajania wojsk okupacyjnych.
W grudniu 1918 roku został dowódcą dywizjonu 7 pułku ułanów na froncie ukraińskim w stopniu rotmistrza. W marcu 1919 ukończył z odznaczeniem Szkołę Jazdy w Starej Wsi k. Warszawy. W czasie wojny polsko-bolszewickiej awansował na stanowisko zastępcy dowódcy tego pułku (w stopniu majora). Czasowo dowodził pułkiem odnosząc liczne zwycięstwa na Suwalszczyźnie. 1 czerwca 1921 pełnił służbę w Centralnej Szkole Kawalerii w Grudziądzu, a jego oddziałem macierzystym był nadal 7 puł. W marcu 1922 na własną prośbę został przeniesiony do rezerwy. 8 stycznia 1924 został zatwierdzony w stopniu podpułkownika ze starszeństwem z 1 czerwca 1919 i 22. lokatą w korpusie oficerów rezerwowych kawalerii. Posiadał przydział w rezerwie do macierzystego 7 puł.
W okresie międzywojennym pracował jako członek zarządu Towarzystwa Handlu Herbatą SA (do 1944 roku). Był działaczem Ligi Morskiej i Kolonialnej, członkiem zarządu kilku organizacji gospodarczych, Tymczasowej Rady Miejskiej m.st. Warszawy i członkiem zarządu byłych żołnierzy 1 pułku ułanów w Kielcach. Politycznie był związany z BBWR. W 1935 roku został senatorem IV kadencji (1935–1938) z listy BBWR w m.st. Warszawie. W senacie pracował w komisjach: budżetowej (1937–1938, referent), gospodarczo-skarbowej (sekretarz) i komunikacyjnej (1935–1936). 
W czasie kampanii 1939 roku zgłosił się jako ochotnik do 7 pułku ułanów, od listopada 1939 roku rozpoczął działalność w konspiracji w ZWZ-AK. M.in. pracował (pod pseudonimem „Jeleń”) przy odtwarzaniu 7 pułku ułanów. Jednocześnie cały czas pracował jako członek zarządu Towarzystwa Handlu Herbatą SA. 3 maja 1944 roku został awansowany przez Komendę Główną AK do stopnia pułkownika. 
12 maja 1944 roku został aresztowany przez Gestapo i uwięziony na Pawiaku, skąd został uwolniony 29 lipca 1944 roku. W czasie powstania warszawskiego przebywał na warszawskiej Pradze, po wyzwoleniu której zgłosił się do 1 Armii Wojska Polskiego. Generał Michał Rola-Żymierski mianował go zastępcą dowódcy ds. liniowych 1 Korpusu Pancernego, a następnie pierwszym komendantem Oficerskiej Szkoły Czołgów (w 1945 przemianowanej na Oficerską Szkołę Broni Pancernej). 
Po wojnie pracował m.in. w Spółdzielni Pracy „Syrena” w Warszawie jako starszy likwidator. W 1956 roku przeszedł na emeryturę. Pochowany na Cmentarzu Wojskowym na Powązkach w Warszawie (kwatera GII dod.-2-11).
Ożenił się w 1911 roku z Sabiną Filipowicz, nauczycielką, z którą miał dwie córki.

</doc>
<doc id="2674168" url="https://pl.wikipedia.org/wiki?curid=2674168" title="Zaawansowana infrastruktura pomiarowa">
Zaawansowana infrastruktura pomiarowa

Zaawansowana infrastruktura pomiarowa (ang. "Advanced Metering Infrastructure" - AMI) - to zintegrowany zbiór elementów: inteligentnych liczników energii elektrycznej, modułów i systemów komunikacyjnych, koncentratorów i rejestratorów, umożliwiających dwukierunkową komunikację, za pośrednictwem różnych mediów i różnych technologii, pomiędzy systemem centralnym a wybranymi licznikami. Sieć taka umożliwia gromadzenie danych o zużyciu energii określonych odbiorców, wysyłanie sygnałów sterujących do urządzeń oraz zdalne ich konfigurowanie. 
AMI różni się od tradycyjnych AMR (automatyczny odczyt liczników) tym, że:

</doc>
<doc id="2674169" url="https://pl.wikipedia.org/wiki?curid=2674169" title="Still Alive">
Still Alive

Still Alive – pierwszy album studyjny zespołu Cochise.

</doc>
<doc id="2674183" url="https://pl.wikipedia.org/wiki?curid=2674183" title="Ulica Łesi Ukrainki w Łucku">
Ulica Łesi Ukrainki w Łucku

Ulica Łesi Ukrainki (przed wojną ul. Jagiellońska) – główny deptak w Łucku, ciągnie się od placu o nazwie Brastki Most aż na główny plac Teatralny, liczy 730 m długości. Ulica jest znana jeszcze z czasów średniowiecznych, odgrywała istotną rolę na przedmieściach Łucka. Z miasta prowadziła na północ i wschód. Przy tej ulicy w różnych okresach wybudowano dziesięć świątyń. Pod koniec XVIII wieku ulica zaczęła się intensywnie rozwijać, wzdłuż niej koncentrowały się budynki od północnej strony miasta. W czasach radzieckich zamieniono ją na deptak. Przy ulicy Łesi Ukrainki mieści się wiele zabytków architektury, tu znajduje się centrum handlowe Łucka.
Historia.
Miejsce to było oddzielone od wyspy rzeką Głuszec. W XII wieku książę Mścisław Władimirowicz na Świętej Górze na przedmieściach ufundował klasztor Zaśnięcia Matki Bożej z cerkwią Zaśnięcia Matki Bożej. Od strony wyspy do klasztoru prowadziła droga. Wydarzenie to stało się powodem do rozwoju tego miejsca, droga otrzymała miano Preczystenska. W XIII wieku Wasylko Romanowicz na sąsiednim wzgórzu sfinansował budowę klasztoru oraz cerkwi św. Bazylego.
W czasach litewskich powstał szereg obiektów sakralnych. Od połowy XIV wieku znana jest nazwa – Pomostyczi. W tym rejonie zbudowano bardzo trwałe umocnienia. Rzeźba terenu sprawiała, że Pomostyczi były nie tylko odpowiednim miejscem dla gospodarowania, ale też doskonałym terenem dla umocnień. Dlatego w czasach książęcych od strony północnej usypano jeszcze jeden wał. Najprawdopodobniej właśnie w XV wieku wzdłuż drogi w Pomostyczach powstało większość cerkwi. W XVI wieku w okolicy funkcjonowało osiem świątyń i klasztorów.
W drugiej połowie XIX wieku ulicę poddano restauracji, w tym okresie odnotowuje się jej rozwój. W latach sześćdziesiątych XIX wieku przez Łuck poprowadzono drogę na trasie Kijów-Brześć, miała ona strategiczne znaczenie. Trasa ta prowadziła właśnie omawianą ulicą. Fakt ten wpłynął na jej znaczenie i prestiż. Była to bita droga, otrzymała nową nazwę – Szosowa. Z czasem instytucje miejskie zaczęły przenosić się z wyspy w rejon ulicy Szosowej. Centrum miasta przesunęło się na północ, wzdłuż tej ulicy. W okolicy Paradnego Rynku zbudowano kryty dachem cyrk z licznymi atrakcjami, a w 1870 roku niedaleko klasztoru Trynitarzy powstał pierwszy Park Miejski. Naprzeciw parku stanęły dwa kina – «Modern» i «Renesans».
Istotną rolę odegrał tak zwany styl nietynkowany. Wykorzystywano nietynkowaną cegłę w różnych kolorach i formach z bogatą ornamentyką. Na zwieńczeniach niemal każdego budynku były elementy dekoracyjne – attyki o różnych kształtach. Różnokolorową cegłą oddzielano cokół budynku, stosowano nadproża, gzymsy, ozdobne obramowania, które wypełniały ornamentalne płaskorzeźby z alabastru. We wszystkich niemal budynkach występowały elementy kute: balkony, pojemniki na kwiaty, siatki, daszki, ogrodzenia, balustrady. W 1894 roku z inicjatywy bractwa Podwyższenia Krzyża Pańskiego w Łucku na skraju ulicy wybudowano kapliczkę z kopią Iwerskiej Ikony Matki Bożej. Nieco dalej umieszczono pomnik cara Aleksandra III wykonany z brązu i granitu. W tym czasie wiele wspaniałych budynków przy ulice Szosowej ufundowała rodzina Kronsztejnów. Były tam budynki w stylu włoskiego renesansu oraz domy w stylu pseudorosyjskim. Przykładem stylu rosyjskiego jest budynek Poczty Głównej. Ulica Szosowa stała się swoistym muzeum architektury, w budowlach widać cechy eklektyczne, nowoczesne, stonowane barwy kontrastujące z kolorową nietynkowaną cegłą.
W latach 1920–1939 ulica nosiła nazwę Jagiellońska. Podczas II wojny światowej część zabudowy została zniszczona a nazwy ulicy zmieniana na Stalina. Blisko połowa zabudowy została zbombardowana. Po wojnie zmieniono nazwę na Radziecka. Dawne sklepiki przerodziły się w dzielnicę handlową. Na skutek odbudowy po wojnie charakter ulicy uległ znacznej zmianie. W latach osiemdziesiątych ulicę Radziecką przebudowano, została zamknięta dla ruchu kołowego. Wiele domów poddano renowacji, niemniej prawie żaden budynek reprezentujący styl ceglany, nie został odnowiony. Na początku lat dziewięćdziesiątych patronem ulicy została Łesia Ukrainka.
Dziś.
Dziś ulica Łesi Ukrainki to droga piesza, ciągnąca się od Starego Miasta do głównego placu Teatralnego, jest to jedna z najczęściej odwiedzanych ulic Łucka. Podobnie jak dawniej, tak i dziś mieści się tu wiele budynków użyteczności publicznej. Są restauracje, sklepy, biura, budynki mieszkalne, urzędy państwowe. Wśród nich mieści się Sąd Miejski w Łucku, Obwodowe Kuratorium Oświaty, college medyczny.

</doc>
<doc id="2674194" url="https://pl.wikipedia.org/wiki?curid=2674194" title="Dookoła Kraju Basków">
Dookoła Kraju Basków



</doc>
<doc id="2674199" url="https://pl.wikipedia.org/wiki?curid=2674199" title="Dookoła Kraju Basków 2008">
Dookoła Kraju Basków 2008



</doc>
<doc id="2674202" url="https://pl.wikipedia.org/wiki?curid=2674202" title="Dookoła Kraju Basków 2009">
Dookoła Kraju Basków 2009



</doc>
<doc id="2674207" url="https://pl.wikipedia.org/wiki?curid=2674207" title="Dookoła Kraju Basków 2010">
Dookoła Kraju Basków 2010



</doc>
<doc id="2674212" url="https://pl.wikipedia.org/wiki?curid=2674212" title="Dookoła Kraju Basków 2011">
Dookoła Kraju Basków 2011



</doc>
<doc id="2674222" url="https://pl.wikipedia.org/wiki?curid=2674222" title="Siedem pięści">
Siedem pięści

Siedem pięści (oryg. tytuł Quan jing) – hongkońsko-chiński film akcji z elementami sztuk walki z 1978 roku w reżyserii Lo Wei.
Film zarobił 2 393 000 dolarów hongkońskich w Hongkongu.
Fabuła.
Nieznana osoba wykrada sekrety Klasztoru Szaolin. Yi-Lang (Jackie Chan) odkrywa błękitne duchy w klasztornej bibliotece.
Obsada.
Źródło: Filmweb

</doc>
<doc id="2674223" url="https://pl.wikipedia.org/wiki?curid=2674223" title="Dookoła Kraju Basków 2012">
Dookoła Kraju Basków 2012



</doc>
<doc id="2674233" url="https://pl.wikipedia.org/wiki?curid=2674233" title="Quan jing">
Quan jing



</doc>
<doc id="2674236" url="https://pl.wikipedia.org/wiki?curid=2674236" title="Dookoła Kraju Basków 2007">
Dookoła Kraju Basków 2007



</doc>
<doc id="2674238" url="https://pl.wikipedia.org/wiki?curid=2674238" title="Amel Tuka">
Amel Tuka

Amel Tuka (ur. 9 stycznia 1991 w Zenicy) – bośniacki lekkoatleta startujący w biegach na 400 oraz 800 metrów.
Dotarł do półfinału mistrzostw Europy w biegu na 800 metrów (2012). Złoty medalista mistrzostw krajów bałkańskich z 2012. Brązowy medalista młodzieżowych mistrzostw Europy w Tampere (2013). W 2014 zajął 6. miejsce na mistrzostwach Europy w Zurychu.
W 2015 został brązowym medalistą mistrzostw świata. Rok później zajął 4. miejsce na mistrzostwach Europy oraz osiągnął półfinał igrzysk olimpijskich w Rio de Janeiro. Uczestnik halowych mistrzostw Europy w Belgradzie (2017). W 2019 zdobył srebro mistrzostw świata w Dosze.
Reprezentant kraju w drużynowych mistrzostwach Europy.
Stawał na podium mistrzostw Bośni i Hercegowiny zdobywając m.in. złote medale w biegach na 400 i 800 metrów podczas mistrzostw w 2010 roku, 2012 oraz 2013.
Rekordy życiowe: bieg na 400 metrów – 46,15 (28 czerwca 2019, Nembro); bieg na 400 metrów (hala) – 47,14 (21 lutego 2018, Belgrad); bieg na 800 metrów – 1:42,51 (17 lipca 2015, Monako); bieg na 800 metrów (hala) – 1:45,95 (24 lutego 2021, Madryt). Wszystkie rezultaty są aktualnymi rekordami Bośni i Hercegowiny.

</doc>
<doc id="2674241" url="https://pl.wikipedia.org/wiki?curid=2674241" title="Kazimierz Małecki">
Kazimierz Małecki

Kazimierz Małecki (ur. 2 marca 1952 w Ciechanowie, zm. 22 października 2021 w Warszawie) – polski prawnik i urzędnik państwowy, minister w URM i administracji prezydenckiej, prezes zarządu Krajowej Izby Rozliczeniowej (2007–2016).
Życiorys.
Syn Jana i Zofii. Ukończył studia na Wydziale Prawa i Administracji Uniwersytetu Warszawskiego. Uzyskał uprawnienia radcy prawnego.
Od 1978 był urzędnikiem Kancelarii Sejmu, od 1985 do 1987 pełnił funkcję dyrektora biura prawnego. Następnie obejmował stanowisko podsekretarza stanu w Urzędzie Rady Ministrów, od 1988 będąc jednocześnie sekretarzem Rady Ministrów. 1 grudnia 1989 prezydent Wojciech Jaruzelski powołał go na zastępcę szefa Kancelarii Prezydenta PRL (przekształconej następnie w Kancelarię Prezydenta RP). Odwołany w styczniu 1991, objął następnie funkcję sekretarza stanu w URM w gabinecie Jana Krzysztofa Bieleckiego. Z administracji rządowej odszedł w 1993, przechodząc do sektora bankowego. Był wiceprezesem zarządu Polskiego Banku Inwestycyjnego oraz Powszechnego Banku Kredytowego. W 2002 był kuratorem PKO BP, następnie do 2006 wiceprezesem zarządu tego banku. W 2007 został prezesem zarządu Krajowej Izby Rozliczeniowej, instytucji działającej w formie spółki akcyjnej i pośredniczącej w rozliczeniach między bankami. Pełnił tę funkcję do 2016.
Został pochowany na cmentarzu Powązkowskim w Warszawie.
Odznaczenia.
Odznaczony Krzyżem Oficerskim (2005) i Komandorskim (2012) Orderu Odrodzenia Polski.

</doc>
<doc id="2674257" url="https://pl.wikipedia.org/wiki?curid=2674257" title="Maszyna uniwersalna">
Maszyna uniwersalna

Maszyna uniwersalna (ang. "Universal machine") - pojęcie odnosi się do uogólnionego modelu maszyny wirującej. Pomysł tego podejścia polega na tym, że wiele różnych typów elektrycznych maszyn wirujących ma wspólne cechy, które są reprezentowane za pomocą modeli matematycznych o zbliżonej lub identycznej strukturze. Wykorzystanie tej właściwości pozwala znacznie zredukować objętość bloków programowych przeznaczonych do rozwiązywania odpowiednich równań modeli poszczególnych typów maszyn.

</doc>
<doc id="2674282" url="https://pl.wikipedia.org/wiki?curid=2674282" title="Browar Kmicic">
Browar Kmicic

Browar Kmicic – nieczynny browar w Częstochowie, działający w latach 1840–2004.
Historia.
Browar „Kmicic” w Częstochowie położony jest w centrum miasta, w sąsiedztwie katedry i stacji kolejowej. Browar powstał w 1840 roku, zbudował go niemiecki kolonista Lamprecht. W 1899 r. browar został zakupiony przez warszawskiego przemysłowca Karola Szwede, rozbudowano wówczas słodownię, rampę i antałkownię, a zatrudnienie wzrosło z 10 do 40 robotników. Produkcja wynosiła 20 000 hl rocznie. 25 maja 1920 r. Szwede przekształcił firmę w "Spółkę Akcyjną Browaru w Częstochowie", firma zatrudniała ok. 700 robotników. Około 1930 r. budynki uzupełniono o wieżę ciśnień.
10 września 1939 r. browar przeszedł pod komisaryczny zarząd niemiecki, a w 1945 r. pod zarząd państwowy. Od tego czasu nosił nazwę "Pod Zarządem Państwowym Spółka Akcyjna Browaru dawniej K.Szwede w Częstochowie", następnie "Częstochowskie Zakłady Piwowarskie", a później "Piwowarsko-Słodownicze Przedsiębiorstwo Państwowe w Częstochowie". Od 1950 r. dawna spółka została przekształcona w przedsiębiorstwo państwowe, które w kwietniu 1968 r. zlikwidowano, a zakład włączono w skład Zabrzańskich Zakładów Piwowarskich w Zabrzu. W latach 70. XX wieku na rynek wprowadzono piwo Kmicic, a w latach 90. Bohun. 
Po 1989 r. zabrzańskie przedsiębiorstwo zostało przekształcone w spółkę Skarbu Państwa "Browary Górnośląskie w Zabrzu", od której powołana w lutym 1999 r. firma "Browar Kmicic" wynajęła browar. W kwietniu browar i firma "Browar Kmicic" zostały zakupione przez firmę LCC z Łodzi.
Produkcję wstrzymano z końcem 2004 roku. W następnych latach planowano urządzić w browarze m.in. obiekty o funkcjach handlowo-rozrywkowych, strzeżone osiedle, hotel i centrum konferencyjne, ale sytuacja finansowa właściciela nie pozwoliła na realizację planów, w związku z czym zabytkowe zabudowania popadały w ruinę. W 2020 r. po raz kolejny ogłoszono plany budowy kompleksu mieszkaniowo-handlowego "Stary Browar Plus", obejmującego również hotel i centrum konferencyjne, ale plany te ponownie nie zostały zrealizowane. W lutym 2023 r. Krajowa Administracja Skarbowa w Katowicach ogłosiła licytację komorniczą gruntu pod dawnym browarem.
W 2003 r. wpisano zabudowania browaru do rejestru zabytków. Po zakończeniu produkcji planowano w części zabudowań zorganizować Muzeum Techniki, Przemysłu i Rzemiosła Ziemi Częstochowskiej.
Browarowi poświęcona została monografia "Dzieje Spółki Akcyjnej Browaru w Częstochowie (dawniej K. Szwede)" prof. Dariusza Złotkowskiego.

</doc>
<doc id="2674311" url="https://pl.wikipedia.org/wiki?curid=2674311" title="Przemysław Łuszczewski">
Przemysław Łuszczewski

Przemysław Łuszczewski (ur. 19 marca 1980) – polski koszykarz grający na pozycji niskiego skrzydłowego, po zakończeniu kariery zawodniczej trener koszykarski, obecnie II asystent trenera Polskiego Cukru Pszczółki Startu Lublin oraz trener pierwszoligowej drużyny AZS UMCS Start II Lublin. 
Pełnił funkcję grającego trenera II-ligowego AZS UMCS Lublin. W swojej karierze koszykarskiej wystąpił dotychczas w sumie w 134 meczach Polskiej Ligi Koszykówki.

</doc>
<doc id="2674373" url="https://pl.wikipedia.org/wiki?curid=2674373" title="Artur Sirk">
Artur Sirk

Artur Sirk (ur. 25 września 1900, zm. 2 sierpnia 1937) – estoński polityk i prawnik.
Adwokat, jako uczeń gimnazjum brał udział w wojnie estońsko-bolszewickiej. Był faktycznym przywódcą Estońskiego Związku Uczestników Wojny Wyzwoleńczej (tzw. wabsów). W 1934 został aresztowany, udało mu się jednak wydostać z więzienia i opuścić kraj. Na emigracji kierował radykalnym skrzydłem wabsów. Popełnił samobójstwo.

</doc>
<doc id="2674387" url="https://pl.wikipedia.org/wiki?curid=2674387" title="Hurrah! A Year of Ta-Dah">
Hurrah! A Year of Ta-Dah

Hurrah! A Year of Ta-Dah - drugie DVD amerykańskiej grupy pop dance Scissor Sisters wydane 12 listopada 2007. DVD zawiera koncert nakręcony w O2 Arena w Londynie, który odbył się w lipcu 2007 roku, a także 40 minutowy materiał nagrany za kulisami trasy koncertowej oraz 25 minutowy koncert akustyczny. 
Lista utworów.
A Year of Ta-Dah.
Dokument zawiera materiały zza kulis, spoty telewizyjne oraz występy na żywo.

</doc>
