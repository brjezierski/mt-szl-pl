<doc id="2695711" url="https://pl.wikipedia.org/wiki?curid=2695711" title="Selkirk Mountains">
Selkirk Mountains

Selkirk Mountains (ang. "Selkirk Mountains") – pasmo górskie położone w górach Columbia Mountains o długości ok. 320 km. Rozciąga się od południowej części kanadyjskiej prowincji Kolumbia Brytyjska aż na teren Stanów Zjednoczonych do stanów Idaho i Waszyngton. Największym szczytem pasma jest Mount Sir Sandford – 3519 m n.p.m.. Góry nazwano na cześć Thomasa Douglasa, piątego earla Selkirk.
Historia.
Po raz pierwszy uznane zostały za odrębne pasmo górskie w roku 1807 przez Davida Thompsona, kartografa handlującej futrami Kompanii Północno-Zachodniej i nazywane były wówczas Nelson Mountains. Podczas budowy kolei stanowiły jedną z najcięższych zapór, dopiero odkrycie przełączy Rogers Pass umożliwiło przeprowadzenie linii kolejowej. W 1857 w rejonie pasma odkryto złoto.
Najwyższe szczyty.
Znaczna część najwyższego pasma pasma Selkirk objęta jest Parkiem Narodowym Glacier. Pozostałe wysokie szczyty znajdują się na północy pasma w miejscu połączenia z główną częścią Columbia Mountains.

</doc>
<doc id="2695712" url="https://pl.wikipedia.org/wiki?curid=2695712" title="Rozmowy nieoswojone">
Rozmowy nieoswojone

Rozmowy nieoswojone (ang. "Walk on The Wild Side", 2009-2010) – brytyjski serial komediowo-dokumentalny. Serial zadebiutował 15 sierpnia 2009 roku w BBC One. W Polsce emitowany w Telewizji Polsat od 2 czerwca 2012 roku.
Wersja polska.
Wersja polska: na zlecenie Telewizji Polsat S.A. – START INTERNATIONAL POLSKA
Reżyseria: Paweł Galia
Dialogi polskie: Andrzej Wójcik
Dźwięk i montaż: Jerzy Wierciński
Udział wzięli:
Lektor: Krystyna Czubówna

</doc>
<doc id="2695713" url="https://pl.wikipedia.org/wiki?curid=2695713" title="Jelizar Filipikow">
Jelizar Filipikow

Jelizar Romanowicz Filipikow, ros. Елизар Романович Филипиков (ur. w 1904, zm. 16 stycznia 1943 w Wielkich Łukach) – radziecki wojskowy (major), komendant policji obozowej w obozie jenieckim w Wielkich Łukach, a następnie komendant pomocniczej policji porządkowej w mieście podczas II wojny światowej.
W latach 30. służył w Armii Czerwonej, dochodząc do stopnia majora. Po ataku wojsk niemieckich na ZSRR 22 czerwca 1941 r., dostał się do niewoli. Podjął kolaborację z okupantami. Początkowo objął funkcję komendanta policji obozowej w obozie jenieckim dla czerwonoarmistów w Wielkich Łukach. Wydawał Niemcom działaczy komunistycznych, politruków i Żydów. Następnie Niemcy mianowali go komendantem pomocniczej policji porządkowej w Wielkich Łukach. Brał udział w akcjach antypartyzanckich. Pod koniec grudnia 1942 r., podczas ataku wojsk sowieckich na miasto, wydał rozkaz swoim podkomendnym obrony miasta wraz z Niemcami. 16 stycznia 1943 r., po zdobyciu Wielkich Łuków przez Armię Czerwoną, został schwytany i natychmiast rozstrzelany.

</doc>
<doc id="2695714" url="https://pl.wikipedia.org/wiki?curid=2695714" title="ACT (test)">
ACT (test)

ACT (wym.: "eɪ_si_ti") − skrót nazwy American College Testing (obecnie American College Testing Program), ustandaryzowanego testu dla uczniów szkół średnich w Stanach Zjednoczonych. Test ma sprawdzać kompetencje i wiedzę przedmiotową. Podobnie jak test SAT jest nieobligatoryjnym elementem rekrutacji uczelni wyższych w USA. Nie stanowi odpowiednika polskiej matury, choć bywa − ze względu na ustandaryzowanie − porównywany do egzaminu maturalnego. Wynik testu jest głównym czynnikiem przy selekcji kandydatów na studia.
Użyty został po raz pierwszy w listopadzie 1959 roku jako konkurencyjny wobec stosowanego do tej pory przez College Board testu SAT. Początkowo ACT składał się z czterech egzaminów: z języka angielskiego, matematyki, czytania i wiedzy ogólnej. W lutym 2005 roku dodano nadobowiązkowy test z pisania, co SAT powtórzył w marcu tego samego roku. Wszystkie uczelnie w USA akceptują ACT, ale różnie oceniają standardowe testy (jak SAT czy ACT) w porównaniu z innymi faktorami, jak np. ranking rocznika, uzyskane oceny czy udział w zajęciach pozalekcyjnych.
Cztery główne testy ACT oceniane są w skali 1–36, a średni wynik stanowi przeciętną wszystkich czterech.
ACT jest stosowany głównie w stanach Midwestu, górskich i południowych, podczas gdy SAT jest bardziej popularny na wschodnim i zachodnim wybrzeżu Stanów Zjednoczonych, aczkolwiek ostatnio obserwuje się większe zainteresowanie ACT na wschodzie. Wiąże się to z narastającym krytycyzmem wobec systemu SAT, który jest uważany za nieefektywny i nierzetelny.
Poniższa tabela przedstawia wyniki testu ostatniego rocznika szkół średnich z roku 2009.

</doc>
<doc id="2695715" url="https://pl.wikipedia.org/wiki?curid=2695715" title="Katedra w Cesenie">
Katedra w Cesenie

Katedra w Cesenie (wł.: "Duomo di Cesena") – kościół rzymskokatolicki w Cesenie (Emilia-Romania, Włochy) poświęcony Świętemu Janowi Chrzcicielowi. Katedra zlokalizowana jest w centrum miasta, przy placu "Piazza Liberta". Świątynia jest siedzibą diecezji Cesena-Sarsina.
Historia.
Kościół został ufundowany przez papieża Urbana VI w roku 1368. Budowa została rozpoczęta w roku 1385. Prace ukończono około roku 1405. Nie jest znana data konsekracji, ale historyczne źródła dowodzą, iż już w roku 1398 odbywały się w katedrze nabożeństwa.
Budowla.
Świątynia wykonana jest w stylu gotycko-romańskim. Uderzająco prosty wygląd romańskiej fasady został urozmaicony ośmioma pilastrami. Nieliczne ozdoby fasady to tablica z inskrypcją papieża Piusa VI oraz posąg "Madonna z Dzieciątkiem" z 1510 roku wykonany przez Vincenzo Gottardiego.
Wyjątkowo cenną częścią wnętrza jest kaplica "Cappella della Madonna del Popolo" z rokokowymi freskami autorstwa Corrado Giaquinto.

</doc>
<doc id="2695716" url="https://pl.wikipedia.org/wiki?curid=2695716" title="Katedra w Como">
Katedra w Como

Katedra w Como (wł.: "Duomo di Como") – kościół rzymskokatolicki w Como (Lombardia, Włochy) poświęcony Wniebowzięciu Najświętszej Maryi Panny. Katedra zlokalizowana jest w centrum miasta, przy placu "Piazza Duomo", niedaleko jeziora Como. Świątynia jest siedzibą diecezji Como.
Historia.
Budowę rozpoczęto w roku 1396, a zakończono w 1770. Prace nad fasadą trwały w latach 1447-1498.
Architektura.
Wygląd zewnętrzny.
Katedra uważana jest za ostatnią gotycką katedrę we Włoszech. Budowla ma 87 m długości, 36-56 m szerokości, a w szczytowym punkcie kopuły wysokość wynosi 75 m. Gotycka fasada podzielona jest czterema pilastrami, każdy z nich ozdobiony serią niedużych rzeźb. W centrum fasady znajduje się duże okno rozetowe.
Wygląd wewnętrzny.
Wnętrze świątyni podzielone jest na trzy nawy. Ściany kościoła zdobią liczne obrazy, wśród nich "Święci Sebastian i Krzysztof" i "Adoracja Pasterzy" Bernardino Luiniego (przy drugim ołtarzu w prawej nawie bocznej), "Trzech Proroków" i "Ślub Najświętszej Maryi Panny" Gaudenzio Ferrariego (przy trzecim ołtarzu w prawej nawie bocznej).
Główny ołtarz w marmurze i onyksie pochodzi z roku 1728.

</doc>
<doc id="2695717" url="https://pl.wikipedia.org/wiki?curid=2695717" title="Dimowo">
Dimowo

Dimowo (bułg. "Димово") – miasto w północno-zachodniej Bułgarii, w obwodzie Widin. Siedziba administracyjna gminy Dimowo. Ośrodek uprawy winorośli i przemysłu jedwabniczego.
Geografia.
Dimowo położone jest w zachodniej części Niziny Naddunajskiej. Przez miasto przepływa Arczar i Bełskata reka. Wokół miasta istnieją liczne szlaki przyrodnicze.
Historia.
Pierwszymi osadnikami na terenach Dimowa byli Rzymianie, o czym świadczą wykopaliska ze znalezionymi przedmiotami i masywny starożytny most w obszarze Dandara. W połowie XIX w. Dimowo było jednym z największych miast Bułgarii. W latach 1877-1878 w okolicach Dimowa stoczono liczne bitwy wojny rosyjsko-tureckiej. Pierwsza szkoła podstawowa w mieście została otwarta jesienią 1879 roku.
Sport.
W Dimowie funkcjonuje klub kolarstwa górskiego "Botew Dimowo".

</doc>
<doc id="2695718" url="https://pl.wikipedia.org/wiki?curid=2695718" title="Jałowieckie Siodło">
Jałowieckie Siodło



</doc>
<doc id="2695719" url="https://pl.wikipedia.org/wiki?curid=2695719" title="Meet the Robinsons">
Meet the Robinsons

Meet the Robinsons: Original Soundtrack – ścieżka dźwiękowa do disneyowskiego filmu Rodzinka Robinsonów (2007). Zawiera muzykę do filmu skomponowaną przez Danny'ego Elfmana. Na płycie wystąpili m.in. Rufus Wainwright, Rob Thomas, The All-American Rejects oraz Jonas Brothers. Album został wydany 27 marca 2007 przez wytwórnię Walt Disney Records.

</doc>
<doc id="2695720" url="https://pl.wikipedia.org/wiki?curid=2695720" title="Prva hrvatska nogometna liga (2011/2012)">
Prva hrvatska nogometna liga (2011/2012)

Prva hrvatska nogometna liga 2011/2012 – 21. edycja najwyższej klasy rozgrywkowej piłki nożnej w Chorwacji. Liga liczyła 16 drużyn. Tytuł mistrzowski obroniła drużyna Dinamo Zagrzeb.
Drużyny.
Po poprzednim sezonie spadła drużyna: (16.).
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Strzelcy.
"Stan na 12 maja 2012"

</doc>
<doc id="2695721" url="https://pl.wikipedia.org/wiki?curid=2695721" title="Pięknosuseł górski">
Pięknosuseł górski

Pięknosuseł górski ("Callospermophilus madrensis") – endemiczny gatunek gryzonia z rodziny wiewiórkowatych. Zamieszkuje tereny w meksykańskim stanie Chihuahua. 
Systematyka.
Na podstawie badań filogenetycznych (2009) z rodzaju "Spermophilus" wydzielono nowy rodzaj "Callospermophilus", który objął także "C. madrensis" (uprzednio "Spermophilus (Callospermophilus) madrensis"). Epitet gatunkowy jest eponimem przyjętym od lokalizacji gatunku w paśmie górski Sierra Madre Zachodnia.
Morfologia.
Pięknosuseł górski jest blisko spokrewniony z "Callospermophilus lateralis" zamieszkującym tereny w Stanach Zjednoczonych i w Kanadzie. Zachowuje też znaczne podobieństwo morfologiczne. Ubarwienie również podobne, ale czarne pasy na grzbiecie są wyraźnie krótsze i słabo zaznaczone. Białe pasy docierają do nasady ogona. Inną cechą różniącą obydwa gatunki jest szerokość czaszki. Pięknosuseł górski ma czaszkę węższą niż pięknosuseł złocisty.
Rozmieszczenie geograficzne.
Zamieszkują tereny w meksykańskim stanie Chihuahua. Typowa lokalizacja: Sierra Madre, koło Guadalupe y Calvo. Zajmują tereny na wysokości 3000–3750 m n.p.m.

</doc>
<doc id="2695722" url="https://pl.wikipedia.org/wiki?curid=2695722" title="Protathlima A’ Kategorias (2011/2012)">
Protathlima A’ Kategorias (2011/2012)

Protathlima A’ Kategorias (2011/2012) to 74. edycja najwyższej klasy rozgrywkowej piłki nożnej na Cyprze. Liga liczy 14 zespołów. Rozgrywki składają się z dwóch części. Najpierw drużyny rozgrywają ze sobą po dwa mecze tradycyjnym systemem mecz i rewanż. Dwie najsłabsze drużyny spadają z ligi, a pozostałe dwanaście zostaje podzielonych na trzy 4-zespołowe grupy i znów systemem mecz i rewanż walczą o następujące pozycje:
Tytułu broniła drużyna , ale ostatecznie nowym mistrzem Cypru została drużnya . Najskuteczniejszym zawodnikiem okazał się Freddy z zespołu , który zdobył 17 bramek.
Drużyny.
Po poprzednim sezonie spadły drużyny: (12.), (13.) oraz (14.).
Pierwsza runda.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Druga runda.
Grupa A.
Wyniki.
 
 
 
 
 
 
 
 
Grupa B.
Wyniki.
 
 
 
 
 
 
 
 
Grupa C.
Wyniki.
 
 
 
 
 
 
 
 
Strzelcy.
"Stan na 12 maja 2012. Źródło: uefa.com"

</doc>
<doc id="2695723" url="https://pl.wikipedia.org/wiki?curid=2695723" title="Superligaen (2011/2012)">
Superligaen (2011/2012)

Superligaen (2011/2012) – 100. edycja najwyższej klasy rozgrywkowej piłki nożnej w Danii. Liga liczy 12 zespołów. Tytułu nie obroniła drużyna . Nowym mistrzem Danii został zespół , który zdobył swój pierwszy tytuł w historii.
Wyniki.
Kolejki 1–11.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Kolejki 12–33.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Strzelcy.
"Stan na 23 maja 2012."

</doc>
<doc id="2695724" url="https://pl.wikipedia.org/wiki?curid=2695724" title="Primeira Liga (2011/2012)">
Primeira Liga (2011/2012)

Primeira Liga (2011/2012) – 78. edycja najwyższej klasy rozgrywkowej piłki nożnej w Portugalii. Liga liczy 16 zespołów. Tytuł mistrzowski obroniła drużyna .
Drużyny.
Po poprzednim sezonie spadły drużyny: (15.) oraz (16.).
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Strzelcy.
"Stan na 12 maja 2012"

</doc>
<doc id="2695725" url="https://pl.wikipedia.org/wiki?curid=2695725" title="Pięknosuseł złocisty">
Pięknosuseł złocisty

Pięknosuseł złocisty ("Callospermophilus lateralis") – gatunek gryzonia z rodziny wiewiórkowatych. Zamieszkuje tereny w Stanach Zjednoczonych i Kanady. 
Systematyka.
Na podstawie badań filogenetycznych (2009) z rodzaju "Spermophilus" wydzielono nowy rodzaj "Callospermophilus", który objął także "C. lateralis" (uprzednio "Spermophilus (Callospermophilus) lateralis"). W skład gatunku wchodzą podgatunki:
Najbliżej spokrewnionym z gatunkiem jest występujący w Meksyku suseł pięknosuseł górski.
Genetyka.
Garnitur chromosomowy pięknosusła złocistego tworzą 42 pary chromosomów.
Morfologia.
Pięknosuseł złocisty jest gryzoniem o średniej wielkości. Długość ciała samic zawiera się w przedziale 238–295 mm, a samców 235–298 mm. Masa ciała dorosłego osobnika to 120–394 g. Wybarwienie sierści w części brzusznej i piersiowej jest biała lub żółto–szara. Ogon brązowawy, od wierzchu czarny, zakończony kitą, a żółto–szary lub czerwono–brązowy od spodu. Futro zimowe jest bardziej szare i matowe niż letnie. Biała sierść tworzy dookoła oczu jasne obwódki. Cechą charakterystyczną gatunku, odróżniającą "C. lateralis" od innych susłów, są wyraźne podłużne pasy białej sierści po obu stronach grzbietu, obwiedzione z obu stron mocno wybarwionymi pasami sierści czarnej. Podobne pasy, lecz nieco mniejsze lub słabiej wybarwione mają pokrewne gatunki z rodzaju "Callospermophilus". Specyficzne dla gatunku jest także wybarwienie futra nad głową i ramionami na kolor złocisto-brązowy lub brunatny. Dymorfizm płciowy gatunku przejawia się w jaśniejszym i bardziej czerwonym wybarwieniu sierści samców, oraz zróżnicowanej wysokości czaszki. Wzór zębowy "C. lateralis": formula_1.
Rozmieszczenie geograficzne.
Zamieszkują tereny w Ameryce Północnej – od Kolumbii Brytyjskiej w Kanadzie po Góry Skaliste Nowym Meksyku, oraz od rzeki Kolumbia po południową Kalifornię i Nevadę.

</doc>
<doc id="2695726" url="https://pl.wikipedia.org/wiki?curid=2695726" title="Park Narodowy Nuuksio">
Park Narodowy Nuuksio

Park Narodowy Nuuksio (, ) – park narodowy położony w południowej Finlandii, na północny zachód od Helsinek. Utworzony w 1994 roku, obejmuje swoim terenem lasy i jeziora w Espoo, Kirkkonummi i Vihti. Większość obszarów leśnych Nuuksio przed objęciem ochroną była przemysłowo użytkowana.
Park jest położony na granicy tajgi i lasów dębowych. Krajobraz jest zdominowany przez doliny polodowcowe i skaliste wzgórza sięgające około 100 m n.p.m. Pośród zwierząt zamieszkujących Nuuksio można wymienić skowronka borowego, lelka czy polatuchę syberyjską, która jest symbolem parku.
Do Parku Narodowego Nuuksio można dojechać z Helsinek korzystając z komunikacji miejskiej. Z centrum Espoo kursują autobusy 85 i 85A, z dzielnicy Leppävaara 28. Przez park prowadzi kilka dobrze oznakowanych szlaków, choć dozwolone jest także chodzenie poza trasami. Biwakowanie jest możliwe tylko w wyznaczonych miejscach. W Haukkalampi jest punkt informacyjny, gdzie można również obejrzeć ekspozycję dotyczącą wiewiórek latających.

</doc>
<doc id="2695727" url="https://pl.wikipedia.org/wiki?curid=2695727" title="Racje żywnościowe FSR">
Racje żywnościowe FSR

Racje żywnościowe FSR (ang. "First Strike Ration") – racje żywnościowe używane w Siłach Zbrojnych USA. Jest to tak zwana racja survivalowa, przy jak najmniejszej masie i objętości ma zapewnić żołnierzowi jak najwięcej energii. Racja żywnościowa FSR ma zastąpić trzy racje MRE. Racje FSR przeznaczone są do spożycia w ciągu pierwszych 72 godzin operacji zbrojnej.
Racje FSR powstały jako odpowiedź na za dużą wagę MRE. Żołnierze chcąc zmniejszyć obciążenie usuwali z racji niektóre elementy. W ten sposób ograniczali kaloryczność racji nawet o 1000 kcal. Postanowiono, więc zmniejszyć masę pakietu przy jednoczesnym zachowaniu dużej kaloryczności.
Racje FRS zaprezentowano po raz pierwszy w maju 2002, a w 2004 roku prototypowe egzemplarze poddano testom polowym. Wprowadzono je do użycia w 2007 roku. W okresie od 2007 do 2010 były trzy różne menu. Od 2011 jest dziewięć różnych menu.

</doc>
<doc id="2695728" url="https://pl.wikipedia.org/wiki?curid=2695728" title="Strzelba Franchi SPAS 15">
Strzelba Franchi SPAS 15

Franchi SPAS 15 - włoska strzelba samopowtarzalna. Produkt przedsiębiorstwa Luigi Franchi S.p.A.
Broń jest oparta na poprzedniej konstrukcji Franchi SPAS 12. Zasada działania strzelby opiera się na pump action oraz odrzucie gazów prochowych. Ryglowanie odbywa się przez przekoszenie trzona zamkowego w pionie. Broń posiada metalową, składaną kolbę rurową lub syntetyczną . Przyrządy celownicze, podobnie jak w większości strzelb, nie posiadają regulacji.

</doc>
<doc id="2695729" url="https://pl.wikipedia.org/wiki?curid=2695729" title="Karol Poznański (chemik)">
Karol Poznański (chemik)

Karol Poznański (ur. 6 kwietnia 1859, zm. 15 grudnia 1928) – doktor chemii, syn Izraela i Leonii Poznańskich.
Życiorys.
Karol był trzecim synem jednego z największych łódzkich fabrykantów XIX-wiecznej Łodzi, Izraela Poznańskiego. Kształcił się w Niemczech, gdzie uzyskał tytuł doktora chemii. W 1891 został członkiem Rady Nadzorczej oraz po tym, jak jego brat Herman zrezygnował, dyrektorem Spółki Akcyjnej Wyrobów Bawełnianych I. K. Poznański. W fabryce zajmował się stroną techniczną produkcji. Od 1895 r. należał także do Rady Banku Dyskontowego w Warszawie.
Był żonaty ze swoją kuzynką, Felicją Osser, z którą mieli czwórkę dzieci: Mieczysława, Leona, Stanisława oraz Jerzego.
Pałac Karola Poznańskiego.
W Łodzi przy ulicy Gdańskiej 32, znajduje się wybudowany dla Karola pałac w stylu neorenesansowym. Obecnie w pałacu znajduje się Akademia Muzyczna w Łodzi.

</doc>
<doc id="2695730" url="https://pl.wikipedia.org/wiki?curid=2695730" title="Jenot (samochód)">
Jenot (samochód)

Jenot – prototypowy polski pojazd opancerzony. Konstrukcja oparta na podwoziu Honkera. Przeznaczony miał być do prowadzenia zadań patrolowo-rozpoznawczych, łączności lub dowodzenia. Po raz pierwszy zaprezentowany na targach MSPO w roku 2005.
Pojazd Jenot pozwala na przewiezienie 6 osób lub 900 kg ładunku. Jako napęd miała służyć jedna z trzech jednostek wysokoprężnych produkcji Andoria Mot: silnik 4CT-90 o pojemności skokowej 2417 cm3 i mocy 102 KM przy maksymalnym momencie obrotowym 205 Nm, silnik o pojemności skokowej 2800 cm3 o mocy maksymalnej 125 KM przy momencie obrotowym 290 Nm albo silnik o takiej samej pojemności, ale większej mocy (146 KM) przy maksymalnym momencie obrotowym wynoszącym 320 Nm. Wszystkie wymienione jednostki są 4 cylindrowe oraz posiadające 8 zaworów. Średnie zużycie paliwa wynosiło ok. 15 l / 100 km.
Pojazd posiada właz dachowy otwierany od wewnątrz, który może służyć za wyjście ewakuacyjne. Uzbrojenie miał stanowić karabin maszynowy kal. 7,62 mm. Producent przewidział możliwość zainstalowania wyrzutni granatów dymnych.

</doc>
<doc id="2695731" url="https://pl.wikipedia.org/wiki?curid=2695731" title="Spoza nas">
Spoza nas

Spoza nas – czwarty solowy album studyjny Mieczysława Szcześniaka, wydany 12 października 2000 roku przez wydawnictwo muzyczne EMI Music Poland. Album zawiera 15 premierowych kompozycji wokalisty, a pierwszym singlem promującym płytę został utwór „Za-czekam”, który zajął drugie miejsce w konkursie "Premiery" na Festiwalu Piosenki Polskiej w Opolu. Do singla nakręcono teledysk w reżyserii Mariusza Paleja. Producentem płyty jest Marcin Pospieszalski. W nagraniach albumu wzięli udział gościnnie m.in. gitarzysta Paulinho Garcia, Lenny White, Reynaldo Ceballo Hechavarria, Kayah, Mika Urbaniak czy też José Torres.
Za motyw przewodni albumu uznano słowa Jana Twardowskiego „"...bo to, co nas spotyka, przychodzi spoza nas"”.
Płyta dotarła do 48. miejsca listy OLiS.
Lista utworów.
Opracowano na podstawie materiału źródłowego.

</doc>
<doc id="2695732" url="https://pl.wikipedia.org/wiki?curid=2695732" title="Józef Andersz">
Józef Andersz

Józef Andersz (ur. 2 lipca 1885 w Łodzi, zm. 11 grudnia 1907 w Warszawie) – działacz Organizacji Bojowej Polskiej Partii Socjalistycznej, uczestnik rewolucji 1905 r.
Życiorys.
W czasie rewolucji 1905 r. wstąpił do Organizacji Bojowej Polskiej Partii Socjalistycznej. 
7 sierpnia 1907 r. dokonał wraz z kilkoma bojowcami z Organizacji Bojowej Polskiej Partii Socjalistycznej - Frakcji Rewolucyjnej napadu na dozorców miejskiego aresztu w celu zdobycia broni.
W tym samym dniu wziął także udział w zamachu na ulicy Milszej (obecnie ul. Mikołaja Kopernika) w Łodzi, na żandarmów, połączonym z odbiciem więźniów. W czasie tej akcji został aresztowany a następnie został przewieziony do Warszawy. Został osadzony w X Pawilonie Cytadeli Warszawskiej. Wojskowy Sąd Okręgowy skazał w dniu 8 grudnia 1907 r. Józefa Andersza na karę śmierci, która została wykonana 11 grudnia na stokach Cytadeli.
W 1938 r. został pośmiertnie odznaczony Krzyżem Niepodległości z Mieczami.
Bibliografia.
A. Pacholczykowa, Andersz Józef, [w:] Słownik biograficzny działaczy polskiego ruchu robotniczego, T. I A-D, red. naczelny F. Tych, Warszawa 1978, s. 61.

</doc>
<doc id="2695733" url="https://pl.wikipedia.org/wiki?curid=2695733" title="What Makes You Beautiful">
What Makes You Beautiful

What Makes You Beautiful – pierwszy singiel brytyjsko-irlandzkiego boysbandu One Direction z ich debiutanckiego albumu studyjnego zatytułowanego "Up All Night". Wydany przez Syco Records 11 września 2011 jako pierwszy singel zespołu. Utwór został napisany przez Ramiego Yacouba, Carla Falka i Savana Kotechę, a wyprodukowany przez Ramiego Yacouba i Carla Falka.

</doc>
<doc id="2695735" url="https://pl.wikipedia.org/wiki?curid=2695735" title="One Thing">
One Thing

One Thing – popowy utwór brytyjsko-irlandzkiego boysbandu One Direction. Utwór wydany został 6 stycznia 2012 roku przez wytwórnię płytową Syco Music oraz Columbia Records jako trzeci singel grupy z ich debiutanckiego albumu studyjnego, zatytułowanego "Up All Night". Tekst utworu został napisany przez Ramiego Yacouba oraz Carla Falk, którzy wraz z Savan Kotecha zajęli się również jego produkcją. Do singla nakręcono także teledysk, którego reżyserią zajął się Declan Whitebloom. Utwór dotarł do trzeciego miejsca na listach przebojów w Australii, 6. pozycji w Irlandii oraz 9. miejsca w Wielkiej Brytanii. Singel uzyskał status potrójnej platynowej płyty w Norwegii, podwójnej platynowej płyty w Australii i w Kanadzie, platynowej w Stanach Zjednoczonych, srebrnej w Wielkiej Brytanii oraz złotej płyty w Danii i Nowej Zelandii.

</doc>
<doc id="2695737" url="https://pl.wikipedia.org/wiki?curid=2695737" title="Gotta Be You">
Gotta Be You

Gotta Be You – piosenka brytyjsko-irlandzkiego boysbandu One Direction z ich debiutanckiego albumu studyjnego zatytułowanego "Up All Night". Została wydana jako drugi singel 11 listopada 2011 roku. Piosenka została napisana przez Augusta Rigo i Steve'a Maca, a wyprodukował go Mac. "Gotta Be You" to pop rockowa ballada.

</doc>
<doc id="2695739" url="https://pl.wikipedia.org/wiki?curid=2695739" title="Lista wysp przedzielonych granicami państwowymi">
Lista wysp przedzielonych granicami państwowymi

Poniższa lista przedstawia wyspy przedzielone granicami państwowymi
Inne.
Ponadto istniały wyspy, które były przedzielone granicami państwowymi, jednak stały się częściami stałego lądu:

</doc>
<doc id="2695740" url="https://pl.wikipedia.org/wiki?curid=2695740" title="Lassie (ujednoznacznienie)">
Lassie (ujednoznacznienie)



</doc>
<doc id="2695741" url="https://pl.wikipedia.org/wiki?curid=2695741" title="Zwykły cud">
Zwykły cud

Zwykły cud – szósty solowy album studyjny Mieczysława Szcześniaka, wydany 12 czerwca 2006 roku przez wydawnictwo muzyczne Warner Music Group. Album zawiera 14 premierowych kompozycji wokalisty, a singlem promującym płytę został utwór „Chyba na pewno”, który wziął udział w konkursie na "największy przebój lata" na Festiwal Jedynki w Sopocie. Producentem płyty jest 4ever Music. W nagraniach albumu wzięli udział gościnnie m.in. Mezo, Paulina Przybysz czy Anna Maria Jopek.
Płyta dotarła do 4. miejsca listy OLiS.
Lista utworów.
Opracowano na podstawie materiału źródłowego.

</doc>
<doc id="2695742" url="https://pl.wikipedia.org/wiki?curid=2695742" title="Mistrzostwa Polski w Podnoszeniu Ciężarów Mężczyzn 2012">
Mistrzostwa Polski w Podnoszeniu Ciężarów Mężczyzn 2012

82. edycja mistrzostw Polski w podnoszeniu ciężarów mężczyzn odbyła się w dniach 25-27 maja 2012 roku w Zakliczynie. 
W punktacji Sinclaira najlepszym zawodnikiem mistrzostw został Marcin Dołęga 457,66 pkt. 

</doc>
<doc id="2695743" url="https://pl.wikipedia.org/wiki?curid=2695743" title="Jacek Kuźmiński">
Jacek Kuźmiński

Jacek Kuźmiński (ur. 28 października 1975 w Pułtusku) – polski sportowiec specjalizujący się w trójboju siłowym.
W 1995 został wicemistrzem Europy juniorów, w 1996 został wicemistrzem świata w trójboju siłowym.
Reprezentował MKS Narew Pułtusk.

</doc>
<doc id="2695744" url="https://pl.wikipedia.org/wiki?curid=2695744" title="Mistrzostwa Polski w Podnoszeniu Ciężarów Kobiet 2012">
Mistrzostwa Polski w Podnoszeniu Ciężarów Kobiet 2012

19. edycja mistrzostw Polski w podnoszeniu ciężarów kobiet odbyła się w dniach 1-3 maja 2012 roku w Piekarach Śląskich.

</doc>
<doc id="2695745" url="https://pl.wikipedia.org/wiki?curid=2695745" title="Mistrzostwa Europy w Łucznictwie 2012">
Mistrzostwa Europy w Łucznictwie 2012

22. Mistrzostwa Europy w łucznictwie odbyły się w dniach 21-26 maja 2012 roku w Amsterdamie. 
Reprezentacja Polski zdobyła jeden medal, srebrny w mikście w strzelaniu z łuku klasycznego. 

</doc>
<doc id="2695746" url="https://pl.wikipedia.org/wiki?curid=2695746" title="Arsène Lupin (ujednoznacznienie)">
Arsène Lupin (ujednoznacznienie)



</doc>
<doc id="2695748" url="https://pl.wikipedia.org/wiki?curid=2695748" title="Erjon Tola">
Erjon Tola

Erjon Tola (ur. 15 grudnia 1986 w Tiranie) – albański narciarz alpejski, reprezentant Albanii na zimowych igrzyskach olimpijskich.
Jako jedyny Albańczyk wystartował w Zimowych Igrzyskach Olimpijskich 2006 i 2010. W 2006 roku zajął 56. miejsce w supergigancie i 35. w slalomie gigancie. Wystartował też w slalomie, ale nie ukończył przejazdu. Cztery lata później był 63. w slalomie gigancie i 48. w slalomie.

</doc>
<doc id="2695749" url="https://pl.wikipedia.org/wiki?curid=2695749" title="Mladen Plakalović">
Mladen Plakalović

Mladen Plakalović (ur. 28 września 1991 w Sarajewie) – bośniacki biegacz narciarski i biathlonista, reprezentant kraju na Zimowych Igrzyskach Olimpijskich 2010, zawodnik klubu SK Sarajevo-Istočno Sarajevo.
W 2010 roku był najmłodszym z zawodników reprezentujących Bośnię i Hercegowinę na igrzyskach w Vancouver. Wziął wówczas udział w jednej konkurencji biegowej, którą był bieg mężczyzn na 15 kilometrów. W zawodach reprezentant Bośni i Hercegowiny uplasował się na 78. miejscu.
Poza startem w igrzyskach olimpijskich ma na koncie także występy w mistrzostwach świata w narciarstwie klasycznym. W 2009 roku w Libercu był 115. w sprincie, a w 2011 roku zajął w tej konkurencji 97. pozycję. Większość jego startów ma miejsce w zawodach na szczeblu lokalnym, w których kilkukrotnie zwyciężał. Startuje również w rozgrywkach biathlonowych w "Pucharze IBU". 5 stycznia 2017 r. zanotował najlepszy jak do tej pory wynik 49. miejsce w sprincie we włoskim Martell-Val Martello.

</doc>
<doc id="2695750" url="https://pl.wikipedia.org/wiki?curid=2695750" title="Biegi narciarskie na Zimowych Igrzyskach Azjatyckich 2011">
Biegi narciarskie na Zimowych Igrzyskach Azjatyckich 2011

Biegi narciarskie na Zimowych Igrzyskach Azjatyckich 2011 – zawody w biegach narciarskich przeprowadzone w ramach Zimowych Igrzyskach Azjatyckich 2011 pomiędzy 31 stycznia a 6 lutego na trasach w Ałmaty. Przeprowadzono dwanaście konkurencji biegowych – sześć mężczyzn i sześć kobiet.
Medalistami i medalistkami konkurencji biegowych w ramach igrzysk azjatyckich w Ałmaty zostali przedstawiciele czterech państw – Kazachstanu, Japonii, Korei Południowej i Chińskiej Republiki Ludowej. Ponadto, w zawodach wystartowali zawodnicy z Iranu, Indii i Afganistanu.
Wśród mężczyzn najbardziej utytułowanym biegaczem igrzysk został reprezentant gospodarzy – Aleksiej Połtoranin, który zdobył cztery złote i jeden brązowy medal. Na drugim miejscu w klasyfikacji multimedalistów uplasował się Nikołaj Czebot´ko (2 złote, 2 srebrne, 1 brązowy), a na trzecim miejscu – Keishin Yoshida (2 złote, 1 srebrny, 1 brązowy). Wśród kobiet najlepsze okazały się: Masako Ishida i Jelena Kołomina, które zdobyły po dwa złote i dwa srebrne medale. Dwa złote medale i jeden brązowy zdobyła natomiast Oksana Jacka.

</doc>
<doc id="2695751" url="https://pl.wikipedia.org/wiki?curid=2695751" title="Meg Whitman">
Meg Whitman

Margaret Cushing Whitman (ur. 4 sierpnia 1956) – amerykańska bizneswoman i działaczka Partii Republikańskiej. Jej majątek jest szacowany na 1,3 miliarda dolarów czyniąc ją od 2010 roku czwartą najbogatszą kobietą w stanie Kalifornia. Od 1998 do 2008 pełniła funkcję dyrektora generalnego i członka zarządu w serwisie eBay. Od 2011 roku jest dyrektorem generalnym przedsiębiorstwa Hewlett-Packard.
W lutym 2010 roku Whitman poinformowała o swojej kandydaturze na gubernatora Kalifornii, a w czerwcu 2011 wygrała w republikańskich prawyborach. Na cel kampanii wyborczej przeznaczyła 178,5 milionów dolarów w tym 144 milionów własnych pieniędzy. Withman 2 listopada przegrała wybory z Jerrym Brownem.
Dzieciństwo i edukacja.
Whitman urodziła się w Long Island, będąc trzecim i ostatnim dzieckiem Margaret Cushing (z domu Goodhue) i Hendricks Hallett Whitman. Ze strony ojca jest ona praprawnuczką amerykańskiego senatora Charlesa Benjamina Farwella, z Illinois, a ze strony matki jest prawnuczka historyka i prawnika Munroe Smith.
Ponieważ chciała zostać lekarzem, zaczęła studiować matematykę i nauki ścisłe na Uniwersytecie Princeton. Jednak podczas wakacji w czasie pracy dla magazynu w dziale sprzedaży reklam, postanowiła rozpocząć studia ekonomiczne.
Fundacja charytatywna.
Whitman wraz z mężem w dniu 21 grudnia 2006 roku założyła fundację charytatywną, przekazując jej 300 000 akcji eBay wartych 9,4 milionów dolarów.

</doc>
<doc id="2695752" url="https://pl.wikipedia.org/wiki?curid=2695752" title="Jerry Jones">
Jerry Jones

Jerral "Jerry" Wayne Jones (ur. 13 października 1942) - amerykański przedsiębiorca; właściciel i manager drużyny futbolu amerykańskiego Dallas Cowboys w National Football League.
Wczesne życie.
Jones urodził się w Los Angeles w Kalifornii. Jego rodzina przeniosła się do North Little Rock, kiedy był jeszcze niemowlęciem. Uczęszczał do college'u w University of Arkansas, na którym przynależał do Sigma Kappa.
Po ukończeniu studiów w 1965 roku został zatrudniony jako wiceprezes w Modern Security Life w Springfield.
Dallas Cowboys.
W dniu 25 lutego 1989 roku, Jones kupił Dallas Cowboys za 140 milionów dolarów. Spośród amerykańskich właścicieli drużyn sportowych, jest on uważany za jeden z najbardziej zaangażowanych w swój zespół. Można go zauważyć podczas większości meczów Cowboysów.
Życie prywatne.
Jerry Jones poślubił Gene Jones, z którą ma troje dzieci: Stephen, Charlotte i Jerry Jr. Stephen (ur. 21 lipca 1964) jest absolwentem University of Arkansas i jest wiceprezesem Dallas Cowboys. Charlotte (ur. 26 lipca 1966) ukończyła Stanford i pracuje dla Dallas Cowboys. Jerry, Jr (ur. 27 września 1969) ukończył prawo na Uniwersytecie Georgetown. Jones ma także dziewięcioro wnuków.

</doc>
<doc id="2695753" url="https://pl.wikipedia.org/wiki?curid=2695753" title="Willesden Junction">
Willesden Junction



</doc>
<doc id="2695754" url="https://pl.wikipedia.org/wiki?curid=2695754" title="Enniatyny">
Enniatyny

Enniatyny – organiczne związki chemiczne produkowane przez grzyby rodzaju "Fusarium". Są to antybiotyki należące do grupy jonoforów neutralnych. Znanych jest sześć homologów: eniatyna A, B, C, D, E i F.
Budowa cząsteczek.
Cząsteczki ennniatyn są cykliczne podobnie jak cząsteczka innego jonoforu – walinomycyny. Eniatyny są cyklodepsypeptydami, czyli są zbudowane z α-aminokwasów i α-hydroksykwasów połączonych naprzemiennie wiązaniami odpowiednio amidowymi i estrowymi. Cząsteczki enniatyn są o połowę mniejsze od cząsteczki walinomycyny, a amidowe atomy azotu są połączone z grupami metylowymi () a nie atomami wodoru, jak ma to miejsce w cząsteczce walinomycyny.
Otrzymywanie.
Synteza totalna enniatyny B została opublikowana przez dwa niezależne zespoły badawcze w 1963 roku. Syntezę enniatyny C opracowano rok później.
Na większą skalę, enniatyny są izolowane z hodowli grzybów "Fusarium". Poszczególne homologi można oddzilić od siebie z otrzymanego izolatu przez chromatografię kolumnową.
Właściwości jonoforetyczne.
W przeciwieństwie do walinomycyny, enniatyny wykazują niską selektywność kompleksowania kationów. Enniatyny kompleksują zarówno kationy metali pierwszej, jak i drugiej grupy układu okresowego, a także mogą kompleksować kationy metali przejściowych. Enniatyny tworzą kompleksy o różnym stosunku stechiometrycznym 1:1, 2:1 i 3:2 enniatyna-metal.
Historia.
Pierwszym wyizolowanym związkiem z tej grupy była enniatyna B. Dokonali tego szwedzcy naukowcy w 1947 roku.

</doc>
<doc id="2695757" url="https://pl.wikipedia.org/wiki?curid=2695757" title="Surzynówka">
Surzynówka

Surzynówka (816 m) – szczyt w Paśmie Przedbabiogórskim (Jałowieckim), znajdujący się po północno-zachodniej stronie przełęczy Przysłop. Według regionalizacji Polski opracowanej przez Jerzego Kondrackiego pasmo to należy do Beskidu Makowskiego. Na mapach i w przewodnikach turystycznych czasami zaliczane jest do Beskidu Żywieckiego. Nazwa od położonego na polanach na północ od szczytu niewielkiego osiedla Surzyny.
Surzynówka jest najwyższym szczytem jednego z bocznych grzbietów Pasma Jałowieckiego. Grzbiet ten opada w północno-zachodnim kierunku do doliny Stryszawki w Stryszawie i oddziela dolinę potoku Hucisko od doliny potoku Czerna. Surzynówka jest zalesiona, ale na przełęczy między sąsiednią Magurką ciągną się pola i zabudowania osiedli Suchej Beskidzkiej i Przysłopu.
Tuż pod szczytem, po jego północnej stronie, znajduje się duży Ośrodek Konferencyjno-Wypoczynkowy "Beskidzki Raj", karczma "Beskidzki Raj", mini-ZOO oraz stalowa, 6-kondygnacyjna wieża widokowa (wstęp płatny).

</doc>
<doc id="2695758" url="https://pl.wikipedia.org/wiki?curid=2695758" title="2-Merkaptoetanol">
2-Merkaptoetanol

2-Merkaptoetanol, BME – organiczny związek chemiczny z grupy tioli, pochodna glikolu etylenowego posiadająca przy węglu C2 (β) grupę tiolową zamiast grupy hydroksylowej. 2-Merkaptoetanol jest stosowany jako odczynnik analityczny i jako substrat do syntez. W wysokich stężeniach redukuje mostki dwusiarczkowe, co prowadzi do degradacji trzecio- i czwartorzędowej struktury białka.
Otrzymywanie.
2-Merkaptoetanol można otrzymać m.in. działając siarkowodorem () na tlenek etylenu:
Reakcje.
2-Merkaptoetanol reaguje z ketonami i aldehydami tworząc odpowiednie 1,3-oksatiolany:
Zastosowanie.
Redukcja mostków dwusiarczkowych.
2-Merkaptoetanol jest stosowany w biochemii do denaturacji białek, których struktura stabilizowana jest przez mostki dwusiarczkowe, na drodze ich redukcji:

</doc>
<doc id="2695759" url="https://pl.wikipedia.org/wiki?curid=2695759" title="Chałupa rybacka nr 21 we wsi Dąbki">
Chałupa rybacka nr 21 we wsi Dąbki

Chałupa rybacka nr 21 we wsi Dąbki usytuowana przy ulicy Sztormowej 4, wybudowana w 1855 roku. Budynek wpisany do rejestru zabytków pod nr rej.: 875 z 31.01.1974
Pierwotnie obejście składało się z chałupy i stodoły z szopami. Stodoła była wielokrotnie przemurowana i nie stanowi obecnie wartości zabytkowej. Oba obiekty ustawiono szczytami do bocznej drogi wiejskiej. 
Dom ma konstrukcję szachulcową. Ściany pobielono wapnem, a belki pomalowano czarną farbą. Konstrukcję ramową ścian wykonano z dębiny. Chałupę zakrywa naczółkowo-dymnikowy dach, pokryty trzciną. Poszycie po obu stronach kalenicy podpierają dwa rzędy tyczek. 
Do wnętrza domu prowadzą dwa wejścia. Szerokie, dwuskrzydłowe drzwi paradne zostały umieszczone na ścianie licowej, od drogi głównej i prowadzą do sieni. Na drzwiach znajduje się rok budowy domu – 1855, Budynek dwutraktowy. W trakcie pierwszym sień jest szeroka i krótka. W drugim trakcie zwęża się i prowadzi do drzwi od podwórza. Po obu bokach sieni pierwszego traktu usytuowano dwie izby paradne. W trakcie drugim umiejscowiono kuchnię, komory i alkierze.
Budynek stoi na fundamencie z kamieni polnych, wzmocnionych zaprawą wapienno-cementową.

</doc>
<doc id="2695761" url="https://pl.wikipedia.org/wiki?curid=2695761" title="Β-merkaptoetanol">
Β-merkaptoetanol



</doc>
<doc id="2695762" url="https://pl.wikipedia.org/wiki?curid=2695762" title="Beta-merkaptoetanol">
Beta-merkaptoetanol



</doc>
<doc id="2695763" url="https://pl.wikipedia.org/wiki?curid=2695763" title="Lista stacji metra w Londynie">
Lista stacji metra w Londynie

Metro w Londynie () – system metra w Wielkiej Brytanii obsługujący Wielki Londyn oraz sąsiednie hrabstwa: Essex, Hertfordshire i Buckinghamshire. Pierwszy odcinek został otwarty w 1863 roku, co czyni sieć najstarszym podziemnym systemem metra na świecie. Około 55% sieci znajduje się na powierzchni ziemi. System składa się z 11 linii: Bakerloo, Central, Circle, District, Hammersmith &amp; City, Jubilee, Metropolitan, Northern, Piccadilly, Victoria Line, Waterloo &amp; City obsługujących 270 stacji. Systemem zarządza Transport for London.
Większa część systemu metra znajduje się na północ od rzeki Tamizy. Stacje znajdują się w 27 gminach i City of London. 6 gmin nie jest obsługiwanych przez metro (Bexley, Bromley, Croydon, Kingston upon Thames, Lewisham i Sutton). Stacje na północno-wschodnim krańcu linii Central znajdują się w Epping Forest (dystrykt hrabstwa Essex), z kolei te na północno-zachodnim krańcu linii Metropolitan znajdują się w Three Rivers i Watford (dystrykty hrabstwa Hertfordshire) oraz w Buckinghamshire (dystrykt Buckinghamshire).

</doc>
<doc id="2695764" url="https://pl.wikipedia.org/wiki?curid=2695764" title="Józef Szlubowski">
Józef Szlubowski

Józef Szlubowski herbu Ślepowron – poseł ziemi chełmskiej na Sejm Czteroletni w 1790 roku, podkomorzy łukowski w 1794 roku, miecznik krasnostawski w latach 1790–1794.
Odznaczony Orderem Świętego Stanisława w 1791 roku.

</doc>
<doc id="2695767" url="https://pl.wikipedia.org/wiki?curid=2695767" title="Ukraiński zaułek literacki">
Ukraiński zaułek literacki

Ukraiński Zaułek Literacki (ukr. Український літературний провулок) – rocznik literacki prezentujący twórczość ukraińskiej mniejszości narodowej w Polsce.
Tematyka.
Tematyka utworów drukowanych w roczniku wynikała z rozdziałów w nim zawartych, ale najwięcej miejsca poświęcono poezji Ostapa Łapskiego, Iwana Złatokudra, Mili Łuczak, Iwana Kyryziuka, Tadeja Karabowycza oraz Jurija Hawryluka. Wiele uwagi zajęła krytyka literacka, recenzje oraz artykuły literaturoznawcze (Eleonora Sołowej, Michał Łesiów, Florian Nieuważny, Bohdan Bojczuk, Teresa Zaniewska, Iwan Nemczenko, Andrij Saweneć, Bohdan Stolarczuk, Tadej Karabowycz, Jurij Hawryluk). W roczniku drukowano również wywiady, publikowano debiuty literackie (Marian Horbaczek, Justyna Korolko, Myron Prystasz), przekłady z literatury polskiej, materiały archiwalne i epistolarne oraz twórczość ludową (Maria Sarnacka, Bazyli Albiczuk, Stefan Sidoruk). Prowadzono również kronikę oraz aktualności literackie.
Historia.
„Ukraiński Zaułek Literacki” (ukr. Український літературний провулок) jako rocznik literacki, został powołany w 2001 roku, celem prezentacji twórczość ukraińskiej mniejszości narodowej w Polsce. Jego pomysłodawcą i koordynatorem (na zasadach społecznych), a następnie redaktorem naczelnym był poeta, tłumacz i krytyk literacki Tadej Karabowycz (Tadeusz Karabowicz). Wydawcą rocznika pozostawało Towarzystwo Miłośników Skansenu Kultury Materialnej Chełmszczyzny i Podlasia w Holi.
Historia powstania „Ukraińskiego Zaułka Literackiego”, wyrastała z tradycji publikacyjnych ukraińskiej twórczości literackiej rozwijającej się po 1956 roku na ziemiach etnicznych i na przesiedleniu (Akcja „Wisła” 1947 roku) a pomieszczanej okazjonalnie w organach prasowych Ukraińskiego Towarzystwa Społeczno-Kulturalnego (UTSK): w antologii "Homin" (Warszawa 1964), w tygodniku „Nasze Słowo” oraz w jego dodatkach w „Naszej Kulturze” i „Ukraińskim Kalendarzu” a po roku 1990 w „Ukraińskim Almanachu” , roczniku publicystyczno-kulturalnym Związku Ukraińców w Polsce oraz czasopiśmie społeczno-kulturalnym Związku Ukraińców Podlasia „Nad Buhom i Narwoju”. Ponadto po 1990 roku w ukraińskich drukach okazjonalnych które ukazywały się w Polsce: „Zustriczi” (Warszawa), „Son i Mysl” (Przemyśl), „San Rideau” (Przemyśl).
W roczniku drukowano twórczość poetów i pisarzy ukraińskich mieszkających i tworzących w Polsce jako przedstawicieli ukraińskiej mniejszości narodowej. Mimo że pisarze ci nie stanowili zwartego środowiska literackiego (poza Podlasiem), należeli do Narodowego Związku Pisarzy Ukrainy: Mila Łuczak, Iwan Kyryziuk, Wołodysław Hraban, Jewhenija Żabińska oraz Jurij Hawryluk a także do Związku Literatów Polskich: Iwan Złatokudr i Tadej Karabowycz.

</doc>
<doc id="2695768" url="https://pl.wikipedia.org/wiki?curid=2695768" title="David Cluett">
David Cluett

David Cluett (ur. 2 sierpnia 1965 - zm. 17 lipca 2005) – piłkarz maltański grający na pozycji bramkarza. W swojej karierze rozegrał 69 meczów w reprezentacji Malty.
Kariera klubowa.
Karierę piłkarską Cluett rozpoczynał w klubie Melita FC. W 1985 roku odszedł do Floriany i wówczas zadebiutował w niej w maltańskiej Premier League. We Florianie występował do końca sezonu 1998/1999. Wraz z Florianą czterokrotnie wywalczył tytuł mistrza Malty w sezonie 1992/1993 i wicemistrzostwo w sezonie 1993/1994. Zdobył też dwa Pucharów Malty (1993, 1994) i jeden Superpucharów Malty (1993).
W 1999 roku Cluett przeszedł do klubu Gozo FC. W 2000 roku ponownie zmienił klub i został zawodnikiem Birkirkary FC. Natomiast w sezonie 2001/2002 ponownie grał we Florianie FC. Po sezonie 2001/2002 zakończył karierę piłkarską.
Kariera reprezentacyjna.
W reprezentacji Malty Cluett zadebiutował 29 marca 1987 roku w zremisowanym 2:2 meczu eliminacji do Euro 88 z Portugalią, rozegranym w Funchal. W swojej karierze grał też w: eliminacjach do MŚ 1990, Euro 92, MŚ 1994, Euro 96 i MŚ 1998. Od 1987 do 1996 roku rozegrał w kadrze narodowej 69 meczów.

</doc>
<doc id="2695769" url="https://pl.wikipedia.org/wiki?curid=2695769" title="Chimaera colliei">
Chimaera colliei



</doc>
<doc id="2695770" url="https://pl.wikipedia.org/wiki?curid=2695770" title="Chimaera media">
Chimaera media



</doc>
<doc id="2695771" url="https://pl.wikipedia.org/wiki?curid=2695771" title="Chimaera neglecta">
Chimaera neglecta



</doc>
<doc id="2695773" url="https://pl.wikipedia.org/wiki?curid=2695773" title="Hydrolagus media">
Hydrolagus media



</doc>
<doc id="2695777" url="https://pl.wikipedia.org/wiki?curid=2695777" title="Chimaera arctica">
Chimaera arctica



</doc>
<doc id="2695778" url="https://pl.wikipedia.org/wiki?curid=2695778" title="Chimaera argentea">
Chimaera argentea



</doc>
<doc id="2695779" url="https://pl.wikipedia.org/wiki?curid=2695779" title="Chimaera borealis">
Chimaera borealis



</doc>
<doc id="2695780" url="https://pl.wikipedia.org/wiki?curid=2695780" title="Chimaera cristata">
Chimaera cristata



</doc>
<doc id="2695782" url="https://pl.wikipedia.org/wiki?curid=2695782" title="Chimaera dubia">
Chimaera dubia



</doc>
<doc id="2695783" url="https://pl.wikipedia.org/wiki?curid=2695783" title="Star 944">
Star 944

Star 944 – polski terenowy samochód ciężarowy, produkowany przez przedsiębiorstwo Star Trucks w Starachowicach na potrzeby Wojska Polskiego. Następca samochodu Star 744, mający również częściowo zastąpić samochody Star 266. Premiera nowego pojazdu odbyła się w roku 1999.
Służba w Siłach Zbrojnych.
Istniały zasadnicze odmiany 944K z kabiną krótką dzienną i 944DK z kabiną długą czterodrzwiową. Stosowane były zabudowy skrzyniowe lub specjalne. W 2000 roku Wojsko Polskie zakupiło 3 ciężarówki tego modelu, w 2001 roku 81, w 2002 roku 185, w 2003 roku 120, w 2004 roku 197, w 2005 roku 169, w 2006 roku 155. Star 944 stał się podstawowym nowo kupowanym samochodem służącym do transportu żołnierzy, uzupełniając dotychczas najliczniejsze Stary 266, w mniejszym zakresie służył jako podwozie do zabudów specjalnych. Mimo systematycznych zakupów przez polskie siły zbrojne, w stosunkowo największych ilościach spośród samochodów ciężarowych, koncern MAN zdecydował jednak o zakończeniu montażu ciężarówek własnej konstrukcji zakładów Star do 2007 roku. W 2007 roku wojsko odebrało ostatnie 55 samochodów.
Star 944 Hiena.
Na potrzeby misji w Iraku w roku 2004 rozpoczęto pracę nad modernizacją ciężarówką Star. Nową wersję przystosowaną do patroli bojowych oznaczono jako Star 944 Hiena. 
Podstawową modyfikacją było wprowadzenie uzbrojenia – wkm NSW kal. 12,7 mm. Karabin umieszczono na słupowej podstawie zamocowanej w przedniej części skrzyni ładunkowej. Wraz z podstawą wprowadzono siedzisko dla strzelca oraz mocowania na skrzynki z amunicją. Ponadto pojazd przystosowano do przewozu drużyny piechoty – w tylnej części skrzyni zamocowano ławki dla żołnierzy (siedzących plecami do siebie). Wprowadzono, także częściowe opancerzenie – zamocowano stalowe (wzmocnione kompozytem) osłony chroniące przed lekkimi minami, a także częściowo przed pociskami z broni strzeleckiej i odłamkami. Dno skrzyni, podłogę oraz drzwi szoferki wyłożono wykładziną LIM-3. Ponadto zastosowano malowanie w barwach pustynnych.
Star 944P.
Star 944P jest wersją Stara 944 z zamontowanym specjalnym opancerzeniem na poziomie 1 STANAG 4569. Wariant ten powstał w 3. Okręgowych Warsztatach Technicznych z Nowego Dworu Mazowieckiego w latach 2007-2008. Dużą część rozwiązań zapożyczono z zaprezentowanego na targach MSPO 2007 zestawu przeciwlotniczego Hibneryt-P, gdzie wykorzystano opancerzoną wersję ciężarówki Star 266M.
Pod koniec 2007 roku opracowany prototyp został poddany testom trakcyjnym w Wojskowym Instytucie Techniki Pancernej i Samochodowej w Sulejówku. Wyniki tych prób wypadły obiecująco, ze względu na dużą moc silnika osiągi pojazdu znacząco nie spadły. W późniejszym czasie pojazd poddano ocenie wytrzymałości balistycznej, polegającym wyłącznie na teoretycznym określeniu wytrzymałości opancerzenia.
Pozytywne wyniki testów spowodowały zamówienie w 3 OWT 20 samochodów Star 944P. Dwanaście z nich skierowano do PKW Afganistan, zaś dwa do PKW Czad.

</doc>
<doc id="2695784" url="https://pl.wikipedia.org/wiki?curid=2695784" title="Chimaera mediterranea">
Chimaera mediterranea



</doc>
<doc id="2695785" url="https://pl.wikipedia.org/wiki?curid=2695785" title="Dziewięciokrotnik częstotliwości">
Dziewięciokrotnik częstotliwości

Dziewięciokrotnik częstotliwości – magnetyczny mnożnik do zwielokrotniania częstotliwości sygnału zasilającego. Posiada liczne zalety, takie jak prostota budowy, pewność ruchu, symetryzacja obciążeń jednofazowych oraz stosunkowo niskie koszty. Znajdował liczne zastosowanie głównie w układach zasilających indukcyjne elementy grzejne w przemyśle metalowym, w układach zasilania szybkoobrotowe silniki asynchroniczne, ozonatory, źródła światła oraz podzespoły automatyki. 
Działanie.
Działanie dziewięciokrotnika częstotliwości opiera się na wykorzystaniu dziewiątej harmonicznej odkształconego strumienia głównego w obwodach magnetycznych o swobodnych drogach powrotnych. Poprzez dobór proporcji zwojów i połączeń uzwojenia pierwotnego dziewięciokrotnika uzyskuje się w jego obwodzie magnetycznym dziewięciofazowy układ symetryczny pierwszej harmonicznej indukcji. Ze względu na nieliniową charakterystykę magnesowania, przy trójprzewodowym układzie zasilania, strumienie magnetyczne w rdzeniach są odkształcone i dziewiąte harmoniczne indukcji tworzą układy kolejności zerowej. Szeregowe połączenie uzwojeń strony wtórnej mnożnika zapewnia eliminację w napięciu wyjściowym harmonicznych, które nie są wielokrotnością 9.

</doc>
<doc id="2695787" url="https://pl.wikipedia.org/wiki?curid=2695787" title="Protestantyzm w Meksyku">
Protestantyzm w Meksyku

Protestantyzm jest drugim stowarzyszeniem religijnym pod względem liczebności po rzymskokatolickiej większości w Meksyku. W Meksyku istnieje wiele denominacji z różnych środowisk doktrynalnych, wśród nich są: kalwini, zielonoświątkowcy, adwentyści, metodyści, kościoły ewangeliczne, baptyści, a także wiele bezwyznaniowych zborów charyzmatycznych.
Rozwój.
Według analizy spisu powszechnego Meksyku, liczba katolików w tym kraju zmniejszyła się z 96,2% ludności od 1970 roku, do 88% w roku 2000 i do 82,7% w roku 2010, głównie na rzecz protestantyzmu. Liczba protestantów w Meksyku na rok 2010 wynosi ponad 9 milionów ludzi. Liczba protestantów wzrosła z 1,28 procent w 1950 do ponad 8% całej populacji w 2010 roku, nie licząc Świadków Jehowy lub mormonów.
Rozwój protestantyzmu w Meksyku jest szybki wśród grup o niskich dochodach, w biednych obszarach wiejskich. Większość nawróceń na protestantyzm jest wśród religii tradycyjnych Indian, niż z katolicyzmu. Protestantyzm, a zwłaszcza pentekostalizm uważany jest za zgodny z rdzennymi wartościami i praktykami duchowymi. Niektóre grupy protestanckie skoncentrowały swoje wysiłki w misji na obszarach rodzimych religii.
Meksykański spis ludności dzieli kościoły niekatolickie na dwie grupy. Pierwsza: "protestancka" liczy około 5% Meksykanów. Odsetek ten waha się od mniej niż 2% na zachodnim Meksyku, do ponad 10% w południowo-wschodnim Meksyku. Zielonoświątkowe i ewangeliczne kościoły stanowią obecnie 85% tej grupy. Dziesiątki ewangelikalnych wyznań zaangażowały się w znaczne wysiłki głoszenia od 1970 roku, z dużym powodzeniem w południowo-wschodnim Meksyku. W 2000 roku protestanci stanowili 14% populacji w Chiapas i Tabasco, 13% w Campeche, a 11% w Quintana Roo. Grupa ta obejmuje również luteranów, metodystów, prezbiterian, mennonitów i La Luz del Mundo (protestancka denominacja założona w Meksyku).
Statystyka.
Według Narodowego Spisu Powszechnego INEGI w 2010 roku największe denominacje stanowiły kolejno: Kościół Adwentystów Dnia Siódmego (650 tys. członków), Narodowy Kościół Prezbiteriański w Meksyku (624 tys.), Niezależna Unia Kościołów Ewangelicznych (450 tys.), Zbory Boże w Meksyku (444 tys.), Kościół Boży (Cleveland) (189 tys.), Niezależny Kościół Ewangeliczny w Meksyku (155 tys.), Kościół Apostolski Wiary w Jezusa Chrystusa (150 tys.), Narodowa Konwencja Baptystyczna (136 tys.), Niezależny Ruch Ewangeliczno-Zielonoświątkowy (115 tys.), Zielonoświątkowy Kościół Boży (90 tys.), Niezależny Meksykański Kościół Episkopalny (60 tys.), Kościół Metodystyczny (55 tys.), Kościół Nazarejczyka (53 tys.), "Frente Evangelístico de Avivamiento" (40 tys.), Ośrodek Wiary Nadziei i Miłości (35 tys.), Kościół Bożych Proroctw (32,4 tys.), "Amistad Cristiana Asociación Civil" (30 tys.), Biblijny Kościół Baptystyczny (22,4 tys.), Zjednoczony Kościół Zielonoświątkowy (21,3 tys.), Kościół Boży w Meksyku (20 tys.).
Należy przy tym zaznaczyć, że liczba wiernych kościołów (tj. razem z dziećmi i sympatykami) jest znacznie wyższa, np. Narodowy Kościół Prezbiteriański twierdzi, że posiada 2,8 miliona wiernych, co czyni go największą denominacją protestancką w Meksyku.
Prześladowania.
Meksyk jest państwem świeckim gwarantującym wolność sumienia i wolność religijną. Jednak w niektórych częściach Meksyku występują prześladowania chrześcijan ewangelikalnych. W południowych stanach, zwłaszcza Chiapas, Oaxaca i Guerrero, ludzie wierzący są nękani oraz narażeni na uszkodzenia mienia i eksmisję. Ewangeliczni chrześcijanie są zmuszeni do opuszczenia domów i wspólnot. Kościoły są zniszczone. Chrześcijanie są bici. Co ma miejsce głównie ze względu na odmowę wierzących do uczestnictwa w praktykach społeczności świąt religijnych, które wiążą się z tradycyjnymi praktykami chrześcijańsko-pogańskimi.

</doc>
<doc id="2695789" url="https://pl.wikipedia.org/wiki?curid=2695789" title="Homer (obraz Rembrandta)">
Homer (obraz Rembrandta)

Homer – obraz holenderskiego malarza Rembrandta Harmenszoona van Rijn namalowany w 1663 roku. Obraz sygnowany jest u góry po prawej: [Rembr]andt. f 1663
Opis obrazu.
Obraz przedstawia greckiego pieśniarza wędrownego Homera. Pierwotnie był znacznie większych rozmiarów, jednakże z powodu pożaru został przycięty do obecnych wymiarów. Prawdopodobnie miał przedstawiać ślepego poetę dyktującego skrybie, który przedstawiony był po prawej stronie płótna. Postać Homera była wzorowana na antycznym popiersiu poety widocznego we wcześniejszym dziele malarza "Arystoteles z popiersiem Homera". Obraz wydaje się być niedokończony, prawdopodobnie jest to szkic do obrazu. W inwentarzu artysty obraz widniał jako "Homer, który naucza dwóch uczniów" co może sugerować, że płótno zostało obcięte.
Proweniencja.
Dzieło zostało zamówione przez sycylijskiego arystokraty Antonia Ruffo z Mesyny. Ten sam szlachcic zamówił w 1653 roku wspomnianego "Arystotelesa..." W 1661 roku Rembrandt wysłał płótno na Sycylię, by uzyskać aprobację zamawiającego. Arystokrata odesłał dzieło rok później. Z powodu opóźnień finansowych mistrz ukończył "Homera" w 1663 roku i ponownie wysłał do klienta.
W kolekcjach Antonia Ruffo i jego rodziny obraz znajdował się do 17 lutego 1810 roku, kiedy to został sprzedany na aukcji Christie’s w Londynie. W 1885 roku dzieło zakupił S.T. Smith z Londynu. W kolejnych latach płótno kilkakrotnie zmieniało właścicieli: w 1984 roku zakupiła go sprzedawca sztuki T. Humphrey Ward &amp; Son z Londynu, w 1894 Abraham Bredius z Hagi. W tym samym roku dzieło zostało wypożyczone do muzeum Royal Picture Gallery Mauritshuis, by w 1946 roku przejść na własność galerii.

</doc>
<doc id="2695790" url="https://pl.wikipedia.org/wiki?curid=2695790" title="Lukrecja (obraz Rembrandta)">
Lukrecja (obraz Rembrandta)

Lukrecja – dwie wersje portretu Lukrecji autorstwa Rembrandta, namalowane w 1664 i w 1666 roku.
Tytułowa postać Lukrecji wiąże się ze starożytną rzymską legendą o upadku królestwa. Lukrecja była żoną Lucjusza Tarkwiniusza Kollatyna. Pod jego nieobecność została zgwałcona przez Sekstusa Tarkwiniusza, syna Tarkwiniusza Pysznego. O czynie tym powiadomiła swojego męża, kazała mu poprzysiąc zemstę, a następnie popełniła samobójstwo. Według legendy jej krzywda miała stać się bezpośrednią przyczyną wybuchu powstania pod wodzą Brutusa, które doprowadziło w 509 p.n.e. do obalenia monarchii i powołania republiki.
Postać Lukrecji i jej historia stała się bardzo popularna pod koniec XVI i w XVII wieku. Motyw ten malowali liczni malarze europejscy m.in. kilka wersji namalował Lucas Cranach starszy, Artemisia Gentileschi w 1621 roku, Tycjan, Guido Reni, Parmigianino czy Andrea Casali. Jej historią zainteresował się William Szekspir pisząc swój poemat narracyjny pt. "Lukrecja zgwałcona".
Rembrandt dwukrotnie podejmował temat z legendy rzymskiej. Po raz pierwszy sportretował Lukrecję w 1664 roku. Przedstawił kobietę w bogatym stroju z epoki gotową do zadania sobie śmiertelnego ciosu. Jej twarz i powstrzymujący gest lewej dłoni wskazują na jej determinację, ale i ogromy żal wobec krzywdy jaka jej wyrządzono. Z takim brzemieniem nie może żyć. Według niektórych historyków sztuki dzieło powstało w pracowni Rembrandta lub przez któregoś z jego uczniów.
W 1666 roku Rembrandt ponownie porusza temat z rzymskiej legendy. Tym razem bogata szata Lukrecji opada na jej ramiona odsłaniając jej białą suknię. Nóż, przypominający ostrze do korespondencji, trzymany w prawej ręce opada w dół. Lewa ręka trzyma wiszący sznur od dzwonka; sznur, który pozwala jej na utrzymanie się na nogach. Właśnie przed chwilą zadała sobie śmiertelny cios, czego dowodem jest struga krwi sącząca się spod koszuli oraz blada twarz Lukrecji.

</doc>
<doc id="2695791" url="https://pl.wikipedia.org/wiki?curid=2695791" title="Niedźwiedzie i psy">
Niedźwiedzie i psy



</doc>
<doc id="2695792" url="https://pl.wikipedia.org/wiki?curid=2695792" title="Islandia na Letnich Igrzyskach Olimpijskich 1992">
Islandia na Letnich Igrzyskach Olimpijskich 1992

Islandię na Letnich Igrzyskach Olimpijskich 1992 reprezentowało 27 zawodników: 24 mężczyzn i 3 kobiety. Był to 14 start reprezentacji Islandii na letnich igrzyskach olimpijskich.
Skład kadry.
Piłka ręczna.
Skład.
Trener: Þorbergur Aðalsteinsson

</doc>
<doc id="2695793" url="https://pl.wikipedia.org/wiki?curid=2695793" title="Kathryn Kuhlman">
Kathryn Kuhlman

Kathryn Kuhlman (ur. 9 maja 1907, zm. 20 lutego 1976) – amerykańska kaznodziejka i ewangelistka. Narodziła się na nowo w wieku 14 lat, kiedy wstąpiła do Kościoła metodystycznego w Concordii (USA) i zaczęła głosić ewangelię w wieku szesnastu lat. W latach 1940-70 Kuhlman podróżowała po całych Stanach Zjednoczonych, a także w innych krajach głosząc ewangelię. Miała własny program telewizyjny "Wierzę w cuda" który był nadawany co tydzień. W 1972 roku odwiedziła i otrzymała błogosławieństwo papieża w Rzymie. Stała się sławna, pomimo jak powiedziała dziennikarzom, nie mając wykształcenia teologicznego. Była inspiracją dla uzdrowiciela Benny'ego Hinna, który napisał o niej książkę.
20 lutego 1976 Kuhlman zmarła podczas operacji serca.

</doc>
<doc id="2695795" url="https://pl.wikipedia.org/wiki?curid=2695795" title="Mężczyzna w stroju orientalnym">
Mężczyzna w stroju orientalnym

Mężczyzna w stroju orientalnym lub Słowiański szlachcic – obraz olejny z 1632 roku autorstwa holenderskiego malarza Rembrandta.
W 1631 roku Rembrandt zamieszkał w Amsterdamie. Jego sława głównie jako portrecisty spowodowała, że przez kolejne dwa lata był obsypywany zamówieniami na portrety. Sam malarz chętnie przyjmował zamówienia, dzięki którym doskonalił formę, eksperymentował z kompozycjami i światłocieniem dla uzyskania odpowiedniego plastycznego efektu. W latach 1631–1632 stworzył siedem portretów, w tym jeden autoportret. Wszystkie znajdują się w Metropolitan Museum of Art, a jeden we Frick Collection.
Portret "Mężczyzny w stroju orientalnym" przedstawia nieznanego dziś szlachcica; nieznany jest również zamawiający płótno. Rembrandt przedstawił sylwetkę starszego mężczyznę z lekko skręconym torsem. Zatarte kontury postaci ginące w mroku, a jednocześnie rozświetlona twarz i tors dają wrażenie trójwymiarowości. Te oświetlone części (szal, fragment płaszcza i turban) zostały wykonane w bardzo dokładnymi pociągnięciami pędzla. Pozostałe fragmenty skąpane w cieniu, namalowane zostały szybkimi pociągnięciami pędzla, ledwie zaznaczając kształt, fakturę czy kolory. Rembrandt malując portret o tak dużych rozmiarach był przekonany, iż będzie oglądany z większej odległości a tym samym jego pojedyncze dotknięcia pędzla nanoszące duże ilości farby na płótno, nie będą widoczne. Postać mężczyzny została namalowana niemal w całości, aż do kolan. Szata choć widoczna jedynie w górnej części jest otoczona blaskiem niczym aurorą, przez co wydobywa ją z mroku. Twarz portretowanego przedstawiona została w bardzo naturalistyczny sposób. Twarz nosi znamiona upływającego czasu, zorana jest zmarszczkami, głębokie spojrzenie osiągnięte dzięki ciemnemu rysunkowi tęczówki hipnotyzują widza.
W 1642 roku Rembrandt namalował obraz "Dawid i Jonatan", obecnie w zbiorach Ermitażu. Dawid na obrazie nosi również orientalny strój i identyczny biały upiększony klejnotami turban. Jedyną różnicą jest wpięte pióro u Dawida. Podobna złotawa kolorystyka i ciepłe barwy mają sugerować, iż oba dzieła zostały namalowane w zamkniętym pomieszczeniu przy sztucznym świetle.

</doc>
<doc id="2695796" url="https://pl.wikipedia.org/wiki?curid=2695796" title="Van Nuys">
Van Nuys

Van Nuys – dzielnica w Dolinie San Fernando, w rejonie Los Angeles.
Demografia.
Według Los Angeles Times, w 2008 roku Van Nuys liczyło 110 747 mieszkańców i 8,99 mil². Średni dochód gospodarstwa domowego wynosił 41 134 $. Struktura etniczna: Latynosi: 60,5%, Biali: 23,1%, Azjaci: 6,4%, ludność czarna: 6,0%, inni: 4,0%.

</doc>
<doc id="2695797" url="https://pl.wikipedia.org/wiki?curid=2695797" title="Magnetyczny mnożnik częstotliwości">
Magnetyczny mnożnik częstotliwości

Magnetyczny mnożnik częstotliwości - statyczne urządzenie służące do zwielokrotniania częstotliwości.
Ich działanie opiera się na zjawisku generacji harmonicznych strumienia magnetycznego, które powstają dzięki wykorzystaniu nieliniowości krzywej magnesowania rdzeni. Odpowiedni układ połączeń uzwojeń lub zastosowane filtry pozwalają wybrać odpowiednio na wyjściu mnożnika żądaną harmoniczną napięcia.

</doc>
<doc id="2695798" url="https://pl.wikipedia.org/wiki?curid=2695798" title="Kościół Boży (Anderson)">
Kościół Boży (Anderson)

Kościół Boży (Anderson) – jest chrześcijańskim kościołem z nurtu ruchu świętości, który ma swoje początki w pietyzmie metodystycznym, a także w tradycji restoracjonizmu. Założony w 1881 roku przez Daniela Sidney Warner, kościół liczy ok. 1,2 mln wiernych, w tym 250 tys. w USA i Kanadzie. Wielu wyznawców kościoła znajduje się na Jamajce. Kościół Boży uważa się za bezwyznaniowy. Odróżnia się od innych Kościołów Bożych swoją siedzibą w Anderson, w stanie Indiana.
Wierzenia.
Kościół Boży (Anderson) jest ogólnoświatowym ruchem ludzi dążącym do spełnienia pragnienia Boga w kościele. Kościół twierdzi, że jest zobowiązany do studiowania Słowa Bożego i wiernego przestrzegania jego w życiu. Jest zobowiązany do bycia "Ciałem Chrystusa" w duchu, słowie i czynie. Zobowiązuje się do misji, którą Jezus Chrystus dał każdemu wierzącemu: aby nauczać wszystkie narody. Kościół naucza kochać i służyć wszystkim ludziom, zaczynając od tych najbliższych. Kościół praktykuje chrzest przez zanurzenie, Wieczerzę Pańską, a także umywanie nóg. Wierzenia:

</doc>
<doc id="2695799" url="https://pl.wikipedia.org/wiki?curid=2695799" title="Zielonoświątkowy Kościół Boży">
Zielonoświątkowy Kościół Boży

Zielonoświątkowy Kościół Boży (ang. "Pentecostal Church of God") – chrześcijańskie wyznanie zielonoświątkowe, z siedzibą w Joplin, w stanie Missouri, w USA. Kościół jest członkiem "National Association of Evangelicals", Światowej Konferencji Zielonoświątkowej i "Zielonoświątkowych/Charyzmatycznych Kościołów Północnej Ameryki". W 2006 roku w Stanach Zjednoczonych liczył 117.000 członków, oraz 2.870 duchownych w 1.170 kościołach. W 2010 roku na całym świecie liczy ok. 620 tys. członków, w 4.825 zborach.

</doc>
<doc id="2695800" url="https://pl.wikipedia.org/wiki?curid=2695800" title="Jakub Henner">
Jakub Henner

Jakub (Jeremiasz) Henner (ur. 1862 w Przemyślu, zm. 1928) – fotograf działający w Przemyślu i Lwowie.
Najstarszy syn Minci (Miny) (zm. 1913) i fotografa Bernarda (Barucha) Hennera (1843-1926), brat Bernarda (Berla). Od 1886 r. prowadził działalność we Lwowie, od 1887 w budynku przy ul. Akademickiej 18, rozbudowanym w ciągu dwóch kolejnych lat. W 1892 r. wybudował na tym miejscu nowy zakład. W 1893 r. wzniósł na placu Świętego Ducha żelazny pawilon fotograficzny. Używał tytułu „c.k. nadworny fotograf” (od 1893).
Problemy finansowe – według wspomnień jego bratanka Gabriela Tadeusza (1893-1949) spowodowane wydatkami na podróże i wynalazki – zmusiły go do sprzedania w 1899 r. Wiktorowi Bergerowi atelier wraz z całą kamienicą; od ok. 1900 działało tu studio Noego Lissa. Wkrótce Henner opuścił Lwów i sam (jego małżeństwo rozpadło się) powrócił do rodzinnego Przemyśla, gdzie współpracował z ojcem w jego atelier.
Od 1887 r. żonaty z Feigą z Rosenbachów (ur. 1860); mieli troje dzieci: Emila (1888-1940 lub 1941), Stanisława (1889-1919?) i Paulę (1892-1979). Był wyznawcą judaizmu.

</doc>
<doc id="2695801" url="https://pl.wikipedia.org/wiki?curid=2695801" title="Zygmunt Okołów">
Zygmunt Okołów

Zygmunt Okołów właśc. Zygmunt Okołów-Podhorski, ps. "Konstanty", "Kamieniecki" (ur. 10 maja 1902 w Mieciewiczach, ob. Białoruś, zm. 27 czerwca 1962 w Warszawie) – polski inżynier, konstruktor pojazdów i silników spalinowych; żołnierz Armii Krajowej.
Życiorys.
Ukończył studia na Wydziale Mechanicznym Politechniki Warszawskiej. W trakcie studiów odbył praktykę w zakładach Renault i Lorraine-Dietrich. 1 października 1928 r. rozpoczął pracę jako konstruktor w Państwowych Zakładach Inżynierii w Warszawie. Do wybuchu wojny zaprojektował wiele konstrukcji sprzętu motorowego, m.in. kierował pracami nad motocyklem Sokół 1000. 
Awansował na podporucznika ze starszeństwem z dniem 1 stycznia 1932 i 2131. lokatą w korpusie oficerów rezerwy piechoty. W 1934 posiadał przydział w rezerwie do 82 pułku piechoty w Brześciu i pozostawał w ewidencji Powiatowej Komendy Uzupełnień Brześć. Na stopień porucznika został awansowany ze starszeństwem z dniem 19 marca 1939 i 1487. lokatą w korpusie oficerów rezerwy piechoty.
W czasie wojny pracował jako nauczyciel. W 1940 r. włączył się w działalność Związku Walki Zbrojnej, a następnie Armii Krajowej. Najbardziej znane pseudonimy Zygmunta Okołowa to "Konstanty" i "Kamieniecki". Za swoje czyny został odznaczony dwukrotnie Złotym Krzyżem Zasługi z Mieczami, dwukrotnie Krzyżem Walecznych, Krzyżem Srebrnym Orderu Virtuti Militari oraz otrzymał awans na stopień kapitana rezerwy.
Po wojnie wrócił do pracy w przemyśle motoryzacyjnym. 20 listopada 1947 został powołany na stanowisko Kierownika Centralnego Biura Konstrukcyjnego Przemysłu Motoryzacyjnego, a następnie na stanowisko Dyrektora Technicznego. Jednocześnie brał udział w konstruowaniu samochodu ciężarowego Star 20, za co został w 1949 r., wraz z współpracownikami, wyróżniony Nagrodą Państwową II stopnia. Został zwolniony z pracy we wrześniu 1951 r. przez nowo mianowanego dyrektora Centralnego Zjednoczenia Przemysłu Motoryzacyjnego.
Dzięki przychylności władz, w maju 1952 r. zorganizował w Warszawie Centralne Biuro Konstrukcyjne Silników Spalinowych, którego celem było konstruowanie silników okrętowych i kolejowych. Pod jego kierownictwem skonstruowano serię dwusuwowych wysokoprężnych silników okrętowych D55, produkowanych przez Zakłady H. Cegielskiego w Poznaniu. Był to pierwszy okrętowy silnik spalinowy zaprojektowany i wykonany w całości w Polsce. Równolegle wdrożono do produkcji silnik 6RSAD76 na licencji szwajcarskiej firmy Sulzer-Brothers Ltd. Do zastosowania w kolejnictwie skonstruowano serię czterosuwowych wysokoprężnych silników C22, montowanych m.in. w lokomotywach SM42.
Obok prac nad silnikami spalinowymi, Zygmunt Okołów działał również w innych dziedzinach związanych z techniką. W 1956 r. kierował zespołem redakcyjnym „Słownika mechanicznego rosyjsko-polskiego”.
W grudniu 1960 r. nastąpiło nagłe pogorszenie stanu zdrowia. Krótko przed śmiercią, w 1961 r. otrzymał nagrodę indywidualną Ministra Przemysłu Ciężkiego oraz tytuł Mistrza Techniki w konkursie NOT i dziennika „Życie Warszawy”. W tym samym roku został również uhonorowany Krzyżem Komandorskim Orderu Odrodzenia Polski. Do końca brał czynny udział w pracach CBKSS.
Zmarł 27 czerwca 1962 r. w Warszawie i został pochowany na Cmentarzu Wojskowym na Powązkach (kwatera A29-8-10).

</doc>
<doc id="2695805" url="https://pl.wikipedia.org/wiki?curid=2695805" title="Stanisław Ciesielczuk">
Stanisław Ciesielczuk

Stanisław Ciesielczuk (ur. 3 czerwca 1906 r. w Hrubieszowie, zm. 26 listopada 1945 r. tamże) – polski poeta.
Życiorys.
Urodził się w rodzinie chłopskiej na rolniczym przedmieściu Hrubieszowa – Sławęcinie. Edukację rozpoczął w szkole rosyjskiej, następnie uczęszczał do prywatnej szkoły polskiej, a potem do gimnazjum. Zadebiutował jako redaktor szkolnego pisma literackiego „Pąkowie”.
W 1923 zdał maturę i rozpoczął studia polonistyczne na Uniwersytecie Warszawskim. W trakcie studiów dorabiał m.in. jako korektor w „Gazecie Warszawskiej” i „Ekspresie Wieczornym”. Spędzał wtedy czas zarówno w Warszawie, jak i Hrubieszowie – i tak było aż do rozpoczęcia II wojny światowej.
Od 1927 należał do grupy literackiej „Kwadryga”.
Od 1939 przebywał w Hrubieszowie, gdzie przeżył większą część okupacji hitlerowskiej. W marcu 1944 roku wrócił do Warszawy, gdzie zachorował na płuca i trafił do szpitala. Wypisał się z niego, gdy wybuchło powstanie warszawskie. Przeżył je, a po jego zakończeniu opuścił Warszawę i dotarł na Podhale. W 1945 wrócił do Hrubieszowa, gdzie w listopadzie tegoż roku zakończył żywot chory na gruźlicę.
Nazwisko poety nosi jedna z ulic w Hrubieszowie.
Twórczość.
Ciesielczuka inspirowali m.in. tacy twórcy jak: Charles Baudelaire, Arthur Rimbaud, Michaił Lermontow, Siergiej Jesienin, Fiodor Dostojewski, Adam Mickiewicz, Juliusz Słowacki, Bolesław Leśmian, Cyprian Kamil Norwid.
Ważne miejsce w twórczości Ciesielczuka zajmowała wieś. „[...] Ciesielczuk postrzegał wieś metafizycznie, przypisywał przyrodzie życie duchowe. Był również twórcą kosmicznym, często odwołującym się do motywów lotu i gwiazd. Sięgał ponadto do tradycji młodopolskiej, szczególnie do modernistycznych przeświadczeń katastroficznych i snów o potędze”.
W jego liryce można odnaleźć odniesienia filozoficzne. Pisał również erotyki.

</doc>
<doc id="2695809" url="https://pl.wikipedia.org/wiki?curid=2695809" title="Förch Racing">
Förch Racing

Förch Racing – polski zespół wyścigowy, założony przez Wiesława Lukasa, startujący w Porsche Supercup. Starty w tej serii zespół rozpoczął w 2012 roku, po dwóch latach doświadczeń w niemieckiej edycji Porsche Carrera Cup. Ekipa od 2009 roku startuje także regularnie w 24-godzinnym wyścigu w Dubaju.
Wyniki.
Porsche Supercup.
Wyniki Förch Racing by Lukas MS.
† – kierowca nie był zaliczany do klasyfikacji generalnej.

</doc>
<doc id="2695811" url="https://pl.wikipedia.org/wiki?curid=2695811" title="Bruce Wilkinson">
Bruce Wilkinson

Bruce Wilkinson (ur. 1940 w New Jersey) – jest nauczycielem i autorem chrześcijańskim, ukończył Northeastern Bible College, w Dallas Theological Seminary i Western Conservative Baptist Seminary. Bruce Wilkinson jest założycielem i do 2002 roku był prezesem Walk Thru the Biblie, międzynarodowej organizacji zajmującej się głównie szkoleniem nauczycieli biblijnych. W 2003 roku wyjechał do Południowej Afryki, gdzie założył organizację Dream for Africa, której celem jest walka z ubóstwem i głodem, pomoc sierotom i ofiarom AIDS.
Napisał wiele książek, które sprzedano w liczbie ponad 20 milionów egzemplarzy. Na liście jego bestsellerów są takie tytuły, jak "The Prayer of Jabez" (przetłumaczona na język polski), "Secrets of the Vine", "A Life God Rewards", "The Dream Giver".
Książka "The Prayer of Jabez" ("Modlitwa Jabesa") została nazwana przez „Publishers Weekly” – „najszybciej sprzedającą się pozycją wszech czasów”. Przez 35 tygodni figurowała na pierwszym miejscu listy bestsellerów tygodnika New York Times. Przetłumaczona została na 21 języków. 
Bruce Wilkinson wraz z żoną Darlene mają troje dzieci i sześcioro wnucząt. Mieszkają w Atlancie, w stanie Georgia, dużo czasu spędzają w południowej Afryce, angażując się w pracę misyjną.

</doc>
<doc id="2695812" url="https://pl.wikipedia.org/wiki?curid=2695812" title="A Few Best Men">
A Few Best Men



</doc>
<doc id="2695814" url="https://pl.wikipedia.org/wiki?curid=2695814" title="Brzeszczotkowate">
Brzeszczotkowate

Brzeszczotkowate, brzeszczotowate, nożowce, śledziówki (Notopteridae) – rodzina ryb z rzędu kostnojęzykokształtnych. Większość gatunków jest poławiana jako ryby konsumpcyjne, niektóre są hodowane w akwariach. W zapisie kopalnym znane są co najmniej z późnej kredy (cenoman).
Występowanie.
Zasiedlają głównie wody słodkie, niekiedy spotykane są również w wodach słonawych tropikalnej strefy Afryki i Azji Południowo-Wschodniej.
Charakterystyka.
Ryby z tej rodziny mają bocznie spłaszczone ciało, zwężające się ku tyłowi. Płetwa ogonowa zakończona szpiczasto połączona jest z mocną i rozbudowaną płetwą odbytową. W formie szczątkowej występują płetwy brzuszne, u niektórych gatunków zanikły całkowicie. Pysk uzbrojony jest w zęby. Wszystkie gatunki, z wyjątkiem brzeszczotka czarnego, mają płetwę grzbietową.
Osiągają 80–100 cm długości. Najbardziej aktywne są w porze nocnej, w dzień ukrywają się wśród roślin, korzeni w dennej strefie. Gatunki są uzależnione od powietrza atmosferycznego i w tym celu muszą co jakiś czas podpływać do powierzchni, by nabrać powietrza za pomocą dodatkowego narządu oddechowego utworzonego z pęcherza pławnego, który obok skrzeli pełni dodatkową funkcję w procesie oddychania.
Odżywiają się larwami owadów, skorupiakami, robakami oraz mniejszymi rybami.
Rozród w wodzie o twardości 6–14°n, pH do 7 i temperaturze do 26°C. Przebiega w strefie toni wodnej wśród korzeni, głazów i roślin, niekiedy w przygotowanych dołkach w podłożu. Opiekę nad złożoną ikrą przejmują oboje rodzice do czasu, gdy narybek zaczyna pływać w pełni samodzielnie.
Klasyfikacja.
Rodzaje zaliczane do tej rodziny:
"Chitala" — "Notopterus" — "Papyrocranus" — "Xenomystus"
Rodzajem typowym rodziny jest "Notopterus".

</doc>
<doc id="2695815" url="https://pl.wikipedia.org/wiki?curid=2695815" title="Zjednoczony Kościół Metodystyczny">
Zjednoczony Kościół Metodystyczny

Zjednoczony Kościół Metodystyczny (UMC) – metodystyczny Kościół, z głównego nurtu protestantyzmu ("Mainline Protestant"). Powstał w 1968, w Dallas, wyniku unii Kościoła Metodystycznego i Zjednoczonego Kościoła Ewangeliczno-Braterskiego. UMC ma swoje początki w naukach Johna i Charlesa Wesley'ów, w Kościele Anglii.
W Stanach Zjednoczonych jest drugą co do wielkości denominacją protestancką po Południowej Konwencji Baptystycznej i trzecią chrześcijańską. W 2016 roku UMC przekroczył liczbę 12,5 mln członków, w tym 55,9% w USA, 32% w Afryce, 6% na Filipinach i 4,6% w Europie. Kościół jest członkiem Światowej Rady Kościołów i Światowej Rady Metodystycznej.
Według Pew Research Center 3,6% populacji USA, czyli 9 mln dorosłych wyznawców, utożsamia się ze Zjednoczonym Kościołem Metodystycznym, co daje znacznie większą liczbę zwolenników niż zarejestrowane członkostwo.
W skład Zjednoczonego Kościoła Metodystycznego w Europie wchodzą dwie konferencje: Europy Północnej i Eurazji oraz Europy Środkowej i Południowej. Konferencja Europy Północnej i Eurazji dzieli się na dwie części: Europy Północnej (Finlandia, Norwegia, Szwecja i Dania oraz kraje bałtyckie: Estonia, Litwa i Łotwa), oraz Euroazjatycką (Rosja, Ukraina, Mołdawia, Kazachstan i Kirgistan). Na czele Konferencji Europy Środkowej i Południowej stoi bp Patrick Streiff. Konferencja ta liczy około 33,5 tys. członków i sympatyków, a w jej skład wchodzi 16 krajów: Albania, Algieria, Austria, Bułgaria, Czarnogóra, Czechy, Chorwacja, Francja, Węgry, Macedonia, Polska, Rumunia, Serbia, Słowacja, Szwajcaria i Tunezja.
Groźba rozłamu.
Pod koniec lutego 2019 nadzwyczajna Konferencja Generalna Zjednoczonego Kościoła Metodystycznego zorganizowana w St. Luis zadecydowała o zaostrzeniu polityki UMC wobec środowiska LGBT w Kościele. O wyniku głosowania zadecydowały głosy delegatów z Afryki i Europy. Przyjęcie konserwatywnego rozwiązania pozwoliło lokalnym konferencjom na wdrożenie procesów dyscyplinarnych wobec swoich duchownych.
Jednak spora część światowego ruchu metodystycznego nie pogodziła się z decyzją konwencji. Doprowadziło to do kilkumiesięcznych negocjacji w trakcie których wypracowano „kompromis rozwodowy”. Efektem kompromisu miało być pokojowe rozejście się w zgodzie i podział majątku kościelnego. Opracowano „Protokół Pojednania i Łaski poprzez Podział” (), który miał zostać poddany pod głosowanie w maju 2020 roku na Konwencji w Minneapolis. Ze względu na pandemię koronawirusa konwencja rozwodowa z udziałem 862 delegatów z całego świata została czasowo odwołana.

</doc>
<doc id="2695816" url="https://pl.wikipedia.org/wiki?curid=2695816" title="Notopteridae">
Notopteridae



</doc>
<doc id="2695817" url="https://pl.wikipedia.org/wiki?curid=2695817" title="Martyn Lloyd-Jones">
Martyn Lloyd-Jones

Martyn Lloyd-Jones (ur. 20 grudnia 1899, zm. 1 marca 1981) – walijski teolog protestancki, kaznodzieja i lekarz.
Był czołową postacią w reformowanym nurcie brytyjskiego ruchu ewangelikalnego w XX wieku. Przez prawie 30 lat był ministrem kongregacjonalistycznej Kaplicy Westminsterskiej (Westminster Chapel) w Londynie. Występował przeciwko chrześcijaństwu liberalnemu, rozpowszechnionemu - w jego opinii - w wielu wyznaniach chrześcijańskich, co uważał za błąd. Zachęcał ewangelikalnych chrześcijan (zwłaszcza spośród wyznawców anglikanizmu) do porzucenia liberalnego chrześcijaństwa, poprzez wystąpienie ze swoich denominacji i do łączenia się w Kościoły ewangelikalne. Uważał, że prawdziwa wspólnota chrześcijańska jest możliwa jedynie wśród tych, którzy dzielą wspólne przekonania dotyczące natury wiary.

</doc>
<doc id="2695819" url="https://pl.wikipedia.org/wiki?curid=2695819" title="Aleksandros Wasilakis">
Aleksandros Wasilakis

Aleksandros Wasilakis; (gr. Αλέξανδρος Βασιλάκης; 8 sierpnia 1979 na Korfu) – grecki piłkarz ręczny, wielokrotny reprezentant kraju, rozgrywający. Obecnie występuje w Bundeslidze, w drużynie MT Melsungen.

</doc>
<doc id="2695825" url="https://pl.wikipedia.org/wiki?curid=2695825" title="Keon Daniel">
Keon Daniel

Keon Kelly Daniel (ur. 16 stycznia 1987 w Lambeau) – trynidadzki piłkarz występujący na pozycji środkowego pomocnika. W latach 2008–2013 reprezentant Trynidadu i Tobago.
Życiorys.
Kariera klubowa.
Daniel uczęszczał do Signal Hill Secondary School na swojej rodzinnej wyspie Tobago, a później do St Clair Coaching School. W 2005 udał się na testy do Manchesteru United, jednak szybko powrócił do ojczyzny i rozpoczął profesjonalną karierę w zespole United Petrotrin F.C. z TT Pro League. Mimo regularnej gry w pierwszym składzie nie osiągnął z nim żadnych sukcesów i po trzech latach spędzonych w Petrotrin udał się na treningi do innego angielskiego klubu, West Ham United. Ponownie nie znalazł jednak angażu na wyspach i powrócił do ojczyzny, podpisując kontrakt z Caledonia AIA. Jej barwy reprezentował w sezonie 2009 i zajął wówczas trzecie miejsce w lidze.
W 2010 Daniel przeszedł do portorykańskiego klubu Puerto Rico Islanders, występującego w drugiej lidze amerykańskiej – USSF Division 2 Professional League. W nowym zespole zadebiutował 26 czerwca 2010 na stadionie Marina Auto Stadium (Rochester, Stany Zjednoczone) w przegranym 0:3 ligowym spotkaniu z Rochester Rhinos, natomiast pierwszą bramkę strzelił 4 lipca tego samego roku na stadionie House Park (Austin, USA) w zremisowanej 1:1 konfrontacji z Austin Aztex. Na koniec sezonu pomógł Islanders wygrać rozgrywki ligowe, a także zwyciężyć w turnieju CFU Club Championship.
Przed sezonem 2011 Daniel trenował z prowadzoną przez Piotra Nowaka ekipą Philadelphia Union i po udanych testach podpisał z nią kontrakt w marcu. W Major League Soccer pierwszy mecz rozegrał 3 kwietnia na stadionie Dignity Health Sports Park (Carson, USA) przeciwko Los Angeles Galaxy, przegrany ostatecznie 0:1, a premierowego gola w najwyższej klasie rozgrywkowej zdobył 11 czerwca na stadionie PPL Park (Chester, USA) w zremisowanym 1:1 spotkaniu z Real Salt Lake.
W maju 2014 podpisał trzyletni kontrakt z Miedzią Legnica. Na początku 2015 roku został wypożyczony do Floty Świnoujście, jednak po sezonie 2014/2015 wrócił do Miedzi.
Podczas zimowego okienka transferowego sezonu 2017/2018 Daniel przyszedł do polskiego klubu GKS Tychy jako wolny zawodnik. W nowej drużynie zadebiutował 3 marca 2018 na Stadionie Miejskim (Tychy, Polska) w wygranym 2:1 spotkaniu I ligi z Chrobrym Głogów. Pierwszą bramkę w barwach tyskiego klubu zdobył 24 listopada 2018 w wygranym 4:0 meczu ligowym z GKS Katowice. 30 stycznia 2019 przedłużył swoją umowę z GKS-em do 30 czerwca 2020.
Kariera reprezentacyjna.
W 2007 Keon Daniel został powołany przez selekcjonera Wima Rijsbergena na Złoty Puchar CONCACAF, jednak nie rozegrał wówczas ani jednego meczu, natomiast jego drużyna odpadła z turnieju już po fazie grupowej. W seniorskiej reprezentacji Trynidadu i Tobago zadebiutował dopiero 29 stycznia 2008 na stadionie Ato Boldon Stadium (Couva, Trynidad i Tobago) w wygranym 2:1 meczu towarzyskim przeciwko reprezentacji Gujany, kiedy to zanotował także pierwsze trafienie w kadrze narodowej. Szybko został podstawowym graczem reprezentacji i wziął z nią udział w eliminacjach do Mistrzostw Świata 2010, na które ostatecznie reprezentacja Trynidadu i Tobago się nie zakwalifikowała. Wystąpił wówczas w szesnastu spotkaniach i czterokrotnie wpisywał się na listę strzelców – dwukrotnie w meczu przeciwko reprezentacji Kuby (3:1) i jeden raz w konfrontacji z reprezentacją Gwatemali (1:1) i rewanżu z reprezentacją Kuby (3:0).
W 2011 Keon Daniel wystąpił w eliminacjach do Mistrzostw Świata 2014, w trakcie których strzelił bramkę w wygranym 2:0 pojedynku z reprezentacją Barbadosu. Mimo to jego reprezentacja ponownie nie zdołała się dostać na mundial. W reprezentacji wystąpił 59 razy, strzelając 14 goli.

</doc>
<doc id="2695827" url="https://pl.wikipedia.org/wiki?curid=2695827" title="Jan Zdzisław Włodek">
Jan Zdzisław Włodek



</doc>
<doc id="2695830" url="https://pl.wikipedia.org/wiki?curid=2695830" title="Rashaida">
Rashaida

Rashaida () – arabska grupa etniczna zamieszkująca na terenie Erytrei oraz północno-wschodnim Sudanie. Przybyli na te tereny z regionu Hidżaz w Arabii Saudyjskiej w 1846 z powodu wybuchu konfliktu międzyplemiennego. Ich liczebność na terenie Erytrei ocenia się na 76 tys. osób, natomiast łącznie z populacją Półwyspu Arabskiego i Sudanu na 220–250 tys. osób. Dominującą religią wśród przedstawicieli Rashaida jest islam sunnicki.
Lud ten jest znany z hodowli wielbłądów wyścigowych i są wysoko cenione tak na terenie Sudanu, jak również Półwyspu Arabskiego.

</doc>
<doc id="2695834" url="https://pl.wikipedia.org/wiki?curid=2695834" title="Lam Akol">
Lam Akol

Lam Akol (ur. 15 lipca 1950 w Athidhwoi, Nil Górny) – południowosudański polityk kenijskiego pochodzenia. Jest liderem ugrupowania Ludowego Ruchu Wyzwolenia Sudan dla Demokratycznyych Zmian (SPLM for Democratic Change) założonej 9 czerwca 2009. Dawniej zajmował stanowisko dowódcy wysokiej rangi w Ludowej Armii Wyzwolenia Sudanu (SPLA) a następnie pełnił obowiązki ministra spraw zagranicznych Sudanu od września 2005 do października 2007, kiedy rząd w Chartumie zgodził się przekazać SPLA kilka kluczowych stanowisk ministerialnych w ramach porozumienia pokojowego zawartego 9 stycznia 2005 w Nairobi. 
Ukończył studia na Uniwersytecie Londyńskim. Wykładał inżynierię chemiczną na Uniwersytecie Chartumskim. Lam Akol dołączył do SPLA w 1986. W 1991 wraz z Riekem Macharem i Gordonem Kongiem zerwał współpracę z SPLA, aby stworzyć odłam SPLA-Nasir. W 1995 został wycofany przez Rieka za współpracę z rządem. Następnie podpisał Porozumienie Chartumskie z 1997 i został nominowany na stanowisko ministra transportu, na którym zasiadał przez pięć lat. W 2002 Akol zrezygnował z zasiadania w Kongresie Narodowym i stał się członkiem nowo utworzonej opozycyjnej Partii Sprawiedliwości. Powrócił w październiku 2003 do SPLA.
17 października 2007 prezydent Omar al-Baszir nominował na stanowisko ministra spraw zagranicznych zajmowanego przez Akola Deng Alora. Akol objął stanowisko Ministra spraw rządowych.

</doc>
<doc id="2695835" url="https://pl.wikipedia.org/wiki?curid=2695835" title="Chitala">
Chitala

Chitala – rodzaj słodkowodnych ryb kostnojęzykokształtnych z rodziny brzeszczotkowatych (Notopteridae).
Występowanie.
Występują w wodach Azji Południowej (Pakistan, Bangladesz i Indie) i Azji Południowo-Wschodniej (Malezja, Tajlandia, Laos, Kambodża, Nepal, Wietnam i Indonezja).
Cechy charakterystyczne.
Grzbietowa część czaszki jest wklęsła. Największe gatunki dorastają do 1,5 m ("Chitala lopis").
Klasyfikacja.
Gatunki zaliczane do tego rodzaju:

</doc>
<doc id="2695836" url="https://pl.wikipedia.org/wiki?curid=2695836" title="Makary (Wasiljew)">
Makary (Wasiljew)

Makary, imię świeckie Kuźma Wasiljewicz Wasiljew, imię zakonne małej schimy Cyryl (ur. 5 września 1871 w Gubie lub 26 października tegoż roku w Tichwinie, zm. 31 marca 1944) – rosyjski biskup prawosławny.
Życiorys.
Pochodził z rodziny chłopskiej. W 1894 wstąpił do misyjnego monasteru Zmartwychwstania Pańskiego w ujeździe nowogrodzkim, powstałym na miejscu dawnej Pustelni św. Makarego. Już wcześniej pragnął zostać mnichem, jednak w guberni, gdzie żył, we wszystkich klasztorach brakowało miejsc dla nowych kandydatów. W 1900 złożył wieczyste śluby mnisze z imieniem Cyryl. W 1901 przyjął święcenia kapłańskie. W 1906 został przełożonym monasteru w związku ze zmianą reguły klasztoru na cenobityczną; został wybrany na przełożonego przez wszystkich współbraci. W 1910 otrzymał godność igumena. Pod jego kierownictwem monaster rozwijał się, stawał się znaczącym ośrodkiem pielgrzymkowym, wzrosła liczba mnichów.
4 kwietnia 1923 w tajemnicy przyjął chirotonię biskupią z rąk biskupa satkińskiego Andrzeja. Według innych danych biskupem został już w 1921 i został wyświęcony przez biskupów Trofima (Jakobczuka) oraz Serafina (Cziczagowa). Patriarcha Tichon potwierdził ważność jego święceń biskupich. Został biskupem lubarskim, wikariuszem eparchii nowogrodzkiej. Początkowo przebywał w monasterze Zmartwychwstania Pańskiego, zaś po jego zamknięciu w 1923 nielegalnie zamieszkał w Piotrogrodzie, u swoich duchowych uczniów. W lipcu 1924 został aresztowany razem z piętnastoma mnichami z klasztoru, w którym dawniej żył, a następnie skazany na pięć lat łagru pod zarzutem ukrywania objętych konfiskatą kosztowności cerkiewnych. Karę odbywał w guberni wołogodzkiej do 1927. Po zwolnieniu wrócił do Leningradu i w lipcu 1928 złożył w Ławrze św. Aleksandra Newskiego przed biskupem Stefanem (Biechem) śluby mnisze wielkiej schimy, zmieniając imię zakonne na Makary.
W ciągu kolejnych czterech lat, formalnie pozostając biskupem w stanie spoczynku (z tytułem emerytowanego biskupa małowiszczerskiego), Makary (Wasiljew) nielegalnie prowadził działalność duszpasterską w ramach Cerkwi katakumbowej na terenie eparchii petersburskiej i nowogrodzkiej. W tajemnicy przygotowywał nowych kandydatów do kapłaństwa, udzielał im sakramentu kapłaństwa, w sekrecie przyjmował śluby mnisze od kandydatów do stanu zakonnego. W 1932 został aresztowany i na trzy lata zesłany do Kazachstanu. Po odbyciu kary ponownie udał się do obwodu leningradzkiej. Żył w rejonach Czudowa i Lubani, ponownie w tajemnicy odprawiając nabożeństwa. Po ataku Niemiec na ZSRR, gdy na okupowanych ziemiach Związku Radzieckiego Niemcy pozwolili na otwieranie prawosławnych świątyń, udał się ponownie do monasteru Zmartwychwstania Pańskiego, licząc na jego ponowną organizację. Pozwolono mu zamieszkać na terenie monasteru, ale okupanci niemieccy nie wyrazili zgody na reaktywację wspólnoty, zaś w końcu roku 1941, gdy mnich protestował przeciwko umieszczeniu w budynku klasztoru sztabu wojska, wywieźli go do Czudowa. Przewieziony następnie do Pskowa, od kwietnia 1942 przebywał w Monasterze Pskowsko-Pieczerskim. Przewidywał klęskę III Rzeszy w wojnie ze Związkiem Radzieckim oraz własną śmierć w tymże klasztorze.
Zginął w czasie nalotu lotnictwa radzieckiego na miasto Pieczory 31 marca 1944. Odmówił udania się do schronu, lecz pozostał w swojej celi, modląc się. Zginął od odłamka pocisku. Został pochowany na terenie monasteru.

</doc>
<doc id="2695838" url="https://pl.wikipedia.org/wiki?curid=2695838" title="Psychocountry">
Psychocountry

Psychocountry – album studyjny polskiego piosenkarza Macieja Maleńczuka. Wydawnictwo ukazało się 28 maja 2012 roku nakładem wytwórni muzycznej Warner Music Poland. 
Na płycie znalazło się szesnaście kompozycji utrzymanych w stylistyce country. Większość stanowią interpretacje utworów z repertuaru takich wykonawców jak: Johnny Cash, Tammy Wynette oraz Tim Hardin. Autorem przekładów z języka angielskiego był Maciej Maleńczuk. Cztery piosenki to autorskie kompozycje wokalisty. 
Gościnnie w nagraniach wzięli udział John Porter, Adam "Nergal" Darski oraz Gienek Loska, którzy zaśpiewali w utworze "Highwayman".
Płyta dotarł do 2. miejsca zestawienia OLiS i uzyskała certyfikat złotej.

</doc>
<doc id="2695839" url="https://pl.wikipedia.org/wiki?curid=2695839" title="Ayumi hamasaki concert tour 2000 A Vol.1">
Ayumi hamasaki concert tour 2000 A Vol.1

 – pierwsze VHS z trasy koncertowej "A" japońskiej piosenkarki Ayumi Hamasaki, wydane 13 września 2000 roku. Zostało ponownie wydane na DVD 1 marca 2006 roku. Album osiągnął 1. pozycję w rankingu Oricon, sprzedano egzemplarzy.

</doc>
<doc id="2695841" url="https://pl.wikipedia.org/wiki?curid=2695841" title="Pięknosuseł kaskadowy">
Pięknosuseł kaskadowy

Pięknosuseł kaskadowy ("Callospermophilus saturatus") – endemiczny gatunek gryzonia z rodziny wiewiórkowatych. Zamieszkuje tereny w Stanach Zjednoczonych i Kanadzie. 
Systematyka.
Na podstawie badań filogenetycznych (2009) z rodzaju "Spermophilus" wydzielono nowy rodzaj pięknosuseł ("Callospermophilus"), który objął także "C. saturatus" (uprzednio "Spermophilus (Callospermophilus) saturatus"). 
Morfologia.
Pięknosuseł kaskadowy jest gryzoniem o średniej wielkości. Długość ciała samic zawiera się w przedziale 286–312 mm, a samców – 287–315 mm. Masa ciała dorosłego osobnika to 200–350 g. Wybarwienie sierści w części grzbietowej jest ciemnoszaro–brązowe. Po bokach białe pasy, obwiedzione słabo zaznaczonym paskami w kolorze czarnym. Takie charakterystyczne pasy są znacznie słabiej wykształcone niż u pokrewnych gatunków rodzaju "Callospermophilus". Wzór zębowy "C. saturatus": formula_1.
Rozmieszczenie geograficzne.
Pięknosuseł kaskadowy zamieszkują tereny w Ameryce Północnej – Góry Kaskadowe w kanadyjskiej Kolumbii Brytyjskiej, oraz zachodnią część stanu Waszyngton w Stanach Zjednoczonych.

</doc>
<doc id="2695842" url="https://pl.wikipedia.org/wiki?curid=2695842" title="Indyjski Zielonoświątkowy Kościół Boży">
Indyjski Zielonoświątkowy Kościół Boży

Indyjski Zielonoświątkowy Kościół Boży (ang. "Indian Pentecostal Church of God") – jest największym rodzimym kościołem zielonoświątkowym w Indiach. Jego siedziba mieści się w Kumbanad, w stanie Kerala. Kościół został założony w 1924 roku i zarejestrowany w dniu 9 grudnia 1935 w Eluru, w stanie Andhra Pradesh, pod rządem Indii. Liderem Kościoła jest KC John, słynny mówca i założyciel telewizji PowerVision. Jego zastępcą jest T. Valson Abraham. Organizacja posiada około 7.500 kościołów w 25 państwach na całym świecie, jednak 4.500 kościołów znajduje się w Indiach, najwięcej w stanie Kerala. Według danych na 2000 rok, kościół w Indiach liczył około 750.000 wiernych.
Kościół posiada własną telewizję, w której dociera do ok. 20 mln ludzi.

</doc>
<doc id="2695843" url="https://pl.wikipedia.org/wiki?curid=2695843" title="Chorągiewki Słupskiego">
Chorągiewki Słupskiego

Chorągiewki Słupskiego (tarcze Słupskiego) – system chorągiewek sygnalizacyjnych stosowanych jako zamiennik dla łączności radiowej pomiędzy pojazdami pancernymi stosowany w wojskach pancernych II RP.
Istotnym problemem w wojskach pancernych II RP była łączność pomiędzy poszczególnymi pojazdami. Sprzęt radiowy był zbyt drogi, aby montować go w każdym pojeździe (np. radiostacje montowano tylko w tankietkach używanych w dywizjonach pociągów pancernych). Tanią alternatywę zaproponował rtm. Słupski. Miał być to system 3 barwnych chorągiewek w kształcie trójkątów. Wydawanie komend odbywało się przez wystawienie odpowiedniej chorągiewki/chorągiewek. Tarcze Słupskiego wprowadzono do użycia w Wojsku Polskim rozkazem z dnia 15 kwietnia 1936 r. zastępując używany dotąd francuski system kolorowych chorągiewek.
Każdy z produkowanych w Polsce przed wojną pojazdów pancernych posiadał w górnych płytach pancernych otwory lub tulejki, na potrzeby użycia zastępczego środka łączności, który stanowiły chorągiewki potocznie nazywane tarczami Słupskiego. Dowódca pojazdu mógł wystawiać chorągiewkę na zewnątrz bez opuszczania pojazdu, a specjalne sprężynki trzymały składaną tarczę w pionie. 
Tarcze Słupskiego, nazwane tak od nazwiska pomysłodawcy, stanowiły środek łączności kolumn pancernych, motorowych i motocyklowych. Tarczę (chorągiewkę) tworzył trójkątny kawałek materiału, rozciągnięty pomiędzy dwoma drutami, z jednym drutem pionowym stanowiącym uchwyt. Trójkąt składał się na płasko. W dolnej części materiału małe wcięcie.
W oddziałach zmotoryzowanych opracowano nieco odmienny system, w którym dowódca kolumny wystawiał je przez okno. 
Porozumiewały się nim kolumny samochodów ciężarowych i oddziały motocyklowe, 
Tarcze Słupskiego - komendy

</doc>
<doc id="2695844" url="https://pl.wikipedia.org/wiki?curid=2695844" title="Emese Kovács">
Emese Kovács

Emese Kovács (ur. 1 marca 1991 w Baji) – była węgierska pływaczka, specjalizująca się głównie w stylu motylkowym.
Wicemistrzyni Europy z Eindhoven i wicemistrzyni Europy na krótkim basenie z Debreczyna na 200 m stylem motylkowym. 
Uczestniczka Igrzysk Olimpijskich z Pekinu (27. miejsce na 200 m stylem motylkowym).
W 2009 roku zakończyła sportową karierę.

</doc>
<doc id="2695845" url="https://pl.wikipedia.org/wiki?curid=2695845" title="Tarcze Słupskiego">
Tarcze Słupskiego



</doc>
<doc id="2695846" url="https://pl.wikipedia.org/wiki?curid=2695846" title="Marcin Niemirowicz-Szczytt">
Marcin Niemirowicz-Szczytt

Marcin Niemirowicz-Szczytt (Szczytt-Niemirowicz / Szczytt) herbu Jastrzębiec (1749-1800 lub później) – poseł województwa połockiego na Sejm Czteroletni od 1790 roku, chorąży powiatu połockiego, sędzia ziemski połocki, członek Zgromadzenia Przyjaciół Konstytucji Rządowej, chorąży petyhorski w 1778/1779 roku.
Starszy syn Adama (zm. 1752) i Barbary z Sakowiczów II v. za Józefem Lewkowiczem, córki podczaszego trockiego Macieja i Bogumiły z Nowackich.
Miał brata Michała, szambelana JKM Stanisława Augusta oraz siostrę Honoratę za Adamem Maszewskim.
Działalność polityczna.
Po wczesnej śmierci ojca opiekę nad Marcinem i jego rodzeństwem przejął brat stryjeczny ojca - kasztelan inflancki Jan Justynian Niemirowicz Szczytt, a następnie jego syn – Justynian.
Nie osiągnąwszy jeszcze pełnoletności, w 1764 podpisał z woj. połockiego elekcję Stanisława Augusta. Brał udział w Połocku w sejmiku w 1768 (gdy nikt się nie zdecydował na posłowanie), a jako chorąży petyhorski woj. lit. w sejmiku gromnicznym w 1772. Na sejmiku nadzwyczajnym w 1772 został wybrany wraz z sędzią grodzkim połockim Adamem Swołyńskim na delegata do króla Stanisława Augusta w celu wyrażenia radości z ocalenia jego osoby z zamachu w 1771.
Sejm rozbiorowy (1773-1775) wyznaczył go do jednej z komisji, a w 1775 do sądów sejmowych.
Deputat województwa połockiego na Trybunał Główny Wielkiego Księstwa Litewskiego kadencji ruskiej w 1778/1779 roku, a w 1786 wybrany na sędziego ziemskiego połockiego.
W 1788 podpisał instrukcje posłom z woj. połockiego na Sejm Wielki. W 1789 Sejm Wielki wyznaczył go na jednego z komisarzy z woj. połockiego do spraw finansowania wojska. W 1790 został wybrany jednomyślnie pierwszym posłem woj. połockiego. W 1791 przystąpił do Konfederacji Generalnej Obojga Narodów. Brał udział w tajnym zebraniu w Pałacu Radziwiłłowskim 2 maja 1791, a następnie podpisał w domu marszałka Małachowskiego Asekurację popierania projektu Ustawy Rządowej. Był obecny w czasie uchwalania Konstytucji 3 Maja. Członek Towarzystwa Przyjaciół Ustawy Rządowej.
Posiadał znaczne dobra ziemskie, głównie w woj. połockim. Osiadł w Wierzchowiu, gdzie wzniósł murowany dwór. Jego rezydencja w Wierzchowiu była jedną z trzech największych w pow. lepelskim.
Kawaler Orderu Świętego Stanisława (1790).
Rodzina.
Jego żoną była (co najmniej od stycznia 1777 r.) Aniela (Angela) Minkowska-Bohuszewiczówna (zm. w/po 1794), córka Antoniego i Marii Anny z Galimskich. Miał z nią czworo dzieci: 
1) Michała Feliksa (ur. 1785), dziedzica Wierzchowia, ożenionego z córką Ignacego Korwin-Piotrowskiego - Antoniną; 
2) Adama, ożenionego z córką generała Cypriana Zdziechowskiego - Józefą; 
3) Ludwikę za szambelanem Ludwikiem Witkowskim;
4) Julię (ok. 1777-1861) za Józefem lub Ludwikiem Witkowskim, budowniczym orszańskim.

</doc>
<doc id="2695847" url="https://pl.wikipedia.org/wiki?curid=2695847" title="Anna Oberc">
Anna Oberc

Anna Oberc z domu Hulpowska-Szulc (ur. 7 sierpnia 1979 w Białymstoku) – polska aktorka teatralna i filmowa.
Życiorys.
Występowała w wielu teatrach, m.in. w krakowskich: Ludowym, STU i Łaźnia Nowa oraz warszawskich: Bajka, Studio Buffo, Och-Teatr i Kamienica.
Telewizyjną rozpoznawalność zyskała rolą Karoliny „Kiki” Bernsztajn, dziewczyny Łukasza Dunina (Dariusz Wnuk) w serialu "Samo życie", w którym grała w latach 2005–2010. Zagrała także drugoplanowe role w serialach: "Majka" (2009–2010) i "Singielka" (2015–2016). Od 2018 gra Sandrę w serialu "M jak miłość".
W 2016 była nominowana do zdobycia statuetki dla „nadziei Plejady” podczas Wielkiej Gali Gwiazd Plejady.

</doc>
<doc id="2695849" url="https://pl.wikipedia.org/wiki?curid=2695849" title="Claire Hedenskog">
Claire Hedenskog

Claire Maria Hedenskog-Vilshed (ur. 10 marca 1980 w Släp) - była szwedzka pływaczka, specjalizująca się głównie w stylu dowolnym.
Brązowa medalistka mistrzostw Europy z Eindhoven w sztafecie 4 x 100 m stylem dowolnym. Dwukrotna wicemistrzyni Europy na krótkim basenie ze Stambułu w sztafetach 4 x 50 m stylem dowolnym i 4 x 50 m stylem zmiennym.
Olimpijka z Pekinu (11. miejsce w sztafecie 4 x 100 m stylem dowolnym).
W 2011 roku zakończyła sportową karierę. 

</doc>
<doc id="2695850" url="https://pl.wikipedia.org/wiki?curid=2695850" title="Teodora (Lwowa)">
Teodora (Lwowa)

Teodora, imię świeckie Nina Nikołajewna Lwowa, zd. Tumkowska (ur. 29 marca 1893 w Chabarowsku, zm. 21 grudnia 1976 w Chavincourt-Provemont) – rosyjska mniszka prawosławna, przełożona monasteru Leśniańskiej Ikony Matki Bożej w Chavincourt-Provemont w latach 1949-1976.
Wykształcenie uzyskała w Kijowie na wyższych kursach dla kobiet. W czasie I wojny światowej była siostrą miłosierdzia. W czasie rosyjskiej wojny domowej wyszła za mąż za księcia Konstantina Lwowa, jednak mężczyzna zmarł na tyfus po ośmiu miesiącach od ślubu. Nina Lwowa opuściła Rosję razem z wycofującymi się Białymi. W 1928, z błogosławieństwa metropolity Antoniego (Chrapowickiego), wstąpiła do wspólnoty mniszek byłego monasteru Narodzenia Matki Bożej w Leśnej, przebywającej w monasterze Novo Hopovo w Królestwie SHS. Po złożeniu wieczystych ślubów mniszych została kierowniczką domu dziecka przy monasterze.
W czasie II wojny światowej, gdy przełożona klasztoru ihumenia Nina (Kosakowska) z powodu swojego wieku i złego stanu zdrowia nie była w stanie zajmować się wszystkimi jego sprawami, kierownictwo wspólnotą stopniowo przechodziło w ręce mniszki Teodory. W 1949, po śmierci ihumeni, Teodora została jej następczynią. W 1950 z jej inicjatywy wspólnota opuściła socjalistyczną Jugosławię i udała się do Francji, gdzie zakonnice powołały do życia monaster Leśniańskiej Ikony Matki Bożej w Chavincourt-Provemont.
Ihumenia Teodora zmarła w 1976 po długiej chorobie. W ostatnich latach jej życia kierowanie wspólnotą stopniowo przejmowała jej najbliższa współpracownica, mniszka Magdalena, która też została po niej ihumenią monasteru.

</doc>
<doc id="2695851" url="https://pl.wikipedia.org/wiki?curid=2695851" title="Józef Szczyt">
Józef Szczyt



</doc>
<doc id="2695853" url="https://pl.wikipedia.org/wiki?curid=2695853" title="Magdalena Kuras">
Magdalena Kuras

Magdalena Kuras (ur. 14 maja 1988 w Malmö) – szwedzka pływaczka specjalizująca się w stylu dowolnym.
Wicemistrzyni Europy na krótkim basenie z Herning (2013) w sztafecie 4 × 50 m stylem dowolnym. Brązowa medalistka mistrzostw Europy z Eindhoven w sztafecie 4 x 100 m stylem dowolnym.

</doc>
<doc id="2695854" url="https://pl.wikipedia.org/wiki?curid=2695854" title="Zajazd w Sanoku (ul. Zamkowa 2)">
Zajazd w Sanoku (ul. Zamkowa 2)

Zajazd w Sanoku przy ul. Zamkowej 2 – XVIII-wieczny budynek położony przy ulicy Zamkowej 2 w Sanoku.
Wraz z budynkiem Willi Zaleskich stanowi północną pierzeję placu św. Jana. Określenie Zajazd stanowi tradycyjną nazwę budynku.
Budynek został wybudowany w latach 1775-1799. W XIX wieku został przebudowany. W tym czasie był siedzibą odwachu (straży miejskiej).
W 1908 roku Jan Górny założył w budynku aptekę (trzecią w historii miasta). W 1913 roku aptekę zakupił Artur Feuerstein. Według innego źródła Apteka „Pod Złotą Gwiazdą” Jana Górnego została otwarta z dniem 1 stycznia 1913.
W 1950 Miejska Rada narodowa w Sanoku przekazała budynek na rzecz Muzeum Historycznego w Sanoku. W 1971 trwały prace konserwacyjno-remontowe budynku. Od 1972 do października 1976 został przeprowadzony generalny remont gmachu (w 1972 wykonano remont kapitalny i adaptację, w tym odwodnienie od strony zachodniej, przemurowanie ścian parteru, pogłębiono piwnice, usunięto zniszczone stropy i tynki, dobudowano drugie piętro), który kosztował 2,1 mln zł. Pomimo przebudowy, na parterze i w sieni zachowały się sklepienia kolebkowo-krzyżowe i żeglaste na gurtach.
W 1972 obiekt został włączony do uaktualnionego wówczas spisu rejestru zabytków Sanoka. Budynek został wpisany do wojewódzkiego (1958) oraz do gminnego rejestru zabytków miasta Sanoka.
Na fasadzie budynku, obok drzwi wejściowych, znajduje się tablica upamiętniająca Grzegorza z Sanoka (1406-1477). Odsłonięcia tablicy podczas „Dni Sanoka” w dniu 30 maja 1977 roku dokonał rektor Uniwersytetu Jagiellońskiego, prof. Mieczysław Karaś. Autorem odlanej w brązie tablicy o wymiarach 90x60cm był artysta rzeźbiarz Roman Tarkowski. Inskrypcja brzmi: "Grzegorz z Sanoka 1406–1477. Wielki humanista i poeta. W 500-ną rocznicę śmierci – sanoczanie".
W budynku mieści się siedziba dyrekcji Muzeum Historycznego w Sanoku. Ekspozycja muzeum obejmuje: zbiory ikon, galerię malarską, zaś w podziemiach znajdują się wykopaliska z przeprowadzonych badań archeologicznych na wzgórzu w Trepczy, gdzie odkryto ślady wczesnośredniowiecznego grodziska, nazwanego "Fajką". W przeszłości znajdowały się tu zbiory prac Zdzisława Beksińskiego (obecnie w osobnej galerii w sanockim zamku).
Ponadto w gmachu budynku były organizowane konferencje, wykłady oraz wystawy czasowe.

</doc>
<doc id="2695858" url="https://pl.wikipedia.org/wiki?curid=2695858" title="András Debreceni">
András Debreceni

András Debreceni (ur. 21 kwietnia 1989 w Nagykanizsy) – węgierski piłkarz grający na pozycji obrońcy. Wychowanek klubu Budapest Honvéd, z którego był wypożyczony do Kecskeméti TE. W sezonie 2013/2014 grał w Diósgyőri VTK, a latem 2014 przeszedł do Vasasu SC. W reprezentacji Węgier zadebiutował w 2012 roku. Rozegrał w niej jeden mecz.

</doc>
<doc id="2695862" url="https://pl.wikipedia.org/wiki?curid=2695862" title="Katedra Świętego Piotra w Bolonii">
Katedra Świętego Piotra w Bolonii

Katedra Świętego Piotra w Bolonii (wł.: "Chiesa Cattedrale Metropolitana di San Pietro") – kościół rzymskokatolicki w Bolonii (Emilia-Romania, Włochy) poświęcony Świętemu Piotrowi Apostołowi. Katedra zlokalizowana jest w centrum miasta, przy ulicy "Via dell' Independenza". Świątynia jest siedzibą archidiecezji Bolonia.
Historia.
Na miejscu obecnej świątyni już w roku 1028 znajdowała się katedra z towarzyszącą kampanilą w stylu przedromańskim, jednak została ona zniszczona w pożarze w roku 1141. Odbudowana katedra została poświęcona w roku 1184 przez papieża Lucjusza III.
Wnętrze.
Obecne wnętrze jest zdominowane przez barok. Katedrę zdobią liczne dzieła sztuki, a wśród nich:

</doc>
<doc id="2695863" url="https://pl.wikipedia.org/wiki?curid=2695863" title="Zajazd w Sanoku (ul. Romualda Traugutta 3)">
Zajazd w Sanoku (ul. Romualda Traugutta 3)

Zajazd w Sanoku przy ul. Traugutta 3 – XVIII-wieczny budynek położony przy ul. Romualda Traugutta 3 w Sanoku.
Został wybudowany w trzeciej ćwierci XVIII wieku. Pierwotnie budynek stworzono jako zajazd położony przy drodze wiodącej do Mrzygłodu. 
Na początku XIX wieku mieścił się w budynku szynk „Bacówka”. 
W latach 1962-1972 przeprowadzono remont i restaurację budynku. Pod koniec XX wieku do budynku zostały wstawione nowe drzwi wejściowe.
Pod koniec lat 60. pod adresem ul. Romualda Traugutta 1 istniał Dom Wycieczkowy PTTK. W gmachu budynku w 1960 została ulokowana siedziba dyrekcji Muzeum Budownictwa Ludowego w Sanoku. Na poddaszu budynku zamieszkiwał twórca i pierwszy dyrektor MBL, Aleksander Rybicki. Dokonał on zakupienia tego budynku dla MBL, jego remontu i rozbudowy. Nieopodal, w budynku przy ówczesnej ul. M. Nowotki ulokowano pracownię konserwacji zabytków ruchomych).
Budynek został wpisany do wojewódzkiego (1958) oraz do gminnego rejestru zabytków miasta Sanoka. W 1972 obiekt został włączony do uaktualnionego wówczas spisu rejestru zabytków Sanoka. Wynikiem działań Komisji Opieki nad Zabytkami, powstałej przy oddziale PTTK w Sanoku, w 1978 umieszczono na fasadzie budynku tablicę informującą o zabytkowym charakterze obiektu. Do końca życia był domem i pracownią Władysława Szulca, także związanego z MBL.

</doc>
<doc id="2695864" url="https://pl.wikipedia.org/wiki?curid=2695864" title="Real IRA">
Real IRA



</doc>
<doc id="2695865" url="https://pl.wikipedia.org/wiki?curid=2695865" title="Katedra w Cremie">
Katedra w Cremie

Katedra w Cremie (wł.: "Duomo di Crema") – kościół rzymskokatolicki w Cremie (Lombardia, Włochy) poświęcony Wniebowzięciu Najświętszej Maryi Panny. Katedra zlokalizowana jest w centrum miasta, przy placu "Piazza Duomo", niedaleko Urzędu Miasta. Świątynia jest siedzibą diecezji Crema.
Historia.
Obecny kościół stoi na miejscu wcześniejszego, zniszczonego w roku 1160 w wyniku działań zbrojnych Fryderyka Rudobrodego. Rekonstrukcja rozpoczęła się w roku 1284 i zakończyła w 1341.
Architektura.
Wygląd zewnętrzny.
Fasada jest typowym przykładem gotyku Lombardii. Nad głównymi drzwiami znajdują się trzy posągi przedstawiające Madonnę z Dzieciątkiem, świętego Pantaleona oraz świętego Jana Chrzciciela. W centralnej części fasady znajduje się duże marmurowe okno rozetowe. Fasada zwieńczona jest marmurową loggią.
Do wschodniej części katedry przyłączona jest kampanila.
Wygląd wewnętrzny.
Wnętrze świątyni podzielone jest na trzy nawy.

</doc>
<doc id="2695866" url="https://pl.wikipedia.org/wiki?curid=2695866" title="Brzeszczotek azjatycki">
Brzeszczotek azjatycki

Brzeszczotek azjatycki ("Notopterus notopterus") – gatunek słodkowodnej ryby z rodziny brzeszczotkowatych (Notopteridae). Jedyny przedstawiciel rodzaju "Notopterus".
Występuje w wodach tropikalnych Azji Południowej (Pakistan, Bangladesz, Indie) i Azji Południowo-Wschodniej (Malezja, Tajlandia, Laos, Kambodża, Nepal, Wietnam, Indonezja). 
Osiąga przeciętnie około 25 cm, maksymalnie 60 cm długości. W akwariach mniejszy (do 35 cm). Opiekuje się potomstwem.
Znaczenie gospodarcze.
Gatunek poławiany komercyjnie do celów konsumpcyjnych, hodowany w akwakulturze. Spożywany w stanie surowym, suszonym oraz wędzonym.
Bywa trzymany w akwariach.

</doc>
<doc id="2695867" url="https://pl.wikipedia.org/wiki?curid=2695867" title="Katedra w Cremonie">
Katedra w Cremonie

Katedra w Cremonie (wł.: "Cattedrale di Santa Maria Assunta") – kościół rzymskokatolicki w Cremonie (Lombardia, Włochy) poświęcony Wniebowzięciu Najświętszej Maryi Panny. Katedra zlokalizowana jest w centrum miasta, przy placu "Piazza del Comune", niedaleko Urzędu Miasta. Świątynia jest siedzibą diecezji Cremona. Do katedry przynależy baptysterium oraz wieża "Torrazzo".
Architektura.
Wygląd zewnętrzny.
Główna fasada wraz z baptysterium uważana jest za jeden z najważniejszych zabytków sztuki romańskiej w Europie. W centralnej części fasady znajduje się portyk z narteksem, do którego w 1491 została dodana renesansowa loggia. Nad portykiem dominuje duże okno rozetowe.
Dzwonnica "Torrazzo" ma 112,27 m wysokości, co czyni ją trzecią najwyższą ceglaną dzwonnicą na świecie (pierwsze miejsce ma wieża Kościoła św. Marcina w Landshut, drugie Kościół Najświętszej Marii Panny w Brugii). "Torrazzo" jest najstarszą na świecie budowlą ceglaną powyżej 100 m wysokości. Na wysokości czwartego piętra "Torrazzo" znajduje się największy na świecie zegar astronomiczny.
Wygląd wewnętrzny.
Wnętrze zdobią liczne dzieła sztuki, wśród nich malowidła Giovanniego Antonio Amadeo, Benedetto Briosco, Boccaccio Boccaccino, Giovanniego Francesco Bembo, Altobello Melone, Girolamo Romaniego, Il Pordenone, Bernardino Gattiego, Bernardino Campiego oraz Luigiego Miradori.

</doc>
<doc id="2695868" url="https://pl.wikipedia.org/wiki?curid=2695868" title="Katedra w Faenzy">
Katedra w Faenzy

Katedra w Faenzy (wł.: "Duomo di Faenza") – kościół rzymskokatolicki w Faenzy (Emilia-Romania, Włochy) poświęcony świętemu Piotrowi Apostołowi. Katedra zlokalizowana jest w centrum miasta, przy placu "Piazza della Liberta", w pobliżu Urzędu Miasta. Świątynia jest siedzibą diecezji Faenza-Modigliana.
Budowla.
Świątynia jest przykładem architektury renesansu. Została zbudowana według projektu Giuliano da Maiano, architekta i rzeźbiarza związanego głównie z Florencją. Uważa się, że Giuliano da Maiano wzorował się na florenckiej bazylice San Lorenzo. Budowę rozpoczęto w roku 1474. Prace nie zakończyły się co najmniej do roku 1515.
Fasada.
Fasada wznosi się nad szerokimi schodami i pozostaje niedokończona. Niewykończone marmurowe elementy odsłaniają ceglany mur.
Wnętrze.
Wnętrze podzielone jest na trzy nawy. Ozdobione jest dziełami sztuki pochodzącymi z okresu renesansu, głównie rzeźbami. Wśród nich wyróżnia się nagrobek świętego Sabina z roku 1468 autorstwa Benedetto da Maiano.
Osoby związane z katedrą.
W katedrze pochowany jest święty Piotr Damiani, patron diecezji Faenza-Modigliana oraz miasta Faenza.

</doc>
<doc id="2695869" url="https://pl.wikipedia.org/wiki?curid=2695869" title="Clupea synura">
Clupea synura



</doc>
<doc id="2695870" url="https://pl.wikipedia.org/wiki?curid=2695870" title="Gymnotus notopterus">
Gymnotus notopterus



</doc>
<doc id="2695871" url="https://pl.wikipedia.org/wiki?curid=2695871" title="Katedra w Mantui">
Katedra w Mantui

Katedra Świętego Piotra w Mantui (wł.: "Cattedrale di San Pietro" lub krócej "Duomo di Mantua") – kościół rzymskokatolicki w Mantui (Lombardia, Włochy) poświęcony świętemu Piotrowi Apostołowi. Katedra zlokalizowana jest na starówce, przy placu "Piazza Sordello". Świątynia jest siedzibą diecezji Mantua.
Historia.
Już w czasach średniowiecznych w tym samym miejscu znajdował się inny kościół, który spłonął w roku 894. W latach 1395-1401 katedra została odbudowana w stylu romańskim.
Architektura.
Dzisiejsza barokowa fasada wykonana z marmuru z Carrary pochodzi z roku 1756, jej autorem jest Nicola Baschiera. Dzwonnica w stylu romańskim przypomina, iż większa część katedry swego czasu wykonana była w tym stylu. W dzwonnicy jest siedem dzwonów. Wnętrze świątyni podzielone jest na pięć naw.
Groby.
W katedrze pochowano liczne słynne osoby:

</doc>
<doc id="2695872" url="https://pl.wikipedia.org/wiki?curid=2695872" title="Mystus badgee">
Mystus badgee



</doc>
<doc id="2695874" url="https://pl.wikipedia.org/wiki?curid=2695874" title="Mystus kapirat">
Mystus kapirat



</doc>
<doc id="2695875" url="https://pl.wikipedia.org/wiki?curid=2695875" title="Notopterus bontianus">
Notopterus bontianus



</doc>
<doc id="2695877" url="https://pl.wikipedia.org/wiki?curid=2695877" title="Notopterus kapirat">
Notopterus kapirat



</doc>
<doc id="2695878" url="https://pl.wikipedia.org/wiki?curid=2695878" title="Notopterus kopirot">
Notopterus kopirot



</doc>
<doc id="2695880" url="https://pl.wikipedia.org/wiki?curid=2695880" title="Notopterus osmani">
Notopterus osmani



</doc>
<doc id="2695881" url="https://pl.wikipedia.org/wiki?curid=2695881" title="Notopterus pallasii">
Notopterus pallasii



</doc>
<doc id="2695883" url="https://pl.wikipedia.org/wiki?curid=2695883" title="Notopterus primaevus">
Notopterus primaevus



</doc>
<doc id="2695884" url="https://pl.wikipedia.org/wiki?curid=2695884" title="Notopterus">
Notopterus



</doc>
<doc id="2695885" url="https://pl.wikipedia.org/wiki?curid=2695885" title="Katedra w Modenie">
Katedra w Modenie

Katedra w Modenie (wł.: "Cattedrale Metropolitana di Santa Maria Assunta in Cielo e San Geminiano") – kościół rzymskokatolicki w Modenie (Emilia-Romania, Włochy) poświęcony Wniebowzięciu Najświętszej Maryi Panny oraz świętemu Geminianowi, który jest również patronem miasta. Katedra zlokalizowana jest w centrum miasta, przy placu "Piazza Grande", w pobliżu Urzędu Miasta. Świątynia jest siedzibą archidiecezji Modena-Nonantola. Wraz z wieżą Torre Civica i całym placem Piazza Grande jest obiektem z Listy Światowego Dziedzictwa UNESCO.
Historia.
Na miejscu obecnej katedry już w V wieku znajdował się kościół zbudowany przy grobie św. Geminiana (zm. 31 stycznia 397), przez jego następcę, biskupa Teodora. Z tej pierwszej świątyni została jedynie płyta nagrobna Gudenbergi, zmarłej 12 czerwca 570, znajdująca się dziś w krypcie katedry.
W połowie XI w. świątynia została rozebrana, a na jej miejscu wzniesiono nową, większą katedrę, która już pod koniec wieku zaczęła zagrażać upadkiem. Została rozebrana, by ustąpić miejsca obecnej budowli. Prace rozpoczęto budowę 26 maja 1099, a kamień węgielny obecnej świątyni położono 9 czerwca. Warto zauważyć, że dokonano tego z inicjatywy mieszkańców miasta w okresie "sede vacante". W 1081 papież Grzegorz VII ekskomunikował ówczesnego biskupa Eryberta, gdyż ten sympatyzował z antypapieżem Klemensem III i cesarzem Henrykiem IV. Gdy w 1100 do Modeny przybył mianowany przez Urbana II nowy biskup Dodon, zastał budowę katedry w toku.
Wzniesienie katedry powierzono lombardzkiemu architektowi Lanfranco, który rozpoczął budowę od absyd po północnej stronie (tu też znajduje się tablica pamiątkowa). Wkrótce dołączył do niego miejscowy rzeźbiarz Wiligelmo, który zajął się budową fasady od strony południowej, co upamiętnia druga tablica jemu poświęcona. Ten nietypowy sposób budowy potwierdza krótszy łuk (2,67 m zamiast 3,74 m) w miejscu spotkania. Wiligelmo wykonał również marmurowe reliefy ozdabiające fasadę i przedstawiające sceny ze Starego Testamentu.
Do budowy katedry wykorzystano materiał pozyskany z ruin budynków i nekropolii z epoki rzymskiej. Do dziś można dostrzec na płytach marmuru, którymi obłożona jest katedra i dzwonnica, rzeźby i napisy z okresu rzymskiego. Ponadto lwy podtrzymujące kolumny głównego wejścia i bocznego (Porta dei principi) są bez wątpienia antycznego pochodzenia. Jest to pierwszy przypadek wykorzystania tego typu rzeźb w średniowiecznej budowli.
W 1106 katedra była już przykryta dachem. 30 kwietnia uroczyście przeniesiono relikwie św. Geminiana ze starego kościoła (który w międzyczasie został prawie zupełnie rozebrany) do krypty nowego. Ceremonia odbyła się w obecności papieża Paschalisa II i Matyldy z Canossy oraz licznych biskupów, opatów, duchowieństwa, władz miejskich i ludu. Ten sam papież 8 października konsekrował ołtarz dedzkowanz đwitemu patronowi.
Po 1167 pracę przejmują następcy Lanfranco i Wiligelma oraz "maestri campionesi", którzy znacznie zmieniają fasadę wybijając dwoje drzwi po bokach głównego wejścia i budując wielką gotycką rozetę.
Papież Lucjusz III 12 lipca 1184 konsekrował katedrę i ołtarz główny, chociaż prace trwały do lat dwudziestych XII wieku.
Budowla.
Świątynia ma 85 m długości i 32 m szerokości. Fasada ma 32 m wysokości.
Fasada.
Zmiany w różnych momentach historii sprawiają, że fasada jest obecnie mieszanką stylów. Szczególnie cennymi elementami fasady są płaskorzeźby autorstwa Wiligelma (fryzy i zachodni portal).
Wnętrze.
Wnętrze podzielone jest na trzy nawy. Pomiędzy nawą główną a kryptą znajduje się marmurowy parapet autorstwa Anselmo da Campione przedstawiający mękę Pańską.
Osoby związane z katedrą.
Pogrzeb słynnego włoskiego tenora urodzonego w Modenie, Luciano Pavarottiego odbył się w katedrze. Śpiewaka żegnali tutaj między innymi Romano Prodi i Kofi Annan.

</doc>
<doc id="2695886" url="https://pl.wikipedia.org/wiki?curid=2695886" title="Katedra w Parmie">
Katedra w Parmie

Katedra w Parmie (wł.: "Duomo di Parma") – kościół rzymskokatolicki w Parmie (Emilia-Romania, Włochy) poświęcony Wniebowzięciu Najświętszej Maryi Panny. Katedra zlokalizowana jest w centrum miasta, przy placu "Piazza Duomo". Świątynia jest siedzibą diecezji Parma.
Historia.
Kościół został zbudowany w latach 1074-1178 (możliwe, że budowa rozpoczęła się wcześniej). Konsekracji dokonał papież Paschalis II w roku 1106.
Gotycka wieża została dobudowana w latach 1284-1294. W planach była bliźniacza wieża po drugiej stronie fasady, lecz budowla nigdy nie została rozpoczęta.
Budowla.
Świątynia ma 81,7 m długości i 28 m szerokości. Fasada ma 29 m wysokości. Katedra jest przykładem pierwszej sztuki romańskiej, charakterystycznego dla Lombardii i Toskanii stylu na pograniczu sztuki przedromańskiej i romańskiej.
Wnętrze katedry ozdobione jest szczególnie cennymi freskami, wśród których wyróżnia się iluzjonistyczne dzieło Antonio Allegriego da Correggio - "Wniebowzięcie" zdobiące kopułę (kwadratura).

</doc>
<doc id="2695887" url="https://pl.wikipedia.org/wiki?curid=2695887" title="Katedra w Pawii">
Katedra w Pawii

Katedra w Pawii (wł.: "Cattedrale di Santo Stefano Martire" lub krócej "Duomo di Pavia") – kościół rzymskokatolicki w Pawii (Lombardia, Włochy) poświęcony świętemu Szczepanowi Męczennikowi. Katedra zlokalizowana jest w centrum miasta, około 300 m na południowy zachód od Uniwersytetu w Pawii. Świątynia jest siedzibą diecezji Pawia.
Historia.
Katedra ufundowana została 29 czerwca 1488 i rozpoczęto prace budowlane pod przewodem architekta Cristoforo Rocchiego, jednak szybko zastąpili go Giovanni Antonio Amadeo (znany między innymi z udziału w dekorowaniu katedry w Mediolanie) oraz Gian Giacomo Dolcebuono. Swój wkład w projekt miał również Leonardo da Vinci.
Architektura.
Kościół zbudowany jest na planie krzyża greckiego, a więc długość i szerokość budowli są zbliżone. Oba wymiary mają około 84 m. Katedra należy do największych budowli w północnych Włoszech. Ośmiokątna, centralnie położona kopuła ma 97 m wysokości, a jej wagę szacuje się na 20.000 ton, co czyni ją czwartą pod względem wielkości we Włoszech, po bazylice św. Piotra w Watykanie, Panteonie oraz katedrze we Florencji.

</doc>
<doc id="2695891" url="https://pl.wikipedia.org/wiki?curid=2695891" title="Katedra w Piacenzy">
Katedra w Piacenzy

Katedra w Piacenzy (wł.: "Duomo di Piacenza") – kościół rzymskokatolicki w Piacenzy (Emilia-Romania, Włochy) poświęcony świętej Justynie z Padwy i Wniebowzięciu Najświętszej Maryi Panny. Święta Justyna jest również patronką miasta. Katedra zlokalizowana jest w centrum miasta, przy placu "Piazza Duomo". Świątynia jest siedzibą diecezji Piacenza-Bobbio.
Budowla.
Świątynia ma 85 m długości i 32 m szerokości. Fasada ma 32 m wysokości i została wykonana z różowego piaskowca oraz marmuru. Budowę rozpoczęto w roku 1122, a ukończono w roku 1233. Katedra jest przykładem stylu romańskiego.
Wnętrze kościoła wykończone jest wartościowymi freskami autorstwa Camillo Procacciniego oraz Ludovico Carracciego, natomiast wnętrze kopuły ozdabiają freski wykonane przez Giovanniego Francesco Barbieriego (znany jako "Guercino") oraz Pier Francesco Mazzucchelliego (znany jako "il Morazzone").

</doc>
<doc id="2695892" url="https://pl.wikipedia.org/wiki?curid=2695892" title="Fruktozo-2,6-bisfosforan">
Fruktozo-2,6-bisfosforan

Fruktozo-2,6-bisfosforan, ester Hardena-Younga – organiczny związek chemiczny z grupy fosforanów cukrów, zbudowany z reszty fruktozy zestryfikowanej dwiema cząsteczkami kwasu fosforowego w pozycjach 2 i 6. Związek ten odgrywa ważną rolę w regulacji glikolizy i glukoneogenezy w wątrobie.
Historia.
W pierwszych latach XX w. Arthur Harden i William John Young prowadzili badania nad właściwościami zymazy, kontynuując prace Eduarda Buchnera i Augustyna Wróblewskiego. W roku 1906 opisali istnienie estru fosforanowego zdolnego podtrzymywać fermentację, który nazwany został później „estrem Hardena-Younga”. W roku 1928 P. A. Levene i A. L. Raymond wykazali, że estrem tym jest fruktozo-2,6-bisfosforan.
Znaczenie biologiczne.
Powstaje przez fosforylację fruktozo-6-fosforanu, katalizowaną przez fosfofruktokinazę-2, która jest jednocześnie fruktozo-2,6-bisfosfatazą – więc jest enzymem dwufunkcyjnym – pobudzanym przez zwiększone stężenie fruktozo-6-fosforanu, a hamowanym przez jego spadek.
Jest pozytywnym efektorem allosterycznym fosfofruktokinazy-1 (przekształcającej fruktozo-6-fosforan we fruktozo-1,6-bisfosforan w glikolizie) oraz inhibitorem fruktozo-1,6-bisfosfatazy (działającej odwrotnie w glukoneogenezie).
Jego stężenie jest regulowane zarówno przez substraty (allosterycznie) – fruktozo-6-fosforan stymuluje, co jest hamowane przez cytrynian – jak i hormonalnie (modyfikacja kowalencyjna).
W stanie sytości zwiększa się stężenie fruktozo-2,6-bisfosforanu, pobudzając glikolizę, a w stanie głodu glukagon stymuluje wytwarzanie cAMP, który aktywuje cAMP-zależną kinazę białkową, która przez fosforylację/defosforylację zmniejsza stężenie fruktozo-2,6-bisfosforanu, co wzmaga glukoneogenezę. W ten sposób zachodzi kontrola glikolizy i glukoneogenezy w wątrobie.

</doc>
<doc id="2695893" url="https://pl.wikipedia.org/wiki?curid=2695893" title="Katedra w Reggio Emilia">
Katedra w Reggio Emilia

Katedra w Reggio Emilia (wł. "La Cattedrale di Reggio Emilia") – kościół rzymskokatolicki w Reggio nell’Emilia (Emilia-Romania, Włochy) poświęcony Wniebowzięciu Najświętszej Maryi Panny. Katedra zlokalizowana jest w centrum miasta, przy placu "Piazza del Duomo", w pobliżu Urzędu Miasta. Świątynia jest siedzibą diecezji Reggio Emilia-Guastalla.
Historia.
Świątynia pochodzi z XIII wieku i początkowo została zbudowana w stylu romańskim, jednak w późniejszym czasie została wielokrotnie przebudowana.
W latach '60 XX wieku z fasady usunięto trzynastowieczne freski w obawie o wpływ warunków zewnętrznych na ich stan. Obecnie znajdują się one w Muzeum Diecezjalnym ("Museo Diocesano").
Fasada.
Obecna fasada jest niedokończona. Dolna część pochodzi z XVI wieku. Zdobią ją cztery posągi patronów miasta otoczone pilastrami. Główny portal zwieńczony jest dwoma posągami w stylu przypominającym sztukę Michała Anioła przedstawiającymi Adama i Ewę.
Wnętrze.
Wnętrze katedry oparte jest na krzyżu łacińskim i ma 73,3 m długości. Nad centralną częścią krzyża wznosi się kopuła.

</doc>
<doc id="2695894" url="https://pl.wikipedia.org/wiki?curid=2695894" title="Fruktozo-2,6-bisfosfataza">
Fruktozo-2,6-bisfosfataza

Fruktozo-2,6-bisfosfataza – regulatorowy enzym glukoneogenezy. Katalizuje hydrolizę fruktozo-2,6-bisfosforanu do monofosforanu. Miejsce aktywne zawiera 7 kolejnych reszt aminokwasowych: Glu, His, His, Arg, Arg, Arg, Lys. W katalizę zaangażowana jest katalityczna triada, złożona Glu, His i His oraz związek pośredni – fosfohistydyna. Oddziaływania z substratami i produktami są typu ładunek-ładunek.

</doc>
<doc id="2695897" url="https://pl.wikipedia.org/wiki?curid=2695897" title="Jan Różański">
Jan Różański

Jan Różański – polski lekarz żyjący w XVIII wieku. Autor książki o sztuce położniczej "Sztuka babienia". Założyciel szkoły akuszerek w Mohylewie.
Różański znany jest jako autor książki "Sztuka Babienia: Dzieło Bardzo Potrzebne Nie tylko odbierającym po wsiach dzieci przy połogu, lecz też i wszystkim, ktorzy oddaleni będąc, nie maią sposobności poradzenia się i wzywania na ratunek w tey Sztuce biegłych, gdyż za iey pomocą pomyślnie ratować mogą Położnice częstokroć dla niedostatku należytey pomocy na wielkie wystawiane niebeśpieczeństwa / z rozmaitych Autorow Francuzkich i Niemieckich zebrana Przez [..] Rozanskiego, w Lekarskiey Sztuce Doktora."
Książka wydana została w 1786 roku w drukarni Piotra Dufour w Warszawie. Po raz drugi wydana została w 1792 roku. W roku 1792 Różański napisał również kolejny podręcznik: "O staranności koło kobiet od czasu rozwiązania onych aż do końca połogu".

</doc>
<doc id="2695902" url="https://pl.wikipedia.org/wiki?curid=2695902" title="Prkenný Důl">
Prkenný Důl

Prkenný Důl (niem. "Brettgrund") – dzielnica miasta Żaclerz we wschodnich czeskich Karkonoszach. 
Znajduje się ok. 2 km od centrum miasta. 
Ośrodek narciarski z trasami zjazdowymi Arrakis i Bret.

</doc>
<doc id="2695903" url="https://pl.wikipedia.org/wiki?curid=2695903" title="Willa Zaleskich w Sanoku">
Willa Zaleskich w Sanoku

Willa rodziny Zaleskich w Sanoku – willa położona przy placu św. Jana 1 w Sanoku.
Budynek.
Wraz z budynkiem dawnego Zajazdu przy ul. Zamkowej 2 stanowi północną pierzeję placu św. Jana. Od strony południowej biegną Schody Zamkowe.
Projekt budynku wykonał w 1894 architekt miejski, inż. Władysław Beksiński (drugim projektantem był Wilhelm Szomek). Willa została wybudowana latach 1896–1910. Według innej wersji w styczniu 1895 informowano w prasie o poświęceniu nowego domu dr. Karola Zaleskiego. Karol Zaleski miał zamiar, aby rodowa siedziba nawiązywała architektonicznie do pałaców weneckich. 
Willa zwana zyskała także przydomek „Sokole Gniazdo” z uwagi na umiejscowienie tuż nad 40-metrową skarpą. Cechą charakterystyczną jest dwukondygnacyjna, drewniana loggia z widokiem na rzekę San i Góry Słonne. Na fasadzie od strony placu we wnęce znajduje się figura Chrystusa (z berłem w lewej ręce, prawa dłoń nie istnieje). Nad oknami umiejscowione zdobienia.
Pierwotnie budynek figurował pod numerem konskrypcyjnym 4, a potem pod adresem ul. plac św. Jana 1. Przed 1931 właścicielką nieruchomości została córka Karola Zaleskiego, Maria Hanus.
Po wybuchu II wojny światowej w okresie okupacji niemieckiej do budynku pod przemianowanym adresem "św. Jana Platz" 1 byli przypisani: Hans Steiniger, Ludwik Świeżawski (właściciel dóbr).
Współwłaścicielem budynku został Jerzy Gościński, prawnuk Karola Zaleskiego (śpiewak, aktor, pedagog i reżyser, solista Operetki Śląskiej i Gliwickiego Teatru Muzycznego). W 1996 podjęto remont budynku. W budynku do końca 2012 swoją siedzibą miał Związek Kombatantów Rzeczypospolitej Polskiej i byłych więźniów politycznych im. 2 Pułku Strzelców Podhalańskich w Sanoku oraz oddział powiatowy Związku Weteranów i Rezerwistów Wojska Polskiego i Związek Żołnierzy LWP. W budynku mieści się także galeria malarska Zdzisława Twardowskiego. Poza tym zamieszkują go osoby prywatne.
Wynikiem działań Komisji Opieki nad Zabytkami, powstałej przy oddziale PTTK w Sanoku, w 1978 umieszczono na fasadzie budynku tablicę informującą o zabytkowym charakterze obiektu (w późniejszym czasie zniknęła). Budynek został wpisany do gminnego rejestru zabytków miasta Sanoka, opublikowanego w 2015.
Rodzina Zaleskich.
Rodzina Zaleskich pierwotnie pochodziła z miejscowości Mikuliczyn nad Prutem (obecnie wieś na Ukrainie). Kolejny przedstawiciel rodu, Karol Zaleski (1856–1941) studiował na Wydziale Wszechnauk Lekarskich Uniwersytetu Jagiellońskiego, który ukończył w 1884 otrzymując tytuł wszechnauk lekarskich. Jeszcze podczas studiów odwiedził Sanok i stojąc na placu św. Jana pomyślał, że mógłby tam osiąść i żyć (w tym czasie na placu istniała kapliczka św. Jana Nepomucena oraz niewielki domek). Później, wybierając miejsce swojej pracy wybrał Sanok, przybywając do miasta w 1886. Przed przyjazdem ożenił się z Wilhelminą Leixer (1859–1912). W ulubionym przed laty miejscu doktor postawił dom. Małżeństwo miało dziewięcioro dzieci (sześciu synów i trzy córki). Byli to kolejno Tadeusz (ur. 1887), Juliusz (ur. 1889), Karol (ur. 1890), Zygmunt (ur. 1893), Władysław (ur. 1894), Maria (ur. 1896), Jakub (ur. 1899), Jadwiga (ur. 1900) i Zofia Ludwika (1903-1906, zmarła w dzieciństwie).
Dr Karol Zaleski prowadził praktykę lekarską oraz pełnił funkcję lekarza więziennego i rzeczoznawcy Sądu Okręgowego. Później objął stanowisko lekarza kontraktowego w c.k. jednostce wojskowej w Olchowcach. W czasie I wojny światowej działał jako lekarz choleryczny i pracował jako jedyny lekarz dla ludności. W latach 1919–1939 pełnił funkcję lekarza miejskiego. Ponadto uczył higieny w szkołach, propagował zdrowy tryb życia, trzeźwość (w tym celu założył Towarzystow "Eleutria"). Działał w ramach TG Sokół w Sanoku (w 1896 był prezesem), w Towarzystwie Upiększania Miasta Sanoka 1904-1914. W 1902 przewodził uroczystościom odsłonięcia Pomnika Tadeusza Kościuszki na placu św. Jana, tuż obok swojej willi.
Jego potomstwo także przysłużyło się miastu, uzyskując również wyższe wykształcenie oraz zostając patriotami i prawymi ludźmi. Oprócz Marii wszystkie dzieci lekarza ukończyły Gimnazjum Męskie im. Królowej Zofii w Sanoku. Władysław i Zygmunt uczestniczyli w wojnie polsko-bolszewickiej. Syn Juliusz był oficerem wojskowym, z wykształcenia historykiem i krytykiem literatury. W 1918 współorganizował wojsko w powiecie. Synowie walczyli w I wojnie światowej; Tadeusz i Karol Zaleski, zostali zesłani w głąb Rosji, zostali żołnierzami 5 Dywizji Syberyjska, pierwszy z nich jako lekarz z tytułem doktora zmarł w 1920 w Krasnojarsku wszczepiając sobie próbnie szczepionkę przeciw tyfusowi, drugi został tam działaczem harcerskim, po czym po sześciu latach w 1920 powrócił do rodzinnego domu, po wojnie był profesorem fitopatologiem. Władysław Zaleski (1894–1982) w 1913 był w składzie polskiej delegacji skautowej na zlot w Anglii (Birmingham). W 1918 jako były oficer c. i k. armii i podporucznik kierował Pogotowiem Młodzieży, które przyczyniło się następnie do organizacji pierwszych polowych oddziałów wojskowych. Następnie pracował jako pułkownik dyplomowany, dyplomata, w 1974 został powołany na prezesa Najwyższej Izby Kontroli na Uchodźstwie (po śmierci generała Stanisława Kuniczaka) i kierował izbą przez cztery lata. Córka Jadwiga Zaleska (1900–1993), ukończyła polonistykę i romanistykę, zaś specjalizowała się w nauce wychowania fizycznego zostając nauczycielką w tej dziedzinie. Członkini Towarzystwa Gimnastycznego „Sokół”. Pracowała w różnych placówkach, zaś po kampanii wrześniowej 1939 powróciła pieszo do Sanoka z Torunia. Po wybuchu II wojny światowej podczas okupacji niemieckiej 1939–1945 jako harcmistrzyni prowadziła tajne nauczanie w budynku domu, wykorzystując fakt, że w jego pomieszczeniach funkcjonował "Schulamt", niemiecki urząd szkolny. Ponadto w 1941, gdy zaistniało niebezpieczeństwo zburzenia pomnika Tadeusza Kościuszki przez okupanta niemieckiego, próbowała bezskutecznie przeszkodzić temu (dwa miesiące wcześniej, 20 lutego, zmarł Karol Zaleski, któremu pierwotnie władze okupacyjne obiecały pozostawienie go w stanie nienaruszonym). Ostatecznie pomnik zburzono, a Jadwigę dotknęły represje (została zwolniona ze stanowiska nauczycielki w Szkole Handlowej i musiała czasowo opuścić miasto, zaś jej młodociany siostrzeniec Julian Hanus został wywieziony do Auschwitz-Birkenau, gdzie zmarł). W okresie wojny w budynku miało siedzibę biuro niemieckiego radcy szkolnego, a ponadto w pomieszczeniach kamienicy Niemcy zgromadzili objęte konfiskatą polskie podręczniki i książki. W 1940 zarówno Juliusz jak i Jakub Zalescy zostali ofiarami zbrodni katyńskiej. Zygmunt do 1952 był adwokatem z tytułem doktora praw. Córka Maria, po mężu Hanus, ukończyła Instytut im. Baranieckiego w Krakowie, była działaczką społeczną, m.in. w Lidze Kobiet.
Obecnie na terenie Sanoka w dzielnicy Dąbrówka znajduje się ulica Karola Zaleskiego.
Do śmierci w 1914 w domu na pierwszym piętrze zamieszkiwał także Antoni Gołkowski z żoną i synem, weteran powstania styczniowego i profesor sanockiego gimnazjum.
Rodzina Vetulanich.
W budynku zamieszkiwała także rodzina Vetulani: Roman Vetulani (1849–1908, profesor w Gimnazjum Męskim im. Królowej Zofii), jego druga żona Elżbieta z Kunachowiczów i ich potomstwo: synowie Kazimierz (ur. 1889, z pierwszego małżeństwa Romana z Matyldą Pisz), późniejszy profesor Uniwersytetu Lwowskiego, rozstrzelany w czasie II wojny światowej przez Niemców), Zygmunt (ur. 1894, ekonomista i konsul generalny RP w Kaliningradzie, Bagdadzie, Wiedniu, Stambule, Bukareszcie i Rio de Janeiro), Tadeusz (ur. 1897, profesor w zakresie szczegółowej hodowli zwierząt Uniwersytetu Wileńskiego i Uniwersytetu Poznańskiego, zwany „ojcem konika polskiego”), Adam (ur. 1901, kanonista, historyk prawa średniowiecznego i profesor Uniwersytetu Jagiellońskiego) oraz córki Maria (urzędniczka bankowa) i Elżbieta (zmarła w 1921 na gruźlicę w wieku kilkunastu lat).
Upamiętnienie.
24 sierpnia 1996 (w dniu pogrzebu w Sanoku jego syna Władysława) w willi Zaleskich została odsłonięta tymczasowa tablica upamiętniająca Karola Zaleskiego.
Na elewacji znajduje się tablica ustanowiona w 2007, upamiętniająca tajne nauczanie prowadzone w budynku przez harcmistrzynię Jadwigę Zaleską podczas okupacji niemieckiej 1939–1945 (inicjatorką jej umieszczenia była Anna Taworska-Strzelecka).
Tuż przy willi na placu św. Jana stoi kapliczka św. Jana Nepomucena z końca XVIII wieku, co do której przyjmuje się, iż została ufundowana w 1810 przez Franciszka Ksawerego Krasickiego, jako votum, za ocalenie życia podczas salwowania się ucieczką konno, stromym zboczem do Sanu, po nieudanej, ostatniej obronie zamku sanockiego przed Austriakami, w czerwcu 1809. Ma ok. 5,5 m wysokości, wewnątrz znajduje się figura św. Jana Nepomucena, została odremontowana w 2004 dzięki staraniom Jerzego Wielgosza.
Kultura masowa.
Główny bohater powieści "Złoty Wilk" (2009) Bartłomieja Rychtera zamieszkuje w Willi Zaleskich. W fabule książki pojawia się dr Karol Zaleski, a ponadto burmistrzowie Sanoka: Cyryl Jaksa Ładyżyński i Feliks Giela.

</doc>
<doc id="2695906" url="https://pl.wikipedia.org/wiki?curid=2695906" title="Dziechna Góra">
Dziechna Góra

Dziechna Góra – wzgórze o wysokości 182 m n.p.m., położone 2 km na północny zachód od wsi Dziechno w województwie pomorskim, w powiecie lęborskim, w gminie Cewice. 
Nazwę "Dziechna Góra" wprowadzono urzędowo w 1949 roku, zastępując poprzednią niemiecką nazwę "Dzechen Berge"
Nazwa "Dzechen Berge" pierwotnie odnosiła się do zespołu wzniesień pod wspólną nazwą Dziechne Góry. 
Niemieckie i polskie mapy wskazują na istnienie w tym rejonie co najmniej dwóch wzniesień Lerchen Berg (Słowikowa Góra) 196,1 m n.p.m. i drugiej Seehofen Berg (prawdopodobnie 182 m n.p.m.).

</doc>
<doc id="2695909" url="https://pl.wikipedia.org/wiki?curid=2695909" title="2-merkaptoetanol">
2-merkaptoetanol



</doc>
<doc id="2695911" url="https://pl.wikipedia.org/wiki?curid=2695911" title="This is Us (album Backstreet Boys)">
This is Us (album Backstreet Boys)



</doc>
<doc id="2695913" url="https://pl.wikipedia.org/wiki?curid=2695913" title="Nikolaus I Joseph Esterházy">
Nikolaus I Joseph Esterházy



</doc>
<doc id="2695916" url="https://pl.wikipedia.org/wiki?curid=2695916" title="Plac św. Jana w Sanoku">
Plac św. Jana w Sanoku

Plac św. Jana w Sanoku – kwadratowy plac w centrum Sanoka.
Historia.
Plac położony jest w centrum Sanoka, w dzielnicy Śródmieście, granicząc od południa z rynkiem oraz od północnego zachodu z ulicą Zamkową. Południową pierzeję placu stanowi kamienica przy ul. Rynek 14, północną łącznie dwa budynki: Zajazd przy ul. Zamkowej 2 (siedziba dyrekcji Muzeum Historycznego) oraz willa rodziny Zaleskich. Od wschodu placu umiejscowiona jest skarpa i roztacza się widok na dzielnicę Błonie oraz dalsze tereny Sanoka i okolic.
Pierwotnie nosił obecną nazwę „Plac im. św. Jana”. W 1892 inż. miejski przygotował urządzenie skweru na placu św. Jana w Sanoku. 28 września 1902 na placu odsłonięto pomnik Tadeusza Kościuszki, wykonany przez rzeźbiarza Juliana Markowskiego. Odtąd plac wraz z pomnikiem był miejscem zebrań patriotycznych młodzieży podczas świąt narodowych. Pomnik został zburzony w kwietniu 1941 przez nazistowskich okupantów. Mieszkający obok dr Karol Zaleski podał, że pomnik ulokowano w miejscu "nad piwnicami „jakiegoś dawnego nowego domu”". 
Po wybuchu II wojny światowej w okresie okupacji niemieckiej plac przemianowano na niemieckojęzyczną nazwę "św. Jana Platz". W okresie PRL w 1953 rada miejska przyjęła uchwałę o zmianie nazwy na Plac im. Hanki Sawickiej. Na początku 1968 radny Miejskiej Rady Narodowej Jan Bezucha wysunął wniosek o zmianę narzuconej nazwy i przywrócenie pierwotnej czyli św. Jana. W tym czasie w Sanoku istniała już ulica Hanki Sawickiej (od 1951). Poparł go inni radni: Stefan Stefański (ówczesny dyrektor Muzeum Historyczne w Sanoku, który w związku z tym został zwolniony ze swojego stanowiska) i Mieczysław Przystasz (za to zwolniony z funkcji kierownika Wydziału Planowania w Prezydium Powiatowej Rady Narodowej w Sanoku, a także Jadwiga Zaleska. Według ks. Adama Sudoła "za próbej przywrócenia starej nazwy Placu św. Jana wielu ludzi ucierpiało". W 1989 Miejska Rada Narodowa w Sanoku przywróciła nazwę Plac św. Jana w Sanoku.
Pod koniec lat 70. miasto zleciło przeprojektowanie placu, lecz przedstawiony pomysł nie został ostatecznie zrealizowany. Do początku XXI wieku plac był w większości pokryty zielenią, znajdowały się na nim drzewa. Od listopada 2005 do grudnia 2007 wykonano projekt „Rewitalizacja Rynku i Placu Św. Jana” (w wyniku konkursu na jego projekt w grudniu 2004 wygrała go firma Neoinwest z Kielc), obejmujący przebudowę, remont wybranych elewacji, modernizację sieci wodociągowej, kanalizacji sanitarnej i deszczowej, instalację oświetlenia (lampy i światła powierzchniowe), usunięcie drzew, ustawienie ławek oraz wyłożenie kostki brukowej. Przebudowa rozpoczęła się w styczniu 2007 roku.
Obiekty na placu:
Plac jest miejscem obchodzenia świąt państwowych i uroczystości patriotycznych.
Potocznie plac określono jako „Plac / Park Pedała (Pedałów)”.
Związany z Sanokiem poeta Jan Szelc napisał w 2003 wiersz pt. "Plac św. Jana", wydany w tomiku poezji pt. "Odmawiam góry".

</doc>
<doc id="2695919" url="https://pl.wikipedia.org/wiki?curid=2695919" title="Dál Fiatach">
Dál Fiatach

Dál Fiatach – średniowieczne irlandzkie królestwo i dynastia we wschodnim Ulaidze na terenie obecnego hrabstwa Down w Irlandii Północnej. 
Opis.
Nazwa Dál Fiatach wywodzi się od Fiatacha Finna, legendarnego króla Ulaidu i zwierzchniego króla Irlandii. Uczeni uważają, że ród związany był zarówno z "Voluntii" jak i "Dairini", wymienionych w "Geografii" Klaudiusza Ptolemeusza, starożytnego greckiego geografa z II w. n.e. oraz może bardziej bezpośrednio z prehistorycznymi Dáirine i późniejszym Corcu Loígde. Ulaid, w którym Dál Fiatach była panującą dynastią, jest kojarzony z Érainn przez genealogów i językoznawców. Przedstawiciele Dál Fiatach głosili o swym pokrewieństwie z legendarnym Cú Roí mac Dáire i Clanna Dedad.
Dál Fiatach rywalizował o zwierzchnictwo nad Ulaidem z Dál nAraidi, dynastią ludu Cruithni, którzy się podawali za „prawdziwych Ulatów”, za potomków Conalla Cernacha, legendarnego bohatera cyklu ulsterskiego, potomka Rudraige’a mac Sithrige. Legendarni Ulaci, lud przypuszczalnie związany w pewien sposób z przodkami Dál Fiatach, chociaż to nie jest wyraźnie zachowane w późniejszych genealogicznych tradycjach, bywają nazywani Clanna Rudraige. Członkowie Dál Fiatach akcentowali swe pokrewieństwo z Clanna Dedad z Munsteru, rywalami Clanna Rudraige. Każdy znany król Dál Fiatach stawał się królem Ulaidu. Jednak nie udało się im zmonopolizować władzy królewskiej. Musieli dzielić się władzą z Dál nAraidi, którzy dostarczyli pewną liczbę potężnych królów. 
Młodsza gałąź Dál Fiatach rządziła "Leth Cathail" (Połowa Cathala), obecnie półwyspem Lecale koło Downpatrick. Prestiżowa siedziba klasztoru w Downpatrick pozostała pod kontrolą głównej linii Dál Fiatach.
Z dawnego królestwa Ulatów pozostały tylko wschodnie rubieże Ulaidu, obecne tereny hrabstw Antrim i Down. Bowiem z południa nadszedł najazd na centrum, gdzie zdobywcy uczynili swoim „krajem miecza”, znanym później, jako Airgíalla, czyli „ludy podległe”. W V w. doszło do podboju zachodniego Ulaidu, dokonanego przez ród Uí Néill, gdzie powstało królestwo Ailech, w którego skład weszło dawne centrum Ulatów, Emain Macha.
Pojawienie się Dál Fiatach zapewne spowodowało wyparcie wcześniejszych rodów Ulaidu z pamięci. Bowiem roczniki odnotowują pod rokiem 496 „szturm na Downpatrick” na terenie obecnego hr. Down. Od tego czasu stał się on centrum rządów Dál Fiatach. Przed początkiem VII w. ród zdominował Ulaid tak, że tytuł "rí Ulad" oznaczał zarówno „króla Dál Fiatach” jak i „króla Ulaidu”. Kontynuowali ekspansję na północ, gdzie zdominowali Bangor, ośrodek słynnego i wpływowego klasztoru założonego przez członka Dál nAraidi. Wkrótce przenieśli tutaj siedzibę władzy z Downpatrick 
Ostatni królowie zostali pokonani przez Normanów pod wodzą Jana de Courci. Jednak próbowali się zebrać i kontratakować, ale bez skutku. Potomkami linii królewskiej byli O’h-Eochaidh (zanglizowane O’Heoghy, Hoey, Howe, Haugh, Haughey itd.), MacDunshleibhe i O'Dunsleibhe (zanglizowane Dunleary, Dunlief, Dunlap, Delap, Dunlevy, Don-Levi, Donlevy, Levingstone, Livingstone i Levenston). Większość członków MacDonlevy ostatecznie poszła na zachód do Donegalu, gdzie byli dziedzicznymi medykami panującej dynastii O′Donnell w Tyrconnellu i byli później znani pod nazwiskiem Mac an Ulltaigh ("syn mieszkańców Ulaidu"), zanglizowane MacNulty. O′Haughey/O′Hoey są znajdowani głównie w hrabstwie Down.

</doc>
<doc id="2695921" url="https://pl.wikipedia.org/wiki?curid=2695921" title="Koberštejn">
Koberštejn

Koberštejn (niem. "Koberstein") – ruiny zamku w paśmie górskim Wysokiego Jesionika (czes. "Hrubý Jeseník"), w Czechach, w pobliżu osady Rejvíz, na Śląsku Czeskim. Położone są na wysokości 912 m n.p.m., pod szczytem Zámecký vrch (1).
Zamek powstał pod koniec XIII wieku na granicy posiadłości biskupów wrocławskich - strzegł ważnego szlaku handlowego biegnącego doliną Czarnej Opawy (czes. "Černá Opava") oraz kopalni złota w okolicach miejscowości Zlaté Hory. Przestał spełniać swoją funkcję prawdopodobnie w II poł. XV wieku, być może podczas walk Macieja Korwina o koronę czeską. Dopiero z 1687 pochodzi pierwsza pisemna wzmianka o zamku - jest on określony jako opuszczony. Jeszcze do początku następnego stulecia był siedzibą rycerzy rozbójników (raubritterów). Nazwa zamku, nieobecna w źródłach pisanych, przetrwała w ludowej tradycji.
Obecnie po zamku została tylko część walcowatej wieży, wysokiej na 9 m oraz resztki ścian. Pierwotnie miała średnicę 10 m, a jej wnętrze było czworoboczne. Obecnie nie jest możliwe określenie kształtu pozostałej części zamku, wiadomo jednak, że była tutaj fosa, a część budowli ulokowano na pobliskiej skale.
Dostęp do ruin możliwy jest z szlaku turystycznego (łączy się z szlakiem z osady Rejvíz), biegnącego kilkadziesiąt metrów od wieży. Obok ruin, na skale, znajduje się punkt widokowy z panoramą okolicy.

</doc>
<doc id="2695922" url="https://pl.wikipedia.org/wiki?curid=2695922" title="Dál nAraidi">
Dál nAraidi

Dál nAraidi lub Dál nAraide (zlatyniz. Dalaradia) – średniowieczne irlandzkie królestwo ludu Cruithni i dynastia na wschód od Jeziora Neagh w Ulsterze na terenie obecnego południowego hrabstwa Antrim w Irlandii Północnej.
Nazwa powstała od imienia Fiachy Araide, legendarnego króla Ulsteru oraz potomka herosa Conalla Cernacha. Dál nAraidi wchodziło, obok Dál Fiatach i Dál Riaty, w skład Ulaidu. Królowie walczyli z Dál Fiatach o zwierzchnią władzę nad krainą Ulaidem przez kilka stuleci. Prawdopodobnie Dál nAraidi istniało obok luźnej konfederacji małych królestw ludu Cruithni, aż do VIII w. Rok 563 był rokiem przełomowym dla tego ludu, bowiem siedmiu ich królów poległo w bitwie pod Móin Dairi Lothair z północnymi Uí Néill. Cruithni wycofali się na wschód od rzeki Bann, gdzie wymieszali się ze swymi krewnymi Dál nAraidi. Po tym czasie Uí Néill zdobyli kontrolę nad terytoriami na zachód od rzeki Bann. 
Congal Cláen (inaczej zwany Congal Caéch) pojawił się w traktacie z VII w., jako król Tary. Pomimo tego królowie Dál nAraidi nie zdołali przełamać dominacji Dál Fiatach. Spośród wielu królów Ulsteru, tylko jedenastu wywodziło się z Dál nAraidi, a trzech z Dál Echach Cobo, młodszych krewnych.

</doc>
<doc id="2695923" url="https://pl.wikipedia.org/wiki?curid=2695923" title="Fotel Paula Gauguina">
Fotel Paula Gauguina



</doc>
<doc id="2695924" url="https://pl.wikipedia.org/wiki?curid=2695924" title="Krzesło Vincenta z jego fajką">
Krzesło Vincenta z jego fajką



</doc>
<doc id="2695925" url="https://pl.wikipedia.org/wiki?curid=2695925" title="Little Busters">
Little Busters



</doc>
<doc id="2695926" url="https://pl.wikipedia.org/wiki?curid=2695926" title="Władcy Dál nAraidi">
Władcy Dál nAraidi

Władcy Dál nAraidi – królowie i lordowie, wywodzący się z ludu Cruithni, jednego z trzech głównych królestw Ulsteru. Współzawodniczyli z Dál Fiatach o supremację nad Ulaidem. Ich centrum znajdowało się w Ráith Mór, na wschód od Antrim na terenie obecnego hrabstwa Antrim. Według "Roczników Czterech Mistrzów" władcy od 790 r., zamiast tytułu "rí" („króla”), posiadali irlandzki tytuł "tigerna" („pan”, „lord”). Jednak "Roczniki Ulsteru" nadal tytułują ich królami. Od imienia króla Lethlobara II dynastia otrzymała nazwisko Ua Leatlobair, później Ua Loingsig (Ó Loingsigh, zanglizowane Lynch) od jego wnuka Loingsecha. W 1177 r. Dalaradia (Dál nAraidi) została najechana przez armię normańską pod wodzą Jana de Courci; ci zabili Donnella, wnuka Cathasacha, lorda Dalaradii.

</doc>
<doc id="2695927" url="https://pl.wikipedia.org/wiki?curid=2695927" title="Little Busters! Ecstasy">
Little Busters! Ecstasy



</doc>
<doc id="2695928" url="https://pl.wikipedia.org/wiki?curid=2695928" title="Muiredach I Finn">
Muiredach I Finn

Muiredach I Finn – legendarny król Ulaidu z dynastii Milezjan (linia Ira, syna Mileda) w latach 106-109, przodek dynastii Dál nAraidi, syn króla Ulaidu Fiachy I Finnamnasa, następca Fiatacha Finna. Informacje o jego rządach z Emain Macha w Ulaidzie czerpiemy ze źródła średniowiecznego, pt. „Laud 610”, gdzie zanotowano na jego temat: "Muredac[h] m[ac] Fiach[ach] Fi[n]dmais .iii. blī[adn]a" (fol. 107 b 4). Zapisano tam małymi literami rzymską cyfrę III, oznaczającą trzy lata. Niewykluczone, że jego rządy w historii zostały przykryte przez Fiatacha Finna, eponima Dál Fiatach. Bowiem ten, według innego źródła, miał panować szesnaście lat nad Ulaidem. Z tego powodu mógł być potężniejszym władcą niż prawowity suweren.
Potomstwo.
Źródła przedstawiły zagmatwaną genealogię potomków Muiredacha, dając przynajmniej trzy pokolenia za dużo. Prawdopodobnie Muiredach był ojcem Rochraide’a, ojca dwóch synów: Mala, przyszłego króla Ulaidu i arcykróla Irlandii, oraz Briana. Tak się przedstawia tradycyjna genealogia Muiredacha w źródłach:

</doc>
<doc id="2695930" url="https://pl.wikipedia.org/wiki?curid=2695930" title="Every Night I Say a Prayer">
Every Night I Say a Prayer

"Every Night I Say a Prayer" to piosenka electropopowa stworzona na drugi album studyjny brytyjskiej piosenkarki Little Boots pt. "Nocturnes", planowany do wydania w 2013 roku. Wyprodukowany przez samą wokalistkę i członka grupy Hercules and Love Affair, Andy'ego Butlera, utwór wydany został jako drugi singel promujący krążek dnia 21 kwietnia 2012 roku.
Początkowo utwór został zamieszczony na mixtape'ie "Into the Future". Piosenka zyskała pozytywne recenzje krytyków muzycznych oraz notowana była na 3. pozycji listy przebojów w Serbii. "The Guardian" wymienił "Every Night I Say a Prayer" na liście pięciu najlepszych współczesnych piosenek disco.
Wydanie singla.
Singel został wydany na nośniku 12" Winyl w limitowanej edycji 21 kwietnia 2012 roku, celem uczczenia święta Record Store Day - międzynarodowego dnia sklepów płytowych. Dwa dni później utwór wydano darmowo użytkownikom sklepów online w formacie digital download. Piosenka była notowana na liście przebojów singlowych Serbii, gdzie objęła szczytne miejsce trzecie.
Teledysk.
Wideoklip do utworu wyreżyserowała Zaiba Jabbar, jego premiera odbyła się 1 maja 2012 na oficjalnym koncie Little Boots w serwisie YouTube. W klipie wokalistka śpiewa u boku zespołu modnych, ambiwalentnych seksualnie młodych tancerzy. Michael Roffman, redaktor witryny internetowej "Consequence of Sound" opisał wideoklip jako "miks reklamy Crystal Pepsi w teledysku do 'Right Now' formacji Van Halen z czymkolwiek pokazanym przez Madonnę w okresie promocji jej albumu "Erotica"".
Promocja.
21 kwietnia 2012 Little Boots wystąpiła z piosenką podczas koncertu w Rough Trade East, prestiżowym sklepie przy ulicy Brick Lane w London Borough of Tower Hamlets. Kontynuując promocję singla, Little Boots i Trax wysłali "Every Night I Say a Prayer" redaktorom "Nylonu", magazynu skupiającego się na kulturze masowej i modzie. Ci zamieścili utwór na swojej stronie internetowej.

</doc>
<doc id="2695934" url="https://pl.wikipedia.org/wiki?curid=2695934" title="Rugby 7 na World Games 2001">
Rugby 7 na World Games 2001

Turniej Rugby 7 na World Games 2001 odbył się w dniach 25–26 sierpnia w japońskim mieście Akita. Była to pierwsza edycja zawodów w tej dyscyplinie na World Games.
W rozegranym na Yabase Stadium turnieju wystartowało osiem zespołów podzielonych na dwie grupy, które następnie rywalizowały w walce o miejsca systemem pucharowym. W finale triumfowała reprezentacja Fiji, a najwięcej punktów w turnieju (98) zdobył jej reprezentant – Waisale Serevi.

</doc>
<doc id="2695935" url="https://pl.wikipedia.org/wiki?curid=2695935" title="Jodek cyny(IV)">
Jodek cyny(IV)



</doc>
<doc id="2695939" url="https://pl.wikipedia.org/wiki?curid=2695939" title="Kwantowa teoria pola w zakrzywionej czasoprzestrzeni">
Kwantowa teoria pola w zakrzywionej czasoprzestrzeni

Kwantowa teoria pola w zakrzywionej czasoprzestrzeni (ang. "Quantum Field theory in curved spacetime") – uogólnienie kwantowej teorii pola, które umożliwia opis kwantowych pól materii propagujących się na ustalonej rozmaitości pseudoriemanowskiej, odgrywającej rolę czasoprzestrzeni. 
Teoria ta uwzględnia wpływ klasycznego pola grawitacyjnego, przejawiającego się jako zakrzywienie czasoprzestrzeni, na skwantowane pola związane z pozostałymi oddziaływaniami. Jej najważniejszym przewidywaniem jest produkcja par cząstka-antycząstka w silnym, zależnym od czasu polu grawitacyjnym. Pomimo braku eksperymentalnego potwierdzenia, oczekuje się, że teoria ta dobrze opisuje procesy, w których można pominąć wpływ wyprodukowanych cząstek na pole grawitacyjne, oraz których charakterystyczna skala energii jest znacznie mniejsza od energii Plancka.
W standardowej konstrukcji kwantowej teorii pola w płaskiej czasoprzestrzeni wykorzystuje się fakt, że czasoprzestrzeń, na której zdefiniowane są pola, posiada grupę symetrii – grupę Poincarégo. W przypadku zakrzywionej czasoprzestrzeni na ogół nie występuje żadna grupa symetrii. Prowadzi to do szeregu koncepcyjnych problemów, z których najważniejszym jest:
Wyjątek stanowią globalnie hiperboliczne, stacjonarne czasoprzestrzenie, w przypadku których istnieje dokładnie jeden stan o minimalnej energii, zachowywany przez grupę ewolucji w czasie. W ogólności stan, który minimalizuje wartość energii w danej chwili czasu nie jest zachowywany przez grupę ewolucji, co interpretuje się jako grawitacyjną produkcję cząstek.
Najbardziej spektakularnymi osiągnięciami kwantowej teoria pola w zakrzywionej czasoprzestrzeni jest opis teoretyczny procesu parowania czarnych dziur oraz przewidywanie produkcji cząstek, następującej na skutek rozszerzania się wszechświata. 
Ze względu na pomijanie wpływu pól kwantowych na czasoprzestrzeń, teoria ta ma ograniczony zakres stosowalności. Jej przewidywania, nawet przy braku potwierdzenia eksperymentalnego, mogą jednak pomóc w sformułowaniu bardziej fundamentalnej teorii, opisującej w sposób spójny wszystkie znane nam oddziaływania (w tym grawitacyjne).
Przybliżenia kwantowej teorii grawitacji.
Kwantowa teoria grawitacji na zakrzywionej czasoprzestrzeni może być uważana za pierwsze przybliżenie w kierunku kwantowej teorii grawitacji. Drugim krokiem w tym kierunku jest półklasyczna teoria grawitacji, która uwzględnia wpływ cząstek materii na czasoprzestrzeń (przy czym czasoprzestrzeń nadal jest traktowana klasycznie). Jednakże grawitacja jest teorią nienormalizowaną, tzn. nie można otrzymać teorii kwantowej grawitacji za pomocą metod takich samych, jakie pozwalały otrzymać kwantową teorię pola z klasycznej teorii pól materii. Dlatego kwantowa teoria pola na zakrzywionej czasoprzestrzeni nie jest kwantową grawitacją. 

</doc>
<doc id="2695940" url="https://pl.wikipedia.org/wiki?curid=2695940" title="Plac Harcerski im. ks. Zdzisława Peszkowskiego w Sanoku">
Plac Harcerski im. ks. Zdzisława Peszkowskiego w Sanoku

Plac Harcerski im. ks. Zdzisława Peszkowskiego – plac w centrum Sanoka.
Historia.
Plac jest umiejscowiony w centrum Sanoka, w dzielnicy Śródmieście. Od wschodu jest położony przy ulicy Adama Mickiewicza. Od zachodu otacza go Park miejski im. Adama Mickiewicza w Sanoku. Od północy domyka go budynek przy ul. Mickiewicza 13 (Gmach Towarzystwa Gimnastycznego „Sokół”), zaś od południa II Liceum Ogólnokształcące im. Marii Skłodowskiej-Curie.
Pierwotnie propozycję trójkątnego rozmieszczenia budynku szkoły, gmachu „Sokoła” i restauracji u wejścia do parku (obecnie Plac Harcerski) wysunął przebywający 6 czerwca 1896 w Sanoku architekt Arnold Röhring.
W latach PRL w centralnej części placu była umieszczona sadzawka otoczona rabatą kwiatową, a w południowo-wschodnim rogu stała altanka. W tym okresie plac nie miał nazwy (był określany jako plac przed Pomnikiem Wdzięczności).
Uchwałą z 20 września 2011 Rada Miasta Sanoka zdecydowała o nadaniu obiektowi nazwy Plac Harcerski. Uroczystość nadania nazwy odbyła się 24 września 2011 w związku z obchodami Stulecia Sanockiego Harcerstwa. Wcześniej plac nie posiadał formalnie nazwy własnej.
Plac stał się miejscem obchodzenia uroczystości kulturalnych i patriotycznych.
Uchwałą Rady Miasta Sanoka z 25 marca 2021 zmieniono nazwę placu na „Plac Harcerski im. ks. Zdzisława Peszkowskiego” w celu uhonorowania ks. Zdzisława Peszkowskiego. Uchwałę o tym samym charakterze podjęto ponownie 27 kwietnia 2021 z uwagi na popełnioną w pierwszej uchwale pomyłkę w numerze działki placu, która figuruje pod oznaczeniem 28/6. Uroczystość nadania imienia placowi odbyła się 8 października 2021.
Pomniki i upamiętnienia.
Na granicy z parkiem miejskim znajdował Pomnik Wdzięczności Żołnierzom Armii Czerwonej, pierwszy do 1977, a drugi w latach 1977-2016.
W otoczeniu tego miejsca w ramach obchodów 100-lecia odzyskania niepodległości przez Polskę ustanowiono upamiętnienie o treści "Wierni tradycji 1918–2018", honorujące 2 Pułk Strzelców Podhalańskich.
Przy placu od strony południowej zostały zasadzone drzewa pamiątkowe:

</doc>
<doc id="2695941" url="https://pl.wikipedia.org/wiki?curid=2695941" title="Voluntary Human Extinction Movement">
Voluntary Human Extinction Movement

Voluntary Human Extinction Movement ("Ruch na rzecz dobrowolnego wymarcia ludzkości" lub "VHEMT") – amerykańska organizacja antynatalistyczna i ekologiczna. Proponuje, aby ludzkość sama zorganizowała swoje spokojne wyginięcie. Ludzkość ma to jednak osiągnąć nie poprzez wojny, przemoc, samobójstwa czy przymus, lecz poprzez antykoncepcję czy dobrowolną sterylizację. Członkowie ruchu uważają, że za wszystkie ekologiczne problemy ziemi i wymieranie innych gatunków odpowiedzialna jest nadmierna konsumpcja. Założycielem organizacji jest amerykański aktywista Les U. Knight, który sam wysterylizował się w wieku 25 lat. Najpierw był członkiem organizacji Zero Population Growth, a później doszedł do wniosku, że najlepszym rozwiązaniem dla biosfery będzie wymarcie gatunku ludzkiego. Organizacja została założona w 1991 roku. Hasłem organizacji jest: „Żyjmy długo, a potem wymrzyjmy”. VHEMT nie zrzesza członków formalnie, propaguje swoje idee głównie za pośrednictwem Internetu i poprzez udział Knighta w konferencjach ekologicznych na całym świecie. Ważny jest także newsletter, do którego według różnych szacunków należy od 200 do 400 osób. Ruch wzbudził jednak zainteresowanie mediów, świata naukowego i organizacji religijnych. Pomysł dobrowolnego wymarcia ludzkości został skrytykowany przez rzymskokatolicką archidiecezję Nowego Jorku. „The Economist” uznał pomysł za niemożliwy do wprowadzenia i stwierdził, że dla ratowania biosfery niepotrzebne jest wymarcie ludzkości. Brian Bethune na łamach kanadyjskiej gazety „Maclean's” uznał pomysł za „tak samo absurdalny, jak niemożliwy do osiągnięcia”.

</doc>
<doc id="2695944" url="https://pl.wikipedia.org/wiki?curid=2695944" title="Mecze reprezentacji Polski w piłce siatkowej mężczyzn prowadzonej przez Wiktora Kreboka">
Mecze reprezentacji Polski w piłce siatkowej mężczyzn prowadzonej przez Wiktora Kreboka

Zestawienie oficjalnych międzynarodowych meczów reprezentacji Polski w piłce siatkowej mężczyzn prowadzonej przez Wiktora Kreboka:
Oficjalne mecze międzypaństwowe.
!colspan=7|1995
!colspan=7|1996

</doc>
<doc id="2695949" url="https://pl.wikipedia.org/wiki?curid=2695949" title="Mitch Miller">
Mitch Miller

Mitchell William „Mitch” Miller (ur. 4 lipca 1911 w Nowym Jorku, zm. 31 lipca 2010 tamże) – amerykański muzyk, śpiewak, dyrygent i producent muzyczny. Miller był jednym z najbardziej wpływowych postaci w amerykańskiej muzyki popularnej w latach 50. XX wieku i początku lat 60. XX wieku. Ukończył Eastman School of Music University of Rochester na początku 1930 roku. Miller rozpoczął swoją karierę muzyczną grając na oboju i rożku angielskim, ale jest pamiętany jako dyrygent, reżyser i dyrektor nagrań.
Życie prywatne.
Mitch Miller urodził się w Nowym Jorku, 4 lipca 1911 r., w rodzinie żydowskiej. Jego matką była Hinda Rosenblum Miller, krawcowa, a jego ojciec, Abram Calmen Miller, rosyjsko-żydowskim imigrantem. Miał czworo rodzeństwa, dwoje z nich, Leon i Józefa, przeżyło go.
Był żonaty przez sześćdziesiąt pięć lat. Miał dwie córki – Andreę Miller i Margaretę Miller Reuther, syna – Mitchella „Mike” Millera, dwóch wnuków i dwóch prawnuków. Mitch mieszkał w Nowym Jorku przez wiele lat i tam zmarł 31 lipca 2010 roku, po krótkiej chorobie.

</doc>
<doc id="2695954" url="https://pl.wikipedia.org/wiki?curid=2695954" title="Giulio Cesare Procaccini">
Giulio Cesare Procaccini

Giulio Cesare Procaccini (ur. w 1574 w Bolonii, zm. w 1625 w Mediolanie) – włoski malarz i rzeźbiarz, przedstawiciel późnego manieryzmu lombardzkiego.
Działał w Mediolanie, Modenie i Genui. Początkowo pracował jako rzeźbiarz (wystrój kościoła Santa Maria presso San Celso w Mediolanie), po 1600 zajął się malarstwem.
Należał do tzw. malarzy zarazy (wł. "pittori della peste"), którzy działali w środowisku mediolańskim w okresie pomiędzy wielkimi zarazami w 1576 i 1630, malując niezliczone męczeństwa i ekstazy świętych w duchu kontrreformacji. Byli wśród nich m.in. Pier Francesco Mazzuchelli, Giovanni Battista Crespi i Daniele Crespi.
Malował przede wszystkim ołtarzowe i sztalugowe obrazy religijne. Był współautorem (wraz z Cerano i Morazzone) słynnego obrazu "Męczeństwo świętych Rufiny i Sekundy", zw. "Dziełem trzech rąk". Obraz powstał w latach 1622–1625 i przedstawia dwie rzymskie święte z III w., które pozostając wierne ślubom czystości zostały skazane na śmierć.
Malarzami byli również jego ojciec Ercole Procaccini (1515–1596) oraz dwaj bracia Camillo Procaccini (ok. 1560–1629) i Carlo Antonio Procaccini (1555–1605).

</doc>
<doc id="2695955" url="https://pl.wikipedia.org/wiki?curid=2695955" title="TV 1893 Neuhausen">
TV 1893 Neuhausen

TV 1893 Neuhausen (pełna nazwa: Bergischer Handball-Club 06 e.V.) - niemiecki klub piłki ręcznej mężczyzn powstały w 1893 r. z bazą w Neuhausen an der Erms, dzielnica miasta Metzingen. W sezonie 2012/13 klub będzie występował w Bundeslidze jako beniaminek. To pierwszy w historii drużyny awans do najwyższej klasy rozgrywek w piłce ręcznej w Niemczech.

</doc>
<doc id="2695956" url="https://pl.wikipedia.org/wiki?curid=2695956" title="J. Cole">
J. Cole

J. Cole, właśc. Jermaine Lamar Cole (ur. 28 stycznia 1985) – amerykański raper i producent muzyczny. Aktywny na scenie muzycznej od 2007 roku. W 2009, jako pierwszy artysta, dołączył do wytwórni Roc Nation. Jednak dopiero dwa lata później ukazał się jego debiutancki album zatytułowany "Cole World: The Sideline Story". Odniósł sukces, zadebiutował na najwyższym miejscu notowań Billboard 200 i Top R&amp;B/Hip-Hop Albums. Uzyskał wynik 217.000 egzemplarzy w pierwszym tygodniu. Otrzymał nominację w kategorii Best New Artist, czyli "najlepszego nowego artysty", na 54. gali rozdania Grammy. 18 czerwca 2013 ukazał się drugi studyjny album rapera zatytułowany Born Sinner z którego pochodzą single takie jak Power Trip, Crooked Smile, She Knows i Forbidden Fruit.
Życiorys.
Młodość i początki kariery.
Cole urodził się 28 stycznia 1985 roku. Ojciec rapera służył w Armii Stanów Zjednoczonych. Mając niecały rok, przeniósł się do Fayetteville, gdzie był wychowywany bez ojca. Uczęszczał do "Terry Sanford High School", którą ukończył w 2003 roku. Przeniósł się do Nowego Jorku, do prywatnej uczelni "St. John's University", którą również ukończył, ale z wyróżnieniem.
Z muzyką zetknął się w wieku 13 lat. Wtedy to też zaczął rapować. Dzięki pomocy kuzyna, który przedstawił mu podstawy rymowania, inspirowany Canibusem i Tupakiem Shakurem rozpoczął nagrywanie. W wieku 15 lat miał już kilka tekstów, jednak nie miał warunków do nagrywania. Wtedy to matka zakupiła mu Roland TR-808, by mógł produkować muzykę. Dwa lata później pod pseudonimem "Therapist" – "terapeuta" jego piosenki były dostępne w sieci.
W 2007 roku wydał swój pierwszy mixtape pt. "The Come Up", na którym spośród 21 utworów, Cole wyprodukował 14. Wśród producentów znalazł się także Kanye West. Mixtape trwał ponad godzinę.
2009–2010: Mixtape'y i gościnne występy.
W 2009 roku, raper wydał swój drugi mixtape. Nazwał go "The Warm Up". Album zebrał pozytywne recenzje. 21 czerwca jeszcze tego samego roku odbyła się premiera teledysku do pierwszego singla "Who Dat" w programie telewizyjnym 106 &amp; Park. W międzyczasie raper opublikował trzy utwory: "Wet Dreams", "Won't Be Long", i "Never Told", które miały znaleźć się na jego debiutanckim albumie.
12 listopada 2010 r. opublikowano trzeci mixtape zatytułowany "Friday Night Lights". Tak jak poprzednie produkcje, tak i ta zebrała poztywne oceny. Od Jacques Morel otrzymał maksymalną liczbę gwiazdek (10 na 10). Gościnnie wystąpili między innymi Drake, Wale, Kanye West czy Big Sean. Natomiast produkcją zajęli się oprócz Cole, to Kanye West, Timbaland czy James Yancey.
W 2009 roku wystąpił u boku Jaya-Z, w piosence "A Star Is Born" pochodzącej z albumu "The Blueprint 3". Pojawił się także obok Wale w utworze "Beautiful Bliss", z albumu "Attention Deficit". W styczniu 2010, pojawił się u boku Jay Electronica i Mos Defa, duetu Reflection Eternal, w piosence "Just Begun". Gościł na mixtapie "May 25th", autorstwa B.o.B, w utworze "Gladiators".
2011–2013: "".
Od 5-21 stycznia 2011 roku występował przed Drakiem, na trasie koncertowej "Light Dreams and Nightmares", w Wielkiej Brytanii.
22 maja 2011 r. raper wydał utwór "Return of Simba", będący trzecią częścią serii "Simba", po "Simba" i "Grown Simba". Kilka miesięcy później ukazał się teledysk do pierwszego oficjalnego singla "Work Out". Natomiast 22 sierpnia ukazała się okładka debiutanckiego albumu, zaprojektowana przez Alexa Haldiego. 13 września 2011 r. ukazał się drugi utwór promujący pt. "Can't Get Enough" w którym gościnnie wystąpił Trey Songz. Dwa tygodnie później ukazał się pierwszy solowy album zatytułowany "". Promowany kilkoma singlami odniósł sukces. Zadebiutował na szczycie notowania Billboard 200 ze sprzedażą 218.000 egzemplarzy w pierwszym tygodniu. 2 grudnia 2011 roku, album zyskał wynik 500.000 egzemplarzy, które przyczyniły się do uzyskania statusu złotej płyty. Certyfikat został przyznany przez organizację Recording Industry Association of America. Do maja 2012 r. sprzedano ponad 600.000 kopii albumu. W podstawowej wersji płyty znajduje się 16 utworów, natomiast na iTunes jest ich 18. Wśród gości wystąpili Jay-Z, Missy Elliott, Drake i Trey Songz. Spośród 16 piosenek, 12 sam wyprodukował J. Cole. Raper przy tym korzystał z sampli takich artystów jak: Dexter Wansel, Milton Nascimento, Bone Thugs-n-Harmony, Mariah Carey, Kanye West czy Paula Abdul. Krytycy oceniali album wysoko; David Jeffries z portalu Allmusic ocenił płytę czterema na pięć gwiazdek.
Od 2014: 2014 Forest Hills Drive.
15 sierpnia 2014 roku wytwórnia Dreamville wypuściła utwór "Be Free" będący odpowiedzią artysty na incydent mający miejsce 9 sierpnia, w wyniku którego zginął Michaela Brown w Ferguson, Missouri. 16 listopada Cole zapowiedział w wypuszczonym trailerze wideo swój trzeci studyjny album zatytułowany "2014 Forest Hills Drive". Premierę poprzedzało wypuszczenie czterech singli "Apparently", "Wet Dreamz", "No Role Modelz", oraz "Love Yourz". 9 grudnia 2014 wydał trzeci album "2014 Forrest Hills Drive" przy udziale wytwórni Dreamville Records, Roc Nation i Columbia Records, za który 31 marca otrzymał platynową płytę. Album tym samym stał się pierwszym od 1989 roku albumem hip-hopowym bez udziału gościnnych nagrań, który zyskał status platynowego.
15 grudnia 2015, Cole wystąpił w dokumencie HBO "J. Cole: Road to Homecoming", w którym udział brali również Kendrick Lamar, Wale, Rihanna, Pusha T, Big Sean, Jay-Z i Drake.
Siostra Kendricka Lamara Kayla Duckworth na swoim koncie Instagramowym wspomniała o wspólnym projekcie jej brata z Cole'em, jednak informacja szybko zniknęła z sieci.
W styczniu 2016 pojawił się wywiad Cole'a z reżyserem Ryanem Cooglerem, w którym przez przypadek ujawniono informację, że Cole jest żonaty.

</doc>
<doc id="2695960" url="https://pl.wikipedia.org/wiki?curid=2695960" title="TV Grosswallstadt">
TV Grosswallstadt



</doc>
<doc id="2695961" url="https://pl.wikipedia.org/wiki?curid=2695961" title="Mongołowie Zachodni">
Mongołowie Zachodni



</doc>
<doc id="2695965" url="https://pl.wikipedia.org/wiki?curid=2695965" title="Pentagram (ujednoznacznienie)">
Pentagram (ujednoznacznienie)



</doc>
<doc id="2695966" url="https://pl.wikipedia.org/wiki?curid=2695966" title="Friedrich Trendelenburg">
Friedrich Trendelenburg

Friedrich Trendelenburg (ur. 24 maja 1844 w Berlinie, zm. 15 grudnia 1924) – niemiecki chirurg. Nadworny lekarz Fryderyka Augusta III Saskiego.
Życiorys.
Syn filozofa Friedricha Adolfa Trendelenburga i . Studiował medycynę na Uniwersytecie w Edynburgu i na Uniwersytecie Fryderyka Wilhelma w Berlinie. Następnie pracował w klinice Charité u Bernharda von Langenbecka. W 1875 roku został profesorem na Uniwersytecie w Rostocku, w roku 1882 w Bonn, a w roku 1895 na Uniwersytecie w Lipsku. Twórca kilku odmian zabiegów chirurgicznych m.in. metody operacyjnego leczenia zatorowości płucnej, nazwanej zabiegiem Trendelenburga, autor parowej sterylizacji i pierwszej dotchawiczej narkozy przez tracheostomię. Pomysłodawca pozycji medycznej w której chory leży na wznak z głową poniżej poziomu kończyn dolnych, tzw. ułożenie Trendelenburga.

</doc>
<doc id="2695967" url="https://pl.wikipedia.org/wiki?curid=2695967" title="Henning Schmitz">
Henning Schmitz

Henning Schmitz (ur. 26 grudnia 1953 w Niemczech) – członek zespołu Kraftwerk grającego muzykę elektroniczną, wymieniany jako jeden z inżynierów dźwięku w Kling Klang Studio.
Życiorys.
Ukończył Akademię Muzyczną w Düsseldorfie, gdzie w 1980 r. uzyskał dyplom inżyniera dźwięku. Wykłada w Robert-Schumann-Institut w Düsseldorfie.
Pełnoprawnym członkiem Kraftwerk został w 1991 r., gdzie na scenie zastąpił Fernando Abrantesa. Wymieniony jako współautor muzyki na płycie "EXPO 2000". W 2002 r. zaangażował się w projekt Secret Server.

</doc>
<doc id="2695968" url="https://pl.wikipedia.org/wiki?curid=2695968" title="Egipt na Letnich Igrzyskach Olimpijskich 1992">
Egipt na Letnich Igrzyskach Olimpijskich 1992

Egipt na Letnich Igrzyskach Olimpijskich 1992 reprezentowało 75 zawodników: 72 mężczyzn i trzy kobiety. Był to 14 start reprezentacji Egiptu na letnich igrzyskach olimpijskich.
Skład kadry.
Boks.
Mężczyźni
Hokej na trawie.
Mężczyźni
Judo.
Kobiety
Mężczyźni
Pięciobój nowoczesny.
Mężczyźni
Piłka nożna.
Mężczyźni
Piłka ręczna.
Mężczyźni
Pływanie.
Kobiety
Mężczyźni
Podnoszenie ciężarów.
Mężczyźni
Strzelectwo.
Mężczyźni
Szermierka.
Mężczyźni
Tenis stołowy.
Kobiety
Mężczyźni

</doc>
<doc id="2695971" url="https://pl.wikipedia.org/wiki?curid=2695971" title="Budynek przy ul. Grzegorza z Sanoka 2 w Sanoku">
Budynek przy ul. Grzegorza z Sanoka 2 w Sanoku

Budynek przy ul. Grzegorza z Sanoka 2 w Sanoku, zwyczajowo Ramerówka bądź (sanockie) Arkady – gmach położony przy ulicy Grzegorza z Sanoka 2 w Sanoku.
Historia i opis.
Budynek jest umiejscowiony pomiędzy ulicą Grzegorza z Sanoka, ulicą Tadeusza Kościuszki i ulicą 3 Maja (pomimo widoczności elewacji przy trzech wymienionych ulicach, cały budynek posiada formalnie adres przy ulicy Grzegorza z Sanoka 2). Pierwotnie był pod numerem domu 86 w mieście i leżał na rogu ówczesnej ulicy Nowej Rady (późniejsza 3 Maja) i ulicy Krakowskiej (późniejsza ul. Jagiellońska).
Budynek został wybudowany w XIX wieku. Jak podał Wojciech Sołtys, budynek określony jako „Dom Miejski” został wybudowany po pożarze miasta z 1872 u zbiegu ulic Liskiej (późniejsza Jagiellońska) i Rymanowskiej (późniejsza T. Kościuszki), koszt budowy wyniósł 1215 złr., zaś budynek był pod numerem 86. Pierwotnie stanowił prywatną kamienicę żydowskiej rodziny Ramerów (stąd tradycyjna nazwa budynku). Rodzina Ramerów zamieszkiwała w Sanoku od co najmniej przełomu XVIII i XIX wieku (żyli wówczas Chaim i Lewor Ramer). Innymi przedstawicielami rodu byli: Aron Ramer, radni miejscy Saul Ramer (wybrany w 1867, 1878, 1881), Abraham i Salomon Ramer, który zamieszkiwał w kamienicy przy ulicy Adama Mickiewicza 3, a inni posiadali także budynek przy ulicy Jagiellońskiej 25. Rodzina Ramerów prowadziła żydowską orkiestrę.
Budynek zyskał przydomek „Ramerówka”. Kamienicę od Ichla Ramera nabył burmistrz miasta Jan Okołowicz celem stworzenia w nim Czytelni Mieszczańskiej, jednak pierwotnie remont gmachu wymagał pokaźnych nakładów i trwał długo (za to burmistrz stracił stanowisko). Od 16 grudnia 1866 mieścił Czytelnię Mieszczańską pełniąc rolę budynku użyteczności publicznej (kino „Reduta”, biblioteka, czytelnia). Na początku budynek określany był jako „Dom Miejski”. W 1884 roku aptekarz Feliks Giela (późniejszy burmistrz miasta), założył Czytelnię Mieszczańską (jako agenda Kasyna Mieszczańskiego) w budynku Ramerówki i przez wiele lat pozostawał jej prezesem. Oficjalnie została otwarta w listopadzie 1894 (od tego czasu do stycznia 1896 prezesem był F. Giela, następnie dr Jan Gaweł, zastępcami prezesa Aleksander Piech od 1894 i Kazimierz Sulimierski od 1896, bibliotekarzami Wiktor Mozołowski i Franciszek Kuszczak, sekretarzem Karol Siekierzyński, skarbnikiem Wiktor Dręgiewicz, ponadto udzielali się Paweł Hydzik, Michał Pollak, Antoni Borczyk, Jan Mozołowski, Antoni Niedenthal, Michał Słuszkiewicz, Paweł Stepek); 17 stycznia 1904 prezesem został wybrany Maurycy Drewiński, zastępcą Paweł Hydzik. Organizowano w niej bale karnawałowe, wesela, przedstawienia teatralne, spotkania inteligencji i rzemieślników. W niepodległej II Rzeczypospolitej na początku 1928 przewodniczącym został wybrany Michał Słuszkiewicz, a zastępcą Władysław Gołkowski.
Ponadto w gmachu był prowadzony pobór rekruta c. i k. armii (asenterunek). Od początku XX wieku do lat 20. Ramerówka była jednym z dwóch budynków w Sanoku, w których funkcjonowała sieć elektryczna (drugim był Gmach Towarzystwa Gimnastycznego „Sokół”). W przeszłości gmach był wielokrotnie przebudowywany, prace rekonstrukcyjne nadzorował m.in. architekt miejski, inż. Władysław Beksiński. Budynek był także określany jako „Dom Demokracji”.
W okresie międzywojennym w budynku działało kino „Uciecha”, które prowadził Roman Skoczyński, ponadto pierwsza siedziba Polskiego Towarzystwa Tatrzańskiego w Sanoku (założonego w 1929). Prezesem działającej w Ramerówce Czytelni Mieszczańskiej był Władysław Lisowski. Do 1939 w budynku umiejscowionym pod adresem Tadeusza Kościuszki 2 funkcjonowały: Agencja Polskiego Biura Podróży „Orbis”, działalność gospodarcza Romana Piątka (przybory szkolne), handel towarów spożywczych, kolonialnych i delikatesów Seweryny Stefańskiej. Przez wiele lat część frontalna parterowa była zabudowana i stanowiła pomieszczenia usługowo-handlowe (w 1. poł. XX wieku mieściły się w nich sklepy (m.in. z artykułami kolonialnymi, należący do Michała i Seweryny Stefańskich, rodziców Stefana Stefańskiego, sklep T. S. L., od ok. 1934 sklep wędliniarski Gustawa Słuszkiewicza przeniesiony tamże); pralnia; zaś na pierwszym piętrze działała kawiarnia „Corso”). Parterowa fasada południowa budynku (mieszcząca sklepy i punkty usługowe) pierwotnie była obudowana drewnem i była chroniona żelaznymi roletami. W okresie okupacji niemieckiej 1939-1945 ówczesne władze postanowiły o likwidacji frontowych pomieszczeń parterowych w celu poszerzenia chodnika od ich strony, co wiązało się także z usunięciem żydowskich właścicieli. Ta część architektoniczna została następnie przebudowana w arkadowe podcienia. W nawiązaniu do tego, budynek zyskał u mieszkańców Sanoka potoczną nazwę „Arkady”.
Po wybuchu II wojny światowej w okresie okupacji niemieckiej w budynku pod przemianowanym adresem "Horst Wessel Gasse" 2 działał "Ukrainisches Hilfskomitee" (Ukraiński Komitet Pomocy). Po wojnie w 1948 na zasadzie dzierżawy lokale budynku przekazano przedsiębiorstwu Powszechne Domy Towarowe na okres 20 lat. Z pomieszczeń piętrowych Ramerówki korzystało Towarzystwo Dramatyczno-Muzyczne Ziemi Sanockiej. W pomieszczeniach budynku na piętrze działał „Klub Górnika” (dawniej „Klub Naftowca” – otwarty 4 grudnia 1955 roku) sanockiego oddziału PGNiG, prowadzący działalność kulturalno-rozrywkową. W okresie PRL w południowo-zachodnim narożniku budynku działał punkt Ruchu. W ramach klubu działały: zespół muzyczny „Sanoczanie”, orkiestra górnicza, Klub Seniora, biblioteka. Do połowy 1993 trwał remont budynku. 1 czerwca 1993 oddano budynek do użytku. Uroczyste otwarcie wnętrza nastąpiło 13 listopada 1993. Pomieszczenia były wynajmowane przez PGNiG od 1991 do lutego 2013 roku. Ponadto funkcjonowało biuro Euroregionu „Karpaty”.
W lutym 1992 budynek był remontowany i wówczas zarząd miasta Sanoka poszukiwał użytkownika dla powierzchni piwnicznych i parterowych, z możliwości podjęcia tam działalności usługowych i handlowych. W latach 90. XX wieku w budynku funkcjonowała restauracja „Piwnice pod Arkadami”. Ponadto w pomieszczeniach parterowych powstały punkty handlowe.
W przeszłości w miejscu obok budynku znajdował się Kościół Najświętszej Marii Panny (od 1377 do 1787 roku). Z tego względu niewielki placyk przy zachodniej fasadzie kamienicy, w 1905 roku przekształcony w skwer, został nazwany Placem Marii. W tym miejscu znajduje się obecnie pomnik Kamień 1000-lecia, odsłonięty w kwietniu 1960 z okazji obchodów 800-lecia miasta Sanoka (inskrypcja „Tysiąc lat państwa Polskiego. Osiemset lat Sanoka 1960”).
Budynek został wpisany do gminnej ewidencji zabytków Sanoka.

</doc>
<doc id="2695972" url="https://pl.wikipedia.org/wiki?curid=2695972" title="Etiopia na Letnich Igrzyskach Olimpijskich 1992">
Etiopia na Letnich Igrzyskach Olimpijskich 1992

Etiopię na Letnich Igrzyskach Olimpijskich 1992 reprezentowało 20 zawodników: 14 mężczyzn i 6 kobiet. Reprezentanci Etiopii zdobyli 3 medale (wszystkie w lekkoatletyce. Był to 7 start reprezentacji Etiopii na letnich igrzyskach olimpijskich.
Skład kadry.
Kolarstwo szosowe.
Mężczyźni 
Lekkoatletyka.
Kobiety
Mężczyźni
Bibliografia.
 

</doc>
<doc id="2695973" url="https://pl.wikipedia.org/wiki?curid=2695973" title="Ernest Kirkendall">
Ernest Kirkendall

Ernest Kirkendall (ur. 6 lipca 1914 w East Jordan w USA, zm. 22 sierpnia 2005 w Alexandrii w USA) – amerykański chemik i metalurg. Do jego największych osiągnięć naukowych należy odkrycie i opisanie tzw. efektu Kirkendalla (1947).
Życiorys.
Dzieciństwo i młodość.
Ernest Kirkendall urodził się 6 lipca 1914 roku w East Jordan w stanie Michigan. Dorastał w Highland Park, mieście leżącym na drugim krańcu rodzimego stanu. W 1930 roku rozpoczął naukę na Wayne State University w Detroit. Ukończył ją w 1934 roku z tytułem inżyniera. Edukację kontynuował w nowej placówce. Rok po ukończeniu pierwsze stopnia studiów otrzymał tytuł magistra na University of Michigan. Po trzyletnim toku nauczania doktoranckim w 1938 roku otrzymał tytuł doktora nauk technicznych Katedry Metalurgii. Powróciwszy na pierwszą uczelnie objął stanowisko nauczyciela (1937-1941), a następnie został asystentem naukowym (1941-1946).
Praca naukowa i kariera zawodowa.
Dorobek naukowy.
Od 1935 roku Kirkendall poświęcił się pracy na uczelni w Katedrze Metalurgii University of Michigan. Zafascynowały go prace wielu wybitnych, ówczesnych naukowców m.in. R. F. Mehla (1898-1976) – jego późniejszego największego krytyka. W kręgu jego zainteresowania znalazły się mechanizmy dyfuzji w ciałach stałych oraz wykres równowagi mosiądzu oraz wydzielanie się jego faz α i γ. Z tego powodu jego główny nurt badawczy skupił się na połączeniu obydwu zainteresowań. Wielu naukowców przed nim dokonało podobnych eksperymentów, lecz żaden z nich w pełni nie odpowiedział na pytania dotyczące mechanizmu dyfuzji w tych materiałach. Powziął myśl dokonania pomiaru współczynników dyfuzji miedzi i cynku w mosiądzu. Zaprojektował do tego celu nową metodykę badań, która miała posłużyć do napisania pracy doktorskiej. Pierwsze wnioski płynące z jego doświadczeń były bardzo odważne. Nie pokrywały się one z ówcześnie przyjętymi teoriami i prawami rządzącymi dyfuzją. Podczas obrony pracy doktorskiej, nawet sam promotor próbował podważyć wyniki badań.
Po uzyskaniu tytułu doktora rozpoczął pracę w charakterze nauczyciela akademickiego na Wayne State University. Nie będąc pod wpływem swojego byłego promotora postanowił kontynuować tematykę zaczętą podczas toku nauczania. Dokładnie w czasie, gdy podejmował się nowej pracy jego uczelnia uzyskała status uniwersytetu. Niestety brakowało na niej dobrej aparatury badawczej. Dobry znajomy Kirkendalla pracował w Ford Motor Company przy lampach rentgenowskich. Młody naukowiec otrzymał od niego plany i podręczniki dotyczącego tego urządzenia. Na ich podstawie skonstruował na swoje potrzeby własną lampę. Uważał, że badania rentgenowskie dadzą mu niepodważalne wyniki. Kirkendall opublikował je w 1942 roku. W tym samym czasie dwójka naukowców Huntington i Seitz niezależnie zaproponowała istnienie nowego mechanizmu dyfuzyjnego, który był zbieżny z doświadczalnymi wynikami Kirkendalla. W tym okresie większość uwagi w Stanach Zjednoczonych była zwrócona ku świeżo wypowiedzianej wojnie. Zagadnienia naukowego związane z tą dziedziną ukazały się bez echa.
Po publikacji już drugich wyników, do Kirkendalla przyłączyła się studentka Alice Smigelskas. Laboratorium jakim dysponował nadal było słabo wyposażone. On i jego asystentka z poświęceniem czuwali na zmianę przy ręcznie kontrolowanym piecu. Na podstawie długotrwałego eksperymentu zaproponował tezę o istnieniu nowego mechanizmu dyfuzji oraz o fakcie, iż współczynnik dyfuzji cynku w miedzi, jest większy niż wielkość samodyfuzji miedzi.
Praca badawcza zakończyła się krótko po końcu II wojny światowej. Kirkendall przesłał wyniki do czasopisma Transactions of the AIME. W kwietniu 1946 roku trafiły one na biurko recenzenta, którym jak później okazało się był Robert Mehl. Po lekturze wyników odrzucił zawarte w nich tezy i postanowił wstrzymać ich druk na dłużej, niż pół roku. Mehl był również konsultantem w Climax Molybdenum Company Research Laboratory. Przyjaciele Kirkendalla z tej spółki zasugerowali Mehlowi, aby zamieścił obszerny komentarz i sugestie odnośnie do wyników, jednocześnie umożliwiając ich druk. Recenzent ugiął się po tymi prośbami. Artykuł Kirkendalla i Smigelskas ukazał się w 1947 roku. Był to jeden z nielicznych ówczesnych przypadków, gdzie długość komentarzy i dyskusji była dłuższa od prezentowanych wyników.
R. F. Mehl był nadal sceptyczny wobec opublikowanych wyników. Do jego zespołu dołączył młody asystent daSilva z Brazylii. Oboje postanowili obalić tezy zaproponowane przez Kirkendalla. Rozpoczęli szereg doświadczeń mających na celu określenie wielkości dyfuzji wzajemnej pomiędzy wieloma składnikami różnych stopów metalicznych. Ku wielkiemu zdziwieniu Mehla otrzymane przez niego wyniki potwierdziły tezy Kirkendalla.
Zmiana ścieżki życia.
Przez wiele lat uważano, że Kirkendall zrezygnował z pracy naukowca ze względu na silny opór z jakim spotkały się jego publikacje. Prawdziwym powodem zmiany była sytuacja ekonomiczna doktora. Przyjął on lepiej płatną propozycję zostania sekretarzem w American Institute of Mining and Metallurgical Engineers (AIME) w Nowym Jorku. Piastował to stanowisko od roku 1947, aż do 1965. Od 1966 roku do 1979 zasiadał w zarządzie American Iron and Steel Institute jako wiceprezes.
Koniec konfliktu.
Na seminarium odbywającego się w dniach 21-27 października 1950 roku zjechali się najwybitniejszy naukowcy ze Stanów Zjednoczonych. Podczas niego zatwierdzono słuszność równania Darkena, wakancyjnego mechanizmu dyfuzyjnego zaproponowanego przez Huntingtona i Seitza oraz efekt Kirkendalla. Mehl publicznie przeprosił za swój opór wobec badań Ernesta Kirkendalla i przedstawił wyniki przygotowane przez jego zespół.
Kirkendall zerwał kontakty ze światem nauki. Spotkał się ze swoim największym krytykiem, dopiero krótko przed jego śmiercią. Robert Mehl osobiście przeprosił go za blokowanie publikacji.
Schyłek życia.
Zmarł 22 sierpnia 2005 roku w Alexandrii. 4 września odbyła się ceremonia żałobna z udziałem rodziny. Pozostawił dwie córki oraz wnuki.
Uhonorowanie naukowca.
W 1984 roku dostąpił zaszczytu zasiadania w College of Engineering's Hall of Fame. Jego nazwiskiem nazwano efekt, którego był odkrywcą. Do samej śmierci uważał, że jego badania i odkrycie nie było istotne. Mimo wszystko w październiku 1991 roku podczas spotkania The Minerals, Metals &amp; Materials Society (TMS) odbyło się sympozjum dotyczące efektu Kirkendalla. Jego organizatorzy chcieli przypomnieć naukowcom o wadze tego odkrycia i zmianą jakie zapoczątkowało.

</doc>
<doc id="2695976" url="https://pl.wikipedia.org/wiki?curid=2695976" title="Kamerun na Letnich Igrzyskach Olimpijskich 1992">
Kamerun na Letnich Igrzyskach Olimpijskich 1992

Kamerun na Letnich Igrzyskach Olimpijskich 1992 reprezentowało ośmiu zawodników: trzech mężczyzn i pięć kobiet. Był to 8 start reprezentacji Kamerunu na letnich igrzyskach olimpijskich.
Skład kadry.
Lekkoatletyka.
Kobiety
Mężczyźni
Podnoszenie ciężarów.
Mężczyźni

</doc>
<doc id="2695978" url="https://pl.wikipedia.org/wiki?curid=2695978" title="Ghana na Letnich Igrzyskach Olimpijskich 1992">
Ghana na Letnich Igrzyskach Olimpijskich 1992

Ghanę na Letnich Igrzyskach Olimpijskich 1992 reprezentowało 34 zawodników: 32 mężczyzn i 2 kobiety. Był to 8. start reprezentacji Ghany na letnich igrzyskach olimpijskich.
Skład kadry.
Boks.
Mężczyźni
Lekkoatletyka.
Mężczyźni
Tenis stołowy.
Kobiety

</doc>
<doc id="2695983" url="https://pl.wikipedia.org/wiki?curid=2695983" title="Kenia na Letnich Igrzyskach Olimpijskich 1992">
Kenia na Letnich Igrzyskach Olimpijskich 1992

Kenię na Letnich Igrzyskach Olimpijskich 1992 reprezentowało 49 zawodników: 40 mężczyzn i 9 kobiet. Był to 8 start reprezentacji Kenii na letnich igrzyskach olimpijskich. Reprezentanci Kenii zdobyli 8 medali wszystkie w lekkoatletyce.
Skład kadry.
Boks.
Mężczyźni
Judo.
Mężczyźni
Lekkoatletyka.
Kobiety
Mężczyźni
Podnoszenie ciężarów.
Mężczyźni
Strzelectwo.
Mężczyźni

</doc>
<doc id="2695984" url="https://pl.wikipedia.org/wiki?curid=2695984" title="Robert Stachurski">
Robert Stachurski

Robert Stachurski (ur. 16 października 1970 w Pińczowie) – polski piłkarz grający na pozycji pomocnika.
Kariera.
Karierę piłkarską Stachurski rozpoczął w klubie Nida Pińczów. W 1988 roku przeszedł do drugoligowego Zagłębia Sosnowiec. W sezonie 1988/1989 awansował z Zagłębiem do pierwszej ligi. W Zagłębiu grał do końca sezonu 1990/1991.
Latem 1991 roku Stachurski przeszedł z Zagłębia Sosnowiec do Zagłębia Lubin. Występował w nim przez trzy sezony. W 1994 roku został wypożyczony do Lecha Poznań.
W 1995 roku Stachurski wyjechał do Niemiec i grał tam w zespole SC Verl. W 1997 roku wrócił do Polski i w rundzie jesiennej sezonu 1997/1998 występował w Ruchu Chorzów. Następnie w swojej karierze był zawodnikiem takich klubów jak: Tasmania 1973 Neukölln, Polar Wrocław, Miedź Legnica, FSV Optik Rathenow, ponownie Miedź Legnica i Zagłębie Sosnowiec oraz Włókniarz Mirsk. Karierę zakończył w 2003 roku.
Ogółem w polskiej ekstraklasie Stachurski rozegrał 140 meczów i strzelił 13 goli.

</doc>
<doc id="2695986" url="https://pl.wikipedia.org/wiki?curid=2695986" title="Lesly St.Fleur">
Lesly St.Fleur



</doc>
<doc id="2695987" url="https://pl.wikipedia.org/wiki?curid=2695987" title="Bundesliga niemiecka w piłce ręcznej mężczyzn (2012/2013)">
Bundesliga niemiecka w piłce ręcznej mężczyzn (2012/2013)

Bundesliga w piłce ręcznej mężczyzn w sezonie 2012/2013, 66. rozgrywki o tytuł mistrza Niemiec i 45 sezon Bundesligi, zostały poprzedzone meczem o Superpuchar Niemiec pomiędzy THW Kiel i SG Flensburg-Handewitt, który odbył się 21 sierpnia 2012 w Olympiahalle w Monachium. Drużyna z Kilonii wygrała "29:26". Mistrzowskiego tytułu broni drużyna THW Kiel. W roli beniaminków występują: TUSEM Essen, TSV GWD Minden oraz TV 1893 Neuhausen. Sezon został rozpoczęty 1. kolejką rozgrywek 24 sierpnia 2012, meczem pomiędzy TV Großwallstadt a MT Melsungen, który zakończył się remisem "23:23". Rozgrywki zakończyły się meczami 34. kolejki 8 czerwca 2013. Tytuł po raz kolejny zdobyła drużyna THW Kiel.
Drużyny uczestniczące.
W Bundeslidze Mężczyzn 2012/2013 wystąpiło 18 zespołów, które walczyły o tytuł Mistrza Niemiec w piłce ręcznej mężczyzn 2013:
Hale sportowe.
Tabela.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="2695989" url="https://pl.wikipedia.org/wiki?curid=2695989" title="Darryl Roberts">
Darryl Roberts

Darryl Bevon Roberts (ur. 16 września 1983 w Saint Joseph) – trynidadzko-tobagijski piłkarz występujący na pozycji napastnika, od 2012 zawodnik Samsunsporu.
Kariera klubowa.
Roberts początkowo uczęszczał do El Dorado Junior Secondary School, a następnie grał w piłkę nożną w Fatima College. W 2002 roku przeprowadził się do Stanów Zjednoczonych, gdzie z powodzeniem kontynuował występy w lidze uniwersyteckiej jako zawodnik Liberty Flames z Liberty University. Kilkakrotnie był wybierany do najlepszych jedenastek rozgrywek. W późniejszym czasie reprezentował barwy Carolina Dynamo z czwartej ligi amerykańskiej – USL Premier Development League. Był czołowym strzelcem drużyny i w 2006 roku pomógł jej w zajęciu pierwszego miejsca w regularnym sezonie.
W 2007 roku Roberts został wybrany w drafcie przez występujący w Major League Soccer zespół Toronto FC, jednak zdecydował się podpisać kontrakt z holenderską Spartą Rotterdam. W Eredivisie zadebiutował 1 kwietnia 2007 w zremisowanym 2:2 spotkaniu z Heerenveen i już w tym samym meczu strzelił pierwszego gola dla nowej drużyny. W kolejnych rozgrywkach, 2007/2008, był drugim najlepszym strzelcem Sparty. Ogółem zawodnikiem tego klubu był przez półtora roku, nie odnosząc z nim większych sukcesów i znacznie częściej walcząc o utrzymanie w pierwszej lidze niż o najwyższe cele.
Latem 2008 Roberts na zasadzie wolnego transferu zasilił turecki Denizlispor. Pierwszy mecz w Süper Lig rozegrał 23 sierpnia z Galatasaray SK, przegrany ostatecznie 1:4, natomiast premierową bramkę zdobył tydzień później w wygranej 3:2 konfrontacji z Antalyasporem. Szybko wywalczył sobie miejsce w wyjściowym składzie Denizlisporu, jednak nie zdołał uchronić go przed degradacją do drugiej ligi, która nastąpiła po sezonie 2009/2010. Na pierwszoligowym zapleczu spędził rok, po czym odszedł z klubu, zostając wolnym zawodnikiem.
Wiosną 2012, po dziesięciu miesiącach bezrobocia, Roberts przeszedł do amerykańskiej ekipy Charlotte Eagles z trzeciej ligi – USL Pro. Zadebiutował w niej 27 kwietnia w przegranym 2:3 pojedynku z Antigua Barracuda, natomiast dwa dni później zdobył pierwszego gola w lidze, w wygranym 2:0 meczu z tym samym rywalem.
Latem 2012 Roberts został zawodnikiem Samsunsporu.
Kariera reprezentacyjna.
W seniorskiej reprezentacji Trynidadu i Tobago Roberts zadebiutował w wieku 21 lat, jeszcze jako zawodnik Carolina Dynamo. Pierwszą bramkę w kadrze narodowej zdobył 15 stycznia 2007 w wygranym 5:1 spotkaniu z Martyniką w rozgrywkach Pucharu Karaibów. W tym samym roku został powołany przez selekcjonera Wima Rijsbergena na Złoty Puchar CONCACAF, gdzie był podstawowym piłkarzem swojej drużyny, która jednak nie zdołała wyjść z grupy.
Roberts wziął udział w eliminacjach do Mistrzostw Świata 2010, podczas których wpisał się na listę strzelców w wygranej 2:0 konfrontacji z Bermudami, lecz Trynidadczycy nie awansowali ostatecznie na mundial. Z podobnym skutkiem zakończyły się dla nich eliminacje do Mistrzostw Świata 2014, kiedy to Roberts wystąpił w dwóch meczach i strzelił gola w wygranym 2:0 pojedynku z Barbadosem.

</doc>
<doc id="2695991" url="https://pl.wikipedia.org/wiki?curid=2695991" title="Libia na Letnich Igrzyskach Olimpijskich 1992">
Libia na Letnich Igrzyskach Olimpijskich 1992

Libię na Letnich Igrzyskach Olimpijskich 1992 reprezentowało 5 zawodników (sami mężczyźni). Był to 4 start reprezentacji Libii na letnich igrzyskach olimpijskich.
Skład kadry.
Judo.
Mężczyźni
Lekkoatletyka.
Mężczyźni
Podnoszenie ciężarów.
Mężczyźni
Tenis stołowy.
Mężczyźni

</doc>
<doc id="2695995" url="https://pl.wikipedia.org/wiki?curid=2695995" title="Chajka Grossman">
Chajka Grossman

Chajka Grossman-Orkin (ur. 20 listopada 1919 w Białymstoku, zm. 26 maja 1996 w kibucu Ewron) – izraelska polityk, posłanka do Knesetu. W młodości działaczka ruchu syjonistycznego w Europie, partyzantka, organizatorka i uczestniczka powstań w gettach w Polsce i na Litwie.
Życiorys.
Urodziła się w Białymstoku. Jako nastolatka wstąpiła do Haszomer Hacair, socjalistyczno-syjonistycznego ruchu młodzieżowego. Jako jego lider w Polsce, została wysłana do Brześcia Litewskiego, w celu zorganizowania działalności tegoż ruchu w mieście i okolicy.
Po wybuchu II wojny światowej, przeniosła się do Wilna, gdzie udzielała się w kierownictwie podziemnego Ha-Szomer Ha-Cair. Po hitlerowskiej inwazji na Związek Radziecki w 1941 roku, wróciła do Białegostoku, gdzie konspirowała w getcie. Na podstawie podrobionych polskich dokumentów na nazwisko "Halina Woranowicz", krążyła jako kurier między gettami w Białymstoku, Wilnie, Lublinie i Warszawie. Polska tożsamość pozwoliła jej kontaktować się z formującym się oddziałami partyzanckimi w lasach Polski i Litwy oraz kupować i przemycać broń do getta. W 1943 roku wybuchło powstanie w getcie białostockim. Początkowo brała udział w walkach ulicznych, następnie opuściła getto, aby organizować ratunek dla ocalałych i pomagać w przedostaniu się do grup partyzanckich stacjonujących w pobliskich lasach.
Po wojnie pracowała w Centralnym Komitecie Żydów Polskich, który opiekował się setkami tysięcy uchodźców i ocalałych Żydów. W 1948 została odznaczona Orderem Krzyża Grunwaldu III klasy.
Wyemigrowała do Palestyny w 1948 roku. W 1949 roku napisała książkę "Ludzie podziemia" i wyszła za mąż za Me’ira Orkina. W tym samym roku urodziła pierwszą córkę.
Była sekretarzem hajfijskiego oddziału Mapam (Zjednoczonej Partii Robotniczej). W latach 1969–1981, a następnie 1984–1988 był członkinią Knesetu z list Koalicji Pracy. Jako parlamentarzystka skupiła się na kwestiach społecznych i sprawach kobiet.
10 kwietnia 1977 wraz Jehudą Dranickim, Aharonem Efratem, Eli’ezerem Ronenem, Me’irem Talmim i Dowem Zakinem opuściła Koalicję Pracy zakładając frakcję Mapam. Po dwóch dniach rozłamowcy powrócili do Koalicji Pracy.
22 października 1984 wraz z Elazarem Granotem, Amirą Sartani, Wiktorem Szem-Towem, Ja’irem Cabanem i Muhammadem Watadem opuściła Koalicję Pracy zakładając frakcję Mapam i pozostała w niej do końca kadencji.
W 1993 roku zapadła w śpiączkę, która trwała trzy lata, aż do jej śmierci 26 maja 1996 roku.

</doc>
<doc id="2695996" url="https://pl.wikipedia.org/wiki?curid=2695996" title="Madagaskar na Letnich Igrzyskach Olimpijskich 1992">
Madagaskar na Letnich Igrzyskach Olimpijskich 1992

Madagaskar na Letnich Igrzyskach Olimpijskich 1992 reprezentowało 13 zawodników: ośmiu mężczyzn i pięciu kobiet. Był to 6 start reprezentacji Madagaskaru na letnich igrzyskach olimpijskich. 
Skład kadry.
Boks.
Mężczyźni
Judo.
Mężczyźni
Lekkoatletyka.
Kobiety
Mężczyźni
Pływanie.
Kobiety
Podnoszenie ciężarów.
Mężczyźni
Tenis ziemny.
Kobiety

</doc>
<doc id="2695999" url="https://pl.wikipedia.org/wiki?curid=2695999" title="JWC">
JWC



</doc>
<doc id="2696000" url="https://pl.wikipedia.org/wiki?curid=2696000" title="Mali na Letnich Igrzyskach Olimpijskich 1992">
Mali na Letnich Igrzyskach Olimpijskich 1992

Mali na Letnich Igrzyskach Olimpijskich 1992 reprezentowało pięciu zawodników: trzech mężczyzna i dwie kobiety. Był to 7 start reprezentacji Mali na letnich igrzyskach olimpijskich.
Skład kadry.
Judo.
Mężczyźni
Lekkoatletyka.
Kobiety
Mężczyźni

</doc>
<doc id="2696003" url="https://pl.wikipedia.org/wiki?curid=2696003" title="Mauretania na Letnich Igrzyskach Olimpijskich 1992">
Mauretania na Letnich Igrzyskach Olimpijskich 1992

Mauretanię na Letnich Igrzyskach Olimpijskich 1992 reprezentowało 6 zawodników (sami mężczyźni) startujących w lekkoatletyce. Był to 3 start reprezentantów Mauretanii na letnich igrzyskach olimpijskich.
Skład kadry.
Lekkoatletyka.
Mężczyźni

</doc>
<doc id="2696008" url="https://pl.wikipedia.org/wiki?curid=2696008" title="Maroko na Letnich Igrzyskach Olimpijskich 1992">
Maroko na Letnich Igrzyskach Olimpijskich 1992

Maroko na Letnich Igrzyskach Olimpijskich 1992 reprezentowało 44 zawodników: 43 mężczyzn i jedna kobieta. Był to 8 start reprezentacji Maroko na letnich igrzyskach olimpijskich.
Skład kadry.
Boks.
Mężczyźni
Lekkoatletyka.
Kobiety
Mężczyźni
Piłka nożna.
Mężczyźni
Podnoszenie ciężarów.
Mężczyźni
Tenis stołowy.
Mężczyźni
Tenis ziemny.
Mężczyźni
Zapasy.
Mężczyźni

</doc>
<doc id="2696011" url="https://pl.wikipedia.org/wiki?curid=2696011" title="Helena Guerra">
Helena Guerra

Helena Guerra (ur. 23 czerwca 1835 w Lukce, zm. 11 kwietnia 1914 tamże) – włoska błogosławiona Kościoła katolickiego, założycielka Zakonu Sióstr Oblatek Ducha Świętego.
Życiorys.
Urodziła się w arystokratycznej rodzinie. Mając 22 lata ciężko zachorowała. W 1866 roku założyła instytut Towarzystwo Maryi, córki św. Agnieszki. Zmarła 11 kwietnia 1914 roku w opinii świętości.
Została beatyfikowana przez papieża Jana XXIII w dniu 26 kwietnia 1959 roku.

</doc>
<doc id="2696031" url="https://pl.wikipedia.org/wiki?curid=2696031" title="Cmentarz prawosławny w Białymstoku (Jaroszówka)">
Cmentarz prawosławny w Białymstoku (Jaroszówka)

Cmentarz prawosławny w Białymstoku na Jaroszówce – nekropolia prawosławna o powierzchni 6,7 ha znajdująca się w Białymstoku przy ulicy Władysława Wysockiego 1.
Historia.
Po zamknięciu w 1887 znajdującego się w centrum Białegostoku cmentarza przy cerkwi św. Marii Magdaleny, został wyznaczony nowy cmentarz zlokalizowany na ówczesnych obrzeżach miasta, w dzielnicy Wygoda ("aktualnie Jaroszówka"). W okresie I wojny światowej nekropolia została poszerzona do obecnych granic i służyła jako cmentarz wojskowy. W latach 1982–1984 założono ewidencję zabytkowych nagrobków. Nekropolia wraz z cerkwią cmentarną znajduje się w rejestrze zabytków województwa podlaskiego pod numerem A-84.
Dnia 31 maja 1892 na terenie cmentarza został położony kamień węgielny pod budowę świątyni cmentarnej. Została ona wyświęcona pod wezwaniem Wszystkich Świętych 19 maja 1894 jako świątynia filialna parafii św. Mikołaja.
W 1915 r. w niedalekiej odległości od cerkwi cmentarnej wzniesiono niewielką kaplicę cmentarną.
Dnia 16 czerwca 1982 dekretem ówczesnego biskupa białostockiego i gdańskiego Sawy, erygowano samodzielną parafię przy cerkwi cmentarnej. Obecnie jest to najmniejsza liczebnie parafia prawosławna na terenie Białegostoku.
Pochowani na cmentarzu.
Nekropolia liczy ponad 20 tysięcy pochówków. Na jej terenie zostali pochowani m.in.:
Inne.
Jedna z kwater nekropolii przeznaczona jest na pochówki staroobrzędowców.
Na cmentarzu znajduje się pomnik upamiętniający Ludobójstwo Ormian. Na pomniku umieszczono inskrypcje w językach ormiańskim i polskim. Napis w języku polskim brzmi: "Na pamięć dla 1500000 Ormian zamordowanych 24 IV 1915 r. przez Turków".
Na cmentarzu znajduje się nagrobek ks. Konstantego Prokopowicza, proboszcza parafii prawosławnej w Surażu, powieszonego na drzewie w pobliżu swojej plebanii w noc z 22 na 23 maja 1863 przez uczestników Powstania Styczniowego. Nagrobek pierwotnie znajdował się na cmentarzu prawosławnym przy cerkwi w Zawykach, jednakże po przejęciu tej nekropolii i świątyni przez katolików w latach międzywojennych, podjęto decyzję o jego przeniesieniu na cmentarz prawosławny w Białymstoku, gdzie znajduje się do dnia dzisiejszego. W tej samej kwaterze ustawiony został krzyż, który zwieńczał, rozebraną w 1929, cerkiew Przemienienia Pańskiego w Surażu.
W 2017 r. dokonano inwentaryzacji pięciu kwartałów nekropolii i sporządzono komputerową ewidencję grobów, dzięki której istnieje możliwość skorzystania z wyszukiwarki osób zmarłych, pochowanych na cmentarzu.
W październiku 2019, z inicjatywy ówczesnego proboszcza parafii ks. Piotra Pietkiewicza na wielu nagrobkach umieszczone zostały kontrowersyjne kartki informujące o likwidacji grobów w przypadku nieuiszczenia stosownej opłaty cmentarnej przez dysponentów miejsca cmentarnego. Kartki takie zamieszczono również na nagrobkach pochodzących z XIX i początków XX w., w związku z czym pojawiła się groźba zniszczenia i tak nielicznie zachowanych nagrobków zabytkowych. Akcja proboszcza spotkała się z dezaprobatą wiernych i wojewódzkiego konserwatora zabytków oraz odbiła się szerokim echem w mediach lokalnych.

</doc>
<doc id="2696035" url="https://pl.wikipedia.org/wiki?curid=2696035" title="Mediastinoskopia">
Mediastinoskopia

Mediastinoskopia – badanie pozwalające na zobrazowanie zawartości śródpiersia. Zabieg umożliwia pobranie wycinków tkanek (np. węzłów chłonnych) do badań histopatologicznych. Badanie zapewnia bezpośredni dostęp do okolic przedtchawicznych, okołotchawicznych, pod rozwidleniem tchawicy oraz okolic tchawiczno-oskrzelowych.
Badanie.
Badanie wykonywane jest przy znieczuleniu ogólnym. Pacjent ułożony jest w pozycji leżącej na plecach z odwiedzeniem głowy ku tyłowi. Zabieg polega na wprowadzeniu mediastinoskopu poprzez nacięcie na szyi o rozmiarze 3–5 cm. Nacięcie wykonywane jest pomiędzy jabłkiem Adama, a rękojeścią mostka (wcięcie szyjne), później uwidacznia się tchawicę. Następnie przystępuje się do badania palpacyjnego w celu oceny obecności powiększonych węzłów chłonnych. Przyrząd wprowadzany jest do tunelu utworzonego palcem (pomiędzy tchawicą a mostkiem pacjenta) i przesuwa się w głąb śródpiersia. Wycinki tkanek pobierane są za pomocą ssaka oraz szczypczyków.
Powikłania.
Najważniejsze:
Rzadkie:

</doc>
<doc id="2696038" url="https://pl.wikipedia.org/wiki?curid=2696038" title="Sobór Świętej Trójcy w Jekaterynburgu">
Sobór Świętej Trójcy w Jekaterynburgu

Sobór Świętej Trójcy (ros. "Свято-Троицкий кафедральный собор"), znany wcześniej jako cerkiew Świętej Trójcy Jednowierców (ros. "Свято-Троицкая единоверческая церковь"), a także jako cerkiew Riazanowska (ros. "Рязановская церковь") – jeden z prawosławnych soborów w Jekaterynburgu. Wzniesiony w latach 1818–1839. Główna świątynia eparchii jekaterynburskiej.
Historia.
Początki budowy jekaterynburskiego soboru Świętej Trójcy związane są z Jakimem Riazanowem, który w 1818 przeznaczył środki na budowę nowego obiektu sakralnego w mieście, a także aż do swojej śmierci osobiście miał się angażować w powstanie świątyni. Riazanow był jednym z najbogatszych kupców w ówczesnym Jekaterynburgu oraz wpływowym członkiem społeczności staroobrzędowców. Pierwotnie świątynia miała być właśnie obiektem kultu starowierców, ale lokalne władze Rosyjskiego Kościoła Prawosławnego przez wiele lat najpierw blokowały jej budowę, a następnie oddanie do użytku. Jeszcze w 1810 przygotowano pierwsze plany obiektu oraz kamień węgielny pod jego budowę. Główny architekt świątyni nie jest znany. Niektórzy badacze przypisują autorstwo projektu Michaiłowi Małachowowi, który był głównym architektem innych jekaterynburskich budowli, m.in. soboru św. Aleksandra Newskiego oraz Pałacu Rastorgujewa-Charitonowa.
Pierwszy budynek był gotowy już w 1824, ale nabożeństwa starowierców nie mogły się rozpocząć, gdyż Cerkiew prawosławna nie wyraziła zgody na umieszczenie na kopule potężnego krzyża. Riazanow zaapelował do imperatora Aleksandra I, który ostatecznie wyraził zgodę na umieszczenie krzyża. Jak się jednak okazało lokalne uwarunkowania znaczyć miały więcej niż decyzje zapadające w Petersburgu, bowiem miejsce kultu dla starowierców – mimo kolejnych petycji składanych w różnych ministerstwach i u Świątobliwego Synodu Rządzącego – nigdy nie zostało uruchomione. W 1838 Riazanow zawarł porozumienie z hierarchią Rosyjskiej Cerkwi, w wyniku którego stał się jednowiercą, co umożliwić miało wreszcie oddanie świątyni do użytku liturgicznego. 12 listopada 1839 konsekrowano południową kaplicę poświęconą św. Janowi Chryzostomowi, a 13 października 1849 północną – dedykowaną św. Mikołajowi Cudotwórcy. Riazanow zmarł w 1849, a w 13 maja 1852 główna świątynia została konsekrowana. W 1854 ukończono budowę wieży, której wysokość wynosiła 37,3 metrów. Budynek cerkwi zaprojektowany był w stylu późnego klasycyzmu, z wejściem ozdobionym kolumnadą oraz kopułą. Cerkiew dysponowała łącznie dziesięcioma dzwonami. W jej wnętrzu znajdował się pięciorzędowy ikonostas o długości 16,3 metrów i wysokości 13,5 metrów. Natomiast w kaplicach mieściły się dwa dwurzędowe ikonostasy. Szczególnym kultem cieszyły się kopia Kazańskiej Ikony Matki Bożej, która dekorowana była koroną wykonaną ze szczerego złota i 132 diamentami oraz bogato zdobiona ikona św. Mikołaja. W świątyni przechowywano relikwie św. Jana Chrzciciela, św. Szczepana, św. Jakuba Persa oraz św. Merkuriusza Smoleńskiego. 
Około 1900 parafia działająca przy cerkwi liczyła około tysiąca wiernych, a od 1849 funkcjonowała tu także szkoła jednowierców. Przewrót bolszewicki i nastanie nowej władzy sowieckiej doprowadzić miało w krótkim czasie do upadku świątyni. Jeszcze w 1922 w czasie wielkiej akcji konfiskowania majątku z cerkwi Riazanowskiego zabrano naczynia liturgiczne oraz inne przedmioty z cennych kruszców, łącznie ok. 174,4 kilogramów srebra. Skonfiskowano także bogato zdobioną kopię Kazańskiej Ikony Matki Bożej. W 1930 decyzją Rady Miejskiej Swierdłowska świątynia została zamknięta. Znajdujący się tu ikonostas został przeniesiony do cerkwi Wszystkich Świętych. Wkrótce wyburzono dzwonnicę oraz przebudowano kopułę. Wnętrza podzielono na kilka pięter, by lepiej dostosować je do nowych funkcji. Tego samego roku budynek przekazano jednemu ze swierdłowskich klubów automobilowych. Przez następne dziesięciolecia przeznaczenie dawnej cerkwi Świętej Trójcy często ulegało zmianie, a w jej murach mieściły się m.in. kino, fabryka odzieżowa, dom kultury oraz dyskoteka.
Sobór obecnie.
Po rozpadzie Związku Sowieckiego w 1991 rozpoczęły się starania o przejęcie dawnej świątyni przez Rosyjski Kościół Prawosławny. Doszło do tego w 1996 i od razu rozpoczęła się renowacja dawnej cerkwi Riazanowskiego. W 1997 powiększono apsydę świątyni, a w 2000 r. odbudowano zniszczoną przez władze bolszewickie wieżę. 24 września 2000 sobór Świętej Trójcy w Jekaterynburgu został ponownie konsekrowany. Uroczystościom liturgicznym przewodniczył patriarcha moskiewski i całej Rusi Aleksy II. Wspomniany oryginalny ikonostas z cerkwi Riazanowskiej uległ w czasach sowieckich zniszczeniu. Nie zachowały się żadne fotografie ani plany oryginalnego ikonostasu, nie był on więc możliwy do odtworzenia przy renowacji świątyni. Na potrzeby odnowionego soboru stworzono zupełnie nowy, trzyrzędowy ikonostas. Zawiera on 14 ikon, w tym m.in. ikonę cierpiętnika carskiego imperatora Mikołaja II Romanowa. Ozdobiony został przy użyciu pochodzących z ziemi uralskiej kamieni szlachetnych i minerałów.
Od 25 do 27 października 2011 w jekaterynburskim soborze Świętej Trójcy wystawiono na widok publiczny jedną z najcenniejszych relikwii prawosławia – pas Najświętszej Maryi Panny, który odbywał wówczas peregrynację po Federacji Rosyjskiej. Dziesiątki tysięcy ludzi, nie tylko z Jekaterynburga i obwodu swierdłowskiego, ale także z obwodów tiumeńskiego i czelabińskiego oddały hołd relikwii. Przeciętny czas oczekiwania w kolejce wynosił od 4 do 7 godzin.
Sobór Świętej Trójcy jest jednym z centrów rosyjskiego prawosławia w Jekaterynburgu. Od 2000 jest to główna świątynia eparchii jekaterynburskiej i wierchoturskiej. Wcześniej status ten posiadał sobór św. Jana Chrzciciela, który stał się konkatedrą. Przy soborze prowadzona jest także działalność edukacyjno-charytatywna. Oprócz szkoły niedzielnej dla dzieci od 2005 funkcjonuje tu także szkoła niedzielna dla dorosłych, która w czasie rocznego kursu przybliża wiernym dzieje i teologię rosyjskiego prawosławia. Prowadzone są także kursy biblijne. Od 2004, w każdą niedzielę, możliwe jest zwiedzanie soboru z profesjonalnym przewodnikiem, podczas którego przybliżana jest jego historia, prezentowane są ikony, a także istnieje możliwość wejścia na dzwonnicę.

</doc>
<doc id="2696041" url="https://pl.wikipedia.org/wiki?curid=2696041" title="Wielka Brytania na Letnich Igrzyskach Olimpijskich 1992">
Wielka Brytania na Letnich Igrzyskach Olimpijskich 1992

Wielką Brytanię na Letnich Igrzyskach Olimpijskich w roku 1992 w Barcelonie reprezentowało 371 sportowców (229 mężczyzn i 142 kobiety) startujących w 23 dyscyplinach. Był to 22 start reprezentacji Wielkiej Brytanii na letnich igrzyskach olimpijskich.
Skład kadry.
Badminton.
Kobiety
Mężczyźni
Boks.
Mężczyźni
Gimnastyka.
Kobiety
Mężczyźni
Hokej na trawie.
Kobiety
Mężczyźni
Judo.
Kobiety
Mężczyźni
Kajakarstwo.
Kobiety
Mężczyźni
Kolarstwo.
Kobiety
Mężczyźni
Lekkoatletyka.
Kobiety
Mężczyźni
Łucznictwo.
Kobiety
Mężczyźni
Pięciobój nowoczesny.
Mężczyźni
Pływanie.
Kobiety
Mężczyźni
Pływanie synchroniczne.
Kobiety
Podnoszenie ciężarów.
Mężczyźni
Skoki do wody.
Kobiety
Mężczyźni
Strzelectwo.
Mężczyźni
Szermierka.
Kobiety
Mężczyxni
Tenis stołowy.
Kobiety
Mężczyźni
Tenis ziemny.
Kobiety
Mężczyźni
Wioślarstwo.
Kobiety
Mężczyźni
Zapasy.
Mężczyźni

</doc>
<doc id="2696045" url="https://pl.wikipedia.org/wiki?curid=2696045" title="Lokalna kwantowa teoria pola">
Lokalna kwantowa teoria pola

Lokalna kwantowa teoria pola, algebraiczna kwantowa teoria pola – sformułowanie kwantowej teorii pola, w którym podstawowymi obiektami są *-algebry stowarzyszone z otwartymi podzbiorami czasoprzestrzeni spełniającymi pewne własności. Pierwotna wersja tej teorii obowiązująca jedynie w płaskiej przestrzeni została przedstawiona przez Haaga i Kastlera w 1964 roku. Obecnie podejście to stosuje się do dowolnej globalnie hiperbolicznej rozmaitości pseudoriemannowskiej.
Definicja.
Współcześnie lokalną (kowariantną) kwantową teorię pola deinuje się wykorzystując język teorii kategorii. Kluczową rolę odgrywają kategorie formula_1 oraz formula_2 Kategoria formula_1 składa się z klasy obiektów formula_4 do której należą wszystkie globalnie hiperboliczne, zorientowane, czasowo zorientowane pseudoriemannowskie czasoprzestrzenie formula_5 Dla dowolnych dwóch obiektów formula_6 oraz formula_7 klasa morfizmów formula_8 składa się z izometrycznych zanurzeń formula_9 która spełnia ponadto następujące warunki:
Klasą obiektów formula_15 są unitalne *-algebry, natomiast morfizmami w tej kategorii są wierne *-homomorfimzy zachowujące identyczność.
Lokalną (kowariantną) kwantową teorią pola nazywamy funktor kowariantny formula_16 pomiędzy kategoriami formula_1 oraz formula_2 Warunek kowariantności oznacza, że dla dowolnych morfizmów formula_19 oraz formula_20 zachodzą następujące równości:
formula_21
formula_22
gdzie formula_23 oznacza formula_24
Lokalna (kowariantna) kwantowa teoria pola określona przez funktor formula_16 nazywana jest przyczynową wtedy i tylko wtedy, gdy dla dowolnych morfizmów formula_26 takich, że formula_27 oraz formula_28 są przyczynowo rozdzielone zachodzi:
gdzie formula_30
Lokalna (kowariantna) teoria pola określona przez funktor formula_16 spełnia aksjomat ewolucji wtedy i tylko wtedy, gdy formula_32 dla dowolnego formula_33 takiego, że formula_34 zawiera powierzchnię Cauchy’ego dla formula_35
Zastosowania.
Lokalna kwantowa teoria pola jest uniwersalnym językiem, który pozwala na precyzyjny opis efektów kwantowych zachodzących w płaskiej lub zakrzywionej czasoprzestrzeni. Najbardziej znaną klasą modeli, dających się sformułować w tym języku są tzw. swobodne kwantowe teorie pola. Podejście to stosuje się również do oddziałujących kwantowych teorii pola, jednak, jak dotąd, są one zdefiniowane jedynie formalnie. Jest ono szczególnie użyteczne w przypadku kwantowej teorii pola w zakrzywionej czasoprzestrzeni.

</doc>
<doc id="2696046" url="https://pl.wikipedia.org/wiki?curid=2696046" title="SC Tasmania 1900 Berlin">
SC Tasmania 1900 Berlin



</doc>
<doc id="2696047" url="https://pl.wikipedia.org/wiki?curid=2696047" title="Cyberkultura">
Cyberkultura

Cyberkultura – kultura wieku informacji, ogół działań o charakterze twórczym związanych ze światem komputerów, Internetu, multimediów itp.
Termin.
Termin „cyberkultura” ("cyberculture", od gr. "kybernetes" „sternik; zarządca” + „kultura”) został wprowadzony przez Alice Hilton w 1963 roku: „w epoce cyberkultury wszystkie pługi pracować będą samodzielnie, a smażone kurczaki lądować będą bezpośrednio na naszych talerzach”.
Definicje cyberkultury.
Definicje cyberkultury:
Cyberkultura początkowo kojarzona była jedynie z cyberpunkiem. Jakub Macek proponuje generalny podział na „wczesną cybekulturę”, czyli przeszłą, socjo-kulturową formację, która funkcjonowała w czasach narodzin nowoczesnych technologii komputerowych, oraz „cyberkulturę współczesną” Periodyzacji cyberkultury na dwie zasadnicze fazy rozwoju dokonał również Eugene Gorny, nazywając je „cyberkulturą-1” (ideologia dualistyczna oparta na prostej opozycji pomiędzy tym, co jest online i offline) i „cyberkulturą-2” (holistycznym światoobraz, w którym to, co jest online jest nierozłączne z tym, co jest offline, a wirtualność służy jako instrument realności). Jedną z najbardziej znanych książek opisujących fenomen cyberkultury jest książka Pierre’a Lévy’ego Cyberculture 1997.
Cechy cyberkultury.
Cyberkultura to nowe oblicze kultury popularnej wykorzystującej multimedia, w tym głównie komputery, oraz sieć połączeń i powiązań komputerowych. Cyberkultura obejmuje zjawiska związane z nowym układem komunikacyjnym, przenikające z cybernetycznej przestrzeni wirtualnej w przestrzeń realną i odwrotnie.
Do jej najważniejszych cech należą:

</doc>
<doc id="2696048" url="https://pl.wikipedia.org/wiki?curid=2696048" title="SV Tasmania 1973 Neukölln">
SV Tasmania 1973 Neukölln



</doc>
<doc id="2696049" url="https://pl.wikipedia.org/wiki?curid=2696049" title="Tasmania Berlin">
Tasmania Berlin



</doc>
<doc id="2696050" url="https://pl.wikipedia.org/wiki?curid=2696050" title="Tasmania 1900 Berlin">
Tasmania 1900 Berlin



</doc>
<doc id="2696051" url="https://pl.wikipedia.org/wiki?curid=2696051" title="Kevin Molino">
Kevin Molino

Kevin Molino (ur. 17 czerwca 1990 w Carenage) – trynidadzko-tobagijski piłkarz występujący na pozycji ofensywnego pomocnika, zawodnik amerykańskiego klubu Minnesota United FC.
Kariera klubowa.
Molino rozpoczynał swoją karierę piłkarską w drużynie szkolnej East Mucurapo Secondary. Pierwszym profesjonalnym klubem, z którym podpisał kontrakt, był Ma Pau SC. W seniorskim zespole spędził dwa lata, będąc podstawowym piłkarzem Ma Pau, jednak odszedł z ekipy po wycofaniu się jej z rozgrywek TT Pro League. W 2011 roku przeszedł do nowo założonego amerykańskiego klubu Orlando City SC, występującego na co dzień w trzeciej lidze. W USL Pro zadebiutował 10 kwietnia 2011 w wygranym 3:0 meczu z FC New York, natomiast premierowego gola strzelił 15 maja tego samego roku w wygranej 1:0 konfrontacji z Pittsburgh Riverhounds. Szybko wywalczył sobie miejsce w wyjściowej jedenastce i już w pierwszym sezonie zdobył z Orlando mistrzostwo ligi.
W 2015 roku Molino został zawodnikiem nowo utworzonego klubu Orlando City SC, który przystąpił do rozgrywek MLS (dotychczasowy klub Orlando City SC został rozwiązany). W MLS zadebiutował 8 marca 2015 w zremisowanym 1:1 meczu z New York City FC. Graczem Orlando był w sezonach 2015 oraz 2016. W 2017 roku przeszedł do drużyny Minnesota United FC, także grającej w MLS.
Kariera reprezentacyjna.
W 2007 roku Molino został powołany do reprezentacji Trynidadu i Tobago U-17 na Młodzieżowe Mistrzostwa Świata w Korei Południowej. Pozostawał wówczas rezerwowym drużyny i rozegrał tylko jeden mecz, natomiast jego kadra narodowa nie zdołała wyjść z fazy grupowej. Dwa lata później z takim samym skutkiem reprezentacja Trynidadu i Tobago U-20 z Molino w składzie wzięła udział w Młodzieżowych Mistrzostwach Świata w Egipcie. Wówczas wystąpił on w dwóch spotkaniach, nie zdobywając bramki.
W 2011 roku znalazł się w składzie reprezentacji Trynidadu i Tobago U-23 na Igrzyska Panamerykańskie w Meksyku, kiedy to po raz kolejny jego zespół nie wyszedł z grupy. Kilka miesięcy później wystąpił w sześciu meczach wchodzących w skład eliminacji do Igrzysk Olimpijskich w Londynie, podczas których pięciokrotnie wpisał się na listę strzelców – cztery razy w wygranym 9:1 spotkaniu z Surinamem i raz w przegranym 1:7 meczu z Meksykiem. Ostatecznie jego kadra nie zakwalifikowała się na olimpiadę.
W seniorskiej reprezentacji Trynidadu i Tobago Molino zadebiutował 5 listopada 2010 w wygranym 2:1 meczu towarzyskim z Gujaną. Premierowego gola w kadrze narodowej strzelił 8 października 2011 w przegranej 1:2 konfrontacji z Bermudami w ramach eliminacji do Mistrzostw Świata 2014. Jego drużyna nie zdołała się zakwalifikować na mundial w Brazylii.

</doc>
<doc id="2696055" url="https://pl.wikipedia.org/wiki?curid=2696055" title="Rick van der Ven">
Rick van der Ven

Rick van der Ven (ur. 14 kwietnia 1991 w Oss) – holenderski łucznik, halowy mistrz świata, trzykrotny mistrz Europy.
Startuje w konkurencji łuków klasycznych. Złoty medalista mistrzostw Europy w 2012 roku w konkurencji indywidualnej i drużynowej. W 2020 roku zajmował 10. miejsce na świecie w rankingu najskuteczniejszych w swojej dyscyplinie.

</doc>
<doc id="2696057" url="https://pl.wikipedia.org/wiki?curid=2696057" title="Isabel Lete Landa">
Isabel Lete Landa

Isabel Lete Landa (ur. 7 września 1913 w Osintxu, zm. 13 października 1941 w Eibarze) – hiszpańska zakonnica, Służebnica Boża Kościoła katolickiego.
Życiorys.
Została osierocona przez matkę w wieku pięciu lat. Wstąpiła do zgromadzenia Miłosierdzia Matki, a następnie rozpoczęła pracę w szpitalu, gdzie opiekowała się z chorymi. W 1939 roku zachorowała na gruźlicę i zmarła 13 października 1941 roku mając 28 lat w opinii świętości. Od 1972 roku jej szczątki spoczywają w kościele klasztoru Zumarraga. Obecnie trwa jej proces beatyfikacyjny.

</doc>
<doc id="2696062" url="https://pl.wikipedia.org/wiki?curid=2696062" title="Blond niebezpieczeństwo">
Blond niebezpieczeństwo

Blond niebezpieczeństwo () – amerykański film komediowy z 1938 roku.
Treść.
Peter Morgan, profesor botaniki w czasie krótkiego pobytu na Manhattanie poznaje piosenkarkę Francey. Oboje zakochują się w sobie i biorą szybki ślub. Ponieważ jednak Peter nie powiadomił swoich konserwatywnych rodziców o ślubie, boi się ich reakcji. Oboje postanawiają, że tymczasowo, Francey będzie udawała jedną ze studentek botaniki.

</doc>
<doc id="2696063" url="https://pl.wikipedia.org/wiki?curid=2696063" title="Mateusz Prus">
Mateusz Prus

Mateusz Prus (ur. 9 marca 1990 w Zamościu) – polski piłkarz grający na pozycji bramkarza.
Kariera klubowa.
Prus jest wychowankiem AMSPN Hetman Zamość, z którego w 2005 trafił do Amiki Wronki. Dwa lata później wrócił do rodzinnego miasta i podpisał kontrakt z Hetmanem Zamość. Klub opuścił w przerwie zimowej sezonu 2009/2010, by przenieść się do Zagłębia Sosnowiec. W nowym klubie spędził tylko pół roku, bo już latem 2010 wyjechał do Holandii, gdzie związał się umową z Rodą JC Kerkrade. W Eredivisie zadebiutował w lutym 2011 podczas spotkania z Heraclesem Almelo. Po zakończeniu sezonu 2013/2014 opuścił Holandię i 24 września 2014 podpisał roczną umowę z Ruchem Chorzów. Pół roku później, nie rozegrawszy ani jednego spotkania, rozwiązał kontrakt z klubem i przeniósł się do Chrobrego Głogów. W czerwcu 2021, po zakończeniu sezonu 2020/2021, postanowił zakończyć karierę sportową.
Kariera reprezentacyjna.
9 czerwca 2010 Prus rozegrał swoje pierwsze i zarazem ostatnie spotkanie w reprezentacji Polski do lat 21. Zespół przegrał 0:1 z Luksemburgiem, bramkę wpuścił jednak Wojciech Małecki, który w 46. minucie zastąpił Prusa w bramce.

</doc>
<doc id="2696066" url="https://pl.wikipedia.org/wiki?curid=2696066" title="Złoto Alaski">
Złoto Alaski



</doc>
<doc id="2696071" url="https://pl.wikipedia.org/wiki?curid=2696071" title="More Than This (singel One Direction)">
More Than This (singel One Direction)

More Than This – popowy utwór brytyjsko-irlandzkiego boysbandu One Direction. Utwór wydany został 25 maja 2012 roku przez wytwórnię płytową Syco Music oraz Columbia Records jako czwarty singel grupy z ich debiutanckiego albumu studyjnego, zatytułowanego "Up All Night". Tekst utworu został napisany przez Jamiego Scotta, natomiast jego produkcją zajęli się Brian Rawling i Paul Meehan. Utwór dotarł do 39. miejsca w Irlandii, 49. w Australii oraz 86. pozycji w Wielkiej Brytanii. Singel uzyskał status platynowej płyty w Norwegii oraz złotej płyty w Australii.

</doc>
<doc id="2696075" url="https://pl.wikipedia.org/wiki?curid=2696075" title="Wiktar Hierasimienia">
Wiktar Hierasimienia

Wiktar Iwanawicz Hierasimienia (biał. Віктар Іванавіч Герасіменя, ros. Виктор Иванович Герасименя, "Wiktor Gierasimienia"; ur. 30 stycznia 1960) – białoruski lekkoatleta specjalizujący się w trójskoku. W czasie swojej kariery reprezentował Związek Socjalistycznych Republik Radzieckich.
Największy sukces w karierze osiągnął w 1979 r. w Bydgoszczy, zdobywając wynikiem 16,45 m tytuł wicemistrza Europy juniorów w trójskoku.

</doc>
<doc id="2696078" url="https://pl.wikipedia.org/wiki?curid=2696078" title="Epifaniusz od św. Michała">
Epifaniusz od św. Michała

Epifanio Sierra Conde, "Epifanio de San Miguel (Epifanio Sierra Conde)" (ur. 12 maja 1916 w San Martin de los Herreros, zm. 23 lipca 1936 w Manzanares) – hiszpański pasjonista, męczennik, błogosławiony Kościoła katolickiego.
Życiorys.
Urodził się 12 maja 1916 roku we wsi w północnej prowincji Palencia. 25 maja 1916 roku został ochrzczony w kościele parafialnym w rodzinnym mieście. 22 września 1929 roku wstąpił do kolegium świętego Gabriela od Matki Bożej Bolesnej w Saragossie. Śluby zakonne złożył w 1935 r. W okresie poprzedzającym wydarzenia będące skutkiem wojny domowej w Hiszpanii był klerykiem filozofii. Wraz z grupą jedenastu zakonników, po tym jak oddział marksistowskiej milicji zajmując klasztor nakazał im rozproszenie, znalazł się w drodze do stacji kolejowej Manzanares. Rozpoznani jako zakonnicy zostali ostrzelani, w wyniku czego pięciu zginęło na miejscu, a szósty zmarł z powodu odniesionych ran dnia następnego.
Beatyfikował go w grupie 26 błogosławionych męczenników z Daimiel papież Jan Paweł II pierwszego października 1989 roku.
Wspomnienie liturgiczne obchodzone jest w "dies natalis" (23 lipca).

</doc>
<doc id="2696086" url="https://pl.wikipedia.org/wiki?curid=2696086" title="Złoto Alaski (film)">
Złoto Alaski (film)

Złoto Alaski (org. "North to Alaska") – amerykański western komediowy z 1960 roku.
Fabuła.
Sam McCord i George Pratt odkrywają w Nome na Alasce ogromną żyłę złota. Postanawiają rozpocząć eksploatację. Sam wyrusza do Seattle po urządzenia do kopania. Ma też, przy okazji, przywieźć narzeczoną George’a, Jenny. Na miejscu okazuje się, że Jenny ma już innego mężczyznę. W tej sytuacji poszukiwacz złota zabiera ze sobą poznaną w domu uciech atrakcyjną Angel, uznając, że będzie ona idealną pocieszycielką dla zranionego przyjaciela. Oboje wyruszają w podróż na Alaskę.

</doc>
<doc id="2696087" url="https://pl.wikipedia.org/wiki?curid=2696087" title="Ksienija Pierowa">
Ksienija Pierowa

Ksienija Pierowa, ros. "Ксения Перова" (ur. 8 lutego 1989) – rosyjska łuczniczka, dwukrotna srebrna medalistka olimpijska, dwukrotna mistrzyni świata, brązowa medalistka halowych mistrzostw świata, trzykrotna mistrzyni Europy. 
Startuje w konkurencji łuków klasycznych. Złota medalistka mistrzostw Europy w 2012 roku w konkurencji indywidualnej.
Podczas igrzysk olimpijskich w Londynie (2012) dotarła do ćwierćfinału turnieju indywidualnego, a wraz z drużyną zajęła 4. miejsce.

</doc>
<doc id="2696088" url="https://pl.wikipedia.org/wiki?curid=2696088" title="Ksenia Pierowa">
Ksenia Pierowa



</doc>
<doc id="2696089" url="https://pl.wikipedia.org/wiki?curid=2696089" title="Isabella (księżniczka Danii)">
Isabella (księżniczka Danii)



</doc>
<doc id="2696092" url="https://pl.wikipedia.org/wiki?curid=2696092" title="Szmaragdowa przygoda">
Szmaragdowa przygoda

Szmaragdowa przygoda – debiutancki album zespołu Mister Dex wydany przez wytwórnię Blue Star w czerwcu 1994 roku.
Lista utworów.
Strona A
Strona B

</doc>
<doc id="2696093" url="https://pl.wikipedia.org/wiki?curid=2696093" title="Zygmunt Holcer">
Zygmunt Holcer

Zygmunt Holcer (ur. 10 listopada 1925 w Krakowie, zm. 17 lipca 2004 tamże) – polski mikrobiolog, kolekcjoner oraz badacz skamieniałości i minerałów, fotografik, historyk amator i działacz społeczny. Więzień niemieckich obozów koncentracyjnych.
Życiorys.
Po ukończeniu w 1937 roku Szkoły Ćwiczeń przy Państwowym Seminarium Nauczycielskim Męskim im. ks. Grzegorza Piramowicza, Zygmunt Holcer rozpoczął naukę w krakowskim gimnazjum Nowodworskiego, przerwaną po rozpoczęciu działań II wojny światowej. W latach okupacji uczył się w Staatliche Kunstgewerbeschule (Szkole Przemysłu Artystycznego), dzięki czemu uniknął wywiezienia na przymusowe roboty. Zaangażował się w działalność konspiracyjną. Aresztowany wraz z ojcem Mieczysławem w lutym 1943 roku został osadzony w KL Auschwitz, gdzie był poddawany eksperymentom medycznym. W październiku 1944 roku został przewieziony do Buchenwaldu, następnie przebywał w Ohrdrufie i Flossenbürgu. Po zakończeniu wojny powrócił do Krakowa.
Maturę zdał w 1946 roku w Liceum im. H. Sienkiewicza, po czym rozpoczął studia na Wydziale Matematyczno-Przyrodniczym Uniwersytetu Jagiellońskiego. Po ich ukończeniu pracował jako mikrobiolog w Instytucie Gruźlicy w Krakowie, Sanatorium Dziecięcym w Rabce oraz Krakowskiej Wytwórni Surowic i Szczepionek. Na emeryturę przeszedł w 1981 roku. Zainteresował się geologią oraz kolekcjonerstwem skamielin i minerałów. Stworzył unikatową kolekcję zmineralizowanych szczątków roślinnych. Współpracował z Instytutem Botaniki Uniwersytetu Jagiellońskiego i Muzeum Geologicznym Akademii Górniczo-Hutniczej. Eksponował swoje zbiory na około 30 wystawach, na których otrzymał 25 nagród za I lub II miejsce, wystawiał je również w krakowskich muzeach i Galerii Osobliwości „Este” prowadzonej przez Zbyluta Grzywacza oraz we Francji i Słowacji. Kolekcję paleobotaniczną przekazał w całości do otwartego w 2003 roku Muzeum Paleobotanicznego Instytutu Biologii UJ. Pozostałe zbiory geologiczne do Muzeum Geologicznego Akademii Górniczo-Hutniczej (w 1993 roku) oraz Muzeum Przyrodniczego Instytutu Systematyki i Ewolucji Zwierząt Polskiej Akademii Nauk.
Do innych zainteresowań Zygmunta Holcera należały badania nad architekturą obronną, szczególnie w regionie Krakowa i Ojcowskiego Parku Narodowego. Zajmował się między innymi historią Grodziska. Należał do sekcji „Architectura Militaris” przy Komisji Urbanistyki i Architektury krakowskiego oddziału Polskiej Akademii Nauk. Parał się również fotografią artystyczną, był członkiem Polskiego Towarzystwa Fotograficznego i współzałożycielem Krakowskiego Towarzystwa Fotograficznego. Kolekcjonował starodruki. Był autorem bądź współautorem publikacji z zakresu architektury obronnej ("Architektura obronna", "Mały słownik terminologiczny dawnej architektury obronnej w Polsce") oraz geologii i mineralogii (między innymi w dwumiesięczniku „Kamienie”, „Archiwum Mineralogicznym”, czasopiśmie „Polskie Towarzystwo Mineralogiczne – Prace Specjalne” czy kwartalniku „Geologia”).
Działał w Związku Inwalidów Wojennych oraz Związku Kombatantów RP i Byłych Więźniów Politycznych. Był odznaczony między innymi Krzyżem Kawalerskim (1984) i Oficerskim (1990) Orderu Odrodzenia Polski, Odznaką „Za Zasługi dla Ziemi Krakowskiej” (1985), Krzyżem Oświęcimskim (1987) i medalem Maximilian-Kolbe-Werk (1995). Zmarł w Krakowie 17 lipca 2004 roku i został pochowany na Cmentarzu Rakowickim.
Był mężem historyk sztuki Teresy Małkowskiej-Holcerowej (1932-). Miał dwóch synów: Macieja, szermierza i Łukasza, konserwatora zabytków.

</doc>
<doc id="2696095" url="https://pl.wikipedia.org/wiki?curid=2696095" title="Ligue Magnus (2012/2013)">
Ligue Magnus (2012/2013)

Sezon Ligue Magnus rozegrany został na przełomie 2012 i 2013 roku. Był to 91. sezon rozgrywek o Mistrzostwo Francji w hokeju na lodzie. W rozgrywkach wzięło udział 14 zespołów.
Obrońcą tytułu była drużyna Dragons de Rouen, która w finale poprzedniej edycji pokonała Brûleurs de Loups de Grenoble 4:2. Pierwsze mecze sezonu odbyły się we wrześniu 2012 roku. Rozgrywki sezonu zasadniczego zakończyły się w lutym 2013.
W porównaniu do poprzedniego sezonu, ligę opuścił klub Bisons de Neuilly-sur-Marne, a nowym zespołem został Scorpions de Mulhouse.
Sezon zasadniczy.
Sezon zasadniczy rozpoczął się 15 września 2012 roku, a zakończył się w 19 lutego 2013 roku. Uczestniczyło w nim 14 drużyn, które rozegrały po 26 spotkań. Cztery najlepsze drużyny zapewniły sobie awans do ćwierćfinału play-off. Osiem kolejnych zespołów rywalizowało o pozostałe cztery miejsca w ćwierćfinale. Natomiast dwie najsłabsze rozegrały między sobą baraż o utrzymanie.
Faza play-off.
Faza play-off w rozgrywkach Ligue Magnus w sezonie 2012/2013 składała się z czterech rund. Uczestniczyły w niej drużyny z miejsc od 1 do 12 sezonu zasadniczego. Drużyna, która zajęła w sezonie zasadniczym wyższe miejsce w sezonie zasadniczym (1-4), miały przywilej roli gospodarza ewentualnego decydującego meczu w rywalizacji. Przy tym Ducs d'Angers (mistrz sezonu zasadniczego) mógł być ewentualnie zawsze gospodarzem piątego, bądź siódmego meczu. W pierwszej rundzie uczestniczyły tylko drużyny z miejsc 5-12. Pierwsze trzy rundy rozgrywane były w formule do trzech zwycięstw, zaś finałowa seria w formule do czterech zwycięstw wg schematu: 2-2-1-1-1 (co oznacza, że klub wyżej rozstawiony rozgrywał w roli gospodarza mecze nr 1,2 oraz ewentualnie 5 i 7). Niżej rozstawiona drużyna rozgrywała w swojej hali mecz drugi, trzeci oraz ewentualnie szósty.

</doc>
<doc id="2696096" url="https://pl.wikipedia.org/wiki?curid=2696096" title="Guire Poulard">
Guire Poulard

Guire Poulard (ur. 6 stycznia 1942 w Delatte, zm. 9 grudnia 2018 w Port-au-Prince) – haitański duchowny katolicki, arcybiskup Port-au-Prince w latach 2011–2017.
Życiorys.
25 czerwca 1972 otrzymał święcenia kapłańskie i został inkardynowany do archidiecezji Port-au-Prince. Po krótkim stażu wikariuszowskim przez wiele lat zarządzał kilkoma parafiami archidiecezji jako admininistrator.
25 lutego 1988 został mianowany biskupem ordynariuszem diecezji Jacmel. Sakry biskupiej udzielił mu 15 maja 1988 ówczesny nuncjusz apostolski na Haiti – abp Paolo Romeo.
9 marca 2009 został przeniesiony do diecezji Les Cayes.
12 stycznia 2011 papież Benedykt XVI mianował go ordynariuszem stołecznej archidiecezji Port-au-Prince. Zastąpił na tym stanowisku tragicznie zmarłego podczas trzęsienia ziemi arcybiskupa Joseph Serge Miota.
7 października 2017 przeszedł na emeryturę, a jego następcą został arcybiskup Max Leroy Mésidor.
Zmarł 9 grudnia 2018.

</doc>
<doc id="2696097" url="https://pl.wikipedia.org/wiki?curid=2696097" title="Stanisław Kielan (profesor)">
Stanisław Kielan (profesor)

Stanisław Kielan (ur. 3 listopada 1915 w Warszawie, zm. 10 października 1975 tamże) – polski inżynier elektronik, nauczyciel akademicki, członek Komitetu Elektroniki i Telekomunikacji PAN, dyrektor Instytutu Maszyn Matematycznych w Warszawie (1966–1971), profesor nadzwyczajny i rektor Wyższej Szkoły Inżynierskiej w Bydgoszczy (1971–1974).
Życiorys.
Urodził się 3 listopada 1915 r. w Warszawie w rodzinie robotniczej. W 1939 r. ukończył radiotechnikę na Politechnice Warszawskiej. W latach 1945–1951 był profesorem w Szkole Inżynierskiej im. Wawelberga i Rotwanda. Od 1950 do 1963 r. pracował jako kontraktowy pracownik naukowo-dydaktyczny w Wieczorowej Szkole Inżynierskiej w Warszawie.
W 1955 r. otrzymał tytuł zastępcy profesora, a w 1957 r. Centralna Komisja Kwalifikacyjna dla Pracowników Nauki przyznała mu tytuł naukowy docenta. W 1962 r. Rada Państwa nadała mu tytuł profesora nadzwyczajnego w Przemysłowym Instytucie Telekomunikacji w Warszawie. W Instytucie tym był zatrudniony w latach 1963–1966. 1 sierpnia 1966 r. Przewodniczący Komitetu Nauki i Techniki mianował go samodzielnym pracownikiem naukowo-badawczym i powołał na stanowisko dyrektora Instytutu Maszyn Matematycznych w Warszawie. Stanowisko to zajmował do września 1971 r.
1 października 1971 r. został profesorem nadzwyczajnym w Wyższej Szkole Inżynierskiej im. Jana i Jędrzeja Śniadeckich w Bydgoszczy, zaś minister oświaty i szkolnictwa wyższego powołał go na stanowisko rektora tej uczelni na okres od 1971 do 1974 roku. W latach 1973–1974 prof. Kielan kierował również Zespołem Elektroniki Przemysłowej i Automatyki na Wydziale Elektroniki i Elektrotechniki WSI w Bydgoszczy. Był zwolennikiem i realizatorem koncepcji połączenia Wyższej Szkoły Inżynierskiej z bydgoską Filią Akademii Rolniczej w Poznaniu, co ostatecznie nastąpiło w 1974 roku. Brał czynny udział w tworzeniu ośrodka szkół wyższych w Bydgoszczy-Fordonie. W latach 70. był przewodniczącym Rady Naukowej przy Urzędzie Wojewódzkim w Bydgoszczy.
Zmarł 10 października 1975 r. w Warszawie i został pochowany na cmentarzu Bródnowskim (kwatera 30E-6-5).
Działalność naukowa i społeczna.
Był członkiem Komitetu Elektroniki i Telekomunikacji PAN, Stowarzyszenia Elektryków Polskich (wiceprezes Zarządu Oddziału Warszawskiego). Pełnił funkcję Pełnomocnika Rządu do spraw Elektronicznej Techniki Obliczeniowej. Był redaktorem naczelnym wydawnictw Przemysłowego Instytutu Telekomunikacji: „"Prace PIT"”, „"Postępy Radiotechniki"” oraz członkiem Komitetu Redakcyjnego „"Wiadomości Telekomunikacyjnych"”.
Rodzina.
Stanisław Kielan był żonaty. Miał dwoje dzieci.

</doc>
<doc id="2696101" url="https://pl.wikipedia.org/wiki?curid=2696101" title="Phlox amoena">
Phlox amoena

Phlox amoena – gatunek rośliny z rodziny wielosiłowatych ("Polemoniaceae"). Pochodzi z Ameryki Północnej, gdzie w stanie naturalnym występuje na niewielkim obszarze USA. Jego zasięg ciągnie się od północnej Florydy po południową część stanu Kentucky i zachodnią część stanu Karolina Północna. Jest uprawiany w wielu krajach świata. Łacińska nazwa "amoena" oznacza „"przyjemny, wdzięczny"”, stąd też niektórzy polscy ogrodnicy nadali mu polską nazwę – floks wdzięczny.
Morfologia.
Niewielka roślina o wysokości 25-45 cm. Ulistnienie naprzeciwległe, liście pojedyncze, lancetowate lub łopatkowate, kwiaty różowe, łodyga owłosiona. Charakterystyczną cechą "Phloxa amoena", pozwalającą go odróżnić od innych, podobnych gatunków floksa, jest owłosienie kielicha. W Polsce kwitnie w maju.
Zastosowanie.
Od niedawna roślina ta jest przez ogrodników wprowadzana do uprawy jako ogrodowa roślina ozdobna. Nadaje się głównie do ogrodów skalnych. Oprócz typowej formy występuje kultywar 'Variegata' o liściach biało obrzeżonych.

</doc>
<doc id="2696105" url="https://pl.wikipedia.org/wiki?curid=2696105" title="To mój świat">
To mój świat

To mój świat – drugi album zespołu Mister Dex wydany przez wytwórnię Blue Star w kwietniu 1995 roku.
Lista utworów.
Muzyka i słowa: Piotr Bechcicki.

</doc>
<doc id="2696109" url="https://pl.wikipedia.org/wiki?curid=2696109" title="Melanie Marshall">
Melanie Marshall

Melanie Marshall (ur. 12 stycznia 1982 w Bostonie) – była brytyjska pływaczka, specjalizująca się głównie w stylu dowolnym i stylu grzbietowym.
Wicemistrzyni świata z Fukuoki w sztafecie 4 × 100 m stylem dowolnym, dwukrotna srebrna medalistka mistrzostw świata na krótkim basenie z Manchesteru w sztafetach 4 × 100 m stylem dowolnym i 4 × 200 m stylem dowolnym. 3-krotna medalistka mistrzostw Europy i 2-krotna medalistka mistrzostw Europy na krótkim basenie.
7-krotna medalistka Igrzysk Wspólnoty Brytyjskiej w barwach Anglii.
2-krotna uczestniczka Igrzysk Olimpijskich: z Aten (5. miejsce w sztafecie 4 × 200 m stylem dowolnym, 6. miejsce w sztafecie 4 × 100 m stylem dowolnym, 8. miejsce w sztafecie 4 × 100 m stylem zmiennym i 16. miejsce na 200 m stylem dowolnym) oraz Pekinu (7. miejsce w sztafecie 4 × 100 m stylem dowolnym i 9. miejsce w sztafecie 4 × 200 m stylem dowolnym).
30 października 2008 roku zakończyła sportową karierę.

</doc>
<doc id="2696113" url="https://pl.wikipedia.org/wiki?curid=2696113" title="Bernd Riexinger">
Bernd Riexinger

Bernd Riexinger (ur. 30 października 1955 w Leonbergu) – niemiecki polityk i działacz związkowy, współprzewodniczący Lewicy (2012–2021), deputowany do Bundestagu.
Życiorys.
Z wykształcenia bankowiec, kształcił się w towarzystwie budowlanym Leonberger Bausparkasse. Pracował w tej instytucji, będąc w latach 80. członkiem rady pracowniczej. Od 1991 etatowy działacz związkowy w ramach Gewerkschaft Handel, Banken und Versicherungen. W latach 2001–2012 był sekretarzem generalnym regionalnych struktur Vereinte Dienstleistungsgewerkschaft. Uczestniczył w tworzeniu niemieckiej sekcji Światowego Forum Społecznego.
W 2003 był jednym z inicjatorów protestów skierowanych przeciwko planom reform społecznych i rynku pracy (tzw. Agenda 2010). W 2004 dołączył do nowo powołanej organizacji Alternatywa Wyborcza Praca i Sprawiedliwość Społeczna, był rzecznikiem tego ugrupowania w Badenii-Wirtembergii. W 2007 wraz z WASG przystąpił do Lewicy, stając na czele struktur tej partii w swoim kraju związkowym. 2 czerwca 2012 został wybrany na jednego z dwóch współprzewodniczących Lewicy (obok Katji Kipping).
W 2016 był głównym kandydatem swojej partii w wyborach krajowych w Badenii-Wirtembergii, w których ugrupowanie nie przekroczyło wyborczego progu. W wyborach w 2017 uzyskał natomiast mandat posła do Bundestagu. W lutym 2021 zakończył sprawowanie funkcji współprzewodniczącego Lewicy. W tym samym roku z powodzeniem ubiegał się o poselską reelekcję.

</doc>
<doc id="2696114" url="https://pl.wikipedia.org/wiki?curid=2696114" title="International Institute for Secular Humanistic Judaism">
International Institute for Secular Humanistic Judaism

International Institute for Secular Humanistic Judaism (IISHJ) – uczelnia, będąca akademickim i intelektualnym centrum judaizmu humanistycznego. Została założona w Jerozolimie w 1985 roku i obecnie posiada dwa kampusy: jeden w Jerozolimie, a drugi w Farmington Hills w stanie Michigan. Instytut oferuje profesjonalne programy szkoleniowe dla rzeczników, wychowawców, liderów (określanych również po hebrajsku jako madrikhim lub w jidysz jako vegvayzer) i rabinów. Wydaje szereg publikacji na temat judaizmu, organizuje publiczne seminaria dla wszystkich chętnych spoza uczelni. Wyszkoliła także licznych kantorów, chociaż programy te nie są obecnie dostępne. Instytut rozpoczął działalności od szkoleń dla liderów świeckiego judaizmu w 1986 roku. Program szkolenia rabinów rozpoczął się w 1992, a szkolenie pierwszego rabina humanistycznego w Ameryce Północnej zakończyło się w 1999 roku. Następnych dwóch rabinów wyświęcono dwa lata później. Program szkolenia rabinów humanistycznych w Izraelu rozpoczął w 2004 roku, a pierwsze święcenia miały miejsce w 2006 roku, co wywołało sprzeciw naczelnego ortodoksyjnego rabinatu Izraela. Założycielem uczelni był rabin Sherwin Wine i Yaakov Malkin z Uniwersytetu w Tel Awiwie. Wine prowadził IISHJ w Ameryce Północnej aż do swojej śmierci w lipcu 2007 roku. Obecnym rektorem oddziału amerykańskiego jest rabin Adam Chalom, a izraelskiego rabin Sivan Malkin Maas.

</doc>
<doc id="2696115" url="https://pl.wikipedia.org/wiki?curid=2696115" title="Ksenija Pierowa">
Ksenija Pierowa



</doc>
<doc id="2696117" url="https://pl.wikipedia.org/wiki?curid=2696117" title="Mihai Ene">
Mihai Ene

Mihai Ene (ur. 24 lipca 1960) – rumuński lekkoatleta specjalizujący się w trójskoku. 
Największy sukces w karierze osiągnął w 1979 r. w Bydgoszczy, zdobywając wynikiem 16,15 m brązowy medal mistrzostw Europy juniorów. W 1985 r. zdobył tytuł mistrza Rumunii.
Rekord życiowy: 17,00 – Bukareszt 12/07/1985

</doc>
<doc id="2696120" url="https://pl.wikipedia.org/wiki?curid=2696120" title="Timofiej Kucewałow">
Timofiej Kucewałow

Timofiej Fiodorowicz Kucewałow, ros. Тимофей Фёдорович Куцевалов (ur. w Iwanowce, zm. 6 stycznia 1975 w Moskwie) – radziecki wojskowy, generał porucznik lotnictwa, pilot myśliwski, Bohater Związku Radzieckiego.
Życiorys.
Urodził się we chutorze Iwanowka, rejonie werchniodieprowskim obwodzie dniepropetrowskim w rodzinie chłopskiej, był narodowości ukraińskiej. W wieku 6 lat przeprowadził się wraz z rodzicami do wsi Orłowka w obwodzie omskim, gdzie ukończył szkołę wiejską w 1917 roku. Po ukończeniu szkoły pracował jako posłaniec na kolei w Omsku, a następnie w latach 1921 – 1925 jako mechanik na polach naftowych w rejonie Groznego. Tam też ukończył szkołę zawodową w 1925 roku.
W 1926 roku został powołany do Armii Czerwonej i skierowany do lotnictwa. W 1927 roku ukończył wojskowo-teoretyczną szkołę sił powietrznych w Leningradzie, a następnie 1 Wojskową Szkołę Pilotów. Następnie pełnił służbę jako pilot myśliwskim w oddziałach lotniczych Woroneskiego Okręgu Wojskowego.
W 1931 roku został dowódcą eskadry i następnie samodzielnego oddziału lotniczego. W okresie od sierpnia do października 1937 roku pełnił obowiązki dowódcy 101 Brygady Lotniczej, a następnie 73 Brygady Lotniczej. W czerwcu 1938 roku został dowódcą 22 Pułku Lotnictwa Myśliwskiego, a w kwietniu 1939 roku został dowódcą 23 Mieszanej Brygady Lotniczej w Zabajkalskim Okręgu Wojskowym. Jako dowódca tej brygady brał udział w walkach nad Chałchin-Goł. W lipcu 1939 roku został dowódcą 56 Pułku Lotnictwa Myśliwskiego, dalej brał udział w walkach z wojskami japońskimi. W czasie tych walk stoczył 19 walk powietrznych, w trakcie których zestrzelił 4 samoloty japońskie samodzielnie i 5 samolotów wspólnie z innymi pilotami oraz wykonał 17 lotów szturmowych na oddziały lądowe. W dniu 17 listopada 1939 roku za wykazane bohaterstwo i umiejętne dowodzenie w czasie walk z wojskami japońskimi w rejonie Chalchyn gol został wyróżniony tytułem Bohatera Związku Radzieckiego.
Od 7 września 1939 roku do lipca 1940 roku był dowódcą sił powietrznych 1 Grupy Armijnej Armii Czerwonej stacjonującej w Mongolii, a następnie został dowódcą lotnictwa Zabajkalskiego Okręgu Wojskowego. W czerwcu 1941 roku został dowódcą lotnictwa Leningradzkiego Okręgu Wojskowego.
Po ataku Niemiec na ZSRR został dowódcą sił powietrznych Frontu Północno-Zachodniego, którymi dowodził w czasie walk na terenie republik nadbałtyckich. W maju 1942 roku został dowódcą 1 Armii Lotniczej, utworzonej na bazie sił powietrznych Frontu Zachodniego. W czerwcu 1942 roku odwołany ze stanowiska dowódcy armii, pozostawał w dyspozycji dowódcy lotnictwa Armii Czerwonej. W sierpniu 1942 roku został dowódcą 12 Armii Lotniczej, która ochraniała granice ZSRR na Dalekim Wschodzie. Armią ta dowodził do lipca 1945 roku i nie brał już udziału w walkach.
W lipcu 1945 roku został szefem wydziału sił powietrznych Radzieckiej Administracji Wojskowej w Niemczech. We wrześniu 1947 roku został komendantem Wyższych Oficerskich Lotniczo-Taktycznych Kursów Sił Powietrznych w Taganrogu.
W 1952 roku ukończył Wyższy Kursu Dowódców przy Wyższej Akademii Wojskowej im. Woroszyłowa, a następnie został dowódcą sił powietrznych Uralskiego Okręgu Wojskowego. W czerwcu 1955 roku został zastępcą przewodniczącego DOSAAF do spraw lotnictwa, funkcję tę sprawował do września 1959 roku.
We wrześniu 1959 roku przeniesiony do rezerwy, mieszkał w Moskwie, gdzie zmarł. Pochowany na cmentarzu Nowodziewiczym

</doc>
<doc id="2696121" url="https://pl.wikipedia.org/wiki?curid=2696121" title="Kopciuszek (album)">
Kopciuszek (album)

Kopciuszek – trzeci album zespołu Mister Dex wydany przez wytwórnię Blue Star w sierpniu 1995 roku. Do piosenek "Kopciuszek", "Malowana lala" i "Naprawdę jaka jesteś" nagrano teledyski.

</doc>
<doc id="2696122" url="https://pl.wikipedia.org/wiki?curid=2696122" title="Ryszard Moczadło">
Ryszard Moczadło

Ryszard Moczadło (ur. 1948, zm. 2004) – promotor muzyki jazzowej i rockowej, członek rzeczywisty Polskiego Stowarzyszenia Jazzowego, organizator wielu festiwali i koncertów w Bydgoszczy.
Życiorys.
Urodził się w 1948 r. w Koronowie. W rodzinnym mieście ukończył Technikum Mechaniczno-Elektryczne. Został członkiem korespondencyjnego Klubu Jazzowego w Krakowie. Grał w zespole „Bezimienni” w inowrocławskim klubie „Piwnica”. Ukończył dwuletnie Studium Muzyczne w Bydgoszczy w klasie kontrabasu i swoje dalsze losy związał z grodem nad Brdą. W 1974 r. rozpoczął pracę w Oddziale Północnym Polskiego Stowarzyszenia Jazzowego w Bydgoszczy. Organizował Pomorskie Jesienie Jazzowe, pilotował koncertowe trasy na terenie całej Polski i był przy narodzinach wielu znanych grup muzycznych, m.in. „Budki Suflera”.
Od 1991 r. był właścicielem Agencji Impresaryjno-Reklamowej „Music-Shop”. Był pomysłodawcą i organizatorem Bydgoskich Festiwali Jazzowych (wypełniających lukę po Pomorskiej Jesieni Jazzowej).
W latach 90. został dyrektorem oddziału kujawsko-pomorskiego „Misslandu” i organizatorem konkursów Miss Pomorza i Kujaw, będących kwalifikacją do konkursu Miss Polski. Wypromował takie postaci jak: Agnieszka Pachałko (1993), Magdalena Lewandowska (1994), Renata Piotrowska (1999).
Od drugiego Finału Wielkiej Orkiestry Świątecznej Pomocy (1994) współpracował z Jerzym Owsiakiem i był szefem sztabu regionalnego tej imprezy. Jako menedżer związany był nie tylko z renomowanymi zespołami jak „Perfect”, czy „Budka Suflera”, ale zajmował się także promocją zespołów z regionu, takich jak np. Młodzieżowa Orkiestra Salonowa Junior PIK i wiele innych.

</doc>
<doc id="2696123" url="https://pl.wikipedia.org/wiki?curid=2696123" title="Robert Angus Smith">
Robert Angus Smith

Robert Angus Smith (ur. 15 lutego 1817 w Pollokshaws, Glasgow, zm. 12 maja 1884) – szkocki chemik, pionier w dziedzinie chemii środowiska, najbardziej znany jako odkrywca zjawiska kwaśnego deszczu, pierwszy "Alkali Acts Inspector" (1862), autor książki "Air and Rain: the Beginnings of a Chemical Climatology" (1872).
Życiorys.
Urodził się w Pollokshaws (Glasgow). Studia rozpoczął na Uniwersytecie w Glasgow, przygotowując się do posługi w Kościele Szkocji (ang. "Church of Scotland"). Studiów tych jednak nie ukończył – rozpoczął pracę guwernera. W 1839 roku – wraz z rodziną, u której pracował – wyjechał do Gießen. W Niemczech studiował chemię u Justusa von Liebiga. W 1841 roku uzyskał stopień doktora, po czym wrócił do Anglii. Pracował początkowo w Manchesterze – pierwszym na świecie mieście przemysłowym – w laboratorium chemicznym Lyona Playfaira w Royal Manchester Institution (RMI). Zainteresował się wpływem przemysłu na środowisko. Od roku 1845 prowadził własną pracownię analiz chemicznych. Wykonał liczne analizy wody deszczowej na Wyspach Brytyjskich. Opisał trzy grupy zanieczyszczeń powietrza – charakterystyczne dla:
Największe zakwaszenie deszczu stwierdził w Glasgow (Szkocja), gdzie zarejestrował rekordową wartość 109,16 grana na galon (ok. 1,5 g/l, wartość średnia z wyników analiz kilku próbek).
Zaobserwował korelację między stopniem zanieczyszczenia powietrza nad Londynem i zakwaszeniem wody deszczowej w jego okolicy. W roku 1852 użył po raz pierwszy określenia „acid rain” (kwaśny deszcz), a w roku 1872 opublikował książkę "Air and rain. The beginnings of a chemical climatology", przełomową w dziedzinie chemii opadów atmosferycznych.
Po wprowadzeniu ustawy „Alkali Act 1863” został powołany na stanowisko pierwszego "Chief Inspector of the Alkali Inspectorate", które zajmował do śmierci. Zmarł 12 maja 1884 roku. Został pochowany na cmentarzu kościoła św. Pawła na Kersal Moor (City of Salford).
Po jego śmierci zbiór 4 tys. książek został przekazany do biblioteki Owens College w Manchesterze (obecnie znajduje się w John Rylands University Library).
Najważniejsze publikacje.
Spośród licznych publikacji R.A. Smitha najbardziej znane są:

</doc>
<doc id="2696124" url="https://pl.wikipedia.org/wiki?curid=2696124" title="Wojdat">
Wojdat

Wojdat, lit. "Vaidotas" (ur. XIV wiek, zm. po 1401) – syn Kiejstuta, wielki książę litewski. W wiarygodnych źródłach historycznych jest wspomniany jedynie dwukrotnie.
Życiorys.
Według kroniki Wiganda z Marburga był dowódcą garnizonu nowo wybudowanego zamku w Kownie w czasie trzytygodniowego oblężenia prowadzonego przez zakon krzyżacki w kwietniu 1362 roku. Mimo silnego oporu zamek został zdobyty a później zniszczony. Wojdat z 36 ludźmi próbował uciec, jednak został schwytany i uwięziony. Było to jedno z największych i najważniejszych zwycięstw Zakonu Krzyżackiego w wojnach przeciw Litwie w XIV wieku.
Z dokumentu wystawionego przez jego brata Witolda w 1401 roku wiadomo, że Wojdat i jego brat Towciwiłł otrzymali równe prawo do władania Nowogródkiem. Jego dalsze losy są nieznane.
Ze względu na ograniczone źródła historyczne dotyczące osoby Wojdata, jest on czasami mylony z Janem Wajdutą, synem Butawda Henryka i wnukiem Kiejstuta. Niektórzy historycy uważają, że Butawd i Wojdat to ta sama osoba, zaś odmienne imiona wynikają z różnych dialektów języka. Rozbieżności wprowadza także Kronika Bychowca, XVI-wieczne, niezbyt wiarygodne źródło, którego autor twierdził, że Wojdat zmarł w młodości na Litwie.

</doc>
<doc id="2696126" url="https://pl.wikipedia.org/wiki?curid=2696126" title="Kastamara">
Kastamara

Kastamara – wieś w Estonii, w prowincji Võru, w gminie Meremäe.

</doc>
<doc id="2696129" url="https://pl.wikipedia.org/wiki?curid=2696129" title="Cheerleaderki ninja">
Cheerleaderki ninja

Cheerleaderki ninja (ang. "Ninja Cheerleaders") – amerykańska komedia z 2008 roku w reżyserii Davida Presleya.
Opis fabuły.
Przyjaciółki April (Ginny Weirick), Courtney (Trishelle Cannatella) i Monica (Maitland McConnell) właśnie skończyły liceum. Nikt nie wie, że dziewczyny są mistrzyniami sztuki walki. Teraz muszą ocalić swojego mistrza Hiroshi, który został porwany przez bossa mafii Victora Lazzaro i jego dziewczynę Kinji.
Obsada.
i inni

</doc>
<doc id="2696132" url="https://pl.wikipedia.org/wiki?curid=2696132" title="Plan pokojowy Kofi Annana">
Plan pokojowy Kofi Annana



</doc>
<doc id="2696134" url="https://pl.wikipedia.org/wiki?curid=2696134" title="Gwiazdka (album)">
Gwiazdka (album)

Gwiazdka – czwarty album zespołu Mister Dex, wydany przez wytwórnię Blue Star w grudniu 1995. Znajduje się na nim 10 utworów, w tym 4 kolędy.

</doc>
<doc id="2696135" url="https://pl.wikipedia.org/wiki?curid=2696135" title="Natalia Boczina">
Natalia Boczina



</doc>
<doc id="2696137" url="https://pl.wikipedia.org/wiki?curid=2696137" title="Branko Stanković">
Branko Stanković

Branislav „Branko” Stanković (serb. "Бpaнкo Cтaнкoвић", ur. 31 października 1921 w Sarajewie, zm. 20 lutego 2002 w Belgradzie) – piłkarz jugosłowiański grający podczas kariery na pozycji obrońcy.
Kariera klubowa.
Branko Stanković piłkarską karierę rozpoczął w klubie Slavija Sarajewo w 1939. W czasie wojny występował w OFK Beograd. W 1946 przeszedł do Crveny zvezdy, w której występował do końca kariery w 1958. Z Crveną zvezdą czterokrotnie zdobył mistrzostwo Jugosławii w 1951, 1953, 1956, 1957 oraz Puchar Jugosławii w 1948, 1949, 1950 i 1958.
Kariera reprezentacyjna.
W reprezentacji Jugosławii Stanković zadebiutował 9 maja 1946 w wygranym 2-0 towarzyskim meczu z Czechosłowacją. W 1948 roku zdobył srebrny medal olimpijski na Igrzyskach w Londynie. Na turnieju w Anglii wystąpił we wszystkich czterech meczach z Luksemburgiem (bramka w 57 min.), Turcją, Wielką Brytanią i finale ze Szwecją. W 1950 uczestniczył w mistrzostwach świata. Na turnieju w finałowym w Brazylii wystąpił we wszystkich trzech meczach: Szwajcarią, Meksykiem i gospodarzami imprezy. W 1952 roku zdobył swój drugi srebrny medal olimpijski na igrzyskach w Helsinkach. Na turnieju w Finlandii wystąpił we wszystkich sześciu meczach z Indiami, dwukrotnie z ZSRR, Danią, Niemcami i finale z Węgrami. W 1954 po raz drugi uczestniczył w mistrzostwach świata. Na turnieju w finałowym w Szwajcarii wystąpił we wszystkich trzech meczach: Francją, Brazylią i RFN.
Ostatni raz w reprezentacji wystąpił 28 listopada 1956 w przegranym 0-3 towarzyskim meczu z Anglią. Ogółem w barwach "plavich" wystąpił w 61 meczach, w których zdobył 3 bramki.
Kariera trenerska.
Po zakończeniu kariery piłkarskiej Stanković został trenerem. Karierę trenerską rozpoczął w Željezničarze Sarajewo w 1960. W latach 1964–1967 trenował Vojvodinę Nowy Sad, z którą zdobył mistrzostwo Jugosławii w 1966. W 1966 krótko był współselekcjonerem reprezentacji Jugosławii. W latach 1968–1974 Stanković pracował w Grecji w AEK Ateny i Arisie Saloniki. Z AEK zdobył mistrzostwo Grecji w 1971. W drugiej połowie krótko prowadził FC Porto, PAOK FC i ponownie Vojvodinę. W latach 1978–1981 trenował swój były klub Crvene zvezde. Z "Czerwoną gwiazdą" dwukrotnie zdobył mistrzostwo w 1980 i 1981. W latach 1982–1987 Stanković pracował w Turcji. Dwukrotnie prowadził Fenerbahçe SK i Beşiktaş JK. W tym okresie dwukrotnie zdobył mistrzostwo Turcji w 1983 (Fenerbahçe) i 1986 (Beşiktaş) oraz Puchar Turcji w 1983. W latach 1988–1989 ponownie trenował Crveną zvezdę. Z karierą trenerską pożegnał się w Karşıyace Izmir w 1989.

</doc>
<doc id="2696139" url="https://pl.wikipedia.org/wiki?curid=2696139" title="Pokłon pasterzy (obraz Giorgionego)">
Pokłon pasterzy (obraz Giorgionego)

Pokłon pasterzy – obraz olejny autorstwa Giorgiona, powstały w latach 1505–1510, znajdujący się w National Gallery of Art w Waszyngtonie.
Tematem obrazu jest motyw narodzenia Chrystusa opisany m.in. w Ewangelii św. Łukasza (2: 15-21). Według tej Ewangelii nowo narodzone dzieciątko zostało złożone w żłobie; większość artystów najczęściej umiejscawiała tę scenę w ubogiej stajence. Ten sam motyw opisany został również w Protoewangelii Jakuba i Pseudoewangelii Mateusza. Apokryficzny tekst Mateusza wspomina, iż Jezus narodził się w jaskini. Giorgione zobrazował właśnie tę interpretację.
Opis obrazu i interpretacja.
Kompozycję obrazu można podzielić na dwie części. Po prawej stronie znajduje się mroczna jaskinia ze słabo widocznymi sylwetkami osła i wołu. Zwierzęta są symbolem starego porządku, odnowionego przyjściem Chrystusa. U wylotu pieczary widoczne są główki aniołów, od których bije blask. Przedstawienie ich w takiej formie nawiązywało do chórów anielskich, nie zaburzając jednak idyllicznej atmosfery dzieła. Przed jaskinią, skupione w medytacji, klęczą cztery postacie: dwaj pasterze oraz Maria i Józef. Pasterze wyglądają jak pielgrzymi, nie mają przy sobie instrumentów, nie przyprowadzili swojej trzody, składają jedynie pełen szacunku i pokory pokłon. Złota szata Józefa wskazuje na królewskie pochodzenie z rodu Dawida. Wszystkie postacie wpatrzone są w narodzone Dzieciątko, które – choć nie stanowi centrum kompozycji – jest jej głównym elementem. 
Po lewej stronie widoczny jest krajobraz z wijącą się rzeką i ścieżką, ujęty w typowy sposób dla Giorgiona: dwa drzewa stanowią bramę do krajobrazu, a rozsunięcie ich odsłania widok na drugi plan. Scena rozgrywa się nie jak każe tradycja – w nocy, lecz w dzień. Giorgione nawiązuje w ten sposób do łaski, jaka dzięki narodzinom Jezusa spada na cały świat. Widoczna rzeka nawiązuje do symboliki wody w Starym i Nowym Testamencie, tak samo jak równa ścieżka symbolizuje drogę chrześcijanina przez świat. Po lewej stronie u dołu (obok pnia drzewa) widoczny jest kwitnący krzew laurowy, symbol triumfu, radości i zmartwychwstania. 
W 1510 roku Giorgione stworzył bardzo podobną wersję tego obrazu, która obecnie przechowywana jest w wiedeńskim Kunsthistorisches Museum.
Autorstwo.
Przez wiele lat obraz był przypisywany uczniowi Giorgiona – Tycjanowi lub jego przyjacielowi Belliniemu. Ostatecznie dzięki ocenie stylu rozpoznano w "Pokłonie pasterzy" wczesne dzieło Giorgiona z widocznymi wpływami prac Belliniego. Opinie takie wyrażali m.in. tacy historycy sztuki jak Ludwig Justi, Antonio Morassi, Paola della Pergola czy Roberto Longhi.

</doc>
<doc id="2696140" url="https://pl.wikipedia.org/wiki?curid=2696140" title="VIII V 1">
VIII V 1

VIII formula_11 (VIII V 1) – seria niemieckich parowozów pospiesznych kolei saksońskch, produkowanych w latach 1896–1900. Miały one układ osi 2'B i silnik sprzężony na parę nasyconą. Zbudowano 32 lokomotywy tej serii, które służyły następnie na kolejach niemieckich DRG.
Historia.
Parowóz pospieszny kolei saskich serii (niem. "Gattung") VIII V1 był następcą parowozów serii VIII 2, o tym samym układzie osi 2'B, różniącym się przede wszystkim zastosowaniem bardziej ekonomicznego silnika sprzężonego zamiast silnika bliźniaczego. Przez inne rozmieszczenie mas i skrócenie rozstawu osi przedniego wózka tocznego z 240 do 215 cm uzyskano większy nacisk na osie wiązane i w konsekwencji większą masę przyczepną. Nowością w saskich lokomotywach był też kocioł ze stojakiem Belpaire’a i rozrząd Heusingera. W oznaczeniu parowozu na kolejach saskich seria VIII oznaczała lokomotywy o układzie osi 2'B, litera V (pisana frakturą: formula_1) – silnik sprzężony ("Verbundtriebwerk"), a cyfra 1 pierwszą odmianę parowozu. W tym samym czasie opracowano też pokrewną konstrukcyjnie lokomotywę osobową VIII V 2, różniącą się głównie mniejszą średnicą kół (1590 mm) i zmniejszonym kotłem.
Wyprodukowano 32 lokomotywy serii VIII V 1, wszystkie przez zakłady Hartmann w Chemnitz (pełna nazwa: Sächsische Maschinenfabrik vorm. Richard Hartmann – Saska Fabryka Maszyn dawniej Richard Hartmann). Były one budowane w trzech ulepszanych seriach produkcyjnych, różniących się charakterystykami. 10 lokomotyw pierwszej serii było zbudowanych w 1896 roku (numery na kolei 121-130), a 10 lokomotyw drugiej serii w 1897 roku (numery 131-140). Pierwsza seria miała cylindry o średnicy 460/680 mm, druga: 500/700 mm. Z widocznych zmian, w drugiej serii podcięto i zaokrąglono dotychczas prostą dolną krawędź ścian budki maszynisty, nad drugą osią wiązaną. Obie serie miały podwójne boczne okna budki.
W trzeciej serii 12 lokomotyw zbudowanych w 1900 roku polepszono wydajność kotła, podnosząc ciśnienie z 12 do 13 atmosfer i powiększając liczbę płomieniówek z 212 do 239. Kocioł podniesiono przy tym o 10 cm (środek był na wysokości 2350 mm nad szynami). Seria ta miała cylindry o średnicy 480/700 mm. Z widocznych zmian, przedłużono do tyłu daszek budki maszynisty, polepszając nieco ochronę obsługi. Lokomotywy te nosiły numery od 141 do 152.
Lokomotywy początkowo miały trzyosiowe tendry saskich serii sä 3T12 (12 m² wody, 5 t węgla), później sä 3T15 (15 m² wody, 5 t węgla) lub czteroosiowe sä 2'2'T21 (21 m² wody, 5 t węgla).
Stały rozstaw osi wiązanych wynosił 2400 mm, osi wózka tocznego: 2150 mm, rozstaw między drugą osią toczną a pierwszą wiązaną: 2250 mm. Wózek toczny był typu erfurckiego, zawieszony na ślizgowym łożysku kulowym.
Służba.
Lokomotywy serii VIII V1 prowadziły m.in. pociągi na trasie Lipsk-Berlin. Od 1905 roku zaczęto je w tym celu, dla zwiększenia zasięgu bez uzupełniania wody, wyposażać w większe czteroosiowe tendry. Wszystkie lokomotywy nosiły nazwy niemieckich miast, z wyjątkiem lokomotywy nr 128 „Zürich”.
Po I wojnie światowej lokomotywy te przeszły na Koleje Niemieckie (DRG). Część wycofano na początku lat 20., pozostawiając 23, zaklasyfikowane w 1925 roku jako serie 1315 (11 nowszych lokomotyw 3. serii, o numerach 13 1501 do 1511) oraz 1371 (7 lokomotyw 1. serii i 5 lokomotyw 2. serii, o numerach 13 7101 do 13 7112). Wszystkie zostały jednak wycofane w latach 1926–1930.
Lokomotywa serii VIII V 1 mogła ciągnąć po równym terenie z prędkością 90 km/h pociąg o masie 200 t lub 210 t w przypadku trzeciej serii, a na pochyłości 10‰ – z prędkością 50 km/h, odpowiednio 150 lub 175 t.

</doc>
<doc id="2696141" url="https://pl.wikipedia.org/wiki?curid=2696141" title="Pokłon pasterzy (obraz Georges’a de La Toura)">
Pokłon pasterzy (obraz Georges’a de La Toura)

Pokłon pasterzy – obraz francuskiego malarza Georges’a de La Toura.
Tematem obrazu jest motyw narodzenia Jezusa opisany głównie w Ewangelii św. Łukasza (2: 15-21) oraz w Protoewangelii Jakuba i Pseudoewangelii Mateusza.
Opis obrazu.
La Tour, malarz tworzący pod silnym wpływem Caravaggia, ujął scenę narodzenia w charakterystyczny dla siebie sposób. Na pierwszy rzut oka scena przedstawia grupę pięciu osób siedzącą wokół dziecka w świetle zapalonej świecy. Jest ona jedynym źródłem światła, które pada na twarze zebranych lecz dzięki przysłaniającej dłoni starca, widz ma wrażenie, iż blask bije od dziecka. Każda z osób pogrążona jest w zadumie a ich wzrok pozornie skierowany jest stronę Jezusa. La Tour odszedł od tradycyjnej ikonografii narodzin Chrystusa. Wśród zebranych znajduje się druga kobieta, służka, trzymająca naczynie z wodą. Nie ma wśród zwierząt osła i wołu a jedynie owca przeżuwająca siano. Dziecko leży w wiklinowym koszu a nie w żłobie jak mówi tradycja.
Na to, że mamy do czynienia z narodzinami Jezusa i pokłonem wskazuje postać starca. Jest to Józef mąż Marii. La Tour kilkakrotnie przedstawił podobnego mężczyznę właśnie takiej roli, m.in. w "Śnie świętego Józefa" czy w "Świętym Józefie cieśli" Po lewej stronie, w czerwonej szacie siedzi Maria, która jako jedyna modli się i nie patrzy na noworodka. Za nią siedzi pasterz, który przyprowadził swoją owieczkę.
Proweniencja.
Obraz został zamówiony prawdopodobnie przez obywateli miasta Lunéville, w 1644 roku, jako hołd dla nowego gubernatora, Maruiq de la Fert. Przez wiele lat był zapomniany, odkryty ponownie został w Amsterdamie i w 1926 roku zakupiony przez paryskie muzeum Luwr.

</doc>
<doc id="2696146" url="https://pl.wikipedia.org/wiki?curid=2696146" title="Bojownik bezbronny">
Bojownik bezbronny

Bojownik bezbronny, bojownik karłowaty, bojownik łagodny ("Betta imbellis") – gatunek słodkowodnej ryby labiryntowej z rodziny guramiowatych (Osphronemidae). Bywa hodowany w akwariach.
Nazewnictwo.
W handlu stosuje się również inne nazwy: bojownik spokojny, bojownik czarny i bojownik niebieski.
Występowanie.
Występuje w rowach melioracyjnych i w wodach stojących na Półwyspie Malajskim, w południowej części Tajlandii. Spotykany był również w Malezji i Singapurze.
Opis.
Bojownik bezbronny został odkryty w roku 1970 przez Ditricha Schallera, który odłowił go niedaleko Kuala Lumpur w Malezji. Pierwszym, który opisał gatunek był niemiecki zoolog Werner Ladiges. Do Polski bojownik trafił kilka lat później w roku 1976 i został przywieziony z byłej NRD.
Charakterystyka.
Wśród samców występuje terytorializm, co może doprowadzać do krótkich, pozorowanych walk. Ciało krępe, płetwy krótsze i mniej efektowne niż u bojownika wspaniałego. Barwa samca granatowa. Płetwa grzbietowa owalna, odbytowa i ogonowa niebiesko ubarwione. Końcówki płetw brzusznych, odbytowej i ogonowej w kolorze czerwonawym. Płetwa grzbietowa u samicy jest mniejsza, ostro zakończona. 
Ryba ma dodatkowy narząd labiryntowy, znajdujący się w komorze skrzelowej, umożliwiający pobieranie powietrza atmosferycznego. Bojownik bezbronny dorasta do 6 cm długości. Samice są nieco mniejsze.
Warunki hodowlane.
Bojownik bezbronny jest rybą płochliwą. Lubi przebywać w przyciemnionych rejonach akwarium. Wówczas jego aktywność jest większa. 
Tarło.
Przed tarłem samiec buduje pieniste gniazdo pod powierzchnią wody. Wskazana jest wcześniejsza separacja samic od samców. To rozdzielenie przed tarłem jest dobrym stymulatorem w okresie godowym. Tarło ma miejsce pod gniazdem, w wodzie miękkiej i przy niskim jej poziomie. Odbywa się wielokrotnie, aż do wyczerpania zapasu ikry. Ikra w liczbie do 150 ziaren składana jest do wcześniej przygotowanego gniazda z piany. Opiekę nad ikrą przejmuje samiec. Narybek wykluwa się po ok. 30 godzinach, w temperaturze ok. 28 °C w wodzie lekko zasadowej.
Narybek początkowo dokarmiany jest „pyłem”, drobnym pokarmem (orzęski, wrotki, nicienie). Do czasu, aż u narybku nie wykształci się zdolność do oddychania powietrzem atmosferycznym (ryba labiryntowa), należy zadbać o dobre natlenienie wody.
Krzyżowanie gatunku.
Możliwa jest forma hybrydowa bojownika bezbronnego z bardziej znanym gatunkiem z rodzaju "Betta" – bojownikiem wspaniałym.

</doc>
<doc id="2696148" url="https://pl.wikipedia.org/wiki?curid=2696148" title="Andreas Hauck">
Andreas Hauck

Andreas Hauck (ur. 19 czerwca 1960) – niemiecki lekkoatleta, specjalizujący się w biegach średniodystansowych. W czasie swojej kariery reprezentował Niemiecką Republikę Demokratyczną.
Sukcesy sportowe.
Największy sukces na arenie międzynarodowej odniósł w 1979 w Bydgoszczy, zdobywając podczas mistrzostw Europy juniorów srebrny medal w biegu na 800 metrów (z czasem 1:48,85, za Klausem-Peterem Nabeinem). 
W 1978 w Bukareszcie startował w "Zawodach Przyjaźni" (z udziałem juniorów do 18 lat), zajmując II miejsce w biegu na 800 metrów oraz I miejsce w biegu sztafetowym 4 x 400 metrów. W 1984 reprezentował NRD podczas rozegranych w Moskwie zawodów "Przyjaźń-84", zajmując VI miejsce w biegu na 800 metrów. W 1985 wystąpił w Pucharze Europy, zajmując VI miejsce w biegu na 800 metrów.
Wielokrotnie startował w finałach mistrzostw Niemieckiej Republiki Demokratycznej, zdobywając m.in. trzy srebrne medale w biegu na 800 metrów (1983, 1984, 1985) oraz trzy srebrne medale w biegu na 1500 metrów (1980, 1984, 1985).

</doc>
<doc id="2696156" url="https://pl.wikipedia.org/wiki?curid=2696156" title="Amaury Valle">
Amaury Valle



</doc>
<doc id="2696157" url="https://pl.wikipedia.org/wiki?curid=2696157" title="Umowa w Ciudad Juarez">
Umowa w Ciudad Juarez

Umowa w Ciudad Juarez - traktat pokojowy podpisany 21 maja 1911 roku przez ówczesnego prezydenta Meksyku Porfirio Diaza i liberalnego rewolucjonistę Franciszka Madero, po bitwie o Ciudad Juárez. Układ położył kres walkom pomiędzy zwolennikami Madery i Díaza, i w ten sposób zakończył pierwszą fazę rewolucji meksykańskiej.
Najważniejszym punktem układu była rezygnacja Díaza ze stanowiska prezydenta Meksyku, a Ramóna Corrala ze stanowiska wiceprezydenta. Francisco León de la Barra został mianowany tymczasowym prezydentem, do czasu wolnych wyborów, które zostały wyznaczone na październik 1911 roku. Diaz udał się na wygnanie do Francji.
Traktat pominął kwestie reform rolnych i socjalnych, które Madero wcześniej obiecywał w swoich manifestach. W ten sposób umowa zostawiła dawny reżim Díaza na miejscu, chociaż bez niego samego. Madero także rozczarował chłopów, godząc się, by wszelkie spory o ziemie (w większości pomiędzy drobnymi rolnikami a posiadaczami dużych latyfundiów) były rozstrzygane w starych sądach, w których zasiadali sędziowie jeszcze wyznaczeni przez Díaza. W konsekwencji, zamieszki i walki pomiędzy różnymi frakcjami, szczególnie na wsi, trwały nadal.
Siódmego czerwca 1911, Madero wjechał do stolicy Meksyku i w październiku tego roku został wybrany na prezydenta, a José María Pino Suárez na wiceprezydenta.

</doc>
<doc id="2696158" url="https://pl.wikipedia.org/wiki?curid=2696158" title="Bojownik niebieski">
Bojownik niebieski



</doc>
<doc id="2696159" url="https://pl.wikipedia.org/wiki?curid=2696159" title="Betta imbellis">
Betta imbellis



</doc>
<doc id="2696165" url="https://pl.wikipedia.org/wiki?curid=2696165" title="Dailenis Alcántara">
Dailenis Alcántara



</doc>
<doc id="2696166" url="https://pl.wikipedia.org/wiki?curid=2696166" title="Jürgen Mattern">
Jürgen Mattern

Jürgen Mattern (ur. 30 kwietnia 1961) – niemiecki lekkoatleta specjalizujący się w biegach długodystansowych. W czasie swojej kariery reprezentował Niemiecką Republikę Demokratyczną.
W 1978 r. uczestniczył w rozegranych w Bukareszcie Zawodach Przyjaźni (z udziałem juniorów do 18 lat), zajmując II miejsce w biegu na 5000 metrów oraz III miejsce w biegu na 3000 metrów.
Największy sukces na arenie międzynarodowej odniósł w 1979 r. w Bydgoszczy, zdobywając podczas mistrzostw Europy juniorów srebrny medal w biegu na 3000 metrów (z czasem 8:05,48, za Steve'em Cramem).

</doc>
<doc id="2696168" url="https://pl.wikipedia.org/wiki?curid=2696168" title="Białoruś na Zimowych Igrzyskach Olimpijskich Młodzieży 2012">
Białoruś na Zimowych Igrzyskach Olimpijskich Młodzieży 2012

Białoruś na Zimowych Igrzyskach Olimpijskich Młodzieży 2012, które odbywały się w Innsbrucku reprezentowało 16 zawodników.
Skład reprezentacji Białorusi.
Biathlon.
Chłopcy
Dziewczęta
Sztafeta mieszana
Biegi narciarskie.
Chłopcy
Dziewczęta
Sztafeta mieszana z biathlonem
Hokej na lodzie.
Chłopcy
Kombinacja norweska.
Chłopcy
Łyżwiarstwo figurowe.
Zawody mieszane
Łyżwiarstwo szybkie.
Chłopcy
Dziewczęta
Narciarstwo alpejskie.
Dziewczęta
Skoki narciarskie.
Chłopcy

</doc>
<doc id="2696172" url="https://pl.wikipedia.org/wiki?curid=2696172" title="Linksjugend 'solid">
Linksjugend 'solid

Linksjugend 'solid – organizacja młodzieżowa niemieckiej partii politycznej Die Linke.
Ideologia.
Organizacja określa się jako socjalistyczna, antyfaszystowska, feministyczna, postuluje idee demokracji oddolnej. Twardo forsuje hasło „sozialistisch, links, demokratisch“ (socjalizm, lewica, demokracja). Linksjugend dąży do "wolnościowego, bezklasowego społeczeństwa" w którym banki i korporacje mają być przekazane do publicznej własności. Organizacja młodzieżowa postrzega siebie jako część ruchu emancypacyjnego, współpracuje z innymi strukturami politycznymi młodzieży o profilu socjalistycznym, komunistycznym i anarchistycznym. Uważa się za jedną z reprezentacji młodego pokolenia i Partii Lewicy. System parlamentarny jest postrzegany jako etap, który będzie używany do walki o bardziej sprawiedliwy świat.
Historia.
Ugrupowanie zostało założone 20 maja 2007, w kongresie założycielskim uczestniczyły grupy młodzieży z dawnej Partii Demokratycznego Socjalizmu i Alternatywy Wyborczej Praca i Sprawiedliwość Społeczna. Na kongresie który odbył się w kwietniu 2008 opublikowano program organizacji. Linksjugend 'solid jest członkiem European Network of Democratic Young Left, wspólnoty organizacji młodzieżowych o profilu socjalistycznym, eko-socjalistycznym i radykalnie demokratycznym.

</doc>
<doc id="2696177" url="https://pl.wikipedia.org/wiki?curid=2696177" title="Härmä">
Härmä

Härmä – wieś w Estonii, w prowincji Võru, w gminie Meremäe.

</doc>
<doc id="2696178" url="https://pl.wikipedia.org/wiki?curid=2696178" title="Maladie i inne opowiadania">
Maladie i inne opowiadania

Maladie i inne opowiadania – zbiór opowiadań z gatunków: fantasy, horror i science fiction napisanych przez Andrzeja Sapkowskiego. Zbiór został wydany w roku 2012 przez wydawnictwo superNowa.
Jest to wznowienie starszych opowiadań wydanych w roku 2000 w zbiorze "Coś się kończy, coś się zaczyna" z dwoma dodatkowymi opowiadaniami: Maladie - wydanym w roku 1995 w zbiorze "Świat króla Artura. Maladie" oraz "Spanienkreuz" - opublikowanym w 2007 roku w czasopiśmie Nowa Fantastyka.

</doc>
<doc id="2696187" url="https://pl.wikipedia.org/wiki?curid=2696187" title="Centrum Dokumentacji Nazizmu miasta Kolonia">
Centrum Dokumentacji Nazizmu miasta Kolonia

Centrum Dokumentacji Nazizmu miasta Kolonia (niem.: "NS-Dokumentationszentrum der Stadt Köln") zostało powołane do życia uchwałą Rady Miasta Kolonia 13 grudnia 1979 roku. Jest największym lokalnym miejscem pamięci ofiar narodowego socjalizmu w Republice Federalnej Niemiec. Od 1988 roku siedzibą centrum jest Dom EL-DE, którego nazwa pochodzi od pierwszych liter imienia i nazwiska inwestora budynku, kupca Leopolda Dahmen. W domu tym znajdowała się od grudnia 1935 roku do marca 1945 roku centrala kolońskiego Gestapo. Na wewnętrznym dziedzińcu budynku stracono w ostatnich miesiącach wojny kilkaset ludzi. Byli wśród nich przede wszystkim zagraniczni robotnicy przymusowi obojga płci. Budynek ten przetrwał wojnę w stanie prawie nienaruszonym.
Centrum Dokumentacji Nazizmu (NS-DOK) zajmuje się pamięcią o ofiarach reżimu nazistowskiego, ale również badaniem i przekazywaniem historii Kolonii z okresu narodowego socjalizmu. Dawne więzienie Gestapo zostało otwarte 4 grudnia 1981 roku jako Miejsce Pamięci. W dziesięciu celach więzienia zachowało się 1800 napisów i rysunków więźniów. Miejsce Pamięci jako jedno z najlepiej zachowanych więzień z czasów nazizmu przedstawia dobro kulturowe krajowej i europejskiej rangi.
Od czerwca 1997 roku można oglądać w domu EL-DE stałą wystawę pod tytułem „Kolonia w czasach narodowego socjalizmu”. Wystawa dotyczy życia politycznego i społecznego miasta Kolonii w okresie nazizmu: zdobycie władzy i aparat władzy; propaganda i „wspólnota narodowa”; życie codzienne, młodzież; religia; prześladowania rasistowskie i zbrodnia ludobójstwa na kolońskich Żydach, Synti i Romach; ruch oporu; wojna i życie społeczeństwa w czasie wojny. Ponadto organizowane są wystawy czasowe dotyczące lokalnych i ponadregionalnych aspektów okresu nazistowskiego. Rocznie przeprowadza się tu ponad 130 imprez. Dział edukacji muzealnej i Dział Informacyjno-Edukacyjny Przeciw Skrajnej Prawicy oferują programy kształcąco-pedagogiczne.
Centrum Dokumentacji Nazizmu jest także miejscem badań. Służy temu biblioteka posiadająca literaturę dotyczącą miasta Kolonia w okresie nazistowskim oraz literaturę dotyczącą ogólnej historii nazizmu i skrajnej prawicy. Badaniom służy też dokumentacja, która zabezpiecza zbiory fotografii, plakatów, obiektów, dokumentów, listów, relacji i wspomnień świadków historii i po zanalizowaniu ich pod względem wartości historycznych umieszcza w bankach danych, czyniąc je dostępnymi dla projektów badawczych. Liczne projekty badawcze dotyczą takich zagadnień, jak historia żydowska, relacje i wywiady świadków historii, roboty przymusowe, policja, młodzież, prasa, rodzaje i cele stowarzyszeń oraz złożenie hołdu pamięci ofiarom narodowego socjalizmu, jak w projekcie kolońskiego artysty Guntera Demniga „Kamienie Pamięci” (po niemiecku „Stolpersteine”, czyli dosłownie „kamienie, o które się potykamy”). Aktualnie realizowane projekty badawcze dotyczą historii Holokaustu, ruchu oporu, Gestapo, struktury terenowej NSDAP, planowania miast, polityki zdrowotnej oraz Hitlerjugend. Wyniki badań będą publikowane w serii „Pism Centrum Dokumentacji Nazizmu”, w serii „Zeszyty Robocze”, w serii pism Działu Informacyjno-Edukacyjnego, a także w oddzielnych publikacjach oraz na specjalnej stronie internetowej.
Centrum Dokumentacji Nazizmu jako instytucja miejska należy od roku 2008 do Związku Miejskich Muzeów Kolonii, i tym samym w ramach administracji miejskiej odpowiada za sprawy dotyczące nazistowskiej przeszłości miasta. Od 1989 roku także za organizowane programy wizyt dla zapraszanych do Kolonii byłych robotnic i robotników przymusowych. Centrum Dokumentacji Nazizmu miasta Kolonia było wielokrotnie nagradzane, między innymi w roku 2000 zostało odznaczone „Specjalnym Wyróżnieniem” nagrody Europejskie Muzeum Roku ("Museum of the Year Award – „Special Recommendation”").

</doc>
<doc id="2696191" url="https://pl.wikipedia.org/wiki?curid=2696191" title="Badanie potencjałów słuchowych wywołanych">
Badanie potencjałów słuchowych wywołanych



</doc>
<doc id="2696193" url="https://pl.wikipedia.org/wiki?curid=2696193" title="Jay Bothroyd">
Jay Bothroyd

Jay Bothroyd (ur. 5 maja 1982 w Londynie) – angielski piłkarz występujący na pozycji napastnika, zawodnik japońskiego klubu Hokkaido Consadole Sapporo. Były reprezentant Anglii.
Życiorys.
Kariera klubowa.
Coventry City.
Początkowo był w szkółce piłkarskiej w Arsenalu, w wieku osiemnastu lat został sprzedany do Coventry City. Mimo że nigdy nie zagrał meczu w pierwszej drużynie Arsenalu kosztował Coventry 1,5 miliona funtów. Dołączył do klubu w dniu 13 lipca 2000. Debiutował w lidze 4 listopada 2000 w przegranym 2:1 meczu z Manchesterem United. W ciągu trzech lat w Coventry, zdobył siedemnaście goli w sumie, mimo niezbyt dobrych występów w pierwszym sezonie.
Cardiff City.
30 września 2008 Bothroyd zdobył swoją pierwszą bramkę dla klubu w meczu przeciwko Coventry City (2:1). Zdobył również dwa gole w zremisowanym 2:2 meczu w Watford. 23 maja 2011 Bothroyd opuścił Cardiff City po nieporozumieniu się z klubem w sprawie nowej umowy.
Queens Park Rangers.
Bothroyd podpisał dwuletni kontrakt z Queens Park Rangers dnia 12 lipca 2011. W sezonie 2011/2012 rozegrał 21 spotkań i strzelił 2 bramki w Premier League
Sheffield Wednesday.
31 sierpnia 2012 roku został na pół roku wypożyczony do Sheffield Wednesday.
Kariera reprezentacyjna.
13 listopada 2010 Jay Bothroyd został powołany do reprezentacji Anglii na mecz towarzyski z Francją. Wszedł jako zmiennik mecz zakończył się porażką 2-1.

</doc>
<doc id="2696195" url="https://pl.wikipedia.org/wiki?curid=2696195" title="Błękitny Koran">
Błękitny Koran

Błękitny Koran () – rękopis Koranu pochodzący z końca IX wieku lub początku X wieku, pisany kuficką formą arabskiej kaligrafii; prawdopodobnie powstał w północnej Afryce. Obecnie (2012) rozdzielony na kilka części, przechowywanych osobno w muzeach oraz prywatnych kolekcjach. Historia rękopisu obfituje w wiele niewyjaśnionych zagadek.
Opis.
Strona rękopisu ma rozmiary 30,5 × 40,3 cm. Prostokątne karty ułożone zostały horyzontalnie, co jest typowe dla wczesnych rękopisów Koranu. Karty ułożone zostały po dwie w jednym foliale. Tekst pisany jest w 15 linijkach na stronę; brak w nim znaków diakrytycznych dla oznaczenia samogłosek. Litery zapisano złotem na pergaminie nasączonym indygo, co daje unikatowy efekt. Dla zaznaczenia podziału na wiersze posłużono się srebrem, które przez ostatnie 1000 lat uległo utlenieniu. Rękopis uchodzi za jeden z najbardziej okazałych egzemplarzy Koranu i zarazem jedno z najwspanialszych dzieł muzułmańskiej sztuki, uważany jest także za jeden z najbardziej kosztownych sporządzonych kiedykolwiek manuskryptów. Do naszych czasów zachowały się tylko cztery rękopisy Koranu z barwionym pergaminem.
Jego powstanie było prawdopodobnie efektem naśladowania bizantyńskich purpurowych kodeksów, z jednoczesnym zamiarem prześcignięcia pierwowzorów. Jest to jedyny rękopis Koranu pisany złotem na błękitnym tle. Ten sam zestaw barw (złoto na błękitnym tle) zastosowany został również w mihrabie Wielkiego Meczetu w Kordobie.
Historia.
Jako miejsce powstania podaje się zwykle Afrykę północną. Sugeruje się, że został sporządzony na potrzeby Wielkiego Meczetu w Kairuan. Niektórzy badacze opowiadają się za Hiszpanią. W czasach Imperium osmańskiego wiele kart rękopisu zostało rozproszonych. Najstarsza zachowana wzmianka o rękopisie pochodzi z 1293, kiedy został wymieniony w katalogu biblioteki wielkiego meczetu w Kairouan. Według tego opisu rękopis składał się z siedmiu tomów.
Zarówno jego wczesna, jak i niedawna historia zawierają wiele niewyjaśnionych zagadek (w końcu XIX wieku część kart zaginęła). Według niepotwierdzonych informacji część stron rękopisu w 1923 miał zakupić w Stambule kolekcjoner F.R. Martin, a następnie sprzedał je w Europie. W 1977 dom aukcyjny Christie wszedł w posiadanie niektórych kart rękopisu, nie wiadomo jednak czy były to te same karty.
W 1983 Narodowe Muzeum Sztuki Muzułmańskiej w Rakkada otrzymało kopię rękopisu, zawierała ona 59 kart. Od tego czasu spekuluje się o zaginięciu, bądź wykradzeniu części kart kodeksu. W lutym 2011 Mourad Erramah z muzeum w Kariouan zaprzeczył, by jakiekolwiek karty kodeksu zostały wykradzione. Ahmed Ferjaoui z Instytutu Dziedzictwa Narodowego potwierdził, iż część stron rękopisu została skradziona wraz z 53 innymi cennymi dokumentami. 16 kwietnia opublikowano informację, że 24 kwietnia 2012 jedna karta kodeksu zostanie sprzedana na aukcji w Londynie. Jej wartość oszacowano na 150–250 tys. £. Została ona sprzedana za 529 250 £.
Największa zachowana po dziś dzień jego partia przechowywana jest w Narodowym Instytucie Sztuki i Archeologii w Tunisie. Część rękopisu jest przechowywana w Chester Beatty Library w Dublinie, inna jego partia przechowywana jest w Metropolitan Museum of Art w Nowym Jorku, w Muzeum Tareq Rajab w Kuwejcie, inne partie w prywatnych kolekcjach.

</doc>
<doc id="2696196" url="https://pl.wikipedia.org/wiki?curid=2696196" title="Annabella Otffinowska">
Annabella Otffinowska



</doc>
<doc id="2696198" url="https://pl.wikipedia.org/wiki?curid=2696198" title="Flesus vulgaris">
Flesus vulgaris



</doc>
<doc id="2696199" url="https://pl.wikipedia.org/wiki?curid=2696199" title="Platessa carnaria">
Platessa carnaria



</doc>
<doc id="2696200" url="https://pl.wikipedia.org/wiki?curid=2696200" title="Platessa glabra">
Platessa glabra



</doc>
<doc id="2696201" url="https://pl.wikipedia.org/wiki?curid=2696201" title="Platichthys flesus bogdanovi">
Platichthys flesus bogdanovi



</doc>
<doc id="2696202" url="https://pl.wikipedia.org/wiki?curid=2696202" title="Platichthys flesus flesus">
Platichthys flesus flesus



</doc>
<doc id="2696203" url="https://pl.wikipedia.org/wiki?curid=2696203" title="Platichthys flesus luscus">
Platichthys flesus luscus



</doc>
<doc id="2696204" url="https://pl.wikipedia.org/wiki?curid=2696204" title="Platichthys flesus marmorata">
Platichthys flesus marmorata



</doc>
<doc id="2696205" url="https://pl.wikipedia.org/wiki?curid=2696205" title="Platichthys flesus trachurus">
Platichthys flesus trachurus



</doc>
<doc id="2696206" url="https://pl.wikipedia.org/wiki?curid=2696206" title="Pleuronectes bogdanovii">
Pleuronectes bogdanovii



</doc>
<doc id="2696207" url="https://pl.wikipedia.org/wiki?curid=2696207" title="Pleuronectes flesoides">
Pleuronectes flesoides



</doc>
<doc id="2696212" url="https://pl.wikipedia.org/wiki?curid=2696212" title="ASSR">
ASSR



</doc>
<doc id="2696217" url="https://pl.wikipedia.org/wiki?curid=2696217" title="Pleuronectes flesus">
Pleuronectes flesus



</doc>
<doc id="2696218" url="https://pl.wikipedia.org/wiki?curid=2696218" title="Pleuronectes flesus caninensis">
Pleuronectes flesus caninensis



</doc>
<doc id="2696220" url="https://pl.wikipedia.org/wiki?curid=2696220" title="Pleuronectes flesus leiurus">
Pleuronectes flesus leiurus



</doc>
<doc id="2696221" url="https://pl.wikipedia.org/wiki?curid=2696221" title="Pleuronectes flesus luscus">
Pleuronectes flesus luscus



</doc>
<doc id="2696222" url="https://pl.wikipedia.org/wiki?curid=2696222" title="Pleuronectes flesus septentrionalis">
Pleuronectes flesus septentrionalis



</doc>
<doc id="2696223" url="https://pl.wikipedia.org/wiki?curid=2696223" title="Pleuronectes flesus trachurus">
Pleuronectes flesus trachurus



</doc>
<doc id="2696224" url="https://pl.wikipedia.org/wiki?curid=2696224" title="Pleuronectes italicus">
Pleuronectes italicus



</doc>
<doc id="2696225" url="https://pl.wikipedia.org/wiki?curid=2696225" title="Pleuronectes luscus">
Pleuronectes luscus



</doc>
<doc id="2696226" url="https://pl.wikipedia.org/wiki?curid=2696226" title="Pleuronectes passer">
Pleuronectes passer



</doc>
<doc id="2696227" url="https://pl.wikipedia.org/wiki?curid=2696227" title="Pleuronectes roseus">
Pleuronectes roseus



</doc>
<doc id="2696230" url="https://pl.wikipedia.org/wiki?curid=2696230" title="Ringier Axel Springer">
Ringier Axel Springer



</doc>
<doc id="2696231" url="https://pl.wikipedia.org/wiki?curid=2696231" title="Starotorze">
Starotorze

Starotorze – miejsce, w którym przebiegały tory kolejowe lub tramwajowe, pozostałości po rozebranym torze, m.in. nasypy, przekopy, budowle inżynierskie. Starotorza są wykorzystywane do budowy np. ścieżek rowerowych.

</doc>
<doc id="2696233" url="https://pl.wikipedia.org/wiki?curid=2696233" title="Krążowniki typu Cöln">
Krążowniki typu Cöln



</doc>
<doc id="2696239" url="https://pl.wikipedia.org/wiki?curid=2696239" title="Infineon Raceway">
Infineon Raceway



</doc>
<doc id="2696240" url="https://pl.wikipedia.org/wiki?curid=2696240" title="Lester Peltier">
Lester Peltier

Lester Stefan Peltier (ur. 13 września 1988 w Port-of-Spain) – trynidadzko-tobagijski piłkarz występujący na pozycji środkowego pomocnika, ostatnio zawodnik Al-Taqadom FC.
Kariera klubowa.
Peltier uczęszczał do St. Anthony's College, gdzie rozpoczynał grę w piłkę nożną. Pierwszy profesjonalny kontrakt podpisał w wieku 18 lat z zespołem San Juan Jabloteh ze stołecznego miasta Port-of-Spain. Rok później – w rozgrywkach 2007 – wywalczył z nim mistrzostwo Trynidadu i Tobago i sukces ten powtórzył również w kolejnym sezonie – 2008. W 2009 roku zdobył za to tytuł wicemistrzowski. Jego drużyna udanie spisywała się również w turniejach międzynarodowych – w 2006 roku dotarła do finału CFU Club Championship, natomiast trzy lata później zajęła w tych rozgrywkach trzecie miejsce. W 2010 roku Peltier odszedł do mniej utytułowanego Ma Pau SC, w którym bez większych sukcesów spędził kilka miesięcy. Przebywał na testach w takich drużynach jak Club Brugge, Houston Dynamo, Arsenal, Millwall, Portsmouth, Birmingham City czy Cardiff City.
W kwietniu 2011 Peltier podpisał kontrakt ze słowackim drugoligowcem – AS Trenčín. W sezonie 2010/2011 pomógł mu w zajęciu pierwszego miejsca w tabeli, dzięki czemu jego drużyna awansowała do najwyższej klasy rozgrywkowej. W Corgoň liga zadebiutował 6 sierpnia 2011 w zremisowanej 0:0 konfrontacji z Nitrą, natomiast pierwszego gola strzelił 10 września tego samego roku w wygranym 4:1 meczu z MFK Košice. Ogółem w rozgrywkach 2011/2012 jego klub, występujący w roli beniaminka, zajął piątą lokatę w tabeli, natomiast on sam z jedenastoma bramkami na koncie został trzecim najlepszym strzelcem ligi słowackiej.
W czerwcu 2012 Peltier za sumę 350 tysięcy euro przeszedł do Slovana Bratysława, podpisując czteroletni kontrakt i zostając bohaterem najdroższego transferu między dwoma słowackimi klubami w historii ligi. W 2016 został zawodnikiem kazachskiego Irtyszu Pawłodar, jednak nie rozegrał w nim żadnego meczu.
Kariera reprezentacyjna.
Po kilku latach występów w kadrach młodzieżowych, Peltier zadebiutował w seniorskiej reprezentacji Trynidadu i Tobago 26 stycznia 2008 w zremisowanym 2:2 meczu towarzyskim z Portorykiem. Premierowego gola w kadrze narodowej strzelił 5 listopada 2010 w wygranym 2:1 spotkaniu z Gujaną w ramach Pucharu Karaibów. Wziął udział w eliminacjach do Mistrzostw Świata 2014, gdzie wpisał się na listę strzelców czterokrotnie – trzy razy w wygranym 4:0 pojedynku z Barbadosem i raz w wygranej 2:0 konfrontacji z Gujaną. Jego drużyna nie zdołała się jednak zakwalifikować na mundial.

</doc>
<doc id="2696241" url="https://pl.wikipedia.org/wiki?curid=2696241" title="Selkirk">
Selkirk

Biografie:

</doc>
<doc id="2696243" url="https://pl.wikipedia.org/wiki?curid=2696243" title="Białek wysmukły">
Białek wysmukły

Białek wysmukły ("Carychium tridentatum") – gatunek lądowego, wilgociolubnego ślimaka płucodysznego z rodziny (Carychiidae) o eurosyberyjskim zasięgu występowania.
W Polsce występuje pospolicie w miejscach stale wilgotnych. Często występuje razem z białkiem malutkim ("Carychium minimum"), do którego jest podobny pod względem morfologii i biologii. Obydwa gatunki różnią się kształtem muszli, preferencjami siedliskowymi i zasięgiem pionowym: muszla białka wysmukłego jest smuklejsza od muszli białka malutkiego, preferuje on miejsca o mniejszej wilgotności, a na obszarach górskich spotykany jest również na wysokościach, do których białek malutki nie dociera.

</doc>
<doc id="2696245" url="https://pl.wikipedia.org/wiki?curid=2696245" title="Carychium tridentatum">
Carychium tridentatum



</doc>
<doc id="2696247" url="https://pl.wikipedia.org/wiki?curid=2696247" title="Piotr Adamowicz">
Piotr Adamowicz

Piotr Adamowicz (ur. 26 czerwca 1961 w Elblągu) – polski dziennikarz prasowy i publicysta, działacz opozycji demokratycznej w okresie PRL, poseł na Sejm IX kadencji.
Życiorys.
Od końca lat 70. związany z działalnością opozycyjną, początkowo jako współpracownik ROPCiO, następnie Ruchu Młodej Polski. W trakcie strajków sierpnia 1980 zajmował się dystrybucją pism protestujących w Stoczni Gdańskiej im. Lenina. Był etatowym pracownikiem Komisji Krajowej „Solidarności”. Po wprowadzeniu stanu wojennego uczestniczył w strajku w Stoczni Gdańskiej. W styczniu 1982 został internowany, zwolnienie uzyskał w sierpniu tego samego roku. Do 1987 pozostawał bez stałego zatrudnienia, następnie do 1989 pracował w administracji Gdańskiego Towarzystwa Naukowego. Do końca lat 80. współpracował z podziemnymi strukturami NSZZ „S”, zajmując się m.in. kolportażem wydawnictw drugiego obiegu. Był też związany z periodykiem „Przegląd Polityczny”.
Od 1988 związany z dziennikarstwem. Był korespondentem agencji Agence France Presse, współpracownikiem Reutersa, Deutsche Presse-Agentur, włoskiej agencji ANSA i NBC. Do 1993 publikował w „Życiu Warszawy”, następnie do 2010 w „Rzeczpospolitej”. Został też doradcą społecznym Fundacji Centrum Solidarności i Europejskiego Centrum Solidarności, a także przedstawicielem części gdańskich opozycjonistów (m.in. Lecha Wałęsy, Bogdana Borusewicza i Donalda Tuska) w kontaktach z Instytutem Pamięci Narodowej.
Jest autorem części biogramów zamieszczanych w trzytomowej publikacji "Opozycja w PRL. Słownik biograficzny 1956–89" (Ośrodek Karta, Warszawa 2000, 2002 i 2006), współautorem książki "Gdańsk według Lecha Wałęsy" (Urząd Miejski, Gdańsk 2008). Opracował też autorskie wspomnienia Danuty Wałęsy "Marzenia i tajemnice" (Wydawnictwo Literackie, Kraków 2011).
W wyborach w 2019 uzyskał mandat posła IX kadencji z ramienia Koalicji Obywatelskiej w okręgu gdańskim, otrzymując 41 795 głosów. W Sejmie zasiadł w Komisji Kultury i Środków Przekazu.
Odznaczenia i wyróżnienia.
W 2009 odznaczony przez Lecha Kaczyńskiego Krzyżem Kawalerskim Orderu Odrodzenia Polski. W 2015 otrzymał Krzyż Wolności i Solidarności. Dwukrotnie wyróżniany nagrodami Stowarzyszenia Dziennikarzy Polskich.
Życie prywatne.
Jego młodszym bratem był Paweł Adamowicz, prezydent Gdańska w latach 1998–2019.

</doc>
<doc id="2696250" url="https://pl.wikipedia.org/wiki?curid=2696250" title="Orszula Kochanowska">
Orszula Kochanowska



</doc>
<doc id="2696253" url="https://pl.wikipedia.org/wiki?curid=2696253" title="HMS Daring (2006)">
HMS Daring (2006)

HMS "Daring" (D32) – brytyjski niszczyciel typu 45, pierwszy z sześciu okrętów serii mającej zastąpić jednostki typu 42. 
Służba.
Daringa zwodowano 1 lutego 2006 roku, niemal trzy lata od położenia stępki. Matką chrzestną niszczyciela była Zofia, hrabina Wesseksu.
Pod banderą Royal Navy służy od lipca 2009 roku. 11 stycznia roku 2012 wyruszył na pierwszą, półroczną misję, na wody wokół Półwyspu Arabskiego. Współdziałał tam z okrętami australijskimi, amerykańskimi i pakistańskimi
Konstrukcja.
HMS "Daring" jest przede wszystkim okrętem obrony przeciwlotniczej, mającym chronić lotniskowce i siły desantowe przed atakiem z powietrza. Podstawą jego potencjału bojowego w tym zakresie jest system PAAMS (Sea Viper), wykorzystujący radary SAMPSON (na charakterystycznym, ostrosłupowym maszcie) i S1850M oraz pociski rakietowe Aster 15 i Aster 30. Do walki z nieprzyjacielskimi okrętami może wykorzystywać pociski rakietowe Harpoon (Daring jest przystosowany do instalacji dwu poczwórnych wyrzutni, jednak na chwilę obecną nie planuje się ich zamontowania) i Sea Skua (odpalane z pokładowego śmigłowca Lynx), a także torped Sting Ray do zwalczania okrętów podwodnych (również odpalane ze śmigłowca).
Przy projektowaniu duży nacisk położono na zmniejszenie skutecznej powierzchni odbicia (właściwości stealth) oraz zwiększenie komfortu załogi.

</doc>
<doc id="2696255" url="https://pl.wikipedia.org/wiki?curid=2696255" title="HMS Bulwark (2001)">
HMS Bulwark (2001)

HMS Bulwark (L15) – brytyjski okręt desantowy-dok typu "Albion", okręt flagowy Royal Navy.
Służba.
Okręt zwodowano 15 listopada 2001 roku. Gdy latem 2006 roku nastąpił kryzys libański, „Bulwark” i HMS „Illustrious” udały się na Bliski Wschód, aby w razie potrzeby ewakuować przebywających w niebezpiecznym rejonie brytyjskich obywateli. Ostatecznie na jego pokładzie znalazło schronienie około 1300 osób, które następnie zabrano na Cypr.
W 2010 roku, kosztem 23 milionów funtów, „Bulwarka” poddano ośmiomiesięcznemu remontowi. W październiku następnego roku jednostkę wyznaczono na nowy okręt flagowy Royal Navy.
W połowie lutego 2012 roku „Bulwark” odbył ćwiczenia na Bałtyku z polskimi fregatami, po czym zawinął do Gdyni, gdzie udostępniono go do zwiedzania.
HMS „Bulwark” pełnił rolę okrętu flagowego Royal Navy do 1 czerwca 2015 roku, kiedy został zastąpiony w tej roli przez HMS „Ocean”.
Konstrukcja.
Załoga „Bulwarka” liczy 320 oficerów i marynarzy, ale oprócz tego zaokrętować można do dwustu żołnierzy piechoty morskiej (a na krótszy okres nawet do pięciuset).
W przedziale transportowym „Bulwarka” można zmieścić 31 ciężarówek i 36 mniejszych pojazdów (na przykład Land Roverów). Okręt może przewozić także czołgi Challenger 2, bojowe wozy piechoty i transportery opancerzone. Desant można przeprowadzić zarówno drogą morską (barkami desantowymi LCU Mk 10 przewożonymi w wewnętrznym doku i LCVP Mk 5 na żurawikach), jak i powietrzną (okręt nie jest wyposażony w hangar, lecz na pokładzie lotniczym może przyjąć 2 śmigłowce Boeing CH-47 Chinook lub trzy mniejsze maszyny). 
Elementem stałego wyposażenia „Bulwarka” jest także Hippo, specjalistyczny wóz zabezpieczenia technicznego.

</doc>
<doc id="2696257" url="https://pl.wikipedia.org/wiki?curid=2696257" title="HMS Bulwark">
HMS Bulwark

Nazwę HMS Bulwark („przedmurze”, „bastion” lub „nadburcie”) nosiło jak dotąd siedem okrętów Royal Navy

</doc>
<doc id="2696258" url="https://pl.wikipedia.org/wiki?curid=2696258" title="Centrum Lotów Kosmicznych Kagoshima">
Centrum Lotów Kosmicznych Kagoshima



</doc>
<doc id="2696260" url="https://pl.wikipedia.org/wiki?curid=2696260" title="Mikele Barber">
Mikele Barber

Mikele Barber (ur. 4 października 1980) – amerykańska lekkoatletka specjalizująca się w biegach sprinterskich.
Bez większych sukcesów startowała w 1998 na mistrzostwa świata juniorów. W 1999 zdobyła srebro, a dwa lata później brąz podczas uniwersjady w biegu na 400 metrów. Na igrzyskach panamerykańskich w Rio de Janeiro (2007) zdobyła złoto w biegu na 100 metrów oraz srebro w biegu rozstawnym 4 × 100 metrów. Wraz z koleżankami z reprezentacji została w 2007 mistrzynią świata w sztafecie 4 × 100 metrów. Bez powodzenia rywalizowała w biegu na 60 metrów podczas halowych mistrzostw świata w 2010 oraz w biegu na 100 metrów w czasie mistrzostw świata w 2011.
Medalistka mistrzostw Stanów Zjednoczonych (także halowych) oraz mistrzostw National Collegiate Athletic Association.
Jej siostra bliźniaczka – Me’Lisa Barber – w 2003 i 2005 zdobywała złote medale lekkoatletycznych mistrzostw świata.
Rekordy życiowe: bieg na 100 metrów – 11,02 (24 lipca 2007, Rio de Janeiro); bieg na 400 metrów – 50,63 (13 maja 2001, Columbia).

</doc>
<doc id="2696261" url="https://pl.wikipedia.org/wiki?curid=2696261" title="Miki Barber">
Miki Barber



</doc>
<doc id="2696265" url="https://pl.wikipedia.org/wiki?curid=2696265" title="Kauzja">
Kauzja



</doc>
<doc id="2696267" url="https://pl.wikipedia.org/wiki?curid=2696267" title="Myslovitz (ujednoznacznienie)">
Myslovitz (ujednoznacznienie)



</doc>
<doc id="2696269" url="https://pl.wikipedia.org/wiki?curid=2696269" title="Holdi">
Holdi

2 miejscowości w Estonii:

</doc>
<doc id="2696272" url="https://pl.wikipedia.org/wiki?curid=2696272" title="Przybyłka">
Przybyłka

Przybyłka ("Głucha") – potok, lewy dopływ Koszarawy o długości 5,37 km.
Źródła potoku znajdują się na południowo-zachodnich stokach Mędralowej, północno-wschodnich stokach Jaworzyny i pod przełęczą Głuchaczki. Najwyższe znajdują się na wysokości około 990 m n.p.m. Spływa w północno-zachodnim kierunku głęboką i zalesioną doliną i w miejscowości Przyborów uchodzi do Koszarawy. Zasilany jest przez kilka potoków, m.in. Moczów Potok i Przyborową.
Przełęcz Głuchaczki i łożysko potoku Przybyłka stanowią granicę między dwoma pasmami górskimi: Pasmem Przedbabiogórskim, do którego należy Mędralowa, i Beskidem Żywieckim, do którego należy Jaworzyna.

</doc>
<doc id="2696273" url="https://pl.wikipedia.org/wiki?curid=2696273" title="Chciwość (obraz Albrechta Dürera)">
Chciwość (obraz Albrechta Dürera)

Chciwość ("Stara kobieta z workiem pieniędzy") () – obraz olejny Albrechta Dürera, namalowany w 1507 roku.
Opis obrazu.
Dzieło przedstawia w groteskowy i karykaturalny sposób kobietę z odsłoniętą prawą piersią, trzymającą wór złotych monet. Ciało ma osłonięte do połowy karmazynowym płaszczem. Jej skóra jest pomarszczona i zwisająca. Ma długie proste blond włosy, przeszklone oczy, długi nos, wyraziste kości policzkowe. Słaby ironiczny uśmiech ukazuje tylko dwa przednie zęby. Odkryte prawe ramię jest muskularne i nieproporcjonalne w stosunku do reszty ciała. Z pod pachy widać wystające kępki włosów. Jasne włosy i regularne rysy twarzy zdradzają jej dawną urodę.
Interpretacja.
Obraz został namalowany na odwrocie innego dzieła Dürera "Portret młodego mężczyzny". Obraz jest alegorią ulotności życia i jego bezwartościowości wobec przemijania czasu. Tak jak dzieło "Melancholia I " należy do grupy dzieł związanych z motywem vanitas. Przez wielu historyków sztuki obraz porównywany jest do dzieła Giorgione "Stara kobieta". Według historyka sztuki T. Sturge’a Moore’a Dürer prawdopodobnie chciał udowodnić, że potrafi malować tak jak Giorgione. Według innych historyków, płótno jest satyrą na tych, którzy nie zapłacili artyście za wcześniejsze prace, tyle pieniędzy ile było ustalone.
"Chciwość" często uznawana jest za pracę niedokończoną lub za szkic.

</doc>
<doc id="2696278" url="https://pl.wikipedia.org/wiki?curid=2696278" title="Replana">
Replana

Replana () – wieś w północno-zachodniej Bułgarii, w obwodzie Widin, w gminie Czuprene. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 166 mieszkańców.

</doc>
<doc id="2696279" url="https://pl.wikipedia.org/wiki?curid=2696279" title="Holdi (Meremäe)">
Holdi (Meremäe)

Holdi – wieś w Estonii, w prowincji Võru, w gminie Meremäe.

</doc>
<doc id="2696282" url="https://pl.wikipedia.org/wiki?curid=2696282" title="Epifanio Sierra Conde">
Epifanio Sierra Conde



</doc>
<doc id="2696284" url="https://pl.wikipedia.org/wiki?curid=2696284" title="Gerhard Pieschl">
Gerhard Pieschl

Gerhard Pieschl (ur. 23 stycznia 1934 w Moravskiej Trzebovie) – niemiecki duchowny rzymskokatolicki, w latach 1977-2009 biskup pomocniczy Limburga. 
Życiorys.
Święcenia kapłańskie przyjął 8 grudnia 1961 w diecezji limburskiej. 24 sierpnia 1977 papież Paweł VI mianował go biskupem pomocniczym tej diecezji, ze stolicą tytularną Misenum. Sakry udzielił mu 23 października 1977 ówczesny biskup Limburga Wilhelm Kempf. W styczniu 2009 osiągnął biskupi wiek emerytalny (75 lat) i złożył rezygnację, która została przyjęta z dniem 15 czerwca 2009. Od tego czasu pozostaje biskupem seniorem diecezji. 

</doc>
<doc id="2696286" url="https://pl.wikipedia.org/wiki?curid=2696286" title="Elena Guerra">
Elena Guerra



</doc>
<doc id="2696290" url="https://pl.wikipedia.org/wiki?curid=2696290" title="Me’Lisa Barber">
Me’Lisa Barber

Me’Lisa Barber (ur. 4 października 1980) – amerykańska lekkoatletka specjalizująca się w biegach sprinterskich.
Podczas igrzysk panamerykańskich w 2003 była piąta w biegu na 400 metrów. W tym samym sezonie została w Paryżu mistrzynią świata w biegu rozstawnym 4 x 400 metrów. Dwa lata później, podczas mistrzostw świata w Helsinkach, była indywidualnie piąta na 100 metrów oraz zdobyła złoto w sztafecie 4 x 100 metrów. Zimą 2006 została w Moskwie halową mistrzynią świata w sprincie na 60 metrów.
Medalistka mistrzostw Stanów Zjednoczonych (także halowych) oraz mistrzostw National Collegiate Athletic Association.
Jej siostra bliźniaczka – Mikele Barber – w 2007 zdobyła złoty medal lekkoatletycznych mistrzostw świata.
Rekordy życiowe: bieg na 60 metrów (hala) – 7,01 (10 marca 2006, Moskwa); bieg na 100 metrów (stadion) – 10,95 (20 maja 2007, Carson); bieg na 400 metrów (stadion) – 50,87 (1 czerwca 2002, Baton Rouge).

</doc>
<doc id="2696295" url="https://pl.wikipedia.org/wiki?curid=2696295" title="Always (marka)">
Always (marka)

Always – marka kobiecych produktów higienicznych, produkowana przez amerykańskie przedsiębiorstwo Procter &amp; Gamble. Została wprowadzona na rynek w 1983 roku. Marka "Always" jest sprzedawana pod nazwą Whisper w Japonii, Singapurze, Indiach, Chinach, Korei Południowej, Filipinach, Pakistanie, Tajlandii, Hongkongu, Australii i Indonezji. We Włoszech sprzedawana jest pod nazwą Lines. Orkid w Turcji oraz Ausonia, Evax w Hiszpanii. Procter &amp; Gamble jest światowym liderem w produkcji kobiecych produktów higienicznych.

</doc>
<doc id="2696297" url="https://pl.wikipedia.org/wiki?curid=2696297" title="Hughtun Hector">
Hughtun Hector

Hughton Hector (ur. 16 października 1984 w Point Fortín) – trynidadzko-tobagijski piłkarz występujący na pozycji ofensywnego pomocnika, obecnie zawodnik wietnamskiego Sông Lam Nghệ An.
Kariera klubowa.
Hector jest wychowankiem zespołu W Connection z siedzibą w mieście San Fernando. Szybko wywalczył sobie miejsce w wyjściowym składzie i został jednym z najzdolniejszych pomocników w kraju. Już w swoim debiutanckim sezonie w TT Pro League wywalczył z Connection wicemistrzostwo Trynidadu i Tobago. Rok później triumfował za to w rozgrywkach CFU Club Championship. Zdobył także dwa krajowe puchary – First Citizen Cup i Goal Shield. W październiku 2010 przebywał na testach w ukraińskim FK Sewastopol, natomiast w marcu 2011 w amerykańskim New York Red Bulls.
W 2012 roku, razem ze swoim rodakiem Shahdonem Winchesterem, Hector przeniósł się za sumę 25 tysięcy euro do drużyny mistrza Wietnamu – Sông Lam Nghệ An z miasta Vinh. W V-League zadebiutował 1 stycznia w zremisowanym 0:0 spotkaniu z T&amp;T Hà Nội, natomiast premierowego gola w nowym zespole strzelił dwa tygodnie później w konfrontacji z tym samym przeciwnikiem, zakończonej ostatecznie wynikiem 2:2.
Kariera reprezentacyjna.
W seniorskiej reprezentacji Trynidadu i Tobago Hector zadebiutował 12 lipca 2009 w wygranym 3:2 meczu towarzyskim z Saint Kitts i Nevis. Wystąpił w jednym meczu wchodzącym w skład eliminacji do Mistrzostw Świata 2010, jednak jego zespół nie zdołał się wówczas zakwalifikować na mundial. Premierowego gola w kadrze narodowej strzelił 21 września 2010 w wygranym 3:0 sparingu z Saint Lucia. Brał także udział w eliminacjach do Mistrzostw Świata 2014, podczas których wpisał się na listę strzelców w wygranej 4:0 konfrontacji z Barbadosem, lecz Trynidadczycy ponownie nie awansowali na światowy czempionat.

</doc>
<doc id="2696307" url="https://pl.wikipedia.org/wiki?curid=2696307" title="Reguły nadwyboru">
Reguły nadwyboru

Reguły nadwyboru – stosowane w ramach mechaniki kwantowej reguły określające, jakie stany można traktować jako fizyczne. Zgodnie z regułami mechaniki kwantowej dopuszcza się superpozycje stanów rozważanego układu. Okazuje się jednak, że w przypadku istnienia nietrywialnych reguł nadwyboru superpozycja dwóch stanów fizycznych może nie być stanem fizycznym.
Definicja.
Niech formula_1 będzie przestrzenią Hilberta, przy pomocy której opisuje się rozważany układ fizyczny. Stan układu jest pewnym promieniem jednostkowym w formula_2 W ogólności nie każdy taki promień może być uznany za stan fizyczny. Dowolna reguła, która wyróżnia pewne promienie jako stany niefizyczne, nazywana jest regułą nadwyboru.
Przykłady.
Nie istnieją stany będące superpozycją stanów o różnym ładunku elektrycznym, różnej liczbie barionowej lub różnej parzystości liczby fermionów. W związku z istnieją reguły nadwyboru, które mówią, że stany fizyczne są zawsze superpozycją stanów o tym samym ładunku elektrycznym, liczbie barionowej i parzystości liczby fermionów.

</doc>
<doc id="2696310" url="https://pl.wikipedia.org/wiki?curid=2696310" title="Wyścig Austrii WTCC">
Wyścig Austrii WTCC

Wyścig Austrii WTCC – runda World Touring Car Championship rozgrywana od 2012 na torze Salzburgring położonym koło wsi Plainfeld, około 10 km na wschód od Salzburga w Austrii. Zastąpiła ona w kalendarzu WTCC Wyścig Niemiec. W 2015 roku, po przywróceniu Niemiec do kalendarza, wyścig został usunięty z kalendarza.

</doc>
<doc id="2696311" url="https://pl.wikipedia.org/wiki?curid=2696311" title="Ugyrczin">
Ugyrczin

Ugyrczin () – miasto w Bułgarii, w obwodzie Łowecz, siedziba administracyjna gminy Ugyrczin. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 2711 mieszkańców.
Geografia.
Miasto leży wzdłuż rzeki Kamenica i licznymi małymi strumieniami. Położone 33 km od Łoweczu. W kotlinie otoczonej niewysokimi wzgórzami od południa Iwan Bjał, od wschodu Wisokata mogiła, od północy Beli kamyk, Zabiti kamyk, Sredno byrdo i od zachodu Goli ryt i Czukata.

</doc>
<doc id="2696312" url="https://pl.wikipedia.org/wiki?curid=2696312" title="Kobieta siedząca przy kołysce">
Kobieta siedząca przy kołysce

Kobieta siedząca przy kołysce (hol. "Moeder bij een wieg, portret van Leonie Rose Davy-Charbuy", ang: "Woman Sitting by a Cradle") – obraz olejny (nr kat.: F 369, JH 1206), namalowany przez Vincenta van Gogha wiosną 1887 podczas pobytu w Paryżu, obecnie w zbiorach Muzeum Vincenta van Gogha w Amsterdamie.
Historia i opis.
Portrety, namalowane przez Vincenta van Gogha na początku 1887 należą do jego najświetniejszych dzieł z tamtego okresu. Jednym z tych portretów jest podobizna poważnej, eleganckiej, młodej kobiety, którą jest Leonie Rose Davy-Charbuy, wnuczka marszanda Pierre’a Firmin-Martina. Martin był przyjacielem Theo van Gogha i miał w swoim sklepie pewną liczbę obrazów Vincenta. Portret Leonie został namalowany w domu marszanda, na co wskazują widoczne w tle obrazy. Portret, namalowany impresjonistyczną techniką (małe punkciki, migotliwe kolory ożywiające powierzchnię malowidła i przytłumione tonacje) jest typowy dla paryskiego okresu w twórczości artysty.
W 1887 Theo napisał do matki, iż brat namalował pewną liczbę portretów, nie otrzymawszy za nie wynagrodzenia. Vincent van Gogh być może namalował portret wnuczki znanego marszanda, aby ugruntować swoją reputację malarza-portrecisty, mogącego utrzymać się z malowania portretów.
Z listów van Gogha napisanych do brata latem 1882 po tym, jak prostytutka Sien Hoornik, z którą wtedy mieszkał, urodziła dziecko, przebija myśl o dziecku jako czynniku uświęcającym ognisko domowe, choć to nie on był ojcem dziecka Sien. W subtelnym obrazie "Kobiety siedzącej przy kołysce" artysta wydaje się raz jeszcze, być może z większą wrażliwością, nawiązywać do swoich ówczesnych odczuć. Do tematu kobiety przy kołysce powrócił, w bardziej zawoalowany sposób, po raz kolejny w Arles, kiedy namalował podobiznę piastunki, Augustine Roulin.

</doc>
<doc id="2696314" url="https://pl.wikipedia.org/wiki?curid=2696314" title="Poeta pozwany">
Poeta pozwany

Poeta pozwany – film dokumentalny w reżyserii Grzegorza Brauna z 2012 roku, dotyczący sporu sądowego pomiędzy poetą Jarosławem Markiem Rymkiewiczem a spółką Agora S.A.
W filmie ukazano warsztat pracy poety, fragmenty rozpraw sądowych i jego komentarze do nich.
Film był rozpowszechniany na DVD jako dodatek do nr 22 (992) „Gazety Polskiej” z dnia 30 maja 2012 roku w nakładzie 139 953 sztuk. Oficjalny pokaz premierowy filmu odbył się 28 maja 2012 roku w Kinotece w Pałacu Kultury i Nauki. Jeszcze przed nim film wyświetlany był na projekcjach polonijnych: 5 maja 2012 roku w Nowym Jorku, 18 maja w Ottawie, a 19 maja – w Scarborough (Toronto). W Polsce pokazy organizowano m.in. w Kutnie czy Bielsku-Białej.
W 2012 roku o filmie pisano na portalu Fronda.pl oraz w tygodniku „Newsweek Polska”.

</doc>
<doc id="2696318" url="https://pl.wikipedia.org/wiki?curid=2696318" title="Rolf Krake">
Rolf Krake

Rolf Krake, Hrothulf (Rolv Krage, Hrólfr Kraki, Hroðulf) – legendarny (znany z przekazów i sag) władca duński.
Źródła wiadomości.
Postać Rolfa Krake obecna jest w tradycjach zarówno anglosaskiej, jak i skandynawskiej. Władca wspomniany jest m.in. w pisanych po łacinie duńskich kronikach "Chronicon Lethrense" (anonimowej "Kronice królów z Lejre") i "Gesta Danorum" ("Czynach Duńczyków" autorstwa Saxo Gramatyka), staroangielskim epickim poemacie heroicznym "Beowulf" oraz islandzkiej sadze "Hrólfs saga kraka".
Część zawartych w tych źródłach informacji o Rolfie Krake jest spójna, jednak szereg wątków i wiadomości przytaczany jest w sposób rozbieżny. Z tego powodu wiedzy o tym władcy nie można czerpać tylko z jednego źródła.
Rolf Krake w "Gesta Danorum".
Pochodzenie.
Według "Gesta Danorum" rodzicami Rolfa Krake byli król Helge oraz Yrse (Yrse była jednocześnie córką Helge, o czym on jednak nie wiedział płodząc z nią syna). Wujem Rolfa był król Roar, a dziadkiem Halfdan Stary. Rolf miał siostrę Skulde.
Historia.
Saxo Gramatyk opisuje dzieje Rolfa Krake w sposób następujący:
Rolf objął władzę w momencie śmierci ojca, króla Helge, który popełnił samobójstwo. W owym czasie Szwecja podlegała Danii i zmuszona była świadczyć na jej rzecz coroczną daninę. Z myślą o zmniejszeniu tej daniny król Szwecji, Adils, poślubił matkę króla Danii, Yrsę. Po pewnym czasie jednak Yrse, zmęczona chciwością Adilsa, postanowiła go opuścić i pozbawić bogactwa. Z tą myślą zaprosiła do Szwecji syna. Po przybyciu Rolfa na dwór Adsila, po trzech dniach ucztowania, wczesnym rankiem kazała załadować wozy zawartością królewskiego skarbca i wraz z synem uciekła. Król ruszył w ich ślad, jednak uciekinierzy zrzucali z wozów kosztowności, co opóźniało i ostatecznie udaremniło pościg.
W późniejszym okresie Rolf Krake ponownie zmierzył się z królem Szwecji. Adils został wtedy pokonany, a Rolf przekazał rządy nad Szwecją Hjartvarowi (Hiartuarowi), który poślubił siostrę Rolfa, Skulde. Skulde, niezadowolona z konieczności płacenia na rzecz Danii daniny, podburzyła męża do ataku na siedzibę Rolfa w Lejre. Pod pretekstem zapłaty daniny do Danii wpłynęły statki szwedzkie, na których, jak się potem okazało, zamiast złota znajdowała się broń. Po zakończeniu powitalnego przyjęcia, gdy gospodarze legli zmorzeni zmęczeniem i trunkami, goście rozpoczęli rzeź śpiących. W wyniku długiej walki, do której stanęły drużyny obu królów, zginęli i Rolf Krake i Hjartvar.
Rolf Krake w "Hrólfs saga kraka".
Najbardziej szczegółowe informacje o Rolfie podane są w datowanej na ok. 1300 staroislandzkiej sadze "Hrólfs saga kraka". Rolf nie jest przedstawiany jako potężny władca z nadania boskiego, lecz jako poganin, który stale musi zapewniać sobie wierność drużyny, walcząc w pierwszych szeregach i sypiąc złotem. Władca omówiony jest w szeregu epizodów (wątków) zwanych "þættir" koncentrujących się na jego pochodzeniu i drodze do tronu; równolegle opowiadane są dzieje poszczególnych wojowników wchodzących w skład drużyny Rolfa. Wątki łączą się w ostatnim epizodzie podającym informacje o ataku na siedzibę króla w Lejre i jego śmierci.
Nawiązania w kulturze współczesnej.
Imieniem władcy nazwano dwa okręty:

</doc>
<doc id="2696323" url="https://pl.wikipedia.org/wiki?curid=2696323" title="Lista uzbrojenia i sprzętu bojowego Wojsk Specjalnych">
Lista uzbrojenia i sprzętu bojowego Wojsk Specjalnych

Poniżej znajduje się lista sprzętu bojowego i uzbrojenia używanego przez Wojska Specjalne, rodzaju sił zbrojnych Sił Zbrojnych Rzeczypospolitej Polskiej. Lista zawiera broń strzelecką, broń białą oraz sprzęt bojowy.
Wyszczególniono sprzęt i uzbrojenie następujących podmiotów:
Statki powietrzne.
Śmigłowce.
Do realizacji powierzonych zadań wykorzystują śmigłowce Mi-17TU i Mi-17-1W z 7. Eskadry Działań Specjalnych, która formalnie należy do Sił Powietrznych, lecz operacyjnie podlega DKWS oraz śmigłowce Sikorsky S-70i Black Hawk należące bezpośrednio do Komponentu Wojsk Specjalnych.

</doc>
<doc id="2696325" url="https://pl.wikipedia.org/wiki?curid=2696325" title="Dulwich College">
Dulwich College

Dulwich College to prywatna, męska szkoła (do poziomu szkoły średniej) położona w południowym Londynie. Założona została w 1619 roku przez elżbietańskiego aktora Edwarda Alleyna. Uczy się w niej około 1500 chłopców w wieku od 2 do 19 lat (z czego 120 korzysta z internatu), co czyni ją jedną z największych szkół w Wielkiej Brytanii.
Dulwich College ma osiągnięcia akademickie i jest wymieniana w dziesiątce najlepszych szkół w Wielkiej Brytanii. Corocznie, na 200 zdających egzaminy A-levels, 120 uczniów ma wszystkie oceny powyżej B. Co roku od 30 do 40 absolwentów kontynuuje naukę na Cambridge oraz Oksfordzie.
W skład szkoły wchodzą trzy biblioteki, 17 laboratoriów, teatr, liczne warsztaty artystyczne oraz galeria sztuki Dulwich Picture Gallery, zawierająca kolekcję obrazów, m.in. Rembrandta i Murilla, zebranych w okresie rozbiorów dla Stanisława Augusta Poniatowskiego.
Szkoła przykłada też dużą wagę do sportu. Posiada 12 boisk do gry w rugby, 10 boisk do piłki nożnej, 10 placów do gry w krykieta i 9 zadaszonych kortów tenisowych, sztuczną bieżnię, basen, siłownię i przystań wioślarską na Tamizie.
Absolwentami Dulwich są m.in. malarz Stanhope Alexander Forbes, podróżnik Ernest Shackleton, aktorzy Chiwetel Ejiofor, Rupert Penry-Jones, pisarze Raymond Chandler, Michael Ondaatje, Graham Swift, P.G. Wodehouse, politycy i filozofowie Nigel Farage, George Edward Moore, John Lewis i W.K.C. Guthrie
Ze względu na stare budownictwo, na terenie Dulwich College kręcono filmy fabularne, m.in. Harry Potter, Tomb Raider czy Legalna blondynka.

</doc>
<doc id="2696326" url="https://pl.wikipedia.org/wiki?curid=2696326" title="Podział USA">
Podział USA



</doc>
<doc id="2696332" url="https://pl.wikipedia.org/wiki?curid=2696332" title="Halowe mistrzostwa krajów bałkańskich w lekkoatletyce">
Halowe mistrzostwa krajów bałkańskich w lekkoatletyce

Halowe mistrzostwa krajów bałkańskich w lekkoatletyce – zawody lekkoatletyczne organizowane rokrocznie począwszy od 1994 roku pod egidą Związku Lekkoatletycznego Krajów Bałkańskich.
Od pierwszej edycji imprezy aż do 2011 roku zawody odbywały się zawsze w Grecji – dopiero w 2012 po wybudowaniu w Stambule hali Ataköy Atletizm Salonu (z okazji Halowych Mistrzostw Świata w Lekkoatletyce 2012) mistrzostwa przeprowadzono w Turcji. Zawody z roku 2010 zostały odwołane z powodu problemów finansowych.

</doc>
<doc id="2696334" url="https://pl.wikipedia.org/wiki?curid=2696334" title="Klaus Ernst">
Klaus Ernst

Klaus Friedrich Ernst (ur. 1 listopada 1954 w Monachium) – niemiecki polityk i działacz związkowy, współprzewodniczący Lewicy w latach 2010–2012, deputowany do Bundestagu.
Życiorys.
Z powodu ojczyma porzucił naukę w wieku 15 lat. Rozpoczął pracę w zawodzie elektryka, w 1974 uzyskał kwalifikacje zawodowe. W 1972 został członkiem związku zawodowego IG Metall. Od 1979 do 1984 studiował na Hamburger Universität für Wirtschaft und Politik, kończąc uczelnię z dyplomem z ekonomii społecznej. W 1984 uczestniczył w kilkutygodniowym strajku pracowników metalowych w Stuttgarcie. Awansował jednocześnie w strukturze związkowej, od 1995 pełnił kierownicze stanowisko w IG Metall we Schweinfurcie.
Jako związkowiec był krytyczny wobec reform Gerharda Schröder, krytykował jego program Agenda 2010. Przez trzydzieści lat należał do Socjaldemokratycznej Partii Niemiec. Został z niej wykluczony w 2004. W tym samym roku znalazł się wśród założycieli nowej inicjatywy politycznej pod nazwą Alternatywa Wyborcza Praca i Sprawiedliwość Społeczna (WASG). W 2005, po jej przekształceniu w partię, został jednym z czterech liderów tej formacji.
Gdy w czerwcu 2007 WASG połączyła się z postkomunistyczną Die Linkspartei.PDS, został wiceprzewodniczącym nowego ugrupowania pod nazwą Lewica. W 2010 wybrany na współprzewodniczącego partii (obok Gesine Lötzsch, która ustąpiła w kwietniu 2012). W czerwcu 2012 na czele partii stanęli Katja Kipping i Bernd Riexinger.
W 2005 Klaus Ernst po raz pierwszy uzyskał mandat posła do Bundestagu. Z powodzeniem ubiegał się o reelekcję w wyborach w 2009, 2013, 2017 i 2021.

</doc>
<doc id="2696343" url="https://pl.wikipedia.org/wiki?curid=2696343" title="Cosima von Bonin">
Cosima von Bonin

Cosima von Bonin (ur. 1962 w Mombasie) – niemiecka artystka, fotograficzka, autorka instalacji, rzeźbiarka i performerka. Do jej prac należą m.in.: film "2 Positionen auf einmal" (2004), instalacja "Gauche Caviar" (2003) oraz "Internationales Wollsekretariat".
Zadebiutowała w 1990 roku w Hamburgu, wystawiając samą siebie jako dzieło sztuki. Odtąd jej prace pokazywano m.in. w Wiedniu, Kolonii i Hamburgu.
Artystka mieszka i pracuje w Kolonii.

</doc>
<doc id="2696347" url="https://pl.wikipedia.org/wiki?curid=2696347" title="Ilie Balaci">
Ilie Balaci

Ilie Balaci (ur. 13 września 1956 w Bistreţ, zm. 21 października 2018 w Krajowej) – rumuński piłkarz grający na pozycji pomocnika. W swojej karierze rozegrał 69 meczów w reprezentacji Rumunii i strzelił w nich 8 goli.
Kariera klubowa.
Karierę piłkarską Balaci rozpoczął w klubie Universitatea Krajowa. W 1973 roku awansował do kadry pierwszego zespołu. 12 sierpnia 1973 zadebiutował w pierwszej lidze rumuńskiej w zremisowanym 1:1 wyjazdowym meczu z Jiulem Petroşani. W debiutanckim sezonie wywalczył z Universitateą tytuł mistrza Rumunii. Po tytuł mistrzowski sięgał również w sezonach 1979/1980 i 1980/1981, a w sezonach 1981/1982 i 1982/1983 zostawał wicemistrzem kraju. Wraz z Universitateą czterokrotnie zdobył Puchar Rumunii w latach 1977, 1978, 1981 i 1983. W Universitatei, w której rozegrał 285 meczów i strzelił 76 goli, grał do końca 1984 roku.
Na początku 1985 roku Balaci przeszedł z Universitatei do klubu FC Olt Scornicești. Po półtora roku gry w nim przeniósł się do Dinama Bukareszt. Zarówno w sezonie 1986/1987, jak i sezonie 1987/1988 wywalczył z Dinamem wicemistrzostwa Rumunii. W 1988 roku zakończył karierę piłkarską.
Kariera reprezentacyjna.
W reprezentacji Rumunii Balaci zadebiutował 23 marca 1974 roku w przegranym 0:1 towarzyskim meczu z Francją, rozegranym w Paryżu. W swojej karierze grał w: eliminacjach do Euro 76, MŚ 1978, Euro 80, MŚ 1982, Euro 84, MŚ 1986 i Euro 88. Od 1974 do 1986 roku rozegrał w kadrze narodowej 69 meczów, w których strzelił 8 goli.
Kariera trenerska.
Po zakończeniu kariery piłkarskiej Balaci został trenerem. W latach 1988–1991 pracował w Rumunii, w klubach Pandurii Târgu Jiu i Drobeta Turnu-Severin. Następnie na sezon 1991/1992 trafił do tunezyjskiego Club Africain Tunis, z którym wywalczył mistrzostwo Tunezji, Puchar Tunezji i Klubowe Mistrzostwo Afro-Azjatyckie.
W latach 1992–1994 Balaci pracował w marokańskim Olympique Casablanca. Dwukrotnie doprowadził go do wygrania Arabskiego Pucharu Zdobywców Pucharów. W 1994 roku Olympique pod wodzą Balaciego został mistrzem Maroka.
W latach 1994–1996 Balaci był trenerem Al-Shabab Dubaj. Wygrał z nim mistrzostwo ZEA w 1995 roku. W sezonie 1996/1997 pracował w An-Nassr, a w sezonie 1997/1998 – w Al-Hilal. Z obydwoma tymi klubami wygrał rozgrywki Puchar Mistrzów Zatoki Perskiej (z Al-Hilal był też mistrzem kraju).
W sezonie 1998/1999 Balaci prowadził Universitateę Krajowa, a następnie klub Al-Ain FC, z którym wygrał Puchar ZEA w 1999 roku i mistrzostwo tego kraju w 2000 roku. W sezonie 2000/2001 przyczynił się do wygrania przez Al-Hilal Arabskiego Pucharu Zdobywców Pucharów. W sezonie 2001/2002 wygrał z katarskim Al-Sadd Arabską Ligę Mistrzów i Puchar Kataru. W sezonie 2002/2003 pracował w Al-Hilal (wygrał krajowy puchar), a w latach 2003–2005 – w Al-Ahli (wygrał krajowy puchar w 2004 roku). Następnie Balaci był też trenerem takich klubów jak: Al-Arabi, ponownie Al-Shabab Dubaj, Kazma SC i Raja Casablanca.

</doc>
<doc id="2696354" url="https://pl.wikipedia.org/wiki?curid=2696354" title="Paciorkowcowe zapalenie gardła">
Paciorkowcowe zapalenie gardła

Paciorkowcowe zapalenie gardła, zwane także bakteryjną infekcją gardła i migdałków (ang. streptococcal pharyngitis, strep throat) – choroba spowodowana przez bakterie paciorkowca grupy A, które atakują gardło, migdałki i czasem krtań. Typowe objawy to gorączka, ból gardła oraz obrzęknięte węzły limfatyczne szyjne. Paciorkowcowe zapalenie gardła stanowi 37% chorób gardła u dzieci.
Choroba rozprzestrzenia się poprzez bliski kontakt z osobą chorą. Aby zdiagnozować paciorkowcowe zapalenie gardła, należy wykonać posiew wymazu z gardła, jednak decyzję o rozpoczęciu leczenia można podjąć na podstawie objawów. W wielu przypadkach zastosowanie antybiotyków służy zarówno zapobieganiu powikłaniom (takim jak gorączka reumatyczna), jak i skróceniu czasu trwania choroby.
Objawy.
Typowe objawy paciorkowcowego zapalenia gardła to ból gardła, gorączka przekraczająca 38°C, ropny nalot na migdałkach i spuchnięte węzły limfatyczne.
Do innych objawów należą:
Okres inkubacji i tym samym wystąpienia pierwszych objawów paciorkowcowego zapalenia gardła wynosi od jednego do trzech dni po kontakcie z chorym.
Etiologia.
Paciorkowcowe zapalenie gardła powodują bakterie paciorkowca beta-hemolizującego grupy A (ang. GAS). Zapalenie gardła mogą powodować także inne bakterie, np. paciorkowce beta-hemolizujące innych grup czy mikroby (łac. fusobacterium). Do zakażenia paciorkowcem dochodzi poprzez bezpośredni kontakt z osobą chorą, a infekcja łatwiej się rozprzestrzenia w dużych skupiskach ludzkich, takich jak koszary wojskowe lub szkoły. Udowodniono, że wysuszone bakterie znajdujące się w kurzu nie powodują zakażenia chorobą, jeśli natomiast pozostają w środowisku wilgotnym, mogą prowadzić do zachorowań w okresie do 15 dni (przykładem jest pozostawanie bakterii na szczoteczkach do zębów). Rzadko mogą też przetrwać na produktach spożywczych, których konsumpcja może wywołać paciorkowcowe zapalenie gardła. Dwanaście procent dzieci, u których nie występują objawy paciorkowcowego zapalenia gardła i migdałków, jest zazwyczaj nosicielami bakterii GAS znajdujących się w gardle a po leczeniu około piętnaście procent pozostaje nosicielami.
Diagnostyka.
Lekarze podejmują decyzję o sposobie leczenia pacjenta z zapaleniem gardła na podstawie zmodyfikowanej punktowej skali Centora. Skala składa się z pięciu objawów klinicznych i wskazuje prawdopodobieństwo wystąpienia u pacjenta paciorkowcowego zapalenia gardła i migdałków.
Za każdy występujący objaw można otrzymać jeden punkt:
Badania laboratoryjne.
Posiew wymazu z gardła jest najlepszą metodą diagnozowania choroby, jego czułość wynosi od 90 do 95%. Innym rodzajem badania jest szybki test antygenowy (RADT – ang. rapid antigen detection testing). Wynik szybkiego testu antygenowego otrzymuje się szybciej niż posiewu, ale jego czułość jest niższa (70%), a swoistość statystycznie równą do posiewu (98%).
Pozytywny wynik posiewu wymazu z gardła lub szybki test antygenowy w połączeniu z objawami stanowią pozytywną diagnozę w wątpliwych przypadkach. U osób nie skarżących się na wyżej wymienione objawy nie należy wykonywać żadnego z tych badań, ponieważ część populacji to nosiciele występujących w gardle bakterii paciorkowca grupy A, którzy nie odczuwają żadnych negatywnych skutków. Takie osoby nie wymagają leczenia.
Przyczyny podobnych objawów.
Niektóre objawy paciorkowcowego zapalenia gardła i migdałków są takie same, jak w przypadku innych chorób. Z tej przyczyny bez pobrania wymazu czy wykonania szybkiego testu antygenowego trudno określić, czy mamy do czynienia z przypadkiem paciorkowcowego zapalenia gardła. Gorączka, ból gardła, wraz z kaszlem, katarem, biegunką oraz czerwonymi i swędzącymi oczami bardziej by wskazywały na wirusowe zapalenie gardła. Z kolei mononukleoza zakaźna może również powodować powiększenie węzłów chłonnych szyjnych oraz ból gardła, gorączkę i obrzęk migdałków. W celu diagnozy należy wykonać badanie krwi. Zaznaczyć jednak trzeba, że nie istnieje żadna konkretna metoda leczenia mononukleozy zakaźnej.
Zapobieganie.
Zachorowalność na paciorkowcowe zapalenie gardła i migdałków wśród części osób jest wyższa niż wśród innych. Jedną z metod wyeliminowania u nich zapadania na tę chorobę jest zabieg usunięcia migdałków (tonsillektomia). Trzy lub więcej przypadków choroby w ciągu roku stanowi dobre uzasadnienie jego wykonania. Stosowne jest także przeczekanie wzmożonego okresu zachorowalności.
Leczenie.
Paciorkowcowe zapalenie gardła i migdałków zazwyczaj trwa kilka dni bez podejmowania leczenia. Natomiast terapia z zastosowaniem antybiotyków najczęściej powoduje ustąpienie objawów o 16 godzin wcześniej. Głównym powodem stosowania antybiotykoterapii jest zmniejszanie ryzyka wystąpienia takich komplikacji jak gorączka reumatyczna lub Ropień zagardłowy (nagromadzenia ropy w gardle). Antybiotyki dobrze spełniają swą rolę, jeśli zostaną podane w ciągu 9 dni od momentu wystąpienia objawów.
Środki przeciwbólowe.
Leki łagodzące ból są pomocne w przypadkach bólu powodowanego przez paciorkowcowe zapalenie gardła i migdałków. Zazwyczaj zawierają one NLPZ lub paracetamol, znany także jako acetaminofen. Podobnie skuteczne są sterydy, a także żelowa postać lidokainy. Aspirynę można podawać osobom dorosłym. Nie zaleca się podawania jej dzieciom, ponieważ zwiększa to ryzyko wystąpienia zespołu Reye’a.
Antybiotyki.
Penicylina V jest najbardziej powszechnie stosowanym w USA antybiotykiem w leczeniu paciorkowcowego zapalenia gardła i migdałków. Wynika to z tego, że penicylina V jest lekiem bezpiecznym, skutecznym i stosunkowo tanim. Amoksycylina jest z kolei zazwyczaj stosowana w Europie. Z uwagi na to, iż w Indiach prawdopodobieństwo zachorowania na gorączkę reumatyczną jest większe, w typowym przebiegu leczenia stosuje się tam podawaną przez wstrzyknięcie penicylinę benzatynową G. Antybiotyki skracają średni okres występowania objawów, których przeciętna długość wynosi 3 do 5 dni, o około jeden dzień. Leki redukują także rozprzestrzenianie się choroby. Leczenie jest stosowane głównie po to, aby obniżać ryzyko wystąpienia rzadkich powikłań, takich jak gorączka reumatyczna, ropień okołomigdałkowy, zapalenie skóry lub inne infekcje. Dobroczynne działanie antybiotyków powinno też zrównoważyć możliwe skutki uboczne. Antybiotykoterapii nie należy stosować u zdrowych osób dorosłych, które źle reagują na leki. Antybiotyki w leczeniu paciorkowcowego zapalenia gardła i migdałków są stosowane częściej niż można by oczekiwać, biorąc pod uwagę stopień ciężkości choroby oraz tempo, w jakim się rozprzestrzenia. W przypadkach osób cierpiących na silne uczulenie na penicylinę powinno się stosować erytromycynę (lub inne antybiotyki z grupy makrolidów). Cefalosporyny zaś mogą być stosowane u osób z mniej nasiloną alergią. Infekcje powodowane przez paciorkowce grupy A mogą także prowadzić do ostrego zapalenia kłębuszków nerkowych. Jednak zastosowanie antybiotyków nie zmniejsza prawdopodobieństwa zachorowania na tę chorobę.
Rokowanie.
Objawy paciorkowcowego zapalenia gardła zazwyczaj się nasilają w ciągu od 3 do 5 dni, bez względu na zastosowane leczenie. Podanie antybiotyków zmniejsza ryzyko wystąpienia powikłań oraz rozprzestrzeniania się infekcji. Dzieci i młodzież mogą powrócić do szkoły 24 godziny po przyjęciu pierwszej dawki antybiotyku.
Paciorkowcowe zapalenie gardła i migdałków może prowadzić do następujących powikłań:
Prawdopodobieństwo zachorowania.
Paciorkowcowe zapalenie gardła i migdałków zalicza się do szerszej kategorii zapalenia gardła, na które co roku w Stanach Zjednoczonych choruje 11 milionów osób. Choć większość przypadków powodowana jest przez wirusy, bakterie paciorkowca beta-hemolizującego grupy A są przyczyną od 15 do 30% przypadków zapalenia gardła u dzieci, zaś u dorosłych od 5 do 20%. Do zachorowań najczęściej dochodzi późną zimą oraz wczesną wiosną.

</doc>
<doc id="2696356" url="https://pl.wikipedia.org/wiki?curid=2696356" title="Gesine Lötzsch">
Gesine Lötzsch

Gesine Lötzsch (ur. 7 sierpnia 1961 w Berlinie) – niemiecka polityk, filolog i samorządowiec, działaczka ugrupowań komunistycznych i postkomunistycznych, współprzewodnicząca Lewicy w latach 2010–2012, posłanka do Bundestagu.
Życiorys.
W latach 1980–1985 studiowała na Uniwersytecie Humboldtów w Berlinie, uzyskując dyplom nauczyciela języków niemieckiego i angielskiego. W 1987 pracowała naukowo w Holandii. W 1988 doktoryzowała się na macierzystej uczelni, do 1991 pracowała jako nauczyciel akademicki na Uniwersytecie Humboldtów.
W 1984 wstąpiła do komunistycznej Socjalistycznej Partii Jedności Niemiec. Po rozwiązaniu SED w 1990 działała w jej następczyni SED-PDS, przekształcanej kolejno w Partię Demokratycznego Socjalizmu i Die Linkspartei.PDS. Od 1991 zasiadała we władzach tej partii. W 2007 została działaczką powstałej na bazie dotychczasowego ugrupowania Lewicy.
W latach 1989–1990 radna dzielnicy Lichtenberg, w 1990 radna miejska w Berlinie, a od 1991 do 2002 posłanka do berlińskiej Izby Deputowanych. W latach 1991–1993 przewodniczyła frakcji PDS, w parlamencie landu kierowała też komisją do spraw europejskich i federalnych.
W wyborach w 2002 po raz pierwszy wybrana do Bundestagu. Z powodzeniem ubiegała się o reelekcję w 2005, 2009, 2013, 2017 i 2021. Była m.in. wiceprzewodniczącą partyjnej frakcji.
W styczniu 2010 Gesine Lötzsch i Klaus Ernst zostali wybrani na współprzewodniczących Lewicy. W kwietniu 2012 zrezygnowała ze stanowiska ze względu na chorobę męża.
Zamężna z językoznawcą Ronaldem Lötzschem, ma dwoje dzieci.

</doc>
<doc id="2696357" url="https://pl.wikipedia.org/wiki?curid=2696357" title="Marek Szymiński">
Marek Szymiński

Marek Szymiński (ur. 27 września 1968 w Katowicach) – piłkarz polski grający na pozycji obrońcy.
Kariera.
Karierę piłkarską Szymiński rozpoczął w klubie GKS Katowice. W 1987 roku stał się zawodnikiem pierwszego zespołu, jednak nie zadebiutował w nim wówczas w pierwszej lidze i odszedł do MK Górnik Katowice. Tam spędził trzy sezony i w 1991 roku wrócił do GKS. W sezonie 1991/1992 zdobył z nim wicemistrzostwo Polski oraz Superpuchar Polski.
W 1992 roku Szymiński przeszedł do Naprzodu Rydułtowy. Z kolei w latach 1993-1995 występował w GKS Tychy. W sezonie 1995/1996 ponownie grał MK Górnik Katowice, a w sezonie 1996/1997 - w Cracovii.
W 1997 roku Szymiński został zawodnikiem Ruchu Radzionków. W sezonie 1997/1998 awansował z nim z drugiej do pierwszej ligi. W barwach Ruchu grał w ekstraklasie do końca sezonu 2000/2001. W 2002 roku odszedł do Rozwoju Katowice, w którym pół roku później zakończył karierę.
Ogółem w polskiej ekstraklasie Szymiński rozegrał 88 meczów.

</doc>
<doc id="2696360" url="https://pl.wikipedia.org/wiki?curid=2696360" title="Ayanleh Souleiman">
Ayanleh Souleiman

Ayanleh Souleiman (ur. 3 grudnia 1992) – dżibutyjski lekkoatleta specjalizujący się w biegach średnio i długodystansowych, jeden z dwóch (obok Ahmeda Salaha) medalistów mistrzostw świata z tego kraju.
Odpadł w eliminacjach biegu na 3000 metrów podczas mistrzostw świata juniorów młodszych w 2009. Bez większych sukcesów startował na dystansach 800 i 1500 metrów w 2011 na mistrzostwach Afryki juniorów. Sezon 2011 zakończył – w biegu na 1500 metrów – szóstą lokatą na igrzyskach afrykańskich oraz złotym medalem igrzysk panarabskich. Finalista halowych mistrzostw świata (2012). Srebrny medalista Mistrzostw Afryki (2012). Zdobywca złotego medalu na mistrzostwach panarabskich z maja 2013. W 2013 także zajął 3. miejsce w biegu na 800 metrów podczas mistrzostw świata w Moskwie, zdobywając tym samym pierwszy od 1991 roku medal światowego czempionatu dla Dżibuti. Zwycięzca łącznej punktacji Diamentowej Ligi 2013 w biegu na 1500 metrów. Złoty medalista igrzysk frankofońskich w Nicei (2013). Na początku 2014 został halowym mistrzem świata w biegu na 1500 metrów, a w sierpniu tego samego roku sięgnął po złoto mistrzostw Afryki w Marrakeszu. Czwarty zawodnik biegu na 1500 metrów podczas igrzysk olimpijskich w Rio de Janeiro (2016).

</doc>
<doc id="2696362" url="https://pl.wikipedia.org/wiki?curid=2696362" title="Paweł Petkow">
Paweł Petkow

Paweł Petkow (ur. ok. 1620 w Gdańsku) – emigrant z Polski, żołnierz, jeden z pionierów europejskiego osadnictwa w Południowej Afryce. Przed 1652 wiele lat służył jako żołnierz Holenderskiej Kompanii Wschodnioindyjskiej w Indiach Wschodnich. W 1652 był członkiem załogi Jana van Riebeeck zakładającej holenderską placówkę na Przylądku Dobrej Nadziej, dającej początek Kapsztadowi, Kolonii Przylądkowej i późniejszej Republice Południowej Afryki. Początkowo w randze kadeta. Po przybyciu do Afryki zdobył zaufanie van Riebeecka i objął obowiązki podoficera. W październiku 1652 został członkiem kilkuosobowej rady wojennej, a jego podpisy widnieją pod uchwałami kilku kolejnych. W grudniu 1652 został awansowany do stopnia sierżanta. W dokumentach występuje najczęściej jako "Paulus Petkouw".

</doc>
<doc id="2696365" url="https://pl.wikipedia.org/wiki?curid=2696365" title="Kamienica przy ul. Rynek 14 w Sanoku">
Kamienica przy ul. Rynek 14 w Sanoku

Kamienica przy ul. Rynek 14 w Sanoku – kamienica położona przy Rynku w Sanoku.
Na początku XX wieku właścicielem domu był dr Artur Goldhammer. W okresie II Rzeczypospolitej w kamienicy mieściła się tymczasowo siedziba starostwa powiatu sanockiego.
Znajduje się we wschodniej pierzei Rynku. Prawą stroną przylega do ratusza przy ul. Rynek 16. Lewa ściana budynku stanowi południową pierzeję placu św. Jana.
W przeszłości w budynku funkcjonował urząd stanu cywilnego (przeniesiony do budynku ratusza tuż obok). W 1991 pod adresem Rynek 14 podjęło działalność ustanowione wówczas czasopismo „Tygodnik Sanocki”.
Od czerwca 2006 roku w budynku mieści się Biuro Wystaw Artystycznych (BWA) – Galeria Sanocka. Ponadto w kamienicy funkcjonuje Centrum Informacji Turystycznej.
Budynek został wpisany do rejestru zabytków (1992) oraz do gminnej ewidencji zabytków miasta Sanoka.
Upamiętnienie.
Na północnej ścianie budynku przy placu św. Jana została zainstalowana stała ekspozycja fotografii z historii wojskowości Sanoka.
Przed kamienicą ustanowiono ławeczki z tabliczkami upamiętniającymi literatów pochodzących z Sanoka:
19 maja 2012 przy frontowej fasadzie kamienicy został odsłonięty pomnik przedstawiający artystę malarza i rodowitego sanoczanina – Zdzisława Beksińskiego (1929-2005). Autorem rzeźby był Adam Przybysz.
W kamienicy zamieszkał poeta Janusz Szuber, który napisał wiersz pt. "Rynek 14/1" tym samym tytułem nazwał tomik swojej poezji, wydany w 2016&lt;ref name="Rynek 14/1"&gt;&lt;/ref&gt;.

</doc>
<doc id="2696366" url="https://pl.wikipedia.org/wiki?curid=2696366" title="Czuprene">
Czuprene

Czuprene () – wieś w północno-zachodniej Bułgarii, w obwodzie Widyń. Siedziba administracyjna gminy Czuprene. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 451 mieszkańców.
Miejscowość położona w górach Starej Płaniny. 20 km od Bełogradczika i 70 km od stolicy obwodu Widyń. 13–15 km od granicy z Serbią. Klimat jest typowy dla obszarów górskich – ciepłe dni i chłodne noce. Przez tę miejscowość przepływa Czuprenska reka wraz z licznymi potokami.
Są organizowana imprezy cykliczne turnieju piłki nożnej, co roku od 10 lipca do 10 sierpnia, a także tutaj odbywa się zjazd myśliwych.
W Czuprene urodzili się: psycholog Mładen Nikołow (1881–?); filozof, psycholog, historyk Michaił Dafinikczew (1881–1966); partyzant Sławczo Drocanow (1920–1943).
Blisko Czuprene znajduje się Rezerwat przyrody Czuprene, wpisany do lisy UNESCO. W rezerwacie przyrody Czuprene występuje bogata, rozmaita flora i fauna, w tym gatunki, które znajdują się w Czerwonej księdze w Bułgarii, takie jak: centuria pospolita, goryczka. Zbiorniki wodne w rezerwacie obfitują w wiele ryb, między innymi w: brzanę, ukleję, pstrąga.

</doc>
<doc id="2696367" url="https://pl.wikipedia.org/wiki?curid=2696367" title="Bitwa pod Benešovem">
Bitwa pod Benešovem

Bitwa pod Benešovem – starcie zbrojne, które miało miejsce w maju 1420 r. w trakcie wojen husyckich.
W maju 1420 r. oddział taborytów dowodzony przez Jana Žižkę skierował się w stronę Pragi, zamierzając przyjść z pomocą oblężonej załodze zamku wyszehradzkiego. W okolicy Benešova, oddział Žižki natknął się na siły Zygmunta I, składające się z rycerstwa i znacznej liczby służby. Taboryci szybko otoczyli się wozami, uniemożliwiając jeździe przeciwnika skuteczną szarżę. Równocześnie działa taboru wozowego ostrzelały Niemców, którzy aż do wieczora nie podejmowali kolejnych ataków. Wieczorem większość rycerzy niemieckich udała się do obozu na spoczynek, co wykorzystali taboryci, obchodząc miasto i przypuszczając niespodziewany atak na tyły wroga. Atak wywołał panikę w szeregach niemieckich, a w ręce czeskie dostał się ich cały obóz. W walce nie zginął żaden taboryta. W konsekwencji oddziały Žižki wkroczyły dnia 20 maja do Pragi.

</doc>
<doc id="2696369" url="https://pl.wikipedia.org/wiki?curid=2696369" title="Kamienica przy ul. Rynek 18 w Sanoku">
Kamienica przy ul. Rynek 18 w Sanoku

Kamienica przy ul. Rynek 18 w Sanoku, tzw. Borczykówka – kamienica położona na Rynku w Sanoku.
Znajduje się na wschodniej pierzei Rynku. Północną stroną przylega do ratusza przy ul. Rynek 16. Południowa część graniczy z nieruchomością należącą do kościoła franciszkanów.
Przed pierwszą wojną światową w budynku mieścił się kantor Banku Wiedeńskiego, a do 1939 Banku Lwowskiego. W latach 1940–1941 dokonano zmian w elewacjach kamienic przylegających do rynku, zdemontowano również drewnianą witrynę kantoru. Podczas wojny budynek należący do Borczyków figurował pod numerem 17. 
W kamienicy mieszkał Władysław Szombara wraz z rodziną. W budynku zostało utworzone biuro poselskie. Do 2013 funkcjonował sklep muzyczny „Manek”, którego właścicielem był Mariusz Kurasz (brat Damiana). Od przełomu 2014/2015 w budynku utworzono punkt informacyjny funduszy europejskich Urząd Marszałkowskiego Województwa Podkarpackiego.
Budynek został wpisany do rejestru zabytków (1992) oraz do gminnej ewidencji zabytków miasta Sanoka.
Odniesienia w sztuce i kulturze.
W kamienicy tej mieścił się oddział Banku Wiedeńskiego (Hasek, "Banku Krakowskiego"). Stacjonował tam sztab Żelaznej Brygady, w skład której wchodził batalion 91. pułku piechoty z Czeskich Budziejowic. Służbę odbywał tu Josef Svejk podczas pobytu w Sanoku.

</doc>
<doc id="2696371" url="https://pl.wikipedia.org/wiki?curid=2696371" title="Natasza Maciejczyk">
Natasza Maciejczyk



</doc>
<doc id="2696372" url="https://pl.wikipedia.org/wiki?curid=2696372" title="Nick Symmonds">
Nick Symmonds

Nicholas "Nick" Symmonds (ur. 30 grudnia 1983 w Boise, w stanie Idaho) – amerykański lekkoatleta specjalizujący się w biegu na 800 metrów.
Docierał do półfinałów mistrzostw świata w Osace (2007) i igrzysk olimpijskich w Pekinie (2008). Biegacz zajmował szóste miejsce podczas halowych mistrzostw świata w 2008 i mistrzostw świata w 2009. Finalista mistrzostw świata w Daegu (2011) i igrzysk olimpijskich w Londynie (2012). Wicemistrz świata z Moskwy (2013).
Medalista mistrzostw Stanów Zjednoczonych, mistrzostw NCAA Division III oraz reprezentant kraju w meczach międzypaństwowych.
W 2015 roku przed mistrzostwami świata odmówił podpisania oświadczenia przygotowanego przez USATF, na mocy którego miał zobowiązać się do korzystania podczas tych zawodów ze sprzętu firmy Nike (USATF posiadał w tym czasie ważny do 2040 roku kontrakt reklamowy z tą firmą), argumentując to indywidualną umową wiążącą go od 2014 roku z firmą Brooks Running. W związku z odmową Symmondsa, został on wykluczony z udziału w mistrzostwach świata w Pekinie.
Rekordy życiowe: stadion – 1:42,95 (9 sierpnia 2012, Londyn); hala – 1:46,48 (9 marca 2008, Walencja).

</doc>
<doc id="2696375" url="https://pl.wikipedia.org/wiki?curid=2696375" title="Sytuacja prawna i społeczna osób LGBT w Syrii">
Sytuacja prawna i społeczna osób LGBT w Syrii

Prawo wobec kontaktów homoseksualnych.
Lesbijki, geje, biseksualiści i transseksualiści (osoby LGBT) mogą się spotkać w Syrii z trudnościami, których nie spotykają osoby nie-LGBT. Kontakty seksualne między osobami tej samej płci są nielegalne, a rząd nie pozwala na istnienie ruchów LGBT. Według kulturowych, tradycyjnych i religijnych zasad, homoseksualizm i transwestytyzm są postrzegane jako przejawy moralnego upadku bądź niemoralności.
Artykuł 520 kodeksu karnego z 1949 zakazuje dopuszczania się kontaktów homoseksualnych, tj. „kontaktów cielesnych niezgodnych z prawem natury” i przewiduje karę do trzech lat pozbawienia wolności.
Brakuje informacji o tym, jak często to prawo jest stosowane, jednak w 2010 pojawiły się raporty o akcjach przeciwko gejom prawdopodobnie organizowanych przez rząd. Syryjskie władze zrobiły nalot na ponad cztery prywatne gejowskie imprezy w ciągu pięciu tygodni w marcu i kwietniu, aresztując ponad dwudziestu pięciu mężczyzn podczas ostatniego nalotu. Oficjalnie przedstawiono im akty oskarżenia; większość mężczyzn została oskarżona o „dokonanie czynu homoseksualnego”. a pozostali o dilowanie i/lub kupowanie bądź konsumowanie narkotyków. Kilku z nich oskarżono o organizowanie nielegalnych, „nieprzyzwoitych” imprez, ułatwianie dilowania i konsumpcji narkotyków, a także zachęcanie do kontaktów homoseksualnych. Wielu aresztowanych mężczyzn było wtedy na gejowskiej imprezie po raz pierwszy w życiu, a mimo to wszyscy z nich przebywają nadal w policyjnym areszcie, ponieważ ich rodziny odmówiły wpłacenia za nich kaucji, a nawet ich odwiedzin. Fakt, że syryjska tajna policja oskarżyła ich o kontakty homoseksualne, wystarczy, by stworzyć im poważne zagrożenie ze strony ich rodzin i sąsiadów – nawet jeśli zostali wypuszczeni bez oskarżeń.
Historia.
W 2003 Syria na posiedzeniu Komisji Praw Człowieka ONZ głosowała za odroczeniem projektu rezolucji Organizacji Narodów Zjednoczonych (ONZ) dotyczącej praw człowieka i orientacji seksualnej. Wynik głosowania to 24-17. Projekt rezolucji mówił o głębokim zaniepokojeniu Komisji dotyczącym notorycznego łamania praw człowieka na całym świecie z powodu orientacji seksualnej, podkreślając, że prawa człowieka i podstawowe wolności są prawami przysługującymi z urodzenia każdego istnienia ludzkiego i że powszechne stosowanie tych praw i wolności nie podlega dyskusji. Wezwał także wszystkie państwa do promowania i ochrony praw człowieka każdej osoby bez względu na orientację seksualną.
Ochrona prawna przed dyskryminacją.
Syryjskie prawo nie gwarantuje żadnego zakazu dyskryminacji przez wzgląd na orientację seksualną.
Azyl.
Syryjskie przepisy prawne nie przyznają prawa osobom do ubiegania się o azyl polityczny z powodu prześladowań przez wzgląd na orientację seksualną we własnym kraju.
Służba wojskowa.
Geje są wykluczeni ze służby wojskowej z powodu swojej orientacji seksualnej.
Uznanie związków osób tej samej płci.
W syryjskim ustawodawstwie nie istnieje żadna prawna forma uznania związków jednopłciowych. Nie ma również żadnych planów uregulowania tej kwestii.
Adopcja dzieci przez pary jednopłciowe.
Pary jednopłciowe nie mają w Syrii prawa do adopcji dzieci – zarówno tych z domu dziecka, jak i tych, których jedna z osób jest rodzicem biologicznym.
Prawa osób transgenderycznych.
W 2004 syryjska kobieta imieniem Hiba stała się pierwszą transseksualistką, która dostała pozwolenie na operację zmiany płci.
Życie osób LGBT w kraju.
Syryjskie władze, mianowicie Tajne Służby, powołują się na orientację seksualną w celu szantażu, napastowania i w rezultacie wykorzystania osób LGBT. Oficerowie władzy wykonawczej stosują politykę „zero tolerancji” wobec społeczności LGBT.
Pandemia HIV i AIDS stanowi w Syrii temat tabu jak w większości krajów Bliskiego Wschodu. Pierwsze udokumentowane przypadki zakażenia pojawiły się w 1987, a rząd zrobił niewiele w celu zaprzestania rozprzestrzeniania się wirusa.
W 2005 minister zdrowia oświadczył, iż tylko 369 osób w Syrii jest zakażonych HIV/AIDS i że rząd oferuje takim osobom „nowoczesne leki do lekkiej walki z tą chorobą”. Obecnie organizacje pozarządowe szacują, że co najmniej pięć razy rząd był krytykowany między innymi przez ONZ za swoje nieefektywne metody zapobiegania zakażeniom. Poczucie strachu i nieufności wśród mężczyzn mających kontakty seksualne z mężczyznami wobec państwowych instytucji utrudnia stworzenie skutecznych programów zwiększających świadomość i zapobieganie HIV i AIDS, skierowanych właśnie do nich.
Rząd założył ochotnicze kliniki, w których można się zbadać w kierunku HIV/AIDS i które rozpowszechniają edukacyjne broszury, jednak wszechstronna edukacja społeczeństwa wciąż stanowi tabu. Edukacja związana z HIV i AIDS została wdrożona do szkół średnich jako część kampanii współpracującej z ONZ. Ma na celu zwiększenie świadomości młodzieży i młodych ludzi dorosłych.

</doc>
<doc id="2696382" url="https://pl.wikipedia.org/wiki?curid=2696382" title="Małgorzata Jędrzejczak">
Małgorzata Jędrzejczak

Małgorzata Jędrzejczak (ur. 4 lipca 1966 w Turku) – polska piłkarka ręczna, grająca na pozycji obrotowej, mistrzyni i reprezentantka Polski, następnie trener.
Życiorys.
W piłkę ręczną rozpoczęła grać w 1976 w zespole Piast Głogów. W 1981 została zawodniczką AZS AWF Wrocław. Zdobyła z tym klubem trzykrotnie mistrzostwo Polski (1984, 1989, 1990), a także wicemistrzostwo w 1987 i brązowe medale w 1992 i 1993. W 1996 została zawodniczką Startu Elbląg, a następnie AZS AWF Gdańsk. Od 1998 występowała w zespole Vitaral Jelenia Góra, zdobywając z nim brązowy medal mistrzostw Polski (2004). Następnie grała jeszcze w AZS Politechnice Koszalińskiej (2004/2005), Finepharm Jelenia Góra (2006/2007) i KPR Jelenia Góra. Od sezonu 2010/2011 jest trenerem tego ostatniego zespołu.
W reprezentacji Polski debiutowała 20 października 1992 w towarzyskim spotkaniu z Norwegią. Wystąpiła w mistrzostwach świata w 1993 (10 miejsce), mistrzostwach Europy w 1996 (11 miejsce) i 1998 (5 miejsce). Ostatni raz w biało-czerwonych barwach zagrała 23 maja 2002 w towarzyskim spotkaniu z Niemcami. Łącznie w reprezentacji Polski wystąpiła 125 razy, zdobywając 85 bramek.

</doc>
<doc id="2696383" url="https://pl.wikipedia.org/wiki?curid=2696383" title="S3C">
S3C



</doc>
<doc id="2696384" url="https://pl.wikipedia.org/wiki?curid=2696384" title="Kosmos 2479">
Kosmos 2479

Kosmos 2479 () – rosyjski satelita rozpoznawczy systemu wczesnego ostrzegania przed atakiem pocisków balistycznych, ostatni z serii US-KMO prowadzonej w ramach programu Oko. Ma prowadzić obserwacje za pomocą teleskopu podczerwieni. Wystrzelony ostatnią rakietą Proton K 30 marca 2012 zastąpił on satelitę Kosmos 2440 wyłączonego w 2010.

</doc>
<doc id="2696385" url="https://pl.wikipedia.org/wiki?curid=2696385" title="S3S">
S3S



</doc>
<doc id="2696388" url="https://pl.wikipedia.org/wiki?curid=2696388" title="Kiara Kabukuru">
Kiara Kabukuru

Kiara Kabukuru (ur. 31 lipca 1975 w Kampali) – amerykańsko-ugandyjska modelka.
Gdy była dzieckiem, jej rodzina wyemigrowała z Ugandy do Kalifornii. Tam została odkryta przez fotografa mody Billa Bodwella, kiedy miała 16 lat. Początkowo podpisała kontrakty z agencjami w Los Angeles i Nowym Jorku, a w 1993 dotarła do Paryża, Londynu i Mediolanu. Na wybiegu prezentowała kolekcje takich projektantów jak: Alexander McQueen, Calvin Klein, Chanel, Christian Lacroix, Dries van Noten, Fendi, Gucci, Hussein Chalayan, Karl Lagerfeld, Miu Miu, Óscar de la Renta, Ralph Lauren, Rifat Ozbek, Vivienne Westwood, Christian Dior, Gianni Versace. W 1998 jej zdjęcia pojawiły się w kalendarzu firmy Pirelli. Jej twarz zdobiła okładki międzynarodowych edycji „Vogue” i „Elle”. Wzięła udział w kampaniach reklamowych: L’Oréal, Covergirl, Victoria’s Secret, oraz Yves Saint Laurent.

</doc>
<doc id="2696391" url="https://pl.wikipedia.org/wiki?curid=2696391" title="Ion Testemitanu">
Ion Testemitanu



</doc>
<doc id="2696395" url="https://pl.wikipedia.org/wiki?curid=2696395" title="Ludwik Sotelo">
Ludwik Sotelo

Ludwik Sotelo, właśc. hiszp. "Luis Sotelo" (ur. 6 września 1574 r. w Sewilli w Andaluzji, zm. 25 sierpnia 1624 r. w Ōmuri na Kiusiu) – hiszpański biskup nominat, franciszkanin (OFM), misjonarz na Filipinach i w Japonii, męczennik chrześcijański i błogosławiony Kościoła rzymskokatolickiego.
Urodził się 6 września 1574 r. w Sewilli. Studiował na uniwersytecie w Salamance, a potem wstąpił do zakonu dominikanów. W 1608 r. udał się na misje do Japonii, gdzie wraz z franciszkanami zaprojektował budowę kościoła. Z powodu prześladowań katolików uciekł do północnej części Japonii. Wrócił do Tokio w następnym roku i w dniu 2 maja 1613 r. nowy kościół został otwarty. Wkrótce został aresztowany i po dwóch latach pobytu w więzieniu został spalony żywcem wraz z franciszkaninem Ludwikiem Sasada, jezuitą Michałem Carvalho, dominikaninem Piotrem Vazquezem oraz tercjarzem Ludwikiem Baba.
Beatyfikował go papież Pius IX w dniu 7 lipca 1867 r. w grupie 205 męczenników japońskich.

</doc>
<doc id="2696398" url="https://pl.wikipedia.org/wiki?curid=2696398" title="Asian Five Nations 2011">
Asian Five Nations 2011

Asian Five Nations 2011 (z powodów sponsorskich HSBC Asian 5 Nations 2011) – czwarta edycja corocznego turnieju organizowanego pod auspicjami ARFU dla pięciu najlepszych azjatyckich męskich reprezentacji rugby union. Turniej odbył się pomiędzy 23 kwietnia a 21 maja 2011 roku. Tytułu broniła reprezentacja Japonii, która w poprzednich trzech edycjach wygrała wszystkie mecze.
W turnieju zwyciężyła Japonia, ponownie we wszystkich czterech spotkaniach odnosząc bonusowe zwycięstwa, zaś do Dywizji 1 została relegowana reprezentacja Sri Lanki, którą w Asian Five Nations 2012 zastąpił zwycięzca Dywizji 1 – Korea Południowa.
Nagrodę dla najlepiej zapowiadającego się zawodnika otrzymał Japończyk Atsushi Hiwasa.
System rozgrywek.
Rozgrywki prowadzone były systemem kołowym. Każda z drużyn spotykała się raz z każdym przeciwnikiem, łącznie rozgrywając cztery mecze. Z uwagi na nieparzystą liczbę zespołów podczas każdej kolejki jeden z nich pauzował. Zwycięzca meczu otrzymuje pięć punktów, za remis przysługują trzy punkty, a przegrany nie otrzymuje punktów. Punkt bonusowy przysługuje za zdobycie przynajmniej czterech przyłożeń lub też za przegraną nie więcej niż siedmioma punktami.
Z powodu marcowego trzęsienia ziemi zespół Japonii rozegrał wszystkie mecze na wyjeździe.
Uczestnicy.
W zawodach uczestniczyło pięć reprezentacji. Po raz pierwszy w Top5 zagrały zespoły Zjednoczonych Emiratów Arabskich (zastępując wspólną drużynę Zatoki Perskiej) oraz Sri Lanki (zwycięzca Dywizji 1 w 2010).
Składy Japonii, Hongkongu i Sri Lanki zostały podane w marcu i kwietniu.

</doc>
<doc id="2696401" url="https://pl.wikipedia.org/wiki?curid=2696401" title="Tranzytowa obwodnica Warszawy">
Tranzytowa obwodnica Warszawy

Tranzytowa obwodnica Warszawy (również Duża Obwodnica Warszawy) – pierścień dróg wokół Warszawy, oddalonych średnio 20–30 km od granic miasta stołecznego.
Długość obwodnicy wynosi ok. 329 km. Na obwodnicę składają się następujące trasy: DK50 na zachodzie, południu i wschodzie (odcinek Łochów – Wyszogród) oraz DK62 na północy (odcinek Wyszogród – Łochów).
Od 1977 roku kierowany jest nią na południu objazd Warszawy dla samochodów ciężarowych, w związku z zamknięciem dla tranzytu drogi Sochaczew – Warszawa – Mińsk Mazowiecki. W kwietniu 2018 rząd przedstawił pomysł budowy nowej obwodnicy Warszawy przeznaczonej dla ruchu tranzytowego, a w sierpniu 2019 zaprezentowano cztery możliwe warianty przebiegu trasy. Ich oznaczenia podano poniżej:

</doc>
<doc id="2696403" url="https://pl.wikipedia.org/wiki?curid=2696403" title="Rex Sacrorum">
Rex Sacrorum



</doc>
<doc id="2696405" url="https://pl.wikipedia.org/wiki?curid=2696405" title="Powerwolf">
Powerwolf

Powerwolf – niemiecki zespół tworzący muzykę powermetalową, powstały w 2003 roku w Saarbrücken.
Członkowie zespołu posługują się pseudonimami. Charakteryzuje się motywami zaczerpniętymi z wierzeń i legend znanych z kultury rumuńskiej – to jest wilkołaków czy wampirów.
W swojej twórczości zespół ukazuje także negatywne strony religii chrześcijańskiej, dokonując tego w sposób często ironiczny, czy humorystyczny.
Historia.
2003–2009.
Powerwolf powstał w 2003 roku z inicjatywy byłych członków stoner rockowego zespołu Red Aim. Po założeniu zespołu jego członkowie przybrali pseudonimy sceniczne i wymyślili historie wokół nich. Według oficjalnej wersji podawanej przez zespół, w roku 2003 bracia Charles i Matthew Greywolf postanowiła utworzyć formację muzyczną Powerwolf. Wkrótce do zespołu dołączył keyboardzista Falk Maria Schlegel i francuski perkusista Stéfane Funèbre. Duże trudności stanowiło dobranie odpowiedniego wokalisty; ten natomiast znalazł się przypadkowo. Zespół rozpoczął już działalność, kiedy to podczas wakacji w mieście Sighișoara w Rumunii bracia Greywolf poznali Attilę Dorna: studenta głosu operowego na Królewskiej Akademii Muzycznej w Bukareszcie. Dorn przeprowadził się do Saarbrücken i został liderem zespołu. Jego zamiłowanie do legend dotyczących wilkołaków przypadło do gustu pozostałych członków grupy. Zaowocowało to wydaniem 4 kwietnia 2005 roku debiutanckiej płyty "Return in Bloodred".
W 2007 wydali album koncepcyjny "Lupus Dei" opowiadający o wilku, który z żądnego krwi staje się posłuszny Bogu.
27 kwietnia 2009 roku stał się datą wydania trzeciej płyty tego zespołu, zatytułowanej "Bible of the Beast". Jest to zarazem ostatnia płyta w której za perkusją zasiada Stéfane Funèbre.
2010–2011.
2 marca 2010 Stéfane Funèbre opuścił zespół. Zastąpił go Tom Diener. Powerwolf ogłosili to na swoim blogu w serwisie Myspace. Falk Maria Schlegel ogłosił ich nowy album w listopadzie 2010 roku.
28 maja 2011 zespół ogłosił na swojej stronie internetowej, że Toma Dienera zastąpił holenderski perkusista Roel van Helden.
Zespół wydał swój pierwszy singiel „Sanctified With Dynamite” 24 maja 2011, a 5 lipca tego samego roku drugi zatytułowany „We Drink Your Blood”, do którego został nagrany pierwszy teledysk w historii zespołu.
Ich czwarty album "Blood of the Saints" został wydany 29 lipca 2011 w Europie i 2 października w Stanach Zjednoczonych.
2012–2013.
W 2012 wydał minialbum "Wolfsnächte 2012 Tour EP", na którym znajdowały się również piosenki zespołów Mystic Prophecy, Stormwarrior i Lonewolf. Epka zawierała wcześniej nieopublikowany utwór Powerwolf pt. „Living on a Nightmare”. Kopie płyty były dodatkiem do biletów na trasę koncertową Wolfsnächte Tour. W tym samym roku został również wydany pierwszy album koncertowy zespołu zatytułowany "Alive in the Night". Był dodatkiem do kwietniowego wydania magazynu Metal Hammer.
13 października 2012 Powerwolf podpisał umowę z austriacką wytwórnią płytową Napalm Records. EP "The Rockhard Sacrament" zostało wydane 22 czerwca 2013. Zespół wydał singiel „Amen &amp; Attack” 28 czerwca.
"Preachers of the Night" zostało wydane 18 lipca 2013. Album dostał pierwsze miejsce na oficjalnej niemieckiej liście sprzedaży.
2014–2016.
W 2014 Powerwolf wydali box sety "The History of Heresy I" i "The History of Heresy II".
Singiel „Army of the Night” został wydany 8 maja 2015, a „Armata Strigoi” 5 czerwca. Promowali nowy album zespołu "Blessed &amp; Possessed", który został wydany 17 lipca 2015.
Powerwolf wydali swój pierwszy album wideo "The Metal Mass – Live" 27 lipca 2016 w Japonii i 29 lipca w Europie. Zawierał nagrania z trzech koncertów: Masters of Rock 2015, Summer Breeze 2015 i Wolfsnächte Tour 2015, teledyski do utworów „Amen &amp; Attack”, „Army of the Night”, „We Drink Your Blood” i „Sanctified with Dynamite”, film dokumentalny o festiwalu „A Day At Summer Breeze” i dokument o trasie koncertowej „Kreuzweg – Of Wolves And Men”.
2017–2020.
10 października 2017 Powerwolf ogłosili na Facebooku prace nad ich nowym albumem. Tytuł albumu został później ujawniony jako "The Sacrament of Sin". Został wydany 20 lipca 2018.
1 listopada 2019 zespół wydał singiel „Kiss of the Cobra King”, który zapowiadał kompilację najlepszych utworów "Best of the Blessed".
od 2021.
19 stycznia 2021 zespół zapowiedział wydanie nowej płyty pt. "Call Of The Wild", a 31 marca ujawniono okładkę (zaprojektowaną przez Zsofię Dankovą) oraz zapowiedziano dzienną datę wydania albumu – 9 lipca 2021. 20 maja ukazał się singel „Beast Of Gévaudan”, a 24 czerwca – „Dancing With The Dead”. Mimo zapowiedzi wydania albumu 9 lipca, album ukazał się 16 lipca.
Styl.
Muzyka grana przez zespół była głównie opisywana jako power metal, heavy metal, speed metal, metal symfoniczny i gothic metal. Czasami jest również uznawana za metal progresywny, metal neoklasyczny, doom metal, hard rock, „werewolf metal” i „vampire metal”.
Power metal grany przez Powerwolf znacznie różni się od innych zespołów tego gatunku. Oprócz klasycznych instrumentów metalowych używane są organy. Dla albumów studyjnych nagrywany był chór kościelny. Zespół za swoje główne wpływy muzyczne uważa Black Sabbath, Mercyful Fate, Forbidden i Iron Maiden.
Głównym językiem tekstów utworów zespołu jest angielski, ale zdarzają się też teksty po łacinie („Werewolves of Armenia”, „Lupus Dei”, „Kreuzfeuer”, „Stossgebet”) i rzadko po niemiecku („Moscow After Dark”, „We Take the Church by Storm”, „Werewolves of Armenia”, „Kreuzfeuer”, „Amen &amp; Attack”, „Stossgebet”). Teksty są inspirowane religią chrześcijańską i starymi rumuńskimi wierzeniami. Powerwolf nie uznają się za religijny zespół, uważają, że lepiej jest go określić jako duchowy.
Na pytanie czy jest chrześcijaninem, czy satanistą, Matthew Greywolf odpowiedział: „Jestem metalistą, fanem metalu. Metal jest moją religią. Spójrz na tych wszystkich ludzi. Co ich łączy? Mogę ci powiedzieć, to pieprzony metal”.
Ważnymi elementami koncertów Powerwolf są zaangażowanie widowni i pirotechnika. Wokalista Attila Dorn często odzywa się do widowni i angażuje ją w różnych zajęciach, takich jak śpiewanie lub krzyczenie przed zapowiedzią następnej piosenki. Zespół nazywa swoje koncerty „heavymetalowymi mszami” (ang. „heavy metal mass”).

</doc>
<doc id="2696408" url="https://pl.wikipedia.org/wiki?curid=2696408" title="OKB Ławoczkin">
OKB Ławoczkin



</doc>
<doc id="2696410" url="https://pl.wikipedia.org/wiki?curid=2696410" title="Deutscher Fantasy Preis">
Deutscher Fantasy Preis

Deutscher Fantasy Preis – najbardziej prestiżowa nagroda dla niemieckojęzycznych autorów, wydawców i tłumaczy literatury fantasy. Jest przyznawana od 1979 roku przez mieszczące się w Pasawie stowarzyszenie pod nazwą: "Pierwszy Niemiecki Klub Fantasy" (niem "Erster Deutscher Fantasy Club e.V., EDFC"), założone w maju 1978. 

</doc>
<doc id="2696415" url="https://pl.wikipedia.org/wiki?curid=2696415" title="Zjednoczony Kościół Chrystusowy na Filipinach">
Zjednoczony Kościół Chrystusowy na Filipinach

Zjednoczony Kościół Chrystusowy na Filipinach (ang. "United Church of Christ in the Philippines," UCCP) – jest to kościół chrześcijański na Filipinach. Założony w swojej obecnej formie w 1948 roku w Manili, stolicy Filipin. Powstał w wyniku unii różnych wyznań protestanckich głównie tych, które przybyły ze Stanów Zjednoczonych na początku XX wieku. W skład unii weszły: "Disciples of Christ", prezbiterianie, kongregacjonaliści, zjednoczeni bracia w Chrystusie i filipińscy metodyści.
Zjednoczony Kościół Chrystusowy jest drugim co do wielkości kościołem protestanckim na Filipinach. Na rok 2018 posiadał około 1 miliona członków, 2218 pastorów, w 3112 zborach. Jego główna siedziba znajduje się w Quezón City.
UCCP jest członkiem lokalnych i międzynarodowych organów ekumenicznych, takich jak Narodowa Rada Kościołów na Filipinach, Chrześcijańska Konferencja Azji, Światowa Rada Kościołów, Światowy Alians Kościołów Reformowanych, Chrześcijańska Konferencja Pokoju, Światowa Rada Metodystyczna, a ostatnio także Zjednoczonej Misji Ewangelicznej.
Kościół posiada 20 szkół i uniwersytetów, oraz prowadzi 5 ośrodków zdrowia i szpitali.

</doc>
<doc id="2696418" url="https://pl.wikipedia.org/wiki?curid=2696418" title="LDS Conference Center">
LDS Conference Center

LDS Conference Center – centrum konferencyjne, znajdujące się w Salt Lake City w stanie Utah. Jest to największa sala służąca do spotkań Kościoła Jezusa Chrystusa Świętych w Dniach Ostatnich. Konstrukcja jest oparta na stali specjalnie sprowadzonej z Belgii. Budowa rozpoczęła się w 1996 roku, a zakończyła się w kwietniu 2000 roku. Mogące pomieścić 21 tys. osób centrum zastąpiło używane do tej pory Salt Lake Tabernakulum, zbudowane w 1868 roku. Odbywają się tam głównie konferencje generalne Kościoła. Uważa się je za największe audytorium, jakie kiedykolwiek zbudowano. Wnętrze może pomieścić dwa boeingi 747. Na dachu znajduje się ogród.

</doc>
<doc id="2696419" url="https://pl.wikipedia.org/wiki?curid=2696419" title="Keri Smith">
Keri Smith

Keri Smith - autorka i ilustratorka.
Pisze książki dotyczące kreatywności i poznawania świata. Przekazuje w nich idee takie jak: wolność słowa, łamanie zasad, radość z wykonywanej czynności. Jej bestsellerowe książki to m.in.: „Wreck This Journal” (a także jej wersja na iPoda „Wreck This App”), „How to be an Explorer of the World –the Portable Life/Art Museum” (2008 Perigee), „The Guerilla Art Kit” (2007 Princeton Architectural Press), „Living Out Loud – Activities to Fuel a Creative Life” (2003). Fani mają możliwość czytania jej bloga i kontaktowania się z nią poprzez niego.
We wrześniu 2014 roku ukazała się polska edycja światowego bestselleru (ponad 2 miliony sprzedanych egzemplarzy) „Wreck This Journal” - „Zniszcz ten dziennik". Po ogromnym sukcesie Dziennika w lutym 2015 roku na polskim rynku (nakładem wydawnictwa K.E Liber) ukazały się kolejne propozycje autorki - „To Nie Książka” oraz „Bałagan, czyli przewodnik po wypadkach i błędach”. Najnowszą pozycją autorki wydaną w 2016 roku w Polsce jest „Łowca Skarbów”.
Linki zewnętrzne.
http://www.kerismith.com [dostęp: 5 czerwca 2012 r.]

</doc>
<doc id="2696421" url="https://pl.wikipedia.org/wiki?curid=2696421" title="Jarząb pośredni">
Jarząb pośredni

Jarząb pośredni ("Sorbus hybrida" L.) – gatunek rośliny z rodziny różowatych ("Rosidae"). Naturalnie występuje na Półwyspie Skandynawskim i w niektórych krajach Europy (Francja, Hiszpania, Rumunia, Szwajcaria, Anglia, Dania), ponadto jest uprawiany w wielu innych krajach świata i gdzieniegdzie rozprzestrzenia się jako uciekinier z upraw. Uważa się, że jest naturalnym mieszańcem jarząba szwedzkiego ("S. intermedia") i pospolitego ("S. aucuparia"). Jarząb szwedzki z kolei jest utrwalonym mieszańcem jarząba pospolitego ("S. aucuparia"), mącznego ("S. aria") i brekinii ("S. torminalis").
Zastosowanie.
W Polsce jest uprawiany, głównie w parkach, zieleni miejskiej, przy drogach i w ogrodach botanicznych. Najlepiej rośnie w pełnym słońcu, na żyznej i wilgotnej glebie. Często uprawiany jest kultywar 'Gibbsi' charakteryzujący się obfitym kwitnieniem i osiągający wysokość do 9 m.

</doc>
<doc id="2696422" url="https://pl.wikipedia.org/wiki?curid=2696422" title="Sorbus hybrida">
Sorbus hybrida



</doc>
<doc id="2696423" url="https://pl.wikipedia.org/wiki?curid=2696423" title="Alessandra Sabattini">
Alessandra Sabattini

Alessandra Sabattini również Sandra Sabattini (ur. 19 sierpnia 1961 w Riccione, zm. 2 maja 1984 w Bolonii) – Błogosławiona Kościoła katolickiego.
Życiorys.
Urodziła się w bardzo religijnej rodzinie. Gdy miała 4 lata, rodzina przeprowadziła się na plebanię kościoła św. Hieronima w Rimini, gdzie jej wujek Giu­seppe Bonini był proboszczem. Mając zaledwie 10 lat, Sandra zaczęła prowadzić pamiętnik. Odnaleziono w nim zdanie:
W wieku 12 lat wstąpiła do wspólnoty Jana XXIII i zaczęła brać aktywny udział w jej programie formacyjnym oraz prowadzonych działaniach charytatywnych. Po ukończeniu nauki w szkole rozpoczęła studia medyczne na uniwersytecie w Bolonii. Pragnęła również wyjechać do Afryki jako misjonarz medyczny.
Rankiem 29 kwietnia 1984 wysiadając z samochodu, aby wziąć udział w spotkaniu wspólnoty ze swoim chłopakiem i przyjacielem, została potrącona przez inny samochód. Została przyjęta do szpitala Bellaria w Bolonii, gdzie zmarła po trzech dniach w śpiączce, 2 maja 1984 w wieku 23 lat. 
Proces beatyfikacyjny.
Proces beatyfikacyjny odbywał się na szczeblu diecezjalnym od 27 września 2006 roku do 6 grudnia 2008 roku. W dniu 6 marca 2018 papież Franciszek zezwolił na ogłoszenie dekretu, na mocy którego Sandra Sabattini została ogłoszona Czcigodną Służebnicą Bożą. 
2 października 2019 Papież Franciszek oficjalnie uznał uzdrowienie Włocha Stefano Vitaliego za cud za wstawiennictwem Sandry, dzięki czemu nazwana została błogosławioną. Ceremonia beatyfikacji Sandry, początkowo wyznaczona na 14 czerwca 2020 w Rimini z powodu pandemii koronawirusa została przesunięta na nowy termin do ustalenia. Ostatecznie beatyfikacja Sandry odbyła się w dniu 24 października 2021 w Rimini.

</doc>
<doc id="2696424" url="https://pl.wikipedia.org/wiki?curid=2696424" title="Kamienica Na Schodkach w Krakowie">
Kamienica Na Schodkach w Krakowie

Kamienica Na Schodkach (także Bryknerowska, Fuchsowska, Steinkellera) – zabytkowy budynek znajdujący się w Krakowie na Starym Mieście przy ul. Szczepańskiej 5.
Pierwszy murowany budynek powstał w tym miejscu prawdopodobnie w drugiej połowie XIV wieku. 
W następnych stuleciach właścicielami kamienic były zamożne rody mieszczańskie i szlacheckie, które nadały jej wygląd okazałej rezydencji.
Zachowały się wczesnorenesansowe portale z początków XVI wieku. W XVII wieku przebudowana przez ówczesnych właścicieli – Bryknerów, w stylu barokowym.
Od 1799 własność P. Steinkellera. Przebudowana w 1823 według projektu W. Hofhauera. Budynek otrzymał dzisiejszą klasycystyczną fasadę i wnętrza. Na frontonie stiukowa alegoria handlu i figura Merkurego.
W XX wieku w kamienicy znajdowała się restauracja "Pod Trzema Rybkami".
Od 2006 roku w budynku znajduje się pięciogwiazdkowy Stary Hotel. W tym hotelu zamieszkała piłkarska reprezentacja narodowa Anglii podczas Euro 2012.

</doc>
<doc id="2696427" url="https://pl.wikipedia.org/wiki?curid=2696427" title="Ivo Radovniković">
Ivo Radovniković

Ivo „Ive” Radovniković (ur. 8 lutego 1918 w Splicie, zm. 27 października 1977 tamże) – piłkarz jugosłowiański grający podczas kariery na pozycji pomocnika.
Kariera klubowa.
Ivo Radovniković całą piłkarską karierę spędził w klubie Hajduk Split, którego był wychowankiem. Z Hajdukiem w czasie wojny i tuż po jej zakończeniu zdobył dwukrotnie mistrzostwo Chorwacji w 1941 i 1946. Po wojnie dwukrotnie zdobył mistrzostwo Jugosławii w 1950 i 1952. Ogółem w latach 1936–1953 rozegrał w barwach Hajduka 475 spotkań, w których zdobył 160 bramek.
Kariera reprezentacyjna.
W 1950 uczestniczył w mistrzostwach świata. Na turnieju Brazylii był rezerwowymi i nie wystąpił w żadnym meczu. Nigdy nie zdołał zadebiutować w reprezentacji Jugosławii.
Kariera trenerska.
Po zakończeniu kariery piłkarskiej Radovniković został trenerem. Karierę trenerską rozpoczął w Veležu Mostar w 1954. Potem prowadził Hajduk Split, Slogę Doboj, RNK Split i kluby z niższych klas rozgrywkowych.

</doc>
<doc id="2696430" url="https://pl.wikipedia.org/wiki?curid=2696430" title="Ervin Katnić">
Ervin Katnić

Ervin Katnić (ur. 2 września 1921 w Puli, zm. w 1979 w Splicie) – piłkarz jugosłowiański grający podczas kariery na pozycji pomocnika.
Kariera klubowa.
Ervin Katnić całą piłkarską karierę spędził w klubie Hajduk Split, którego jest wychowankiem. Z Hajdukiem po zakończeniu wojny zdobył mistrzostwo Chorwacji w 1946. Po wojnie dwukrotnie zdobył mistrzostwo Jugosławii w 1950 i 1952.
Kariera reprezentacyjna.
W 1950 uczestniczył w mistrzostwach świata. Na turnieju w finałowym w Brazylii był rezerwowymi i nie wystąpił w żadnym meczu. Nigdy nie zdołał zadebiutować w reprezentacji Jugosławii.

</doc>
<doc id="2696437" url="https://pl.wikipedia.org/wiki?curid=2696437" title="Kolej Massaua – Asmara">
Kolej Massaua – Asmara

Kolej Massaua – Asmara – jedyna czynna linia kolejowa na terenie Erytrei. Zbudowana w okresie włoskiej kolonizacji, pomiędzy latami 1887 a 1932. Stanowiła w tym okresie doniosłe osiągnięcie inżynierskie ze względu na dużą różnicę wysokości między stacjami końcowymi i poprowadzenie trasy przez trudne górskie rejony.
Z powodu wielu zniszczeń spowodowanych w latach 60. przez działania wojenne między Erytreą i Etiopią zawieszono jej działanie w 1978. W latach 1992 i 2003 została wyremontowana i przywrócona do działania.
Historia.
Budowa.
Konstrukcja linii kolejowej została podjęta dla połączenia stolicę Asmarę z głównym portem Erytrei, Massauą.
Pierwszym powstałym odcinkiem była linia kolejowa Massaua – Saati wytyczona dla celów wojskowych w latach 1887–1888. Jej łączna długość wynosiła 26,885 km. Dalsza budowa postępowała odcinkami z powodu trudnego ukształtowania terenu i okresowych braków finansowych.
W 1905 powstała nowa stacja obsługująca Massauę w pobliskiej miejscowości Taulud dla lepszej obsługi ruchu pasażerskiego, natomiast Asmara została osiągnięta w 1911. Ukończono też wtedy budowę dworca kolejowego.
Pierwsze lata działania.
W krótkim czasie linia zaczęła być intensywnie wykorzystywana w transporcie tak pasażerskim, jak i towarowym. Dalszy rozwój linii został napędzony otwarciem w 1923 odcinka Asmara – Keren, przedłużonego następnie do Agordat, która połączyła stolicę z położonym na zachodzie kraju rolniczym regionem.
Od 1934 obok lokomotyw parowych na trasie zaczęły kursować lokomotywy spalinowe produkcji FIATa, co pozwoliło na znaczne obniżenie czasów przejazdu.
Okres brytyjski i etiopski.
W 1941 Erytrea została zajęta przez Brytyjczyków. W czasie ich obecności do 1952 zostały zakupione nowe lokomotywy spalinowe, jednak wskutek braków inwestycyjnych linia zaczęła niszczeć.
W okresie walk pomiędzy wojskami etiopskimi Dergu, a Frontu Wyzwolenia Frontu Erytejskiego linia kolejowa była wielokrotnie przerywana i plądrowana. Wskutek rozległych zniszczeń zawieszono jej działanie w 1978.
Odnowienie.
Od momentu odzyskania niepodległości przez Erytreę w 1993 linia kolejowa została uznana za jeden z filarów potwierdzenia świadomości narodowej narodu erytrejskiego i z tego powodu natychmiast pojawiły się projekty rekonstrukcji.
Całość trasa została odnowiona w roku 2003, jednak ze względu na brak nowego taboru jest wykorzystywana przede wszystkim w celach turystycznych.

</doc>
<doc id="2696438" url="https://pl.wikipedia.org/wiki?curid=2696438" title="Abraham wypędza Hagar i Ismaela">
Abraham wypędza Hagar i Ismaela

Abraham wypędza Hagar i Ismaela – obraz włoskiego malarza barokowego Guercina.
Geneza obrazu.
Temat obrazu został zaczerpnięty ze Starego Testamentu z Księgi Rodzaju. Opowiada o wypędzeniu Hagar i jej syna Izmaela przez Abrahama. Hagar była niewolnicą Sary, żony Abrahama. Gdy ten miał 86 lat poprosiła go by przespał się z Hagar by ta poczęła syna. Czternaście lat później Sara stała się brzemienna i urodziła stuletniemu Abrahamowi syna Izaaka. Gdy chłopiec miał kilka lat 
Guercino wybrał moment, gdy Abraham odprawia Hagar. Cała czwórka bohaterów znajduje się blisko siebie. Abraham tradycyjnie przedstawiony jest z brodą i w turbanie. Zwrócony jest w stronę niewolnicy. U jej boku wisi sakiewka podróżna. Za plecami Abrahama, tyłem do patriarchy, stoi Sara. Jest ona odpowiedzialna za całą sytuację ale mimo iż zwrócona w dal uważnie przysłuchuje się rozmowie. Po przeciwnej stronie stoi płaczący Ismael, próbujący chronić się w ramionach matki. Abraham wydaje się być rozdarty. Gest prawej dłoni zdecydowanie nakazuje odejście, lecz lewa dłoń czyni znak błogosławieństwa.

</doc>
<doc id="2696440" url="https://pl.wikipedia.org/wiki?curid=2696440" title="Siniša Zlatković">
Siniša Zlatković

Siniša Zlatković (ur. 16 kwietnia 1934) – piłkarz jugosłowiański grający podczas kariery na pozycji pomocnika. 
Kariera klubowa.
Siniša Zlatković podczas piłkarskiej kariery występował w Crvenej zvezdzie Belgrad.
Kariera reprezentacyjna.
W 1950 Zlatković uczestniczył w mistrzostwach świata. Na turnieju w finałowym w Brazylii był rezerwowymi i nie wystąpił w żadnym meczu. Nigdy nie zdołał zadebiutować w reprezentacji Jugosławii.

</doc>
<doc id="2696441" url="https://pl.wikipedia.org/wiki?curid=2696441" title="Hokej na lodzie na Zimowych Igrzyskach Olimpijskich 2014 – kwalifikacje mężczyzn">
Hokej na lodzie na Zimowych Igrzyskach Olimpijskich 2014 – kwalifikacje mężczyzn

Kwalifikacje do Zimowych Igrzysk Olimpijskich w 2014 roku, których celem było wyłonienie trzech reprezentacji hokejowych na turniej olimpijski 2014 w Soczi. Podział na grupy kwalifikacyjne został przeprowadzony w oparciu o Mistrzostwa Świata z 2012 roku. Zaplanowano rozegranie siedmiu turniejów, w tym trzy z których zwycięzcy uzyskają kwalifikacje. Podobnie jak miało to miejsce w 2010 roku w Kanadzie, IIHF nie przewidziała bezpośredniej kwalifikacji dla gospodarza turnieju.
Bezpośredni awans na igrzyska olimpijskie zapewniło sobie dziewięć najwyżej sklasyfikowanych w rankingu IIHF reprezentacji.
Turniej kwalifikacyjny do przedkwalifikacji.
Turniej został rozegrany w stolicy Chorwacji – Zagrzebiu w hali Dom Športova. Zwycięzcą turnieju przedkwalifikacyjnego została drużyna gospodarzy, która awansowała do kolejnej rudny kwalifikacji.
Grupa K
"Lp. = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, +/- = bilans bramek"
Turnieje przedkwalifikacyjne.
Zostaną rozegrane trzy turnieje przedkwalifikacyjne w dniach od 8 do 11 listopada 2012 roku. Tylko zwycięzcy poszczególnych turniejów awansują do decydujących o awansie na igrzyska kwalifikacji. Gospodarzami będą zespoły, które w Rankingu IIHF zajmują 19, 20, 21 miejsce. Gospodarzem Grupy G jest Budapeszt, Grupy H jest Kijów, a Grupy I jest Nikkō.
Grupa G.
"Lp. = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, +/- = bilans bramek"
Holandia awansowała do eliminacji do ZIO 2014.
Grupa H.
"Lp. = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, +/- = bilans bramek"
Polska: Odrobny – Gabryś, Dronia, Bagiński, Zapała, Kolusz – Borzęcki (2), Rompkowski, Urbanowicz (2), Dziubiński, Malasiński (4) – Kłys (2), Noworyta, L. Laszkiewicz, Pasiut, Łopuski – Dutka, Witecki (2), Strzyżowski, Gruszka;Trener: Igor Zacharkin
Polska: Kosowski – Kotlorz, Borzęcki, Urbanowicz, Malasiński, Dziubiński (2) – Noworyta, Kłys, Laszkiewicz, Pasiut (2), Łopuski – Gabryś, Dronia (2), Bagiński, Zapała, Kolusz – Dutka, Rompkowski, Witecki (2), Strzyżowski, Gruszka;Trener: Igor Zacharkin
Ukraina awansowała do eliminacji ZIO 2014.
Grupa J.
"Lp. = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, +/- = bilans bramek"
Wielka Brytania awansowała do eliminacji do ZIO 2014.
Turnieje kwalifikacyjne.
W dniach 7–10 lutego 2013 roku zostaną rozegrane trzy turnieje kwalifikacyjne. Ich gospodarzami będą zespoły sklasyfikowane po Mistrzostwach Świata 2012 na 10., 11. i 12. miejscu. W każdej z grup wystąpi po jednym ze zwycięzców turniejów przedkwalifikacyjnych. Do turnieju olimpijskiego awansują tylko zwycięzcy turniejów.
Grupa D.
Turniej został rozegrany w hali Eisarena Ellental w Bietigheim-Bissingen (Niemcy). Zwycięzcą rywalizacji została reprezentacja Austrii, która uzyskała awans do igrzysk.
"Lp. = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, +/- = bilans bramek"
Grupa E.
Turniej został rozegrany w hali Arēna Rīga w Rydze (Łotwa). Zwycięzcą rywalizacji została reprezentacja Łotwy, która uzyskała awans do igrzysk.
"Lp. = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, +/- = bilans bramek"
Grupa F.
Turniej został rozegrany w hali SE Arena w Vojens (Dania). Zwycięzcą rywalizacji została reprezentacja Słowenii, która uzyskała awans do igrzysk.
"Lp. = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, +/- = bilans bramek"
W maju 2013 zawodnik reprezentacji Andrej Michalou, uczestniczący w turnieju, został zdyskwalifikowany na okres dwóch lat po tym, jak kontrola przeprowadzona w trakcie turnieju wykazała pozytywny wynik testu antydopingowego (w organizmie Białorusina wykryto zastosowanie niedozwolonego środka dopingującego (metyloheksanamina).

</doc>
<doc id="2696446" url="https://pl.wikipedia.org/wiki?curid=2696446" title="KWordQuiz">
KWordQuiz

KWordQuiz – program, który służy głównie do nauki nowego słownictwa, będący częścią KDE Education Project, które z kolei jest częścią środowiska graficznego KDE. Program jest dostępny na licencji GNU GPL. KWordQuiz używa formatu kvtml. Można go wykorzystać do nauki słownictwa praktycznie wszystkich języków świata, ponieważ w pełni wspiera Unicode. Poza nauką słownictwa można wykorzystać go do uczenia się terminologii z wielu innych dziedzin nauki, np. do nauki stolic państw świata. 
Tryby nauki.
Program ten składa się z kilku trybów. W jednym mamy dwie kolumny do których możemy wpisywać poszczególne słówka lub zwroty i ich tłumaczenia. Drugi to typowy program typu flashcard, w trzeciej wyświetla się jedno słowo/zwrot oraz trzy słowa z drugiej kolumny do wyboru. W ostatnim trybie wyświetla się słówko i należy ręcznie wpisać jego tłumaczenie. We wszystkich trybach istnieje możliwość, czy mają się pojawiać słówka z jednego języka na drugi, odwrotnie lub losowo.
Podobne programy.
W KDE 4 KWordQuiz zastąpił KVocTrain będący częścią KDE 3. Istnieje także wersja dla Windows, Mac OS X oraz iPad o nazwie WordQuiz. Oprócz tego programu w środowisku KDE możemy znaleźć program spełniający podobne funkcje o nazwie Parley.

</doc>
<doc id="2696448" url="https://pl.wikipedia.org/wiki?curid=2696448" title="Tityus magnimanus">
Tityus magnimanus

Tityus magnimanus — gatunek skorpiona. 
Wstęp.
Gatunek posiada kolec subakularny, który jest pozostałością po prehistorycznych przodkach skorpionów. Chociaż nie zbadano siły jadu, uważa się, iż jest on dość silny, aby zagrozić zdrowiu i życiu dzieci oraz osób starych lub osłabionych.
Wygląd.
Ubarwienie w odcieniach brązowego z domieszkami czerwonego. Wielkość 5-6cm.
Występowanie.
Zamieszkuje wilgotne lasy Wenezueli.

</doc>
<doc id="2696452" url="https://pl.wikipedia.org/wiki?curid=2696452" title="Port lotniczy Great Barrier">
Port lotniczy Great Barrier

Port lotniczy Great Barrier (IATA: GBZ, ICAO: NZGB) – port lotniczy położony na wyspie Great Barrier, w Nowej Zelandii.

</doc>
<doc id="2696453" url="https://pl.wikipedia.org/wiki?curid=2696453" title="Mariola Barszcz">
Mariola Barszcz



</doc>
<doc id="2696455" url="https://pl.wikipedia.org/wiki?curid=2696455" title="Katarzyna Ślifirczyk">
Katarzyna Ślifirczyk

Katarzyna Ślifirczyk (ur. 16 marca 1993 roku w Bełchatowie) - polska tenisistka stołowa.
Obecnie zajmuje 417. miejsce w światowym, w europejskim 184. miejsce oraz 14. miejsce w narodowym rankingu ITTF.
Kariera.
Kariera sportowa Katarzyny Ślifirczyk rozpoczęła się w kwietniu 2003 roku, w LKS „Stomil” Bełchatów. We wrześniu 2003 roku została zawodniczką trzecioligowego klubu ULKS „Kusy” Łobudzice. We wrześniu 2005 roku przeszła do drugoligowego ŁTSR „Kastor” Łask. Po zdobyciu V-VIII miejsca w drużynowym Pucharze Polski Młodziczek (Rzeszów), została po raz pierwszy powołana do kadry narodowej. W tym czasie zdobyła złoty medal w deblu i brązowy w singlu w Pucharu Polski Młodziczek (Jastrzębie-Zdrój) oraz miejsce V – VIII w Mistrzostwach Polski Kadetów w Opolu oraz została powołana do reprezentacji Polski na IX Olimpijski Festiwal Młodzieży w Belgradzie. W 2007 roku została zawodniczką KS ,Bronowianka" Kraków. W tym czasie zdobyła brązowy medal w drużynie na Mistrzostwach Europy w Terni, brązowy medal w singlu oraz złoty medal w mikście na Mistrzostwach Polski Kadetów w Brzegu Dolnym. Od 2008 roku broniła barw MKS ,Jedynka" Łódź, zdobywając brązowy medal w drużynie na Mistrzostwach Europy w Pradze, brązowy medal w singlu, deblu oraz w drużynie na Mistrzostwach Polski Juniorów w Rzeszowie, V miejsce na Mistrzostwach Świata Szkół Gimnazjalnych w Brnie, brązowy medal w mikście i w deblu oraz V miejsce w drużynie na Mistrzostwach Polski Juniorów w Lidzbarku Warmińskim. Od 2010 roku trenowała razem z zawodniczkami KTS Tarnobrzeg, a w sezonie 2011/12 była zawodniczką tego klubu, z którym zdobyła tytuł Drużynowego Mistrza Polski. W tym czasie zdobyła również 14. miejsce drużynowo na Mistrzostwach Świata w Bratysławie oraz 5. miejsce drużynowo na Mistrzostwach Europy w Kazaniu (dający awans na Mistrzostwa Świata w Bahrajnie), a także brązowy medal w singlu oraz w deblu na Mistrzostwach Polski Juniorów w Jastrzębiu-Zdroju. W 2012 roku, Katarzyna Ślifirczyk wywalczyła złoty medal w deblu oraz brązowy w singlu i w mikście na XXIV Młodzieżowych Mistrzostwach Polski w Brzegu Dolnym . W sezonie 2012/13 broni barw AZS AJD Częstochowa.

</doc>
<doc id="2696458" url="https://pl.wikipedia.org/wiki?curid=2696458" title="Port lotniczy Kaikoura">
Port lotniczy Kaikoura

Port lotniczy Kaikoura (IATA: KBZ, ICAO: NZKI) – port lotniczy położony 7,4 kilometra na południowy zachód od Kaikoura na Wyspie Południowej, w Nowej Zelandii.

</doc>
<doc id="2696459" url="https://pl.wikipedia.org/wiki?curid=2696459" title="Kościoły sui iuris">
Kościoły sui iuris



</doc>
<doc id="2696461" url="https://pl.wikipedia.org/wiki?curid=2696461" title="Kościół sui iuris">
Kościół sui iuris



</doc>
<doc id="2696463" url="https://pl.wikipedia.org/wiki?curid=2696463" title="Luis Sotelo">
Luis Sotelo



</doc>
<doc id="2696464" url="https://pl.wikipedia.org/wiki?curid=2696464" title="Picton Airport">
Picton Airport

Port lotniczy Picton (IATA: PCN, ICAO: NZPN) – port lotniczy położony w Koromiko koło Picton na Wyspie Południowej, w Nowej Zelandii.

</doc>
<doc id="2696465" url="https://pl.wikipedia.org/wiki?curid=2696465" title="Cyfry ormiańskie">
Cyfry ormiańskie

Ormiański system zapisywania liczb jest systemem addytywnym. Jego cyfry oparte są na alfabecie ormiańskim. Nie ma pośród nich znaku oznaczającego zero. Były w użyciu aż do upowszechnienia się cyfr arabskich. Obecnie używa się ich w Armenii jedynie sporadycznie, np. do określania daty lub numerów rozdziałów (tak jak m.in. cyfr rzymskich w języku polskim czy angielskim).
Cyfry reprezentują jedynie wielkie litery, gdyż pierwotnie pismo ormiańskie nie miało małych liter. Należy zauważyć, że litery Օ i Ֆ dodane zostały dopiero w średniowieczu w celu ułatwienia transliteracji, kiedy cyfry arabskie były już w powszechnym użyciu. Stąd też nie przypisane są do nich żadne wartości liczbowe. 
Liczby w systemie ormiańskim są uzyskiwane przez proste dodawanie. Choć kolejność cyfr nie ma znaczenia, zgodnie z przyjętą konwencją należy je zapisywać według malejącej wartości. 
Przykłady:
Dla liczb większych niż 9000, nad odpowiednią cyfrą rysuje się kreskę, tym samym mnożąc ją przez 10 000 (np. 10 000 wyglądałoby jak cyfra Ա z kreską poziomą nad nią, 20 000 jak Բ z kreską itd.).

</doc>
<doc id="2696466" url="https://pl.wikipedia.org/wiki?curid=2696466" title="Stefan Bakinowski">
Stefan Bakinowski

Stefan Bakinowski (ur. 11 kwietnia 1916, zm. 29 kwietnia 1983 w Warszawie) – polski dziennikarz i wydawca, z wykształcenia prawnik.
Życiorys.
Ukończył studia na Wydziale Prawa Uniwersytetu im. Stefana Batorego w Wilnie, brał czynny udział w kampanii wrześniowej, spędził dwa lata w sowieckim łagrze w obwodzie peczorskim, zwolniony po pakcie Sikorski-Majski, skrajnie wycieńczony przewędrował setki kilometrów, aby zaciągnąć się do Armii Andersa. Razem z Armią Andersa dotarł na Bliski Wschód, a następnie walczył podczas bitwy o Monte Cassino. Był porucznikiem 3 Karpackiego Pułku Artylerii Lekkiej. Został odznaczony Krzyżem Walecznych.
Po 1947 związał się ze Stowarzyszeniem PAX, z którego 13 sierpnia 1955 wraz z Tadeuszem Mazowieckim, Ignacym Rutkiewiczem i in. (tzw. Fronda) został usunięty w związku z podejrzeniami o próbę rozłamu. W 1958 był jednym ze współzałożycieli miesięcznika i wydawnictwa Więź, którego dyrektorem był do przejścia na emeryturę w 1981.

</doc>
<doc id="2696468" url="https://pl.wikipedia.org/wiki?curid=2696468" title="Port lotniczy Uru Harbour">
Port lotniczy Uru Harbour

Port lotniczy Uru Harbour (IATA: ATD, ICAO: AGAT) – port lotniczy położony w Atoifi, na wyspie Malaita (Wyspy Salomona).

</doc>
<doc id="2696471" url="https://pl.wikipedia.org/wiki?curid=2696471" title="Dwór w Gulczewku">
Dwór w Gulczewku

Dwór w Gulczewku - dwór znajdujący się w powiecie wrzesińskim w woj. wielkopolskim. Zbudowany na pocz. XX w. Budynek parterowy, z piętrem ukrytym w mansardowym dachu i z piętrowym ryzalitem na osi zwieńczonym trójkątnym frontonem.

</doc>
<doc id="2696473" url="https://pl.wikipedia.org/wiki?curid=2696473" title="Port lotniczy Avu Avu">
Port lotniczy Avu Avu

Port lotniczy Avu Avu (IATA: AVU, ICAO: AGGJ) – port lotniczy położony w Avu Avu, na wyspie Guadalcanal (Wyspy Salomona).

</doc>
<doc id="2696474" url="https://pl.wikipedia.org/wiki?curid=2696474" title="Deutscher Science Fiction Preis">
Deutscher Science Fiction Preis

Deutscher Science Fiction Preis – najważniejsza nagroda literacka dla autorów niemieckojęzycznych powieści i opowiadań science-fiction, ustanowiona w 1985 roku przez . 
Zasady przyznawania.
Nagroda jest przyznawna w dwóch kategoriach: dla najlepszej niemieckojęzycznej powieści poprzedniego roku i dla najlepszego opowiadania. 
Komitet Nagrody składa się z 10 osób, które mają za zadanie przeczytać wszystkie publikacje wydane w ciągu roku – wszystkie biorą udział w konkursie, dlatego szansę mają nawet mało znane ale wartościowe utwory. 

</doc>
<doc id="2696480" url="https://pl.wikipedia.org/wiki?curid=2696480" title="Dwutlenek plutonu">
Dwutlenek plutonu



</doc>
<doc id="2696485" url="https://pl.wikipedia.org/wiki?curid=2696485" title="Barania Góra (ujednoznacznienie)">
Barania Góra (ujednoznacznienie)

4 wzniesienia:
2 rezerwaty przyrody:

</doc>
<doc id="2696492" url="https://pl.wikipedia.org/wiki?curid=2696492" title="Pałac w Gulczewie">
Pałac w Gulczewie

Pałac w Gulczewie – zabytkowy pałac w Gulczewie, w powiecie wrzesińskim, w województwie wielkopolskim. 
Dwór o elementach neoklasycystycznych zbudowany w końcu XIX wieku. Parterowy z szerokim piętrowym ryzalitem, zawierającym wejście na osi. Ryzalit zwieńczony trójkątnie. Nakryty dachem dwuspadowym. Przy dworze jest park o pow. 2,9 ha. Wieś należała w XIX wieku do rodziny Kamińskich, później przeszła w ręce niemieckie. W 1939 własność Niemca Feilxa Leischera.

</doc>
<doc id="2696493" url="https://pl.wikipedia.org/wiki?curid=2696493" title="Aujon">
Aujon

Aujon – 68-kilometrowej długości rzeka w departamentach Górna Marna i Aube w regionie Szampania-Ardeny w północno-wschodniej Francji. Wypływa w okolicach Perrogney-les-Fontaines i płynie generalnie na północny zachód. Jest prawym dopływem rzeki Aube, do której uchodzi w miejscowości Longchamp-sur-Aujon.
Departamenty i miejscowości na jej drodze.
Lista została ułożona w porządku od źródeł do ujścia:

</doc>
<doc id="2696498" url="https://pl.wikipedia.org/wiki?curid=2696498" title="Skibska Góra">
Skibska Góra

Skibska Góra – wzniesienie o wysokości 228,1 m n.p.m. na Pojezierzu Bytowskim, położone w województwie pomorskim, powiecie bytowskim, gminie Miastko.
Na południe od Skibskiej Góry rozciąga się Jezioro Bobięcińskie Wielkie.
Wzniesienie znajduje się obszarze ochrony krajobrazu "Jezioro Bobięcińskie ze Skibską Górą", utworzonym w 1981 r.
W 1950 r. wprowadzono urzędowo zarządzeniem nazwę "Skibska Góra", zastępując poprzednią niemiecką nazwę "Schübbsche Berg". W początkowym okresie po 1945 r. używano potocznie nazwy "Szybskie Góry" na określenie tego wzniesienia.

</doc>
<doc id="2696500" url="https://pl.wikipedia.org/wiki?curid=2696500" title="Królewska Saudyjska Marynarka Wojenna">
Królewska Saudyjska Marynarka Wojenna

Królewska Saudyjska Marynarka Wojenna (arab. القوات البحرية الملكية السعودية) – siły morskie Królestwa Arabii Saudyjskiej, ich główną bazą jest Dżudda nad Morzem Czerwonym, stacjonuje tam flota zachodnia wyposażona we fregaty i łodzie rakietowe. Drugą bazą jest port Al-Dżubajl nad Zatoką Perską z flotą wschodnią składająca się z korwet, niszczycieli min i łodzi rakietowych. W nieodległym porcie Dammam stacjonują też małe łodzie patrolowe i flota jachtów królewskich "Al Salamah", "Prince Abdulaziz", "Sarafsa". Arabia Saudyjska nie posiada okrętów podwodnych.

</doc>
<doc id="2696501" url="https://pl.wikipedia.org/wiki?curid=2696501" title="Godna Góra">
Godna Góra

Godna Góra – wzniesienie o wysokości 225,3 m n.p.m. na Pojezierzu Bytowskim, położone w województwie zachodniopomorskim, powiecie szczecineckim, gminie Biały Bór.
Przy zachodniej części wzniesienia rozciąga się z południa na północ Jezioro Bobięcińskie Wielkie. Na wschód od Godnej Góry znajduje się wyższe wzniesienie Grojec.
Teren wzniesienia znajduje się w specjalnym obszarze ochrony siedlisk "Jezioro Bobięcińskie" oraz obszarze specjalnej ochrony ptaków "Ostoja Drawska".
W 1950 roku wprowadzono urzędowo zarządzeniem nazwę "Godna Góra", zastępując poprzednią niemiecką nazwę "Pfingst-Berg".

</doc>
<doc id="2696502" url="https://pl.wikipedia.org/wiki?curid=2696502" title="Srebrny Płomień">
Srebrny Płomień

Srebrny Płomień – jedno z 56 opowiadań o Sherlocku Holmesie autorstwa sir Arthura Conana Doyle’a, jest jednym z 12 zawartych w zbiorze "Wspomnienia Sherlocka Holmesa". Pisarz umieścił „Srebrnego Płomienia” na trzynastym miejscu na liście dziewiętnastu jego ulubionych opowiadań o Sherlocku. Pierwsze wydanie w grudniu 1892 r. w piśmie The Strand Magazine, z ilustracjami Sidneya Pageta. 
Opowiadanie było publikowane w Polsce także pod tytułami: "Srebrny promień", "Srebrna Gwiazda" i "Srebrzysta gwiazda".
Fabuła.
Jedno z najbardziej popularnych opowiadań o Sherlocku Holmesie skupia się na zniknięciu tytułowego konia wyścigowego (słynnego zwycięzcy) na wieczór przed ważnym wyścigiem oraz na morderstwie jego trenera, Johna Strakera. Opowiadanie wyróżnia się charakterystyczną atmosferą wrzosowisk Dartmoor i późno-wiktoriańskim środowiskiem sportowym. Zawiera także jedną z najbardziej efektownych fabuł według Conana Doyle’a, opierającą się na „ciekawym incydencie z zachowaniem psa w nocy”.
"Gregory (detektyw ze Scotland Yardu): „Czy jest jeszcze coś, na co pragnąłby pan zwrócić moją uwagę?""
"Holmes: Na dziwne zachowanie psa tamtej nocy."
"Gregory: Pies nic nie robił w nocy."
"Holmes: I to jest właśnie dziwne."
Podejrzanym o kradzież konia i uśmiercenie jego trenera jest Fitzroy Simpson, londyński bukmacher, który przybył do Dartmoor (głównie do King’s Pyland), by zebrać informacje związane z jego profesją (między innymi zakłady o faworytów Wessex Cup, wyścigu, w którym Srebrny Płomień ma wziąć udział). Jednakże od początku wydaje się, że są fakty, które nie pasują do koncepcji inspektora wobec Simpsona. Na przykład dziwne jest, iż mógł on wyprowadzić konia na wrzosowiska, tylko po to, by go okaleczyć lub zabić. Równie dobrze mógłby to zrobić w jego boksie. Nie mógł on ukraść zwierzęcia. Jakiż pożytek miałby z takiego czystej krwi znanego wszem mistrza? Dlaczego wyczerpujące poszukiwania Płomienia nie przyniosły rezultatu? Co zrobił z nim Simpson?
Sherlock Holmes wkrótce odnajduje Srebrnego Płomienia. Jego ślady (wraz ze śladami mężczyzny) są dobrze widoczne na glebie, choć ukazują się sporadycznie. Holmes wydedukował również, dlaczego policja nie mogła odnaleźć konia. Holmes upewnia się, że Płomień jest bezpieczny i skupia się na innych aspektach sprawy.
John Straker, zmarły trener Srebrnego Płomienia został zabity przez uderzenie w czaszkę, przypuszczalnie wymierzone przez Simpsona jego laską. W dłoni Strakera znajduje się także krawat Simpsona, a płaszcz Strakera odnajduje się, wisząc na krzaku kolcolistu. Na miejscu zbrodni znajduje się także nóż – osobliwie delikatny, z małym ostrzem. Doktor Watson wykorzystując swoje medyczne doświadczenie, identyfikuje go jako nóż kataraktalny (używany do operacji zaćmy). Użyteczny do zranienia, byłby nieprzydatny jako broń, w dodatku Straker zdawał się sam nim zranić w nogę.
Jeden ze stajennych, Ned Hunter (który był na straży w noc zbrodni) został odurzony opium ukrytym w jego kolacji. Nikt inny, kto zjadł baraninę z curry przyrządzoną w domu Strakera, nie cierpiał na żadne dolegliwości. Kieszenie Strakera zawierały dwa interesujące przedmioty: świecę i rachunek na (między innymi) suknię za 22 gwinee uszytą dla pani Derbyshare. Pasterz indagowany przez Holmesa mówi, że trzy z owiec ostatnio nagle okulały.
Dzięki swoim zdolnościom Holmesowi udaje się rozwiązać tajemnicę. W Londynie odwiedza sklep modystki i posługując się zdjęciem Strakera rozstrzyga, iż Straker podawał się za pana Derbyshire. To wyjaśnia jego motyw: miał kochankę o kosztownym guście i próbując wpłynąć na wynik wyścigu, chciał zarobić dużą sumę pieniędzy.
Baranina z curry była wskazówką, gdyż tylko potrawa o ostrym smaku mogła zamaskować smak opium i było niemożliwe, aby Simpson mógł dla własnych celów przygotować mocno zaprawiony posiłek. 
"Dziwne zachowanie psa w nocy” jest łatwe do wyjaśnienia: pies nie hałasował, ponieważ nie pojawił się tam nikt obcy. Jak wyjaśnia Holmes: „"Dostrzegłem wagę milczenia psa, gdyż jeden prawdziwy wniosek niezmiennie sugeruje inne... Oczywiście nocny gość był kimś, kogo pies dobrze znał. To był Straker, który uprowadził Srebrnego Płomienia z jego boksu i wyprowadził na wrzosowiska."” Celem Strakera było użycie noża kataraktalnego, aby zrobić niewielkie nacięcie pod skórą nogi konia. Użył krawata Simpsona (który to porzucił go, kiedy go wyrzucono z King’s Pyland) jako temblaka, by przytrzymać nogę konia. Lecz koń wyczuł zagrożenie i śmiertelnie uderzył trenera w głowę. Owce okulały, gdyż Simpson potrzebował najpierw wypróbować swoją metodę.
Pułkownik Ross odzyskał swojego konia. Holmes decyduje się nie mówić mu, gdzie był jego koń (chociaż wiedział cały czas), dopóki Wessex Cup nie dobiegnie końca. Wyścig wygrał Srebrny Płomień. Na początku pułkownik nie rozpoznaje swojego konia, ponieważ jego szczególny biały znak został zakryty farbą. Wtedy też Holmes, ku zadowoleniu pułkownika, Watsona i inspektora Gregory’ego krok po kroku objaśnia szczegóły sprawy.
Gregory jest jednym z najbardziej kompetentnych detektywów z jakimi Holmes współpracował. Przeprowadza gruntowne śledztwo przed przybyciem Holmesa i zbiera wszystkie dowody, których Holmes potrzebuje, by rozwiązać sprawę. Holmes zauważa, iż Gregory jest bardzo dobrym funkcjonariuszem, lecz jedyną rzeczą jakiej mu brakuje jest wyobraźnia – możliwość wyobrażenia sobie, co mogło się wydarzyć w danej sytuacji i postępować intuicyjnie.
Ekranizacja w 1988 r., 23 odcinek serialu produkcji Granada TV, w roli Holmesa Jeremy Brett

</doc>
<doc id="2696503" url="https://pl.wikipedia.org/wiki?curid=2696503" title="Kościół św. Michała Archanioła w Grzybowie">
Kościół św. Michała Archanioła w Grzybowie

Kościół św. Michała Archanioła w Grzybowie – zabytkowy rzymskokatolicki kościół parafialny w Grzybowie, w powiecie wrzesińskim, w województwie wielkopolskim. 
W roku 1399 pojawiły się pierwsze wzmianki o miejscu kultu w Grzybowie. Piotr Ćwikiełka i inni właściciele grzybowscy oddali kościołowi teren pod budowę kaplicy. Powstała ona w 1440 roku z prawami parafialnego kościoła, ale uważany a filię kościoła z Gozdowa. W roku 1641 miejscowy właściciel - Stanisław Turski pomnożył uposażenie kościoła, a w 1757 roku został odnowiony przez Stanisława Otto-Trąmpczyńskiego. W wyposażeniu kościoła znajdują się dzwony z 1542 i z 1688 oraz latarnia procesyjna z drugiej połowy XIX wieku. W 1999 r. przed kościołem na granitowym postumencie umieszczono figurę Matki Boskiej Fatimskiej.
Kościół jest orientowany, zrębowy, z węższym prezbiterium. Główna nawa jest szersza od prezbiterium. Nad prezbiterium było sklepienie kolebkowe, a nad nawą płaskie - obecnie sklepienie jest ujednolicone nad całością. W poprzek kościoła zamontowane są belki tęczowe. Dach kryty jest gontem. Od strony północnej przylega zakrystia. W latach dwudziestych wybudowano sygnaturkę z miedzianym dachem, a w latach 1929-1930 od strony zachodniej - wieżę. W jej parterze powstała kruchta oddzielona od wnętrza kościoła drzwiami, które później zlikwidowano. Wewnątrz umieszczono kręcone schody na chór. 

</doc>
<doc id="2696506" url="https://pl.wikipedia.org/wiki?curid=2696506" title="Święty Łukasz malujący wizerunek Marii">
Święty Łukasz malujący wizerunek Marii

Święty Łukasz malujący wizerunek Marii − gotycka kompozycja rzeźbiarska, która jest jedynym zachowanym elementem pierwotnego retabulum ołtarzowego dedykowanego świętemu Łukaszowi. Stanowi ona część środkową retabulum, które pierwotnie znajdowało się w kaplicy cechu malarzy w katedrze farnym Świętej Marii Magdaleny we Wrocławiu. Obecnie "Święty Łukasz malujący wizerunek Marii" prezentowany jest w Galerii Sztuki Średniowiecznej warszawskiego Muzeum Narodowego. Prawdopodobnie autorem tego dzieła jest Jakub Beinhart.
Wygląd.
Dzieło to jest wykonane z drewna lipowego, jest kontaminacją wszystkich technik rzeźbiarskich - rzeźby pełnoplastycznej, reliefu wypukłego i wklęsłego, a ponadto łączą się tu dwa rodzaje gatunków tematycznych, religijny i rodzajowy. Tematem kompozycji jest św. Łukasza malujący Marię. Apostoł ukazany jest w toku pracy, maluje Marię na drewnianej desce, lecz wzrok kieruje ku siedzącej naprzeciwko Matce Boskiej. Maria spogląda na malującego, ale nie pozuje, równocześnie zajmuje się tkaniem kostiumu, który zawieszony jest na patyku przytwierdzonym do drewnianym palu. Pomiędzy apostołem i Marią ukazane jest bawiące się Dzieciątko Jezus. Pod krzesłem, na którym siedzi św. Łukasz odpoczywa mały wół - atrybut apostoła-ewangelisty. Wszystkie postaci charakteryzuje realizm, zarówno od strony fizjonomicznej, jak kostiumologicznej. Scena ta ma miejsce wewnątrz bogato wyposażonej gotyckiej komnaty, nakrytej sklepieniem, które wsparte jest na ustawionym pośrodku kompozycji filarze. Za siedzącymi na ozdobnych krzesłach Marią i św. Łukaszem elementy umeblowania. Na półce za malarzem leżą naczynia m.in. misa, ponadto na ściance bocznej wisi deska do przyrządzania mięsa. W oddali ściana przepruta dwoma parami wypełnionych szkłem gomółkowym okien, które u góry są zamknięte półkoliście. Cała scena jest wpisana w obramienie, które tworzy arkada w formie łuku odcinkowego, wsparta na dwóch masywnych filarach.
Analiza.
Dzieło to charakteryzuje się dbałością o zasady perspektywy, detal i zróżnicowanym sposobem opracowania poszczególnych jego partii, począwszy od płaskiego reliefu (ściana z oknami) poprzez relief głęboki (elementy wyposażenia wnętrza) po rzeźbę pełnoplastyczną (figury Marii i Jezusa oraz św. Łukasza i wołu). Ze względu na brak fragmentów polichromii w opinii badaczy przedstawienie to należy do późnogotyckiej rzeźby monochromatycznej. Potwierdzone to było kilkakrotnymi badaniami chemicznymi i mikroskopowymi oraz zabiegami konserwatorskimi w latach 1996-2003. Celowa rezygnacja z polichromii miała uzasadnienie nie tylko ideowe ale i artystyczne. Późnogotycka rzeźba polichromowana i pozłacana była krytykowana m.in. przez część duchowieństwa ze względu na przepych. Surowe drewno pokryto jedynie zabezpieczającą i scalającą optycznie bejcą. Rezygnacja z polichromii umożliwiła poszerzenie zakresu warsztatowego w snycerce - rzeźby odznaczają się najwyższą starannością w detalu, fakturze i szerokim operowaniem modelunku światłocieniowego, różnorodnością głębokości reliefu. Taka tendencja artystyczna zrodziła się w południowych krajach Rzeszy (głównie Frankonia i Szwabia) w II połowie XV stulecia. Czołowym reprezentantem rzeźby monochromatycznej był Tilman Riemenschneider, zaś Beinhardt był zaznajomiony z ówczesną plastyką w Szwabii, która niekiedy uważana jest za domniemane miejsce pochodzenia autora wrocławskiego przedstawienia. Ponadto inspiracją dla dzieła Beinharta była twórczość Wita Stwosza, który oprócz rzeźb znany jest z drzeworytów, z których jeden "Święta Rodzina" ma kompozycję bardzo zbliżoną dzieła z kościoła Świętej Marii Magdaleny. Krakowsko-norymberski snycerz w późniejszej fazie twórczości preferował także rzeźbę bez polichromii. Oprócz południowoniemieckich inspiracji badacze dopatrują wpływy malarstwa wczesnoniderlandzkiego XV wieku, zwłaszcza od strony tematycznej (temat świętego Łukasza malującego Marię był zobrazowany m.in. przez Rogiera van der Weydena i Hansa Memlinga) i kompozycyjnej.

</doc>
<doc id="2696511" url="https://pl.wikipedia.org/wiki?curid=2696511" title="Sanża Bałdanow">
Sanża Bałdanow

Sanża Bałdanow, ros. Санжа Балданов (ur. w stanicy Bałtajewskaja, zm. w 1982) – kałmucki działacz emigracyjny, członek Kałmuckiego Komitetu Narodowego podczas II wojny światowej.
Brał udział w I wojnie światowej, dochodząc do stopnia chorążego. Na początku 1918 r. wstąpił do nowo formowanych wojsk Białych. Uczestniczył w I Marszu Kubańskim (Lodowym). Był dwukrotnie odznaczany. W połowie listopada 1920 r. wraz z pozostałymi wojskowymi został ewakuowany z Krymu do Gallipoli. Na emigracji zamieszkał w Królestwie SHS. Następnie przeniósł się do Francji. Na początku lat 30. sprawował funkcję atamana kałmyckiego chutoru kozackiego w Décines-Charpieu pod Lyonem. Od poł. 1934 r. był sekretarzem Związku Kałmuków w Paray-le-Monial. W II połowie lat 30. przeniósł się do Paryża, gdzie pracował jako dostarczyciel towarów. Po ataku wojsk niemieckich na ZSRR 22 czerwca 1941 r., przybył do Berlina, wchodząc w skład Kałmuckiego Komitetu Narodowego. W październiku 1942 r. wraz z innym emigracyjnym działaczem kałmuckim Szambą Balinowem odwiedził okupowaną przez Niemców Elistę. Po zakończeniu wojny powrócił do Francji. W 1957 r. współzakładał Dom Kałmucki. Stanął na czele Stowarzyszenia Kałmuckiego w Paryżu i Związku Kałmuckiego we Francji. Został członkiem kierownictwa Dońskiego Stowarzyszenia Wojskowego. W 1965 r. objął funkcję jego wiceprzewodniczącego. Działał też w Związku Kozackim. W 1963 r. był członkiem komitetu ds. wydania książki Nikołaja I. Jewsiejewa pt. "Dikoje pole" ("Дикое поле"). Od 1969 r. wchodził w skład kolegium redakcyjnego czasopisma paryskiego "Rodimyj kraj" ("Родимый край").

</doc>
<doc id="2696513" url="https://pl.wikipedia.org/wiki?curid=2696513" title="Poliptyk Zwiastowania z Jednorożcem">
Poliptyk Zwiastowania z Jednorożcem

Poliptyk Zwiastowania z Jednorożcem – gotyckie retabulum ołtarzowe wykonane przez nieznanych mistrzów około roku 1480 dla wrocławskiego kościoła farnego pw. Świętej Elżbiety. Po 1945 roku retabulum zostało przeniesione do warszawskiego Muzeum Narodowego. Swoją nazwę zawdzięcza rzeźbionej scenie części środkowej ołtarza, gdzie ukazane jest "Zwiastowanie" w którym przy Marii przedstawiono jednorożca. Cenny przykład gotyckiej rzeźby i malarstwa na Śląsku.
Wygląd.
Poliptyk Zwiastowania z Jednorożcem jest retabulum szafiastym w formie pentaptyku. Składa się predelli, szafy (korpusu) i zwieńczenia oraz z dwóch par ruchomych skrzydeł. Pola skrzydeł zewnętrznych oraz zewnętrzne strony (rewersy) skrzydeł wewnętrznych są malowane, zaś ich wewnętrzne strony (awersy) wykonano w głębokim reliefie. Część środkowa (szafa), predella i zwieńczenie wypełnione są pełnoplastycznymi rzeźbami. Malowane strony każdego ze skrzydeł podzielono na dwie kwatery.
Przy całkowicie zamkniętym retabulum ukazują się cztery malowane epizody z Pasji Chrystusa podporządkowane narracji ewangelicznej: "Modlitwa w Ogrójcu", "Pojmanie", "Ukrzyżowanie" i "Złożenie do Grobu". Po pierwszym otwarciu ukazują się sceny o tematyce maryjnej zaczerpnięte m.in. z apokryfów (tekstów niekanonicznych ewangelii): "Wstąpienie Marii do Świątyni" i "Zaślubiny z Józefem" (lewe skrzydło), "Maria jako służebnica w Świątyni Jerozolimskiej" i "Zesłanie Ducha Świętego" (prawe skrzydło). Pośrodku "Dzieciństwo Chrystusa" (Infantia Christi) i "Dwunastoletni Jezus wśród uczonych w Piśmie" (po lewej), "Obrzezanie Chrystusa" i "Rzeź niewiniątek" (po prawej).
Po całkowitym otwarciu poliptyku (tzw. otwarcie świąteczne) ukazują się kolejne wątki maryjne, ale rzeźbione. Są to "Nawiedzenie przez Marię św. Elżbiety", "Boże Narodzenie" i "Pokłon Trzech Króli", "Ucieczka Świętej Rodziny do Egiptu", "Ofiarowanie Chrystusa" i "Zaśnięcie Marii". Część środkową tworzy tytułowa scena "Zwiastowania Marii". Oprócz Archanioła Gabriela i Matki Boskiej pełnoplastyczne figury świętych Jana Chrzciciela i Jadwigi Śląskiej. Każda z postaci jest umieszczona w osobnej arkadzie zwieńczonej „oślim grzbietem" Ponad świętymi (w mniejszych polach) półpostaciowe wizerunki św. Jana Ewangelisty i diakona (Wincentego?). Uzupełniają je pełnoplastyczne przedstawienia w zwieńczeniu i predelli, widoczne także kiedy retabulum jest zamknięte: nad szafą – "Koronacja Marii" ujęta półpostaciami świętych Elżbiety Węgierskiej i Wawrzyńca (tutaj ukazany jest jako diakon) oraz grupami figur aniołów. W XIX wieku zwieńczenie zostało wzbogacone o strzeliste wieżyczki i fiale wzorowane na dawnych późnogotyckich retabulach (pierwotne zwieńczenie zaginęło), które ze względu na nieautentyczność zostało po wojnie zdemontowane. W predelli pod arkadkami zamkniętymi „oślim grzbietem" półpostaciowe przedstawienia sześciorga świętych m.in. Jana Chrzciciela, Augustyna i Katarzyny Aleksandryjską. Pozostałe postaci predelli ze względu na brak atrybutów nie zostały zidentyfikowane.
Analiza.
Główną bohaterką ołtarzowego retabulum jest Najświętsza Maria Panna jako Dziewica, Boska Rodzicielka i Matka oraz pośredniczka wiernych. Wątek dziewictwa Marii zawarty został w głównej scenie ołtarza, Zwiastowania. Dziewictwo Marii symbolizuje tu jednorożec, który kładzie przednie racice na kolanach Matki Boskiej. Naprzeciwko Jej ukazany jest Archanioł Gabriel, który dmie w myśliwski róg, tym samym wątek Zwiastowania został wzbogacony o scenę polowania na jednorożca, które wedle średniowiecznych bestiariuszy było zwierzęciem płochliwym, a co za tym nieuchwytnym, ale z wyjątkiem kobiet, które były dziewicami. W oparciu o tzw. Fizjologa – późnoantyczne bestiarium, jednorożec nabrał nowe znaczenie – symbolizował nieuchwytnego (jedynie poza Marią) Boga Chrystusa. „Myśliwy" archanioł Gabriel upolował zwierzę widząc Marię, tym samym został dokonany akt Wcielenia. Główny wątek maryjny został wzbogacony o kolejne, co poświadczają rozmaite przedmioty ulokowane w obrębie sceny środkowej m.in. brama pomiędzy Archaniołem i Marią, wieżyczka, gorejący krzew z popiersiem Jahwe, studzienka. Motywy te znajdują maryjne znaczenie w niektórych Psalmach, księgach prorockich oraz „Pieśni nad Pieśniami" i Litanii Loretańskiej, której geneza sięga XII wieku.
Marię jako Matkę Boską poświadczają liczne sceny poświęcone macierzyństwu i dzieciństwu Jezusa (w tym po dwie kwatery awersów świątecznego otwarcia). Rzadki typ ikonograficzny (którego interpretacja nie jest w pełni wyjaśniona) reprezentuje malowana scena "Dzieciństwa Chrystusa" ukazana na rewersie lewego skrzydła wewnętrznego, gdzie Dzieciątko uczy się chodzić używając narzędzia zwanego "sustentaculum". Marię jako Współodkupicielkę egzemplifikują malowane sceny pasyjne zamykające poliptyk, w których trzykrotnie ukazana została jako "Mater Dolorosa" – w scenach "Pojmania" i "Ukrzyżowania" oraz "Dwunastoletnim Jezusie w świątyni". Marię jako Królową ilustruje ukazana na zwieńczeniu "Koronacja". Scena "Maria w świątyni Salomona" ilustruje Jej kult przez wiernych, z których jeden trzyma sznur korali przypominający różaniec. Z 1481 roku pochodzi pierwsza wzmianka o działającym we Wrocławiu Bractwie Różańcowym. Wątek ten jest łącznikiem między tematyką maryjną i treściami o charakterze eklezjologicznym. Miejscowy Kościół poza kultem Matki Boskiej szerzył kult lokalnych świętych, patronów Wrocławia, staromiejskiej fary co zostało dobitnie zilustrowane w szafie retabulum. Po bokach "Zwiastowania" znajdują się pełnoplastyczne figury świętych Jana Chrzciciela (patrona katedry i diecezji wrocławskiej oraz miasta Wrocławia) i Jadwigi (patronki Śląska), ponadto na zwieńczeniu pojawia się popiersie matki św. Jadwigi, św. Elżbiety Węgierska, głównej patronki wrocławskiej fary. Obecność św. Wawrzyńca obok św. Elżbiety ma związek z pierwotnym patrocinium – przed wzniesieniem gotyckiej fary w tym miejscu znajdował się dedykowany rzymskiemu męczennikowi romański kościół.
Oprócz bogatych treści Poliptyk Zwiastowania z Jednorożcem charakteryzuje się wysokim poziomem malarskim i rzeźbiarskim. Różnorodność stylistyczną poświadczają poszczególne cykle scen, co daje do myślenia iż poliptyk jest dziełem kilku artystów i ich pomocników. To dzieło, datowane na około 1480 roku, zaliczyć należy do najcenniejszych retabulów ołtarzowych tworzących dawny wystrój głównej wrocławskiej fary, który był wówczas bardzo bogaty. Na początku XVI wieku zanotowano tu 47 gotyckich ołtarzy. Część z nich do dziś ocalało, ale obecnie są muzealiami (głównie w Muzeach Narodowym w Warszawie i Wrocławiu). Są to m.in. Poliptyk Krappów, Poliptyk Dumlosych, Poliptyk Prockendorffów, Ołtarz Ukrzyżowania, Ołtarz Świętej Marii Magdaleny. Ponadto gotycki wystrój tworzyły dzieła dostosowane do poszczególnych sakramentów (m.in. zachowane "in situ" sakramentarium powstałe w latach 1453–1456, dzieło Josta Tauchena i w zbiorach MNW chrzcielnica z około 1480 roku przypisywana także Tauchenowi), figury kultowe oraz liczne obrazy wotywne (gł. w MNW i MNWr) i kamienne rzeźbione epitafia mieszczańskie ("in situ").

</doc>
<doc id="2696514" url="https://pl.wikipedia.org/wiki?curid=2696514" title="Czesław Mojżysz">
Czesław Mojżysz

Czesław Mojżysz (ur. 3 sierpnia 1958 w Wodzisławiu Śląskim) – polski lekkoatleta długodystansowiec, mistrz Polski.
Osiągnięcia.
Na mistrzostwach Europy juniorów w 1977 w Doniecku zajął 14. miejsce w biegu na 2000 metrów z przeszkodami
Na halowych mistrzostwach Europy w 1984 w Göteborgu zajął 5. miejsce w biegu na 3000 metrów, a na halowych mistrzostwach Europy w 1986 w Madrycie odpadł w eliminacjach tej konkurencji.
Był mistrzem Polski w biegu na 5000 metrów w 1988 oraz wicemistrzem w biegu na 3000 metrów z przeszkodami w 1982, 1983 i 1985 oraz brązowym medalistą na 3000 metrów z przeszkodami w 1987. Zdobył również halowe mistrzostwo Polski w biegu na 3000 metrów w 1980, 1984 i 1986, a w 1985 był mistrzem w biegu na 1500 metrów i wicemistrzem na 3000 metrów.
Był zawodnikiem klubu ROW Rybnik z przerwą w roku 1980, kiedy to startował w Gryfie Słupsk.

</doc>
<doc id="2696516" url="https://pl.wikipedia.org/wiki?curid=2696516" title="Stefano Miele">
Stefano Miele



</doc>
<doc id="2696517" url="https://pl.wikipedia.org/wiki?curid=2696517" title="Wielocierń">
Wielocierń

Wielocierń, liścień ("Polycentrus schomburgkii") – endemiczny gatunek słodkowodnej ryby okoniokształtnej z rodziny Polycentridae. Jedyny przedstawiciel rodzaju "Polycentrus" . Bywa hodowany w akwariach.
Występowanie.
Zasiedla rzeki Ameryki Południowej w Brazylii, Gujanie, Surinamie, Wenezueli, oraz na wyspie Trynidad.
Taksonomia.
Gatunek był przypisywany był przez niektórych badaczy do rodziny Nandinae. 
Charakterystyka.
Wysokie i bocznie spłaszczone ciało z wyglądu przypominające kształt liścia. Barwa ciała jest zmienna zależna od nastroju, podniecenia. Kolor szary poprzez żółtobrązowy do nawet czarnego, na jego tle połyskuje srebrzysto deseń złożony z pasm i plamek. Płetwa grzbietowa uzbrojona w kolczaste wyrostki ciemnobrązowooliwkowe z lekkim niebieskawym połyskiem, Płetwa ogonowa podobna. W części zaskrzelowej widniej eostry, mocny kolec, pysk uzbrojony w zęby. Płetwa brzuszna jest wydłużona i zielonkawa z żółtym obrzeżem.
Ryba spokojna lecz drapieżna, szczególnie w okresie poza tarłem. Poluje wieczorem i wczesną nocą. Dorasta do 6-8 cm długości, samica mniejsza.
Dymorfizm płciowy.
Samce w okresie godowym są ciemniejsze i bardziej kontrastowo ubarwione, samice mają barwę jasnobrunatną, w partii brzusznej zaokrąglone.
Wymagania hodowlane.
Akwarium z aranżacją umożliwiającą ukrywanie się (gąszcz roślin, skały, groty, korzenie), gdzie przebywa za dnia. Chętnie przebywa wśród roślin z rodzajów: "Cryptocoryne"", Sagittaria, Echinodorus, Marsilea" oraz "Ceratopteris".
Rozmnażanie.
Tarło przebiega w grocie lub wcześniej przygotowanej do tego celu doniczki. Ikra składana jest na ściankach w ilości do 600 sztuk ziaren. Tarlaki potrafią z braku innej możliwości składać ikrę po brzusznej stronie szerokiego liścia. Opiekę nad ikrą przejmuje samiec, który wylęga się po okresie 7-8 dni. Wymagają tylko żywego pokarmu oraz obowiązkowej segregacji według wielkości, gdyż możliwa jest wewnętrzna agresja połączona z kanibalizmem.

</doc>
<doc id="2696518" url="https://pl.wikipedia.org/wiki?curid=2696518" title="Labrus punctatus">
Labrus punctatus



</doc>
<doc id="2696519" url="https://pl.wikipedia.org/wiki?curid=2696519" title="Mesonauta surinamensis">
Mesonauta surinamensis



</doc>
<doc id="2696520" url="https://pl.wikipedia.org/wiki?curid=2696520" title="Polycentrus schomburgki">
Polycentrus schomburgki



</doc>
<doc id="2696521" url="https://pl.wikipedia.org/wiki?curid=2696521" title="Polycentrus tricolor">
Polycentrus tricolor



</doc>
<doc id="2696522" url="https://pl.wikipedia.org/wiki?curid=2696522" title="Polycentrus schomburgkii">
Polycentrus schomburgkii



</doc>
<doc id="2696524" url="https://pl.wikipedia.org/wiki?curid=2696524" title="Leonid Bruk">
Leonid Bruk

Leonid Bruk, ros. Леонид Брук (ur. 8 września 1960) – rosyjski lekkoatleta specjalizujący się w biegach średniodystansowych. W czasie swojej kariery reprezentował Związek Socjalistycznych Republik Radzieckich.
Sukcesy sportowe.
W 1978 r. uczestniczył w rozegranych w Bukareszcie Zawodach Przyjaźni (z udziałem juniorów do 18 lat), zajmując I miejsce w biegu na 1500 metrów.
Największy sukces na arenie międzynarodowej odniósł w 1979 r. w Bydgoszczy, zdobywając podczas mistrzostw Europy juniorów srebrny medal w biegu na 1500 metrów (z czasem 3:39,95, za Grahamem Williamsonem). 

</doc>
<doc id="2696530" url="https://pl.wikipedia.org/wiki?curid=2696530" title="Grojec (wzgórze)">
Grojec (wzgórze)



</doc>
<doc id="2696531" url="https://pl.wikipedia.org/wiki?curid=2696531" title="Jacek Rutkowski (lekkoatleta)">
Jacek Rutkowski (lekkoatleta)

Jacek Rutkowski (ur. 31 sierpnia 1960 w Warszawie) – polski lekkoatleta specjalizujący się w krótkich biegach płotkarskich.
Sukcesy sportowe.
W 1978 uczestniczył w rozegranych w Bukareszcie "Zawodach Przyjaźni" (z udziałem juniorów do 18 lat), zajmując I miejsce w biegu na 110 metrów przez płotki. W tym samym roku zdobył w Poznaniu dwa medale mistrzostw Polski juniorów: złoty w biegu na 110 metrów przez płotki oraz brązowy w biegu sztafetowym 4 × 100 metrów, w barwach klubu AZS Warszawa. W 1982 r. reprezentował Polskę na rozegranych w Atenach mistrzostwach Europy, odpadając w półfinale.
Wielokrotnie startował w zawodach z cyklu mistrzostw Polski. Zdobył trzy medale w biegu na 110 metrów przez płotki: dwa srebrne (Bydgoszcz 1983, Lublin 1984) oraz brązowy (Poznań 1987). Dwukrotnie stawał na podium halowych mistrzostw Polski, zdobywając złoty (Zabrze 1981) oraz brązowy (Zabrze 1984), oba w biegu na 60 metrów przez płotki.

</doc>
<doc id="2696533" url="https://pl.wikipedia.org/wiki?curid=2696533" title="Jacek Rutkowski">
Jacek Rutkowski



</doc>
<doc id="2696534" url="https://pl.wikipedia.org/wiki?curid=2696534" title="Sławomira Jezierska">
Sławomira Jezierska

Sławomira Jezierska, z d. Sołoducha (ur. 4 listopada 1967 w Bystrzycy Kłodzkiej) – polska piłkarka ręczna, mistrzyni i reprezentantka Polski. Mistrzyni Macedonii.
Życiorys.
Była zawodniczką AZS AWF Wrocław, z którym zdobyła mistrzostwo Polski w 1989 i 1990 i wicemistrzostwo w 1987, 1992 i 1993, macedońskiego Gjorče Petrov Skopje (dwa sezony 1993/1994 i 1994/1995), gdzie zdobyła dwa tytuły mistrza Macedonii, ponownie AZS Wrocław (od sezonu 1995/1996) i Zagłębia Lubin (1998/1999). W 1993 została "królową" strzelców ligi (214 bramek)
W reprezentacji Polski debiutowała 29 stycznia 1990 w towarzyskim spotkaniu z Holandią, wystąpiła w mistrzostwach świata w 1993 (10 miejsce), ostatni raz w biało-czerwonych barwach zagrała 1 czerwca 1995 w towarzyskim spotkaniu z Bułgarią. Łącznie w reprezentacji Polski wystąpiła 75 razy, zdobywając 252 bramki.

</doc>
<doc id="2696537" url="https://pl.wikipedia.org/wiki?curid=2696537" title="Dorota Gliszczyńska">
Dorota Gliszczyńska

Dorota Gliszczyńska (ur. 12 kwietnia 1967) – polska piłkarka ręczna, występująca na pozycji bramkarki, mistrzyni i reprezentantka Polski.
Życiorys.
Była zawodniczką AZS AWF Wrocław, z którym sięgnęła po mistrzostwo Polski w 1989 i 1990 oraz wicemistrzostwo w 1992. Występowała także we włoskim Edilcinque Sassari (również pod nazwą HC Florgarden Sorso i Sassari Citta' Dei Candelieri).
W reprezentacji Polski debiutowała 28 maja 1989 w towarzyskim spotkaniu z Austrią, wystąpiła w mistrzostwach świata grupy B w 1989 (6 miejsce) i mistrzostwach świata w 1990 (9 miejsce). Ostatni raz w drużynie narodowej wystąpiła 21 stycznia 1992 w towarzyskim spotkaniu z Austrią. Łącznie w biało-czerwonych barwach zagrała 52 razy.

</doc>
<doc id="2696540" url="https://pl.wikipedia.org/wiki?curid=2696540" title="Solniska (Pasmo Jałowieckie)">
Solniska (Pasmo Jałowieckie)

Solniska (879 m) – szczyt w Paśmie Jałowieckim, pomiędzy Kiczorą (905 m) a przełęczą Kolędówki (809 m). Według Jerzego Kondrackiego, autora naukowo opracowanej regionalizacji geograficznej Polski pasmo to wchodzi w skład Pasma Przedbabiogórskiego i należy do Beskidu Makowskiego. Mapa Compass podaje nieco inną wysokość Solniska – 883 m. 
Solniska to mało wybitny szczyt, niewiele tylko wznoszący się ponad dwie przełęcze w grani Pasma Jałowieckiego. Z jego całkowicie zalesionych północnych stoków spływa Janicki Potok uchodzący do Stryszawki. Stoki te trawersuje stokowa droga leśna do zwózki drzewa. Natomiast na południową stronę (do doliny Skawicy) opada niski, płaski i bezleśny grzbiet zajęty przez pola i zabudowania osiedli Zawoi. Budynki tych osiedli dochodzą aż do samego grzbietu pasma, do przełęczy po obydwu stronach Solniska. Od południowej strony zalesiony jest tylko sam wierzchołek Solniska i krótki fragment górnych stoków.
Nieco po północnej stronie Solniska, grzbietem Pasma Przedbabiogórskiego prowadzi żółto znakowany szlak turystyczny. Przy szlaku tym, po obydwu stronach Solniska znajdują się dwie kapliczki. Dzięki otwartym przestrzeniom pól uprawnych ze szlaku rozpościera się dobry widok na Pasmo Babiogórskie, Pasmo Policy i dolinę Skawicy.

</doc>
<doc id="2696541" url="https://pl.wikipedia.org/wiki?curid=2696541" title="Marc Frons">
Marc Frons

Marc Frons (ur. 2 kwietnia 1956 r. w Nowym Jorku) – szef biura informacyjnego w New York Timesie oraz dyrektor serwisu NYTimes.com. Od lipca 2006 r. do marca 2012 r. pełnił funkcję głównego szefa technologii w New York Timesie. Od 2006 r. zajmuje się nadzorem i rozwijaniem serwisu NYTimes.com.
Kariera.
Karierę zaczynał w 1977 r. jako dziennikarz w czasie nauki w Brooklyn College, gdzie studiował psychologię. Był w tym czasie korespondentem dla New York Timesa. Po ukończeniu szkoły przez kilka miesięcy pracował dla małej gazety w Rock Springs, po czym związał się z magazynem The Times. W 1979 r. rozpoczął karierę w Newsweeku, a między 1984 a 1995 r. pełni różne redaktorskie funkcje w Business Week. Wtedy też wystartowała SmartMoney.com, jedna z pierwszych witryn finansowych, w której został redaktorem i głównym szefem technologii.
W 1998 r. pojawiła się Mapa Rynku (The Map of The Market) zaprojektowana przez Martina M. Wattenberga, której Frons był współtwórcą. Mapa działała na zasadzie „drzewa”. Była to pionierska technika stworzona przez Bena Shneidermana, w której ekran podzielono na prostokątne kafelki przedstawiające przedsiębiorstwa handlowane. Obszar prostokąta odpowiada rynkowej kapitalizacji przedsiębiorstwa, a kolor wskazuje jak zmienił się kurs akcji od ostatniego zamknięcia notowań. Projekt odniósł ogromny sukces i dziś jest standardowym sposobem wizualizacji danych finansowych.
W SmartMoney.com Frons pracował przez siedem lat, do początku 2002 r. W latach 2003 – 2006 pełnił funkcje wiceprezesa i głównego szefa technologii w Dow Jones &amp; Company. Wcześniej od stycznia 2002 do czerwca 2003 pracował w AOL Time Warner jako wiceprezes i dyrektor generalny AOL Personal Finance.
W 2006 r. objął stanowisko dyrektora serwisu NYTimes.com. W ramach jego rozwoju wprowadził Times Extra, specjalną podstronę, która gromadzi nagłówki wiadomości z różnych stron informacyjnych oraz blogów i dopasowuje je do artykułów zamieszczanych na stronie głównej NYTimes.com. Linki te stanowią formę uzupełnienia bądź źródła.
Życie prywatne.
Mieszka w Nowym Jorku z żoną Merry Frons, która jest psychoterapeutką oraz psem Jasperem. Mają dwie dorosłe córki, które pracujące mediach. Jest kuzynem Briana Fronsa.

</doc>
<doc id="2696542" url="https://pl.wikipedia.org/wiki?curid=2696542" title="Andrew Smith (zoolog)">
Andrew Smith (zoolog)

Sir Andrew Smith (ur. 3 grudnia 1797 w Hawick, Roxburghshire w Szkocji, zm. 11 sierpnia 1872 w Londynie) – szkocki etnolog, zoolog i lekarz. Jest uznawany za twórcę podwalin zoologii południa Afryki. Wiele pracy poświęcił opisom nowych gatunków zwierząt w publikacji "Illustrations of the Zoology of South Africa".

</doc>
<doc id="2696543" url="https://pl.wikipedia.org/wiki?curid=2696543" title="Pałac Kŭmsusan">
Pałac Kŭmsusan

Pałac Kŭmsusan (kor. 금수산기념궁전, czasami nazywany Mauzoleum Kim Ir Sena) – budynek położony w północno-wschodniej części Pjongjangu, który obecnie służy jako mauzoleum dla Kim Ir Sena, założyciela i prezydenta Korei Północnej oraz jego syna i następcy Kim Dzong Ila.
Pałac został zbudowany w 1976 r. jako Kŭmsusan Assembly Hall i przez lata był oficjalną rezydencją Kim Ir Sena. Kiedy zmarł w 1994 r. jego syn Kim Dzong Il odnowił budynek i przekształcił go w mauzoleum. Zabalsamowane ciało Kim Ir Sena spoczęło w szklanym sarkofagu wewnątrz pałacu. Kiedy w 2011 r. zmarł Kim Dzong Il postanowiono, że spocznie on obok swojego ojca.
Kŭmsusan to największe na świecie mauzoleum poświęcone komunistycznemu przywódcy i jedyne, w którym spoczywa ich dwóch. Przed nim rozciąga się długi na pięćset metrów plac, otoczony od północy i wschodu fosą.
Zwiedzanie.
Zagraniczni goście mogą zwiedzać pałac tylko przez dwa dni w tygodniu, w czwartki i niedziele. Muszą jednak być z przewodnikiem, który przewodzi oficjalnej rządowej wycieczce.
Przed wejściem wszyscy turyści (także koreańscy) muszą zostawić wszystkie rzeczy w szatni, gdyż w środku obowiązuje zakaz fotografowania, filmowania i palenia. Zabronione są także rozmowy. W środku goście idą wzdłuż długich przejść, po czym dochodzą do dużej sali z białym kamiennym posągiem Kima, oświetlonym łagodnym czerwonym światłem. Wnętrze otoczone jest marmurowymi kolumnami, które zwieńczono łukami. Turyści zatrzymują się przed żółtą linią narysowaną na podłodze i po kilku chwilach oglądania posągu przechodzą do kolejnego pomieszczenia. Tam otrzymują małe urządzenia, które odtwarzają smutne komentarze Koreańczyków po śmierci Wielkiego Wodza. W sali znajduje się też rzeźba z brązu przedstawiająca opłakujących go ludzi. Na koniec turyści jadą windą na najwyższe piętro budynku, gdzie przed wejściem do sali Kima, specjalna maszyna zdmuchuje z nich kurz. Do jej środka wchodzi się w czteroosobowych grupach, które następnie obchodzą kryształowy sarkofag wzdłuż czerwonych sznurków. Turystom mówi się też, by ukłonili się u stóp Wielkiego Wodza.
Pamiątki po Kimie.
W przylegających do głównej sali pomieszczeniach, znajduje się wiele rzeczy należących do Kim Ir Sena, jak również prezenty i nagrody z całego świata jakie otrzymał. Wśród nagród jest kilka świadectw, ale tylko jedno z nich pochodzi z zachodniej uczelni (Uniwersytetu Kensington w Kalifornii). Jednakże szkoła nie była uznawana za uniwersytet, gdyż nie posiadała akredytacji. Po wielu próbach jej zlikwidowania hawajski sąd ostatecznie rozwiązał ją w 2003 roku.
Wśród odznaczeń znajduje się medal pokoju z Japonii, który leży obok Medalu za zwycięstwo nad Japonią przyznany mu przez ZSRR. Na ścianach sal wiszą duże obrazy i fotografie przedstawiające Kim Ir Sena podczas spotkań ze światowymi przywódcami m.in. z Fidelem Castro, Mao Zedongiem, Wojciechem Jaruzelskim, Jaserem Arafatem, Husnim Mubarakiem, Leonidem Breżniewem, Michaiłem Gorbaczowem, Che Guevarą, czy byłym prezydentem Stanów Zjednoczonych, Jimmym Carterem.
Śmierć Kim Dzong Ila.
Po śmierci Kim Dzong Ila w grudniu 2011 r. jego ciało umieszczono w pałacu na 10 dni. Następnie 28 grudnia 2011 z pałacu wyruszył kondukt żałobny, który po pokonaniu czterdziestokilometrowej trasy, powrócił do mauzoleum. Kondukt rozpoczął dwudniowe uroczystości pogrzebowe.
Podobno do mauzoleum sprowadzono rosyjskich ekspertów, żeby zabalsamowali ciało Kim Dzong Ila, tak jak innych komunistycznych przywódców.
12 stycznia 2012 r. północnokoreański rząd potwierdził, że Kim Dzong Il spocznie obok swojego ojca w pałacu Kŭmsusan. Ogłoszono też plany wzniesienia nowego posągu Kim Dzong Ila i zbudowania „wieży do jego nieśmiertelności”.
16 lutego 2012 r. budynek przemianowano, na cześć Kim Dzong Ila, na Kŭmsusański Pałac Słońca.

</doc>
<doc id="2696551" url="https://pl.wikipedia.org/wiki?curid=2696551" title="Walter Wittmann">
Walter Wittmann

Walter Wittmann (ur. 13 marca 1948 w Grazu, zm. w czerwcu 2020) – austriacki szachista, mistrz międzynarodowy od 1981 roku.
Kariera szachowa.
Od połowy lat 70. do połowy lat 90. XX wieku należał do ścisłej czołówki austriackich szachistów. Pomiędzy 1976 a 1994 dziesięciokrotnie (w tym raz na I szachownicy) reprezentował narodowe barwy na szachowych olimpiadach. Był dwukrotnym (1989, 1992) uczestnikiem drużynowych mistrzostw Europy, jak również ośmiokrotnym (w latach 1979–1995; w tym 3 razy na I szachownicy) reprezentantem Austrii w drużynowych turniejach o Puchar Mitropa (ang. "Mitropa Cup"), zdobywając w 1985 w Aranđelovacu brązowy medal. Oprócz tego, w latach 1971, 1972 i 1974 trzykrotnie (za każdym razem na I szachownicy) uczestniczył w drużynowych mistrzostwach świata studentów.
Wielokrotnie startował w finałach indywidualnych mistrzostwach Austrii, zdobywając 7 medali: dwa srebrne (1985, 1987) oraz pięć brązowych (1975, 1979, 1981, 1983, 1989).
Odniósł kilka sukcesów w turniejach międzynarodowych, m.in. II m, w Reggio Emilii (1980/81, za Nilsem-Gustafem Renmanem) oraz dz. I m. w Oberwarcie (1998, wspólnie z Wiaczesławem Ejnhornem, Kostiantynem Łernerem, Nikolausem Stancem, Ognjenem Cvitanem i Zigurdsem Lanką).
Najwyższy ranking w karierze osiągnął 1 stycznia 1983, z wynikiem 2435 punktów zajmował wówczas 1. miejsce wśród austriackich szachistów.

</doc>
<doc id="2696552" url="https://pl.wikipedia.org/wiki?curid=2696552" title="Bajkalsk">
Bajkalsk

Bajkalsk (ros. Байка́льск) – miasto w rejonie sludiańskim obwodu irkuckiego, w Rosji, na południowo-zachodnim krańcu jeziora Bajkału, u stóp gór Chamar-Daban.
Nazwa miejscowości pochodzi od nazwy jeziora, nad którym leży.
Historia i gospodarka.
Miasto zostało założone w 1961 roku, a prawa miejskie otrzymało w 1966 roku. Założenie miasta było związane z otwarciem tu "Bajkalskiej Papierni i Celulozowni". Zakład ten zatrudniał około 3500 osób. W 2009 roku zakład został zamknięty, po tym jak nowe, drogie wyposażenie, po spadku koniunktury uczyniło go niedochodowym. W 2010 otwarto go powtórnie, dzięki współpracy rosyjskiego rządu z prywatnym właścicielem, jednak przyszłość firmy i związanego z nią miasta są wątpliwe.
We wrześniu 2013 Kombinat Celulozowo-Papierniczy (położenie na mapie) został zamknięty. Po ponad 50 latach działalności pozostało 6,5 mln ton szlamu legininy - toksycznego odpadu zawierającego m.in. siarkę, związki chloru i ok. 85 proc. wody.
Infrastruktura.
Przez Bajkalsk przebiega droga M55 zwana "Traktem Amurskim". 
Znajduje się tu również stacja kolejowa Bajkalsk Passażerskij na linii kolei transsyberyjskiej.

</doc>
<doc id="2696553" url="https://pl.wikipedia.org/wiki?curid=2696553" title="Rejon muchorszybirski">
Rejon muchorszybirski

Rejon muchorzybirski (ros. Мухоршибирский райо́н; bur. Мухар-Шэбэр аймаг) – rejon w azjatyckiej części Rosji, wchodzący w skład Republiki Buriacji. Stolicą rejonu jest Muchorszybir (populacja wsi stanowi 19,1% mieszkańców rejonu). Rejon został utworzony w 1927 roku.
Położenie.
Rejon ma charakter wiejski i zajmuje powierzchnię 4539 km². Położony jest w środkowej części Republiki Buriacji. Przez ten rejon przebiegają droga magistralna M55 oraz droga P441.
Ludność.
Rejon zamieszkany był w 1989 roku przez 28 910 osób, w 2002 roku przez 28 634 osób, a w 2010 roku jego zaludnienie spadło do 24 978 osób. Średnia gęstość zaludnienia w rejonie wynosi 6 os./km².
Galeria.
Krajobrazy rejonu

</doc>
<doc id="2696555" url="https://pl.wikipedia.org/wiki?curid=2696555" title="Małgorzata Gliszczyńska">
Małgorzata Gliszczyńska



</doc>
<doc id="2696556" url="https://pl.wikipedia.org/wiki?curid=2696556" title="Heliokles I">
Heliokles I

Heliokles I () – król greko-baktryjski panujący ok. 145–130 p.n.e., uznawany za syna i następcę Eukratydesa I. Współrządził z braćmi Eukratydesem II i Platonem aż do ostatecznego upadku państwa greckiego w Baktrii w wyniku najazdu koczowniczych plemion Yuezhi.
Znany jedynie z wizerunków zachowanych na monetach. Jeszcze jakiś czas po upadku królestwa baktryjskiego numizmaty Helioklesa I były emitowane w zbarbaryzowanej formie przez zdobywców.
Według niektórych badaczy po upadku Baktrii potomkowie Helioklesa I mogli odzyskać dawne ziemie w Indiach, jego synem mógł być król indo-grecki Heliokles II.

</doc>
<doc id="2696557" url="https://pl.wikipedia.org/wiki?curid=2696557" title="LM-60K">
LM-60K



</doc>
<doc id="2696560" url="https://pl.wikipedia.org/wiki?curid=2696560" title="Barbara Rusinowska">
Barbara Rusinowska

Barbara Rusinowska herbu Łabędź (ur. ???, zm. w 1505 r. w Radomiu) – postać historyczna, kobieta-zbójnik, grasująca na przełomie XV i XVI wieku na ziemi kieleckiej i radomskiej.
Barbara Rusinowska pochodziła z okolic Przysuchy. Według jednej z wersji zbójectwem zaczęła się parać po śmierci swego ojca, Macieja, zamordowanego za to, że stanął w obronie katowanego chłopa. Według innej – zaczynała od kradzieży koni. Nazwana "łotrzycą jezdną" Barbara przez 20 lat na czele konnej bandy napadała na podróżujących kupców, ale także na okoliczne wsie. Nosiła się po męsku, u boku nosiła miecz. Ponoć wybudowała zamek, zwany "Orlim Gniazdem", w którym więziła przeciwników. Jej towarzysze śpiewali następującą piosenkę:
"Nasz pani Rusinowska,"
"już barwiczki na lica nie kładzie,"
"Ale zawsze, tak jak drzewiej,"
"z mieczem, w kurcie, w butach z ostrogami,"
"po męsku nam przewodzi."
Jej banda miała dokonać nieudanego napadu na Słupię. Ostrzeżeni mieszkańcy zorganizowali obronę, podczas której ujęli kilku członków bandy. W nocy jednak ich kompani przepiłowali kraty, zabili strażnika i – uwolniwszy więźniów – uszli w góry. Jakiś czas potem wśród mieszkańców miasteczka pojawiła się wieść, że Rusinowska, w męskim stroju, modli się przed ołtarzem świętokrzyskiego klasztoru. Nim jednak mieszkańcy dotarli na miejsce, ostrzeżona przywódczyni zbójników zdołała uciec.
Barbara Rusinowska została ujęta najprawdopodobniej w wyniku zdrady karczmarza lub jednego z kompanów. Sądzono ją podczas sejmu w Radomiu w 1505 roku. Została skazana i stracona przez powieszenie w męskim stroju i z mieczem.
Postać rozbójniczki została przywołana w dramacie pt. "Barbara Rusinowska czyli Zbójcy Gór Święto-Krzyzkich" autorstwa Aleksandra Ładnowskiego.

</doc>
<doc id="2696561" url="https://pl.wikipedia.org/wiki?curid=2696561" title="Martwa natura z niebieskim emaliowanym dzbankiem do kawy, ceramiką i owocami">
Martwa natura z niebieskim emaliowanym dzbankiem do kawy, ceramiką i owocami

Martwa natura z niebieskim emaliowanym dzbankiem do kawy, ceramiką i owocami (hol. "Stilleven met koffiepot", ang: "Still Life: Blue Enamel Coffeepot, Earthenware and Fruit") – obraz olejny (nr kat.: F 410, JH 1426) namalowany przez Vincenta van Gogha w maju 1888 podczas jego pobytu w miejscowości Arles, obecnie w zbiorach prywatnych.
Historia i opis.
O namalowaniu martwej natury Vincent van Gogh wspomniał w listach napisanych do brata (20 maja) i do młodszego przyjaciela, malarza Émile'a Bernarda: (22 maja 1888). Obraz przedstawia emaliowany na niebiesko żelazny dzbanek do kawy, z lewej strony którego stoi ciemnoniebieska filiżanka na spodku i dzbanek na mleko w jasnoniebieskie i białe kratki. Z prawej strony dzbanka do kawy stoi również filiżanka, biała, z niebieskim i pomarańczowym deseniem oraz niebieski, majolikowy dzbanek ozdobiony zielonymi, brązowymi, różowymi kwiatami i liśćmi. Pośród zastawy stołowej leżą 2 pomarańcze i 3 cytryny. Stół przykryty jest niebieskim obrusem i stoi na żółtym tle. 
Z listu do brata, napisanym ok. 13 czerwca wynika, że z namalowanych wówczas obrazów artysta najwyżej cenił martwą naturę:

</doc>
<doc id="2696562" url="https://pl.wikipedia.org/wiki?curid=2696562" title="Rozwaliny">
Rozwaliny

Rozwaliny – wzniesienie o wysokości 239,1 m n.p.m. w Dolinie Gwdy, położone w województwie pomorskim, w powiecie bytowskim, w gminie Miastko. Rozwaliny znajdują się na pograniczu Doliny Gwdy (północny jej kraniec) i Równiny Charzykowskiej (zachodni kraniec). Dalej na północy rozciąga się Pojezierze Bytowskie.
Przy południowym i zachodnim podnóżu wzniesienia przebiega granica gmin: Miastko i Biały Bór – tym samym granica między woj. pomorskim i zachodniopomorskim. Często z tego powodu błędnie uznaje się Rozwaliny za najwyższy punkt województwa zachodniopomorskiego – w rzeczywistości najwyższym punktem jest Góra Krajoznawców (247,5 m n.p.m., choć skanowanie lidarowe podaje 244,7 m n.p.m.), a nie wzniesienie potocznie znane jako Pomorska Góra Piasku.
Po wschodniej stronie Rozwalin płynie struga Chechło.
Do 1945 r. poprzednią niemiecką nazwą wzniesienia było "Burgwall". W 1950 r. ustalono urzędowo polską nazwę "Rozwaliny".

</doc>
<doc id="2696564" url="https://pl.wikipedia.org/wiki?curid=2696564" title="Biskupi Sioux City">
Biskupi Sioux City



</doc>
<doc id="2696566" url="https://pl.wikipedia.org/wiki?curid=2696566" title="Gideon Damti">
Gideon Damti

Gideon Damti (hebr. גידי דמתי, ur. 31 października 1951) – izraelski piłkarz grający na pozycji napastnika. W swojej karierze rozegrał 69 meczów w reprezentacji Izraela i strzelił w nich 20 goli.
Kariera klubowa.
Przez całą swoją karierę piłkarską Damti związany był z klubem Szimszon Tel Awiw. W 1968 roku awansował do kadry pierwszego zespołu i w sezonie 1968/1969 zadebiutował w nim w pierwszej lidze izraelskiej. Swój pierwszy sukces z Shimshonem osiągnął w sezonie 1970/1971, gdy wywalczył wicemistrzostwo Izraela. W sezonie 1972/1973 spadł z nim do drugiej ligi, ale już w sezonie 1973/1974 (wywalczył tytuł króla strzelców drugiej ligi) wrócił z Shimshonem do ekstraklasy Izraela. W sezonie 1982/1983 po raz drugi i ostatni w karierze został wicemistrzem Izraela. Z kolei w sezonach 1986/1987 oraz 1987/1988 zdobył z Shimshonem Puchar Toto. Karierę piłkarską Damti zakończył po sezonie 1988/1989. W barwach Szimszonu rozegrał 537 ligowych meczów, w których strzelił 171 bramek.
Kariera reprezentacyjna.
W reprezentacji Izraela Damti zadebiutował 12 marca 1971 roku w wygranym 2:1 towarzyskim meczu ze Szwecją, rozegranym w Tel-Awiwie. W swojej karierze grał w: eliminacjach do MŚ 1974, Igrzyskach Azjatyckich 1974, Igrzyskach Olimpijskich w Montrealu, MŚ 1978 i MŚ 1982. Od 1971 do 1981 roku rozegrał w kadrze narodowej 69 meczów, w których strzelił 20 goli.

</doc>
<doc id="2696567" url="https://pl.wikipedia.org/wiki?curid=2696567" title="Granna">
Granna

GRANNA sp. z o.o. – polskie wydawnictwo z siedzibą w Warszawie założone przez Ewę i Konrada Falkowskich oraz Dorotę Woyke, zajmujące się głównie wydawaniem i produkcją gier planszowych dla dzieci i całych rodzin.
W 2007 roku nastąpiło przeniesienie zakładu do kompleksu hal i magazynów na warszawskim Targówku, w których znajduje się do dzisiaj. Hale produkcyjne i magazyny zajmują powierzchnię ok. 3 tys. m², a w firmie pracuje ponad 100 pracowników. Eksport gier odbywa się do ponad 30 krajów świata, m.in. Czech, Austrii, Japonii, Słowenii, Rosji, Szwajcarii i Korei, a także na Białoruś, Litwę, Łotwę, Ukrainę, do krajów skandynawskich oraz do Ameryki Południowej, USA, Kanady i Australii.
Najbardziej znanym tytułem wydawnictwa jest "Superfarmer" wydany w 1997 roku na podstawie gry "Hodowla zwierzątek" autorstwa matematyka Karola Borsuka. Od czasu pierwszego wydania Granny w 1997 roku sprzedano ponad milion egzemplarzy, a w roku 2013 produkcja przekroczyła 100 000 egzemplarzy rocznie.
Dla innych wydawców Granna produkowała takie tytuły jak: "Kolejka", "Neuroshima Hex!", "Stronghold", "K2",Time Stories, Domek, Termity, Race to Berlin, Versailles, Pole Arle, Arler Erde, Simurgh, Pamięć ’39, Heros, Pytaki, 111 Alarm dla Warszawy, 303, Znaj znak, Alternatywy 4, Zmiennicy, Race to the North Pole, Watson &amp; Holmes.
Wydane gry.
Do końca 2015 roku firma wydała ponad 300 tytułów.
Granna jest wyłącznym dystrybutorem w Polsce łamigłówek belgijskiej firmy Smart Games. W swojej ofercie ma także gry zręcznościowe francuskiej firmy ASMODEE.
Otrzymane nagrody.
Za swoje gry Granna otrzymała wiele nagród i wyróżnień zarówno w Polsce, jak i za granicą.

</doc>
<doc id="2696568" url="https://pl.wikipedia.org/wiki?curid=2696568" title="Diecezja New Ulm">
Diecezja New Ulm

Diecezja New Ulm (; ) – jedna z 194 diecezji obrządku łacińskiego w Kościele katolickim w Stanach Zjednoczonych w południowej części stanu Minnesota ze stolicą w New Ulm. Ustanowiona diecezją 18 listopada 1957 bullą papieską przez Piusa XII. Biskupstwo jest sufraganią archidiecezji Saint Paul i Minneapolis.
Historia.
Diecezję New Ulm erygował 18 listopada 1957 bullą papieską Pius XII. Diecezję wyodrębniono z terenów które do tej wchodziły w skład archidiecezji Saint Paul (od 1966 archidiecezji Saint Paul i Minneapolis).

</doc>
<doc id="2696570" url="https://pl.wikipedia.org/wiki?curid=2696570" title="Biskupi New Ulm">
Biskupi New Ulm

Biskupi New Ulm – biskupi diecezjalni diecezji New Ulm.

</doc>
<doc id="2696572" url="https://pl.wikipedia.org/wiki?curid=2696572" title="Ewidencja Gruntów i Budynków">
Ewidencja Gruntów i Budynków



</doc>
<doc id="2696579" url="https://pl.wikipedia.org/wiki?curid=2696579" title="Gwiazda Załóg Lotniczych">
Gwiazda Załóg Lotniczych

Gwiazda Załóg Lotniczych – polskie odznaczenie pamiątkowe przyznawane żołnierzom Sił Powietrznych, będących uczestnikami polskich kontyngentów wojskowych, działających od 2005 r. w składzie Sił Sojuszniczych Organizacji Traktatu Północnoatlantyckiego w operacjach wojskowych nadzoru przestrzeni powietrznej Republiki Estońskiej, Republiki Litewskiej i Republiki Łotewskiej (PKW Orlik), a także w operacji wsparcia wojskowego Republiki Łotewskiej (PKW Łotwa) w celu zapewnienia bezpieczeństwa uczestnikom szczytu Organizacji Traktatu Północnoatlantyckiego w 2006 r. Jest jednym z odznaczeń wojskowych, które nadawane są w Polsce w czasie pokoju.
Utworzenie.
Gwiazdy jako polskie odznaczenia ustanowiono ustawą z dnia 14 czerwca 2007 roku o zmianie ustawy z dnia 16 października 1992 roku o orderach i odznaczeniach, razem z Wojskowym Krzyżem Zasługi, Wojskowym Krzyżem Zasługi z Mieczami, Morskim Krzyżem Zasługi, Morskim Krzyżem Zasługi z Mieczami, Lotniczym Krzyżem Zasługi, Lotniczym Krzyżem Zasługi z Mieczami oraz Medalem za Długoletnią Służbę. Zmiana została wprowadzona w życie 10 października 2007 roku, po upływie trzech miesięcy od momentu ogłoszenia, które nastąpiło 9 lipca. Równocześnie Prezydent Rzeczypospolitej Polskiej rozporządzeniem z dnia 31 lipca 2007 roku zmienił rozporządzenie z dnia 10 listopada 1992 roku w sprawie opisu, materiału, wymiarów, wzorów rysunkowych oraz sposobu i okoliczności noszenia odznak orderów i odznaczeń. 
Zgodnie z treścią wyżej wymienionej ustawy „odznaczenia wojskowe o charakterze pamiątkowym mające w nazwie wyraz "Gwiazda" są nagrodą za nienaganną służbę w polskich kontyngentach wojskowych poza granicami państwa”. W precedencji polskich odznaczeń zajmują miejsce po Medalu za Długoletnie Pożycie Małżeńskie i są najniższymi w aktualnym systemie odznaczeń państwowych. Gwiazda Załóg Lotniczych została ustanowiona rozporządzeniem Prezydenta Rzeczypospolitej Polskiej z dnia 4 maja 2012 roku w sprawie nazwy, wstążki, okuć oraz wzorów rysunkowych Gwiazdy Załóg Lotniczych, które weszło w życie 5 sierpnia 2012 roku.
Zasady nadawania.
Gwiazdę Załóg Lotniczych nadaje i wręcza Prezydent Rzeczypospolitej Polskiej, z inicjatywy własnej, a także na wniosek ministra właściwego do spraw obrony lub ministra właściwego do spraw wewnętrznych. Prezydent ma również prawo do pozbawienia Gwiazdy osoby nią odznaczonej.
Gwiazda Załóg Lotniczych nadawana jest żołnierzom pełniącym służbę w PKW Orlik, oraz w operacji wsparcia wojskowego Republiki Łotewskiej w celu zapewnienia bezpieczeństwa uczestnikom szczytu Organizacji Traktatu Północnoatlantyckiego w 2006 r., a także żołnierzom członkom załóg wojskowych statków powietrznych, uczestnikom polskich kontyngentów wojskowych, działających w innych operacjach wojskowych; oraz członkom załóg wojskowych statków powietrznych pełniącym służbę poza polskimi kontyngentami wojskowymi.
Opis.
Odznaką jest patynowany na brązowo medal o średnicy 44 mm w kształcie czteropromiennej gwiazdy z dwoma skrzyżowanymi mieczami, ostrzami skierowanymi ku górze, z wypukłym monogramem z liter „RP” na górnym promieniu i wypukłym umieszczonym pośrodku napisem: „ZAŁOGI LOTNICZE”. Na dolnym promieniu i między górnymi promieniami znajdują się stylizowane liście wawrzynu. Rewers składa się z wypukłego, dwuwierszowego napisu: „PACI SERVIO”, a poniżej jest miejsce na wygrawerowanie przez odznaczonego dat służby.
Gwiazda Załóg Lotniczych zawieszona jest na wstążce koloru stalowego, szerokości 35 mm, z czerwonym paskiem szerokości 4 mm przez środek, mającym po bokach prążki białe szerokości 2 mm oraz po brzegach umieszczone symetrycznie połączone prążki w barwach flagi NATO: niebieski i biały, szerokości 3 mm każdy.
Na wstążce Gwiazdy Załóg Lotniczych nadanej żołnierzowi uczestniczącemu w PKW Orlik nakłada się okucie z napisem: „ORLIK 1” i odpowiednio – „ORLIK 2”, „ORLIK 3” i kolejne.
Na wstążce Gwiazdy Załóg Lotniczych nadanej żołnierzowi uczestniczącemu w innych operacjach wojskowych, nakłada się okucie z nazwą operacji wojskowej. 
Nie nakłada się okucia na wstążce Gwiazdy Załóg Lotniczych nadanej członkowi załogi wojskowego statku powietrznego, pełniącemu służbę poza polskimi kontyngentami wojskowymi, a także nadanej żołnierzowi uczestniczącemu w PKW Łotwa.

</doc>
<doc id="2696580" url="https://pl.wikipedia.org/wiki?curid=2696580" title="Studt">
Studt

Osoby o nazwisku Studt

</doc>
<doc id="2696583" url="https://pl.wikipedia.org/wiki?curid=2696583" title="Monica Bonvicini">
Monica Bonvicini

Monica Bonvicini (ur. 1965 w Wenecji) – włoska rzeźbiarka, autorka instalacji i artystka wideo.
Autorka m.in. instalacji "Black" (2002), "Stairway to hell" (2003), "These Days Only Few Men Know What Work Really Means" i "Stonewall 3" (2002) oraz graffiti "Add Elegance to Your Poverty" (1999). W swoich pracach Bonvicini występuje przeciwko architekturze modernistycznej, w której odnajduje elementy agresji i męskiego erotyzmu. Do tworzenia instalacji wykorzystuje chętnie łańcuchy, szkło i skórę. Jej prace wystawiane były m.in. na 51. biennale w Wenecji (2005), 4. biennale w Szanghaju i 8. biennale w Stambule.
Artystka mieszka i pracuje w Berlinie.

</doc>
<doc id="2696584" url="https://pl.wikipedia.org/wiki?curid=2696584" title="Tomasz Fornalik">
Tomasz Fornalik

Tomasz Fornalik (ur. 3 czerwca 1973 w Bytomiu) – polski piłkarz grający na pozycji obrońcy, trener.
Kariera piłkarska.
Karierę piłkarską Fornalik rozpoczął w Ruchu Chorzów. W 1992 został w tym klubie zawodnikiem pierwszej drużyny i w sezonie 1992/93 zadebiutował w nim w I lidze. W sezonie 1994/95 został wypożyczony do GKS Tychy, a Ruch spadł do II ligi. Wiosną 1996 Fornalik grał w Górniku Konin.
Latem 1996 został zawodnikiem Ruchu Radzionków. W sezonie 1997/98 awansował z nim do pierwszej ligi. W barwach "Cidrów" grał w ekstraklasie do końca sezonu 1999/2000. W 2000 wrócił do Ruchu Chorzów i występował w nim jako podstawowy zawodnik. W sezonie 2002/03 spadł z Ruchem do drugiej ligi. W klubie z Chorzowa grał jeszcze w sezonie 2003/04.
W sezonie 2004/05 Fornalik był najpierw zawodnikiem Podbeskidzia Bielsko-Biała, a następnie Szczakowianki Jaworzno. Po sezonie zakończył karierę piłkarską.
W ekstraklasie Fornalik rozegrał łącznie 122 mecze i strzelił cztery gole.
Kariera trenerska.
Po zakończeniu gry w piłkę został asystentem trenera w Górniku Zabrze. Od 3 stycznia 2006 pełnił tę funkcję w Ruchu Chorzów, pracując kolejno z Markiem Wleciałowskim, Dušanem Radolským, Bogusławem Pietrzakiem oraz swym bratem Waldemarem Fornalikiem.
12 lipca 2012 został nowym szkoleniowcem Ruchu. Zastąpił na tym stanowisku Waldemara, który dwa dni wcześniej objął reprezentację Polski. Tomasz pracował niespełna dwa miesiące, po odpadnięciu z Ligi Europy UEFA ("Niebiescy" ograli Metałurga Skopje 3:1 i 3:0, po czym ulegli 0:2 i 0:5 Viktorii Pilzno) i słabym starcie ligi (trzy porażki i stosunek bramek 0:7) 5 września 2012 został zastąpiony przez Jacka Zielińskiego, obejmując wówczas stanowisko trenera młodzieży w Ruchu.
18 czerwca 2013 został trenerem grającego na drugim poziomie ligowym GKS Tychy, zastępując Piotra Mandrysza. Z funkcją tą pożegnał się 24 września 2013. W 2014 był szkoleniowcem rezerw Ruchu Chorzów występujących na czwartym szczeblu rozgrywkowym, a 7 października 2014 powrócił do pracy z pierwszą drużyną Ruchu ponownie w roli asystenta Waldemara Fornalika. Odszedł z klubu 22 kwietnia 2017, wkrótce potem znajdując zatrudnienie w Piaście Gliwice, znów jako asystent starszego brata. We wrześniu 2020 poprowadził w jego zastępstwie drużynę w dwóch spotkaniach kwalifikacji Ligi Europy (z TSV Hartberg i FC København) oraz w dwóch meczach Ekstraklasy (Waldemar został poddany izolacji po uzyskaniu przez niego pozytywnego wyniku testu na obecność koronawirusa SARS-CoV-2).
Życie prywatne.
Brat Waldemara Fornalika, również piłkarza i trenera, w latach 2012–2013 selekcjonera reprezentacji Polski.

</doc>
<doc id="2696585" url="https://pl.wikipedia.org/wiki?curid=2696585" title="Diecezja Winona-Rochester">
Diecezja Winona-Rochester

Diecezja Winona-Rochester (łac. "Dioecesis Winonensis-Roffensis", ang. "Diocese of Winona-Rochester"), do 2018 diecezja Winony (łac. "Dioecesis Winonensis", ang. "Diocese of Winona") – diecezja Kościoła rzymskokatolickiego w południowej części stanu Minnesota.
Historia.
Diecezja została kanonicznie erygowana 26 listopada 1889 roku przez papieża Leona XIII. Wyodrębniono ją z terenów ówczesnej archidiecezji Saint Paul. Pierwszym ordynariuszem został angielski kapłan wyświęcony w Saint Paul Joseph Bernard Cotter (1844–1909). Obecną nazwę otrzymała w 2018.

</doc>
<doc id="2696586" url="https://pl.wikipedia.org/wiki?curid=2696586" title="Klemen Štrajhar">
Klemen Štrajhar

Klemen Štrajhar (ur. 20 sierpnia 1994) – słoweński łucznik, wicemistrz Europy. 
Startuje w konkurencji łuków klasycznych. Srebrny medalista mistrzostw Europy w 2012 roku w konkurencji indywidualnej.

</doc>
<doc id="2696587" url="https://pl.wikipedia.org/wiki?curid=2696587" title="Klemen Strajhar">
Klemen Strajhar



</doc>
<doc id="2696588" url="https://pl.wikipedia.org/wiki?curid=2696588" title="Rejon zaigrajewski">
Rejon zaigrajewski

Rejon zaigrajewski (ros. Заиграевский райо́н; bur. Загарайн аймаг) – rejon w azjatyckiej części Rosji, wchodzący w skład Republiki Buriacji. Stolicą rejonu jest robotnicze osiedle typu miejskiego Zaigrajewo (jego populacja stanowi 11,2% mieszkańców rejonu). Rejon został utworzony 11 lutego 1935 roku.
Położenie.
Rejon zajmuje powierzchnię 4539 km². Położony jest w środkowej części Republiki Buriacji. Przez ten rejon przebiega linia kolei transsyberyjskiej (stacje w Zaigrajewie i Nowolinsku) oraz droga P436.
Ludność.
Rejon zamieszkany był w 1989 roku przez 56 333 osób, w 2002 roku przez 50 896 osób, a w 2010 roku jego zaludnienie spadło do 24 978 osób. Średnia gęstość zaludnienia w rejonie wynosi 8 os./km².

</doc>
<doc id="2696590" url="https://pl.wikipedia.org/wiki?curid=2696590" title="Jakub Drajer">
Jakub Drajer

Jakub Drajer pseud. "Janek", "Kuba" (ur. 29 września 1910 w Grójcu, zm. 15 lipca 1943 w Warszawie) – działacz komunistyczny, kierownik techniki Centralnego Wydziału Wojskowego KPP 1932–1934, obwodowy kierownik Wydziału Wojskowego KPP 1935–1936.
W 1928 pod wpływem starszego brata Józefa, członka KPP, wstąpił do Związku Młodzieży Komunistycznej (ZMK; od 1930 Komunistyczny Związek Młodzieży Polskiej (KZMP)), członek Komitetu Dzielnicowego ZMK w Grójcu. Od 1931 studiował historię na UW. Od 1931 był wychowawcą w Domu Sierot w Warszawie przy ul. Krochmalnej prowadzonym przez Janusza Korczaka i założył tam organizację pionierską. Działacz Związku Zawodowego Nauczycieli Szkół Żydowskich w Polsce. Pod koniec 1932 został kierownikiem techniki Centralnego Wydziału Wojskowego KPP. Od 6 kwietnia do 13 października 1934 aresztowany za działalność komunistyczną. W 1935 został obwodowcem Centralnego Wydziału Wojskowego KPP. W lutym 1936 został ponownie aresztowany, a w 1938 skazany na 12 lat więzienia. Po wybuchu wojny, 1 września 1939 wydostał się z więzienia, a następnie udał się wraz z żoną Ireną Milską "Renią" (działaczką KPP) do Białegostoku, gdzie pracował w archiwum i był członkiem komitetu MOPR Zachodniej Białorusi. Jako agitator prowadził prelekcje dla robotników. W lipcu 1941 został aresztowany przez Niemców i osadzony w obozie koncentracyjnym w Mińsku, skąd w listopadzie 1941 zbiegł z 9 towarzyszami. Od stycznia 1942 w Warszawie, gdzie w getcie wraz z Józefem Lewartowskim organizował komórki PPR. W marcu 1943 podjął działalność po tzw. stronie aryjskiej Warszawy. 15 lipca 1943 podczas zebrania konspiracyjnego na Grochowie został aresztowany i zginął podczas próby ucieczki.

</doc>
<doc id="2696591" url="https://pl.wikipedia.org/wiki?curid=2696591" title="Biskupi Winony">
Biskupi Winony



</doc>
<doc id="2696593" url="https://pl.wikipedia.org/wiki?curid=2696593" title="Kuczka (ujednoznacznienie)">
Kuczka (ujednoznacznienie)



</doc>
<doc id="2696594" url="https://pl.wikipedia.org/wiki?curid=2696594" title="Edoardo Isella">
Edoardo Isella

Edoardo Isella D'Gómez Ventoza (ur. 9 października 1980 w Tuxtla Gutiérrez) – meksykański piłkarz honduraskiego pochodzenia występujący na pozycji środkowego obrońcy.
Kariera klubowa.
Isella, syn Honduranina i Meksykanki, jest wychowankiem zespołu Chivas de Guadalajara. Zanim został włączony do seniorskiej drużyny, spędził pół roku na wypożyczeniu w Sagitun Independence z ligi Belize. Po powrocie do Chivas zdołał zadebiutować w meksykańskiej Primera División – 5 sierpnia 2000 w przegranych 0:2 derbach miasta z Atlasem. Do końca rozgrywek pozostał podstawowym zawodnikiem ekipy, jednak później stracił miejsce w składzie i odszedł do Tigres UANL. W tym klubie także pełnił rolę rezerwowego, jednak pomógł mu wywalczyć tytuł wicemistrza Meksyku w rozgrywkach Invierno 2001.
Latem 2002 Isella został zawodnikiem nowo założonego zespołu Jaguares de Chiapas z siedzibą w swoim rodzinnym Tuxtla Gutiérrez, gdzie spędził niemal pięć lat, nie licząc półrocznego wypożyczenia do stołecznego Cruz Azul. W obydwóch drużynach był tylko rezerwowym i nie osiągnął z nimi żadnych sukcesów. Ostatni raz miał zetknięcie z profesjonalnym futbolem wiosną 2008, kiedy to był piłkarzem Club América, lecz w tej ekipie rozegrał jedynie trzy ligowe spotkania. Później trenował jeszcze z drugoligowymi Club León i Correcaminos UAT, by ostatecznie przejść do gwatemalskiego Peñarolu La Mesilla.
Kariera reprezentacyjna.
Swoje jedyne spotkanie w seniorskiej reprezentacji Meksyku Isella zanotował za kadencji selekcjonera Enrique Mezy, 27 września 2000 w wygranym 1:0 meczu towarzyskim z Boliwią.

</doc>
<doc id="2696595" url="https://pl.wikipedia.org/wiki?curid=2696595" title="Thomas Faucheron">
Thomas Faucheron

Thomas Faucheron (ur. 23 lutego 1990) – francuski łucznik, brązowy medalista mistrzostw Europy. 
Startuje w konkurencji łuków klasycznych. Brązowy medalista mistrzostw Europy w 2012 roku w konkurencji indywidualnej.

</doc>
<doc id="2696596" url="https://pl.wikipedia.org/wiki?curid=2696596" title="HMAS AE1">
HMAS AE1

HMAS AE1 – australijski okręt podwodny z okresu I wojny światowej, należący do brytyjskiego typu E. Przejęty wraz z bliźniaczym AE2 przez Royal Australian Navy w lutym 1914 roku, odbył rejs do Australii, po czym rozpoczął służbę na wodach macierzystych. Po wybuchu wojny wziął udział w zajęciu Rabaulu przez siły australijskie. Został utracony wraz z całą załogą, jako pierwsza jednostka w historii australijskiej marynarki wojennej, 14 września 1914 roku.
Opis konstrukcji.
AE1 był pełnomorskim okrętem podwodnym o długości całkowitej 54,2 m i szerokości 6,9 m. Wyporność nawodna wynosiła 725 ton angielskich (ts), w zanurzeniu 810 ts. Napęd stanowiły dwa silniki wysokoprężne o łącznej mocy 1600 hp w pływaniu nawodnym i dwa silniki elektryczne o łącznej mocy 840 hp do poruszania się w zanurzeniu. Prędkość maksymalna nawodna wynosiła 15 węzłów, podwodna 10 węzłów. Zasięg na powierzchni wynosił 3000 mil morskich przy prędkości ekonomicznej 10 węzłów.
Uzbrojenie okrętu stanowiły cztery wyrzutnie torped kalibru 450 mm (18 cali), umieszczone po jednej na dziobie i rufie oraz na każdej z burt jednostki. Poza torpedami w wyrzutniach, AE1 przewoził cztery torpedy zapasowe. Przewidziane dla okrętów typu E uzbrojenie artyleryjskie w postaci działa kalibru 76 mm nie było na australijskiej jednostce instalowane. Załoga okrętu liczyła od 30 do 35 osób, w tym trzech oficerów.
Przebieg służby.
W ramach programu rozbudowy floty z 1910 roku rząd australijski zamówił w brytyjskiej stoczni koncernu Vickersa w Barrow-in-Furness dwa pierwsze w historii Royal Australian Navy okręty podwodne. Należały one do nowoczesnego na owe czasy, klasyfikowanego jako pełnomorski, typu E. Stępkę pod przyszły AE1 położono 14 listopada 1911 roku, wodowanie odbyło się 22 maja 1913 roku, zaś oficjalne przejęcie przez marynarkę australijską 28 lutego 1914 roku. Po zakończeniu prób zdawczo-odbiorczych obydwie bliźniacze jednostki: AE1 i AE2, wyruszyły w długi rejs do Australii. Opuściły Portsmouth 2 marca, eskortowane przez stary krążownik „Eclipse”, który wiózł również rezerwowych członków załóg, części zamienne i bagaże. Przez Kanał Sueski, gdzie marynarze zmagali się z kłopotami technicznymi, okręty wypłynęły na Ocean Indyjski. Po niemal trzech miesiącach podróży, z krótkim postojem 5 maja w Darwin, przybyły do Sydney 24 maja 1914 roku. Rejs ten, niemający precedensu w krótkiej historii okrętów podwodnych, był uznany za wydarzenie historyczne i przyciągnął uwagę światowej opinii publicznej.
Pierwszym i jedynym dowódcą AE1 był komandor podporucznik Thomas F. Besant z Royal Navy, jego zastępcą porucznik C. L. Moore (również z Royal Navy), a drugim oficerem porucznik L. Scarlett z Royal Australian Navy. Załoga składała się mniej więcej po połowie z marynarzy obu flot.
Pierwszym zadaniem obydwu okrętów podwodnych po rozpoczęciu działań wojennych w sierpniu 1914 roku było patrolowanie rejonu niemieckich kolonii na Pacyfiku: Karolin, Nauru, Nowej Brytanii i Nowej Gwinei. We wrześniu AE1 i AE2 weszły w skład australijskich sił ekspedycyjnych, które zaatakowały Rabaul. 11 września Australijczycy desantowali oddziały na Nowej Brytanii, 13 września niemiecki garnizon kolonii skapitulował. Następnego dnia AE1 wraz z niszczycielem „Parramatta” patrolował akwen w pobliżu Rabaulu, pomiędzy Cape Gazelle na Nowej Gwinei a Wyspami Księcia Jorku. Wieczorem nie powrócił do portu ani nie otrzymano odeń żadnego sygnału. Wszczęte poszukiwania nie przyniosły rezultatu i okręt został uznany za utracony wraz z całą, 35-osobową załogą. Była to pierwsza strata okrętu w historii Royal Australian Navy.
Pomimo wielokrotnie podejmowanych poszukiwań, wraku okrętu nie udało się odnaleźć.

</doc>
<doc id="2696598" url="https://pl.wikipedia.org/wiki?curid=2696598" title="Clubul de Fotbal Gloria 1922 Bistriţa">
Clubul de Fotbal Gloria 1922 Bistriţa



</doc>
<doc id="2696599" url="https://pl.wikipedia.org/wiki?curid=2696599" title="Rejon zakamieński">
Rejon zakamieński

Rejon zakamieński (ros. Закаменский район; bur. Захааминай аймаг) – rejon w azjatyckiej części Rosji, wchodzący w skład Republiki Buriacji. Stolicą rejonu jest miasto Zakamiensk (populacja miasta stanowi 40,5% mieszkańców rejonu). Rejon został utworzony w 1927 roku.
Położenie.
Rejon zajmuje powierzchnię 15 320 km². Położony jest w południowej części Republiki Buriacji w górach Chamar-Daban. Przez ten rejon przebiega droga P440.
Ludność.
Rejon zamieszkany był w 1989 roku przez 34 533 osób, w 2002 roku przez 29 692 osób, a w 2010 roku jego zaludnienie spadło do 28 499 osób. Średnia gęstość zaludnienia w rejonie wynosi 2 os./km².

</doc>
<doc id="2696600" url="https://pl.wikipedia.org/wiki?curid=2696600" title="Karel Dobbelaere">
Karel Dobbelaere

Karel Dobbelaere (ur. 16 września 1933 w Nieuwpoort) – belgijski socjolog religii; szczególnie uznany w dziedzinie teorii sekularyzacji (zarówno na poziomie teoretycznym jak i w badaniach empirycznych). Zajmuje się również zaangażowaniem religijnym i kościelnym oraz nowymi ruchami religijnymi. Autor wielu książek i publikacji tłumaczonych na wiele języków.
"Sekularyzacja: trzy poziomy analizy".
"Sekularyzacja: trzy poziomy analizy" to tytuł jednej z książek Dobbelaere'a. Autor przedstawia w niej trzypoziomową analizę procesu sekularyzacji. 
W ramach sekularyzacji społecznej pojawiły się dwie główne tradycje:
Dobbelaere wskazuje również na dwa inne kierunki teorii sekularyzacji: kulturowe podejście Bella do religii oraz systemowe podejście Luhmanna do religii. 

</doc>
<doc id="2696602" url="https://pl.wikipedia.org/wiki?curid=2696602" title="Cyrielle Cotry">
Cyrielle Cotry

Cyrielle Delamare Cotry (ur. 8 czerwca 1987) – francuska łuczniczka, halowa mistrzyni świata, mistrzyni i brązowa medalistka mistrzostw Europy. 
Startuje w konkurencji łuków klasycznych. Drużynowa mistrzyni świata w zawodach w hali z 2007 roku z Izmiru. Brązowa medalistka mistrzostw Europy w 2012 roku w konkurencji indywidualnej i mistrzyni Europy drużynowo.

</doc>
<doc id="2696603" url="https://pl.wikipedia.org/wiki?curid=2696603" title="Konsorcjum Marki Poznań">
Konsorcjum Marki Poznań

Konsorcjum Marki Poznań – pierwsza w Polsce formalna platforma stałej współpracy promocyjnej i marketingowej pomiędzy miastem (Poznań) i ważnymi dla jego wizerunku instytucjami życia gospodarczego, społecznego, kulturalnego i naukowego.
Do Konsorcjum weszły następujące marki:
Powstanie konsorcjum jest następstwem wieloletniej akcji promocyjnej "POZnań* – miasto know-how" oraz wdrażania od 2009 Strategii Promocji Marki Poznań. Projekt obliczony jest na wiele lat. Celem jest kompleksowe wykorzystanie potencjału miasta we wszystkich dziedzinach (kultura, sport, turystyka, społeczeństwo, gospodarka i biznes). Konsorcjum ma współpracować w promowaniu Poznania, jako miasta nowoczesnego, w którym warto żyć, inwestować lub podejmować naukę, a także odwiedzać je turystycznie. Chodzi też o powiązanie w świadomości europejskich konsumentów, poszczególnych marek z miejscem ich powstania – aglomeracją poznańską.
Poznań nawiązuje w powyższy sposób do pionierskich działań europejskich tego typu, np. akcji "Only Lyon" (od 2007), czy "I love Amsterdam".

</doc>
<doc id="2696604" url="https://pl.wikipedia.org/wiki?curid=2696604" title="Kisewska Struga">
Kisewska Struga

Kisewska Struga – rzeka Pobrzeża Bałtyckiego, posiadająca swoje źródła na północ od miejscowości Tawęcino na Wysoczyźnie Żarnowieckiej. Struga przepływa przez obszar gminy Nowa Wieś Lęborska, gminy Łęczyce oraz przez miejscowości Tawęcino, Kisewo, Kębłowo Nowowiejskie, Nową Wieś Lęborską i uchodzi do Łeby.
Pierwotnie Kisewska Struga miała nazwy: powyżej Kisewa "Muhlbach", poniżej Kisewa "Kussower". W 1948 roku została wprowadzona nazwa Kisewska Struga i rozciągnięta na cały jej bieg.
Powierzchnia zlewni wynosi 136 km2. Obecnie można spotkać się z drugą nazwą Kisewskiej Strugi – Kisewa. Nazwa Kisewa stosowana jest ze względu na wielkość dorzecza i zlewni kategoryzującą Kisewską Strugę do miana rzeki.

</doc>
<doc id="2696605" url="https://pl.wikipedia.org/wiki?curid=2696605" title="Paweł Grzegorzewski">
Paweł Grzegorzewski

Paweł Grzegorzewski (ur. 2 lipca 1966) – polski lekkoatleta, specjalizujący się w krótkich biegach płotkarskich. 
Sukcesy sportowe.
Dwukrotny reprezentant Polski na halowych mistrzostwach Europy: Haga 1989 oraz Genua 1992 – obu przypadkach nie awansował do biegów finałowych.
Wielokrotny medalista mistrzostw Polski na otwartym stadionie oraz w hali:

</doc>
<doc id="2696606" url="https://pl.wikipedia.org/wiki?curid=2696606" title="Rejon tarbagatajski">
Rejon tarbagatajski

Rejon tarbagatajski (ros. Тарбагатайский райо́н; bur. Тарбагатай аймаг) – rejon w azjatyckiej części Rosji, wchodzący w skład Republiki Buriacji. Stolicą rejonu jest wieś Tarbagataj (populacja wsi stanowi 26,1% mieszkańców rejonu). Rejon został utworzony w 1923 roku.
Położenie.
Rejon ma charakter wiejski i zajmuje powierzchnię 3300 km². Położony jest w środkowej części Republiki Buriacji.
Ludność.
Rejon zamieszkany był w 1989 roku przez 18 483 osób, w 2002 roku przez 16 316 osób, a w 2010 roku jego zaludnienie wynosiło 16 471 osób.

</doc>
<doc id="2696609" url="https://pl.wikipedia.org/wiki?curid=2696609" title="Szydło (zbójnik)">
Szydło (zbójnik)

Szydło – postać legendarna, zbójnik od imienia którego ma pochodzić nazwa Szydłowa.
Szydło miał dowodzić bandą, która napadła na podróżujący z Krakowa orszak biskupa krakowskiego. Napadnięty biskup zaczął się modlić o ocalenie, ślubując, że jeśli zbójnicy zostaną pokonani, na miejscu napadu wybuduje kościół. Modlitwa została wysłuchana, a Szydło – pokonany i ujęty. Pod groźbą śmierci zbójnik zaprowadził biskupa do jaskini, gdzie przechowywał swe łupy. Biskup darował Szydle i jego ludziom życie, nakazując porzucić zbójecki proceder, zbudować w pobliżu osadę i zamieszkać w niej. W razie powrotu do zbójeckiego procederu, mieli oni zostać skazani na śmierć. Osada ta miała dać początek miastu, które w 1329 roku uzyskało prawa miejskie. Według innych wersji legendy, napadnięty miał zostać orszak książęcy, a nawet królewski. Natomiast jaskinia, w której ukryto skarby, miała się znajdować pod Kościołem Wszystkich Świętych w Szydłowie; z nich też miano wznieść świątynie.
Postać zbója jest prezentowana współcześnie w zamku w Szydłowie.

</doc>
<doc id="2696613" url="https://pl.wikipedia.org/wiki?curid=2696613" title="Diecezja Saint Cloud">
Diecezja Saint Cloud

Diecezja Saint Cloud (łac. "Dioecesis Sancti Clodoaldi", ang. "Diocese of Saint Cloud") jest diecezją Kościoła rzymskokatolickiego w środkowej części stanu Minnesota.
Historia.
Diecezja została kanonicznie erygowana 22 września 1889 roku przez papieża Leona XIII. Wcześniej był to wikariat apostolski Północnej Minnesoty, który utworzono 12 lutego 1875 z terenów ówczesnej diecezji Saint Paul. Zasłużonym misjonarzem i organizatorem życia religijnego na tych terenach był słoweński kapłan Francis Xavier Pierz (1785-1880) nazywany "Ojcem diecezji Sain Cloud". W Saint Cloud, przed jednym ze szpitali katolickich, stoi dziś jego pomnik. Z powodu rosnącej liczby katolików, powołano na terenach północnej Minnesoty wikariat apostolski z benedyktyńskim opatem niemieckiego pochodzenia na czele (o. Rupertem Seidenbuschem), który był budowniczym pierwotnej katedry diecezjalnej. Ustąpił jednak z powodu słabego zdrowia niedługo przed podniesieniem wikariatu do rangi diecezji. Pierwszym ordynariuszem został szwajcarski kapłan Otto Zardetti (1847-1902). Obecny kościół katedralny wybudowano w roku 1931, a od roku 1937 jest katedrą diecezji Saint Cloud.

</doc>
<doc id="2696614" url="https://pl.wikipedia.org/wiki?curid=2696614" title="Florian Wörner">
Florian Wörner

Florian Wörner (ur. 5 lutego 1970 w Garmisch-Partenkirchen) – niemiecki duchowny rzymskokatolicki, biskup pomocniczy Augsburga od 2012.
Życiorys.
Święcenia kapłańskie otrzymał 4 maja 1997 i został inkardynowany do diecezji augsburskiej. Pracował głównie jako duszpasterz parafialny, był jednocześnie m.in. asystentem organizacji "Jugend 2000" oraz diecezjalnym duszpasterzeduszpasterzem młodzieży.
5 czerwca 2012 papież Benedykt XVI mianował go biskupem pomocniczym diecezji augsburskiej, ze stolicą tytularną "Hierpiniana". Sakry biskupiej udzielił mu 28 lipca 2012 biskup Augsburga Konrad Zdarsa. 

</doc>
<doc id="2696617" url="https://pl.wikipedia.org/wiki?curid=2696617" title="Cmentarz Żołnierzy Radzieckich w Kazimierzu Dolnym">
Cmentarz Żołnierzy Radzieckich w Kazimierzu Dolnym

Cmentarz Żołnierzy Armii Radzieckiej w Kazimierzu Dolnym – cmentarz założony w latach 1950–1953 na granicy miasta Kazimierz Dolny i sołectwa Cholewianka (wyjazd na Opole Lubelskie).
Nekropolia powstała według projektu Iwony Dworakowskiej i Kazimierza Kotowskiego z Centralnego Biura Studiów i Projektów Budownictwa Komunalnego w Warszawie, prace związane z budową zakończyły się 24 listopada 1951. Cmentarz znajduje się na wzniesieniu, posiada charakter parku-mauzoleum. Kompozycję nasadzeń zaprojektował Wiesław Chojnacki, część grzebalna posiada kształt wydłużonej podkowy otacza głaz-monument, zajmuje ok. 0,7 ha. Spoczywa tam 8537 (według tablicy przy wejściu jest to 8676) żołnierzy Armii Radzieckiej, których ciała ekshumowano z tymczasowych nekropolii zlokalizowanych w okolicy Kozienic, Puław, Bochotnicy, Łukowa, Lubartowa, Lublina, Kraśnika i Poniatowej. Zostali oni pochowani w pięćdziesięciu sześciu grobach indywidualnych i stu sześćdziesięciu czterech mogiłach zbiorowych.

</doc>
<doc id="2696618" url="https://pl.wikipedia.org/wiki?curid=2696618" title="Biskupi Saint Cloud">
Biskupi Saint Cloud



</doc>
<doc id="2696619" url="https://pl.wikipedia.org/wiki?curid=2696619" title="Reprezentacja Filipin w rugby union mężczyzn">
Reprezentacja Filipin w rugby union mężczyzn

Reprezentacja Filipin w rugby union mężczyzn – zespół rugby union, biorący udział w imieniu Filipin w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Filipiński Związek Rugby, członek Asia Rugby oraz World Rugby.
Swój debiut na arenie międzynarodowej zaliczyła w przegranym meczu z Guamem w ramach Asian Rugby Football Tournament 20 maja 2006 roku. Pierwszy raz w rankingu IRB sklasyfikowana została 19 marca 2012 roku, z 40 punktami wraz z Meksykiem i Pakistanem na 71 miejscu. Od pierwszej edycji uczestniczy w turnieju Asian Five Nations – wygrywając turniej regionalny, a w kolejnych latach pnąc się górę szczebli dywizyjnych uwieńczonych w 2012 roku awansem do Top5 edycji 2013.

</doc>
<doc id="2696621" url="https://pl.wikipedia.org/wiki?curid=2696621" title="Naomi Folkard">
Naomi Folkard

Naomi Folkard (ur. 18 września 1983 r. w Leamingtonie Spie) – brytyjska łuczniczka specjalizująca się w łuku klasycznym, trzykrotna brązowa medalistka mistrzostw świata, mistrzyni Europy, trzykrotna medalistka World Games, złota i srebrna medalistka igrzysk europejskich, srebrna medalistka Igrzysk Wspólnoty Narodów, uczestniczka czterech igrzysk olimpijskich.
Igrzyska olimpijskie.
Na igrzyskach olimpijskich w 2004 roku w Atenach w zawodach indywidualnych dotarła do 1/8 finału, przegrywając w nim z późniejszą mistrzynią – Park Sung-hyun. W rywalizacji drużynowej razem z Heleną Palmer i Alisoną Williamson przegrała w pierwszej rundzie z reprezentantkami Indii.
Cztery lata później w Pekinie wraz z Alisoną Williamson i Charlottą Burgess dodarła do półfinału, który przegrała z Chinkami. W pojedynku o trzecie miejsce uległy jednak zawodniczkom z Francji, zajmując ostatecznie czwarte miejsce. Zawody indywidualne zakończyła na trzeciej rundzie, przegrywając z Japonką Nami Hayakawą.
W 2012 roku w Londynie odpadła w drugiej rundzie z późniejszą brązową medalistką – Marianą Avitią z Meksyku. W turnieju drużyn wystąpiła razem z Amy Oliver i Alisoną Williamson. W pierwszej rundzie przegrały z Rosjankami 208–215.
Na igrzyskach olimpijskich w 2016 roku w Rio de Janeiro wzięła udział tylko w rywalizacji indywidualnej, odpadając w ćwierćfinale po porażce z Koreanką Chang Hye-jin, która wygrała późniejszy finał. Były to jej ostatnie igrzyska olimpijskie.

</doc>
<doc id="2696622" url="https://pl.wikipedia.org/wiki?curid=2696622" title="McDonnell Douglas F-15E Strike Eagle">
McDonnell Douglas F-15E Strike Eagle

McDonnell Douglas F-15E Strike Eagle – amerykański myśliwiec wielozadaniowy, rozwinięcie konstrukcji F-15 Eagle. W przeciwieństwie do pierwotnych wersji F-15, które są niemal wyłącznie myśliwcami przewagi powietrznej, Strike Eagle to maszyna zdolna do prowadzenia ataków na cele naziemne, także nocą, z małej wysokości i przy dowolnych warunkach pogodowych, zachowując przy tym możliwość walki z innymi samolotami.
Historia.
Pierwsze F-15 trafiły do służby w USAF w listopadzie 1974 roku. Pięć lat później na stanie Sił Powietrznych pojawiły się pierwsze F-15C i F-15D.
W 1981 roku do walki o zastąpienie samolotów F-111 Aardvark stanęły F-16XL i F-15E. Po niemal trzech latach prób zapadła decyzja, by zamówić Strike Eagle’a, który okazał się konstrukcją tańszą i bezpieczniejszą dla załogi (dzięki dwóm silnikom), i tak w lipcu 1985 roku zaczęto montaż trzech F-15E. Pierwszy lot (maszyna o numerze seryjnym 86-0183) odbył się 11 grudnia tego samego roku w Saint Louis.
Pierwszy F-15E trafił do służby w 12 kwietnia 1988 roku w bazie Luke w stanie Arizona (461. Myśliwska Szkolna Eskadra Taktyczna), a 30 września następnego roku maszyny te osiągnęły gotowość bojową w szeregach 336. Eskadry Myśliwskiej. Dla samych sił powietrznych USA wyprodukowano 236 maszyn.
Służba.
F-15E po raz pierwszy wzięły udział w walce podczas pierwszej wojny w Zatoce Perskiej. W trakcie tego konfliktu F-15E odniosły jedno zwycięstwo powietrzne: 14 lutego 1991 roku strącono śmigłowiec Mi-24 za pomocą bomby GBU-10 Od tamtego czasu regularnie brały udział w działaniach USAF-u na Bliskim Wschodzie (operacja Southern Watch, operacja Desert Fox, operacje Provide Comfort) aż po inwazję na Irak. Wykonywały także misje bojowe nad Jugosławią i Afganistanem, a w końcu nad Libią.
Królewskie Saudyjskie Siły Powietrzne wykorzystywały swoje F-15S do ataków na rebeliantów w Jemenie od 2009 roku. Z kolei izraelskie F-15I Raam wykonywały misje bojowe w Libanie i Strefie Gazy, a także w ataku na syryjskie instalacje nuklearne w 2007 roku.
W Stanach Zjednoczonych planowane jest utrzymanie F-15E w czynnej służbie do 2035 roku.
Amerykańscy piloci żargonowo nazywają F-15E "Beagle" ("bomb" + "Eagle") lub "Mudhen".
Opis techniczny.
Załoga F-15E składa się z dwóch lotników: pilota (na przednim fotelu) i operatora uzbrojenia. Tylne stanowisko wyposażone jest w cztery monitory, na których wyświetlać można w dowolnej konfiguracji „ruchomą” mapę, dane z radaru, czujników podczerwieni czy systemów walki radioelektronicznej, a także dane o stanie maszyny i uzbrojenia czy o zagrożeniach i celach. Stanowisko pilota ma trzy tego typu ekrany i wyświetlacz HUD. Strike Eagle jest w stanie równocześnie atakować cele powietrzne (odpowiada za to pilot) i naziemne (operator uzbrojenia).
Napęd zapewniają dwa silniki Pratt &amp; Whitney F100-PW-220 lub F100-PW-229. Zapas paliwa w porównaniu do F-15C znacznie powiększono dzięki zastosowaniu dwóch konforemnych (dopasowanych do kształtu kadłuba i zamontowanych wzdłuż niego) zbiorników paliwa, które mieszczą dodatkowe 2839 litrów (750 galonów) paliwa.
Uzbrojenie.
Oprócz stałego działka M61 Vulcan (zapas amunicji: 500 sztuk) F-15E może przenosić rakiety powietrze-powietrze AIM-9 Sidewinder i AIM-120 AMRAAM oraz szeroki wachlarz uzbrojenia powietrze-ziemia (pociski rakietowe, bomby konwencjonalne i sterowane, w tym JDAM, Small Diameter Bomb i SLAM ER, a także bomby jądrowe B61).
Użytkownicy.
W czerwcu 2017 Ministerstwo Obrony Kataru poinformowało o zawarciu kontraktu na zakup 36 Boeing F-15QA.

</doc>
<doc id="2696624" url="https://pl.wikipedia.org/wiki?curid=2696624" title="Kościół w Goszczanowie">
Kościół w Goszczanowie



</doc>
<doc id="2696625" url="https://pl.wikipedia.org/wiki?curid=2696625" title="F-15E">
F-15E



</doc>
<doc id="2696628" url="https://pl.wikipedia.org/wiki?curid=2696628" title="Kolędówka">
Kolędówka

Kolędówka (884 m) – szczyt w Paśmie Przedbabiogórskim (Paśmie Jałowieckim), pomiędzy przełęczą Opaczne (879 m) a przełęczą Kolędówki (809 m). Według Jerzego Kondrackiego, autora naukowo opracowanej regionalizacji geograficznej Polski pasmo to należy do Beskidu Makowskiego.
Kolędówki to mało wybitny szczyt. Jego strome i całkowicie zalesione północne stoki opadają do doliny Stryszawki. Wcięta jest w nie dolinka potoku uchodzącego do tej rzeki. Stoki południowe są bardziej łagodne, opadają do doliny Skawicy. Mniejsze nachylenie zboczy, łagodniejszy klimat i południowa wystawa spowodowały, że w znacznym stopniu wycięto na nich las, a na jego miejscu powstały pola i zbudowania osiedli miejscowości Zawoja. Zabudowania i pola tej miejscowości podchodzą pod samą przełęcz Kolędówki i niemal do samego wierzchołka Kolędówek. Sam wierzchołek Kolędówka jest zalesiony, szlak turystyczny omija go nieco po północnej stronie.

</doc>
<doc id="2696630" url="https://pl.wikipedia.org/wiki?curid=2696630" title="Solniska">
Solniska



</doc>
<doc id="2696632" url="https://pl.wikipedia.org/wiki?curid=2696632" title="Sævar Jónsson">
Sævar Jónsson

Sævar Jónsson (ur. 22 lipca 1958) – islandzki piłkarz grający na pozycji obrońcy. W swojej karierze rozegrał 69 meczów w reprezentacji Islandii i strzelił w nich 1 gola.
Kariera klubowa.
Karierę piłkarską Jónsson rozpoczął w klubie Valur Reykjavík. W 1978 roku zadebiutował w nim w pierwszej lidze islandzkiej. W latach 1978 i 1980 wywalczył z Valurem dwa tytuły mistrza Islandii.
W 1981 roku Jónsson przeszedł do belgijskiego klubu Cercle Brugge. Spędził w nim cztery sezony. W sezonie 1984/1985 zdobył z Cercle Puchar Belgii. W 1985 roku wrócił do Valura i został z nim mistrzem kraju. W 1986 roku grał w norweskim SK Brann, a w 1987 roku – ponownie w Valurze (wywalczył tytuł mistrzowski).
W sezonie 1987/1988 Jónsson grał w szwajcarskim klubie FC Solothurn. W 1988 roku powrócił do Valura. W latach 1988, 1990, 1991 i 1992 zdobył z Valurem cztery Puchary Islandii. W 1993 roku zakończył w tym klubie swoją karierę.
Kariera reprezentacyjna.
W reprezentacji Islandii Jónsson zadebiutował 2 czerwca 1980 roku w przegranym 0:4 meczu eliminacji do MŚ 1982 z Walią, rozegranym w Reykjavíku. W swojej karierze grał też w: eliminacjach do Euro 84, MŚ 1986, Euro 88, MŚ 1990, Euro 92 i MŚ 1994. Od 1980 do 1992 roku rozegrał w kadrze narodowej 69 meczów, w których strzelił 1 gola.

</doc>
<doc id="2696633" url="https://pl.wikipedia.org/wiki?curid=2696633" title="Priapeia">
Priapeia



</doc>
<doc id="2696634" url="https://pl.wikipedia.org/wiki?curid=2696634" title="Saevar Jonsson">
Saevar Jonsson



</doc>
<doc id="2696635" url="https://pl.wikipedia.org/wiki?curid=2696635" title="Nawias klamrowy">
Nawias klamrowy



</doc>
<doc id="2696636" url="https://pl.wikipedia.org/wiki?curid=2696636" title="Nawias kwadratowy">
Nawias kwadratowy



</doc>
<doc id="2696637" url="https://pl.wikipedia.org/wiki?curid=2696637" title="Nawias ostry">
Nawias ostry



</doc>
<doc id="2696640" url="https://pl.wikipedia.org/wiki?curid=2696640" title="Poznańska Wiosna Muzyczna">
Poznańska Wiosna Muzyczna

Poznańska Wiosna Muzyczna (dokładnie: "Międzynarodowy Festiwal Muzyki Współczesnej Poznańska Wiosna Muzyczna") – festiwal muzyki poważnej, odbywający się w Poznaniu wiosną lub wczesną wiosną (z kilkoma latami przerw). 
Na każdym festiwalu rozbrzmiewa muzyka kameralna, symfoniczna i elektroniczna w wykonaniu zespołów i solistów z Europy i świata. 
Areną festiwali są Aula UAM i Aula Nova.
Wstęp na wszystkie koncerty "Poznańskiej Wiosny Muzycznej" jest bezpłatny.
Historia.
Pierwsza edycja festiwalu odbyła się w 1961 w ramach 2. Wielkopolskiego Festiwalu Kulturalnego i prezentowała przede wszystkim twórczość kompozytorów poznańskich. Jej inicjatorami byli Tadeusz Szeligowski i Florian Dąbrowski.
Po śmierci Tadeusza Szeligowskiego (10.01.1963) organizacją festiwalu zajął się jego uczeń, kompozytor Florian Dąbrowski. Za jego kierownictwa "Poznańska Wiosna" zyskała rangę imprezy ogólnopolskiej. W 1964 festiwal nosił podtytuł "Festiwal Polskiej Muzyki Współczesnej", a podczas koncertów festiwalowych prezentowano utwory polskich kompozytorów m.in. Witolda Lutosławskiego, Tadeusza Bairda, Grażyny Bacewicz, Kazimierza Serockiego oraz Henryka Mikołaja Góreckiego, Krzysztofa Pendereckiego i Wojciecha Kilara.
W 1970, kolejnym dyrektorem festiwalu został Alojzy Andrzej Łuczak. Dzięki jego staraniom dokonała się instytucjonalizacja "Poznańskiej Wiosny Muzycznej". Pieczę organizacyjną i artystyczną nad festiwalem objęła Filharmonia Poznańska, a oficjalną kontrolę sprawował Zarząd Główny Związku Kompozytorów Polskich i Ministerstwo Kultury i Sztuki. Powołano też Komitet Organizacyjny i Komisję Repertuarową, a także opracowano szczegółowy regulamin festiwalu. W połowie lat 70. festiwal wzbudzał ogromne zainteresowanie. Zamawiano nowe utwory, zapraszano wykonawców z zagranicy, w programach pojawiały się utwory oratoryjno-kantatowe, opery i balety. Festiwal gościł najwybitniejszych polskich kompozytorów: Witolda Lutosławskiego, Tadeusz Baird, Kazimierz Serocki. Do 1981 corocznie podczas festiwalu przyznawano też nagrody dla najlepszych wykonawców festiwalu - solistów i zespołów.
Z początkiem lat 80. zainteresowanie festiwalem osłabło, a organizatorzy zmagali się z brakiem środków finansowych. 
W latach 1993-1999 oraz 2008-2010 funkcję dyrektora festiwalu pełnił Zbigniew Kozub.
W 1995 podjęto decyzję o przekształceniu festiwalu w biennale i tak w latach 1995, 1997 i 1999 zamiast "Poznańskiej Wiosny" odbyły się imprezy o randze lokalnej pod nazwą Dni Kompozytorów Poznańskich.
W 1999 Maciej Jabłoński (nowy dyrektor) i Krzysztof Meyer zmienili profil festiwalu. W programie znalazły się prawykonania utworów polskich kompozytorów, niektóre w wykonaniu zagranicznych instrumentalistów, a także klasyka XX wieku. Przywrócono nazwę festiwalu i poszczególnym edycjom "Wiosny" nadano tytuł przewodni, według którego dobierane były utwory i tak
Od 2012 funkcję dyrektora artystycznego nad festiwalem sprawuje Artur Kroshel. 
Początkowo festiwal odbywał się co roku, od 1995 co dwa lata, w 2006 nie odbył się, a od 2012 powrócono do cyklu corocznego.
W marcu 2016 odbyła się 45. jubileuszowa edycja Międzynarodowego Festiwalu Muzyki Współczesnej „Poznańska Wiosna Muzyczna”, której myślą przewodnią było "Skupienia-oddalenia". Organizatorem 45. edycji festiwalu był Związek Kompozytorów Polskich Oddział w Poznaniu oraz agencja artystyczna More Than One Production.

</doc>
<doc id="2696642" url="https://pl.wikipedia.org/wiki?curid=2696642" title="Piotr Nowak (łucznik)">
Piotr Nowak (łucznik)

Piotr Nowak (ur. 20 marca 1991) – polski łucznik, wicemistrz Europy, dwukrotny mistrz Polski.
Zawodnik klubu ŁLKS Karima Prząsław. Startuje w konkurencji łuków klasycznych. Srebrny medalista mistrzostw Europy w 2012 roku w konkurencji par mieszanych (z Anną Szukalską).
Halowy mistrz Polski z 2012 roku indywidualnie i w mikście (z Wioletą Myszor). Wicemistrz Polski seniorów z 2011 roku.

</doc>
<doc id="2696643" url="https://pl.wikipedia.org/wiki?curid=2696643" title="Innocenty (Borisow)">
Innocenty (Borisow)

Innocenty, imię świeckie Joann Aleksiejewicz Borisow (ur. 15 grudnia 1800 w Jelcu, zm. 26 maja 1857) – rosyjski biskup prawosławny, teolog, święty Rosyjskiego Kościoła Prawosławnego.
Życiorys.
Był synem kapłana prawosławnego. W 1819 ukończył seminarium duchowne w Orle i jako jeden z najlepszych słuchaczy został skierowany na dalszą naukę w Kijowskiej Akademii Duchownej. W 1823 ukończył ją jako magister nauk teologicznych. W tym samym roku został zatrudniony w seminarium duchownym w Petersburgu jako inspektor i wykładowca języka greckiego oraz historii Cerkwi. Po trzech miesiącach został rektorem szkoły duchownej przy Ławrze Aleksandra Newskiego. 10 grudnia 1823 złożył wieczyste śluby mnisze, przyjmując imię Innocenty. Tego samego dnia przyjął święcenia diakońskie, zaś 29 grudnia 1823 – kapłańskie.
10 grudnia 1824 został wykładowcą w Petersburskiej Akademii Duchownej, zaś w 1825 – jej inspektorem. W 1826 mianowany profesorem nadzwyczajnym, otrzymał ponadto godność archimandryty. Zasłynął jako wszechstronny teolog i wybitny kaznodzieja. W 1829 uzyskał stopień naukowy doktora teologii. Rok później objął stanowisko rektora Kijowskiej Akademii Duchownej. W okresie zarządzania uczelnią zreformował program nauczania, poprawił warunki materialne słuchaczy szkoły, starannie dobrał dla niej kadrę naukową. 3 października 1836 przyjął chirotonię biskupią, otrzymując tytuł biskupa czehryńskiego, wikariusza eparchii kijowskiej. Pozostając rektorem Akademii, został równocześnie przełożonym monasteru św. Michała Archanioła o Złotych Kopułach. Mnogość obowiązków związanych z pracą duszpasterską i administracyjną w eparchii zmusiła go do zakończenia działalności naukowej. W marcu 1841 został mianowany biskupem wołogodzkim, jednak służył w niej tylko kilka miesięcy: 31 grudnia tego samego roku Świątobliwy Synod Rządzący przeniósł go na katedrę charkowską.
Będąc biskupem, a od 1845 arcybiskupem charkowskim Innocenty (Borisow) kontynuował działalność literacką i naukową. Ułożył akafisty ku czci Męki Pańskiej, Opieki Matki Bożej, Grobu Pańskiego i inne, wydawał drukiem swoje kazania. Od 1847 do 1848 brał udział w sesjach Świątobliwego Synodu Rządzącego jako członek kadencyjny. W lutym 1848 został mianowany biskupem chersońskim i taurydzkim. Utworzył na Krymie kilka nowych skitów i dokonał ponownego otwarcia kilku monasterów.
W czasie wojny krymskiej arcybiskup Innocenty osobiście odwiedzał obrońców Sewastopola i żołnierzy stacjonujących w Odessie, głosząc dla nich patriotyczne kazania i odprawiając nabożeństwa w cerkwiach polowych, organizował pomoc dla rannych żołnierzy. Po zakończeniu działań wojennych zaangażował się w odbudowę zniszczonych wskutek walk świątyń prawosławnych. W czasie jednej z podróży duszpasterskich zachorował i 26 maja 1857 zmarł. Pochowany w soborze Przemienienia Pańskiego w Odessie; po jego zniszczeniu jego szczątki zostały przeniesione do soboru Zaśnięcia Matki Bożej w tym samym mieście.
W 1997 kanonizowany przez Rosyjski Kościół Prawosławny. Dziesięć lat później jego relikwie ponownie znalazły się w odbudowanym soborze Przemienienia Pańskiego w Odessie. Jego kult miał początkowo charakter lokalny, jednak w 2017 r. został rozszerzony na cały Patriarchat Moskiewski.

</doc>
<doc id="2696645" url="https://pl.wikipedia.org/wiki?curid=2696645" title="Anna Szukalska">
Anna Szukalska

Anna Szukalska (ur. 12 marca 1984) – polska łuczniczka, wicemistrzyni Europy, wielokrotna mistrzyni Polski.
Zawodniczka klubu Czarna Strzała Bytom. Startuje w konkurencji łuków klasycznych. Srebrna medalistka mistrzostw Europy w 2012 roku w konkurencji par mieszanych (z Piotrem Nowakiem).

</doc>
<doc id="2696647" url="https://pl.wikipedia.org/wiki?curid=2696647" title="Narodowy Kongres na rzecz Obrony Ludu">
Narodowy Kongres na rzecz Obrony Ludu

Narodowy Kongres na rzecz Obrony Ludu (en: "National Congress for the Defence of the People", fr: "Congrès national pour la défense du peuple", CNDP) – kongijska organizacja rebeliancka założona w 2006 przez generała Larenta Nkundę przekształcona w 2009 w partię polityczną. Jako ugrupowanie partyzanckie, prowadziło walkę w prowincji Kiwu, aż do czasu pojmania dowódcy i podpisania pokoju z władzami Demokratycznej Republiki Konga. Po tym oddziały milicji weszły w skład wojska narodowego.
Historia.
W 2004 Laurent Nkunda awansował na stopień pułkownika. W tym samym roku wycofał się z armii i zaczął formować bojówki, którymi potem dowodził. W maju 2004 Laurent Nkunda przeprowadził selekcję do bojówek wśród członków plemiona Tutsi. Po zgłoszeniu się dużej liczby chętnych chłopów do wstąpienia w szeregi rebeliantów, Tutsi wymaszerowali na miasto Bukavu, które następnie zajęli. Tam dowódca rebeliantów Laurent Nkunda został oskarżony o ludobójstwo. Zbuntowany Nkunda wezwał do obalenia rządu ze względu na kwitnącą korupcję i rosnącą liczbę żołnierzy, którzy opuszczali szeregi armii rządowej. Konflikt miał też podłoże etniczne na linii Tutsi - Hutu.
W związku z tym 30 grudnia 2006 powołał organizację Narodowy Kongres na rzecz Obrony Ludu, która zrzeszała zbuntowanych żołnierzy i ochotników do walki z rządem. W 2007 pod dowództwem Nkundy było 8-8,5 tys. milicjantów. Oficjalnym celem organizacji była obrona kongijskich Tutsich przed atakami bojówek Hutu. W rzeczywistości partyzanci grabili, mordowali i gwałcili z podobnym upodobaniem, jak ich przeciwnicy - i to nawet własnych pobratymców. Rekrutowali też do swych oddziałów dzieci i przemycali za granicę, głównie do Rwandy, diamenty, koltan oraz inne bogactwa wschodniego Konga. Po walkach z 2007, podczas których rebelianci nie osiągali zamierzonych celów, w obliczu coraz częstszych strat na przełomie 2007 i 2008 doszło do negocjacji pokojowych, w wyniku których 23 stycznia 2008 osiągnięto porozumienie pokojowe.
Jednakże w październiku 2008 Nkunda wznowił swoją rebelię. Przyczyną powtórnego buntu były działania rwandyjskich bojówek Demokratycznych Sił Wyzwolenia Rwandy (FDLR), których członkowie to byli żołnierze rwandyjskiej armii oraz członkowie paramilitarnych bojówek Interahamwe, odpowiedzialni za ludobójstwo dokonane w Rwandzie. Zdaniem Nkundy bojownicy Hutu prześladowali jego rodaków Banyamulenge (kongijski odłam plemienia Tutsi), a rząd nic nie robił by się temu przeciwstawić.
Po trzech miesiącach intensywnych walk, w styczniu 2009 Nkunada został pojmany i aresztowany w Rwandzie. Po tym wydarzeniu rebelianci z CNDP złożyli broń i przystąpili do rokowań. Porozumienie pokojowe podpisano 23 marca 2009 w Gomie, stolicy prowincji Północne Kivu. Na mocy postanowień pokojowych CNDP przekształciła się w partię polityczną, uwolniono więzionych bojowników, przyznano amnestię dla wszystkich eks-rebeliantów, a ochotników wcielono do armii narodowej.
Szefem sztabu wojskowego CNDP został Bosco Ntaganda. 23 marca 2012 w trzy lata od porozumień pokojowych z CNDP, generał Ntaganda zbuntował się i uformował Ruch 23 Marca. 4 kwietnia 2012 generał wraz z 300 żołnierzami zdezerterował i wszczął rebelię w prowincji Kiwu. Ruch Ntagandy spowodował trwającą 20 miesięcy rebelię, rozbitą w listopadzie 2013 przez wojska kongijskie i brygadę interwencyjną ONZ.

</doc>
<doc id="2696648" url="https://pl.wikipedia.org/wiki?curid=2696648" title="Astrid Lindgren Memorial Award">
Astrid Lindgren Memorial Award



</doc>
<doc id="2696649" url="https://pl.wikipedia.org/wiki?curid=2696649" title="Festiwal Wiosny w Poznaniu">
Festiwal Wiosny w Poznaniu

Festiwal Wiosny w Poznaniu – organizowany od 2006 w Poznaniu festiwal artystyczny.
Podczas festiwalu prezentowane są dzieła z różnych dziedzin sztuki, głównie muzyki, baletu i choreografii. Nazwa nawiązuje do "Święta wiosny" Igora Strawińskiego. Wokół tego utworu budowany jest każdorazowo program wydarzeń. 
Organizatorem jest "Fundacja Nuova", a środki pochodzą z Ministerstwa Kultury i Dziedzictwa Narodowego oraz z funduszy miejskich.

</doc>
<doc id="2696650" url="https://pl.wikipedia.org/wiki?curid=2696650" title="AZS Uniwersytet Jagielloński">
AZS Uniwersytet Jagielloński

Klub Uczelniany Akademickiego Związku Sportowego Uniwersytetu Jagiellońskiego – wielosekcyjny uczelniany klub sportowy działający przy Uniwersytecie Jagiellońskim w Krakowie. Został założony w 1909 roku.
Zespoły ligowe.
AZS Uniwersytet Jagielloński – kobieca drużyna piłkarska uczestnicząca w rozgrywkach ekstraligi.

</doc>
<doc id="2696653" url="https://pl.wikipedia.org/wiki?curid=2696653" title="Cieszęcka Góra">
Cieszęcka Góra

Cieszęcka Góra – wzniesienie o wysokości 193,3 m n.p.m. w Dolinie Gwdy, położone w województwie zachodniopomorskim, powiecie szczecineckim, gminie Biały Bór.
Po zachodniej stronie wzniesienia znajduje się wieś Cieszęcino, a po wschodniej jezioro o tej samej nazwie Cieszęcino.
Teren wzniesienia został objęty obszarem specjalnej ochrony ptaków "Ostoja Drawska" oraz obszarze specjalnej ochrony ptaków "Ostoja Drawska".
W 1950 roku wprowadzono urzędowo zarządzeniem nazwę "Cieszęcka Góra", zastępując poprzednią niemiecką nazwę "Tessentiner Berg".

</doc>
<doc id="2696659" url="https://pl.wikipedia.org/wiki?curid=2696659" title="Bobolec">
Bobolec

Bobolec – wzniesienie o wysokości 174,1 m n.p.m. na Pojezierzu Drawskim, położone w województwie zachodniopomorskim, powiecie koszalińskim, gminie Bobolice. Bobolec znajduje się na północno-wschodnim krańcu Pojezierza Drawskiego.
Ok. 1,3 km na północny wschód leży wieś Drzewiany, a ok. 5,5 km na południowy zachód leży miasto Bobolice. Ok. 0,4 km na południe przebiega droga wojewódzka nr 205.
Nazwę "Bobolec" wprowadzono urzędowo w 1949 roku, zastępując poprzednią niemiecką nazwę "Bublitzer Berg".

</doc>
<doc id="2696661" url="https://pl.wikipedia.org/wiki?curid=2696661" title="Tlenek chloru(VII)">
Tlenek chloru(VII)



</doc>
<doc id="2696666" url="https://pl.wikipedia.org/wiki?curid=2696666" title="Tlenek ksenonu(VI)">
Tlenek ksenonu(VI)



</doc>
<doc id="2696670" url="https://pl.wikipedia.org/wiki?curid=2696670" title="Germanisches Nationalmuseum">
Germanisches Nationalmuseum

Germanisches Nationalmuseum (pol. Germańskie Muzeum Narodowe) – znajdujące się w Norymberdze, największe muzeum sztuki na niemieckim obszarze językowym i jedno z czołowych muzeów świata. Jest poświęcone historii kultury i sztuki germańskiej oraz niemieckiej. Zbiory muzeum obejmują przedział czasowy od protohistorii do czasów współczesnych. W kolekcji muzeum znajduje się ponad 1 300 000 eksponatów (wliczając w to zasoby biblioteki oraz zbiory grafiki), ale tylko 25 000 jest wystawianych. Jedną z głównych atrakcji zbiorów muzeum jest imponująca kolekcja niemieckiego malarstwa renesansowego (Dürer, Cranach, Altdorfer). Na uwagę zasługują też eksponaty średniowiecznej sztuki religijnej: manuskrypty, ołtarze, witraże, rzeźby i relikwiarze.
Historia.
Germańskie Muzeum Narodowe istnieje od 1852 roku. Jego powstanie zainicjował frankoński szlachcic Hans von und zu Aufseß. Postawił on sobie za cel utworzenia uporządkowanego zbioru materiałów źródłowych do niemieckiej historii, literatury i sztuki. Nazwa „germański” odnosiła się do „germańskiego obszaru kulturowego”, czyli obszarów, w których niegdyś posługiwano się językiem niemieckim. Bodźcem do powołania tego typu placówki było nieudane zjednoczenie państw niemieckich w 1848 roku. Po zjednoczeniu Niemiec w 1871 roku Germańskie Muzeum Narodowe otrzymało oficjalną nazwę Muzeum Narodowe niemieckiej kultury i sztuki (niem. Nationalmuseum deutscher Kunst und Kultur).
Architektura.
W 1857 roku król Bawarii ofiarował założycielowi muzeum budynek byłego klasztoru kartuzów, położony na południowym krańcu Starego Miasta w Norymberdze. XIV-wieczny zespół architektoniczny obejmował kościół i zabudowania klasztorne z krużgankami. Na początku XX wieku muzeum rozbudowano, aby pomieścić rosnące zbiory. Po ciężkich zniszczeniach w czasie wojennych muzeum odbudowano w nowoczesnej formie w latach 50. i 60. włączając do niego ocalałe resztki dawnego klasztoru kartuzów. W 1993 roku zbudowano przeszklony obiekt, tzw. Museum-Forum z holem wejściowym i monumentalnym zespołem rzeźbiarskim na wolnym powietrzu zatytułowanym „Droga Praw Człowieka” („Straße der Menschenrechte”) według projektu izraelskiego artysty Daniego Karawana. Trzydzieści kolumn tworzących zespół rzeźbiarski odpowiada trzydziestu artykułom Powszechnej Deklaracji Praw Człowieka.
Zbiory.
Zbiory muzealne obejmują: malarstwo, rzeźbę, grafikę, rzemiosło artystyczne, meble, monety, judaica, instrumenty muzyczne, tekstylia, broń, sprzęt myśliwski, przyrządy naukowe i medyczne oraz archiwum historyczne.
Prehistoria i protohistoria.
Zbiory obejmują wykopaliska archeologiczne z okresu paleolitu do czasów Karola Wielkiego, od ok. 200 000 p.n.e. do 800 n.e., dając pogląd na rozwój człowieka od etapu myślistwa i zbieractwa poprzez osiadły rolniczy tryb życia aż do powstania państwowości. Na kolekcję składają się wyroby z kamienia, gliny, złota, brązu, żelaza i szkła, pochodzące z grobowców i znalezisk skarbowych.
Kolekcja archeologiczna istnieje od założenia muzeum w 1852 roku, choć dziedziny nauki: prehistoria i protohistoria wówczas jeszcze nie istniały, a epoki kamienia, brązu i żelaza musiały być dopiero opracowane. Znaleziska prehistoryczne nie były więc początkowo traktowane jako odrębny typ źródła. Ukierunkowane działania kolekcjonerskie rozpoczęto dopiero w 1881 roku. Eksponaty były przekazywane do muzeum przez osoby prywatne i stowarzyszenia. Zgromadzone wówczas zbiory dają jeszcze dziś dobry pogląd na historyczno-kulturowy rozwój Niemczech i Europy Środkowej. Ostatnią wojnę przetrwały one w zasadniczo dobrym stanie. Ich ilościowy przyrost po wojnie był niewielki, ponieważ analogiczne kolekcje zaczęły gromadzić muzea innych krajów związkowych. Zbiory muzeum w Norymberdze uporządkował w latach 1947–1968 archeolog Georg Raschke. Obecna ekspozycja pochodzi z roku 2006.
Malarstwo do końca XVIII wieku i witraże.
Dział ten obejmuje 600 lat historii malarstwa, od romańskich witraży do akademickiego malarstwa sztalugowego końca XVIII w. Kolekcja witraży należy do najznamienitszych na niemieckim obszarze językowym i jest zarazem jednym z pierwszych zbiorów Germańskiego Muzeum Narodowego. Główni artyści reprezentowani w tym dziale to: Albrecht Dürer, Hans Baldung, Lucas Cranach Starszy i Rembrandt.
Rzeźba do końca XVIII wieku.
Zbiór rzeźby jest najznamienitszy w swoim rodzaju na obszarze niemieckojęzycznym. Ok. 3000 eksponatów, w tym 250 pełnoplastycznych kopii, stanowi imponujący przegląd sztuki rzeźbiarskiej w krajach niemieckojęzycznych od średniowiecza, poprzez renesans, barok do klasycyzmu. Szczególnie znacząca jest kolekcja rzeźby barokowej z południowych Niemiec i Austrii. Do najważniejszych rzeźbiarzy okresu przejściowego między od późnym średniowieczem a renesansem w krajach niemieckojęzycznych należał Veit Stoß. Jego wirtuozowskie dzieła, bogate w subtelne szczegóły, umiejętnie oddają ruch i anatomię ciała oraz wewnętrzne napięcie.
Kultura i sztuka XIX wieku.
Systematyczne gromadzenie zabytków XIX-wiecznej kultury i sztuki rozpoczęło się po II wojnie światowej. Znaczące nowe nabytki z lat 50. odzwierciedlają narodowo-romantyczne ideały, które legły u podstaw muzeum. W okresie powojennym postanowiono ukazać rozwój sztuki i kultury niemieckiej w kontekście europejskim oraz tendencje rozwojowe, charakterystyczne dla poszczególnych państw niemieckich, istniejących do 1871 roku. Kolekcja prezentuje cechy charakterystyczne kultury mieszczańskiej w przededniu rewolucji francuskiej ukazując przejście od społeczeństwa feudalnego do mieszczańskiego oraz kolejne etapy historii narodu niemieckiego: narodowy romantyzm, nieudana rewolucja z lat 1848/49 i powstanie królestwa w 1871 roku. Na przykładzie zgromadzonych w tym dziale eksponatów prześledzić można wszystkie istotne dla XIX wieku prądy artystyczne: klasycyzm, biedermeier, realizm, historyzm i secesję.
Ważnym aspektem XIX-wiecznej kultury jest też rozwijająca się sztuka przemysłowa, świadcząca o dynamicznym postępie technicznym i związanym z nim rozwojem klasy średniej. 
Kultura i sztuka XX wieku.
Kolekcja dzieł sztuki XX wieku została założona w latach 50. Obejmuje malarstwo, rzeźbę i wzornictwo prezentując artystyczny rozwój Niemiec w kontekście międzynarodowym (Herwarth Walden i jego „Sturm“-Galerie, osiągnięcia Bauhausu, postępowe tendencje w czasach Republiki Weimarskiej oraz, w opozycji do nich, „ludową” sztukę III Rzeszy). Do pierwszych nabytków tego działu należy między innymi obraz "Autoportret jako piwosz" pędzla Ernsta Ludwiga Kirchnera, arcydzieło ekspresjonizmu, który artysta namalował w momencie wybuchu I wojny światowej jako wyraz refleksji nad nacjonalistycznym zaślepieniem. Podczas gdy w 1914 roku umundurowani mężczyźni szli na wojnę, Kirchner przedstawił siebie jako barwnego arlekina stojącego na marginesie społeczeństwa, outsidera, ale jednocześnie jako osobę samodzielnie myślącą i czującą. Młodzi ekspresjoniści buntowali się przeciwko narodowemu szowinizmowi, militaryzmowi i autorytarnemu sposobowi myślenia obowiązującemu w ówczesnym społeczeństwie. 
Dzieła sztuki po roku 1945 reprezentują dokonania ruchu Fluxus w Niemczech Zachodnich, ale także prace artystów z NRD.
Grafika.
Kolekcja grafiki liczy około 350 000 arkuszy i należy do największych w Europie. Przedstawia historię technik graficznych aż do współczesności. Zbiory podzielone są na dwie części: grafika artystyczna, obejmująca okres od XV do XX wieku oraz tzw. arkusze historyczne, przedstawiające uporządkowaną tematycznie niemiecką historię i kulturę. Szczególnym atutem kolekcji są zbiory grafiki z późnego średniowiecza, początku epoki nowożytnej oraz z wieku XIX. Kolekcję uzupełniają zbiory specjalne (plakaty, portrety, widoki topograficzne i inne)
Rękopisy.
Istniejąca przy muzeum biblioteka jest największą publiczną biblioteką w Niemczech, specjalizującą się w historii niemieckiej kultury i sztuki. Jej zbiory obejmują około 3380 rękopisów z okresu od wczesnego średniowiecza do początku XX wieku, ponadto około 1000 inkunabułów oraz 3000 druków z XVI wieku. Wśród wielu atrakcji tego zbioru są rzadkie starodruki, jak Złoty Kodeks z Echternach, książki poświęcone architekturze, sztuce i architekturze, w tym zwłaszcza książki produkowane ręcznie. Na uwagę zasługuje kolekcja specjalna Niemieckie wzornictwo książkowe XX wieku. (Deutsche Buchkunst des 20. Jahrhunderts).
Dział architektury i elementów budowlanych.
Unikalny co do stylu i charakteru zbiór tego działu dokumentuje historię budownictwa i wyposażenia wnętrz. Eksponaty są pogrupowane według gatunków: elementy konstrukcyjne, rzeźba architektoniczna i stałe elementy wyposażenia wnętrza. Na uwagę zasługuje zbiór ceramiki budowlanej (cegły, dachówki i płytki podłogowe), w tym kafle piecowe i wykonane z nich piece, a także bogata kolekcja kluczy i zamków, od średniowiecza do czasów nowożytnych.
Judaica.
Na zbiór judaiców składa się głównie wyposażenie synagog oraz przedmioty związane z obchodami świąt żydowskich. Kolekcja podstawowa liczy około 150 eksponatów. Obecnie wystawiane są jedynie pojedyncze dzieła w różnych miejscach wystaw stałych. Część kolekcji powstała w latach 1912–1913 w wyniku inicjatywy kilku żydowskich mieszkańców Norymbergi i stanowi obecnie dokument ich samoświadomości.
Historia rzemiosła.
Zbiór najważniejszych przedmiotów ukazujących historię wspólnot rzemieślniczych i rzadkich narzędzi jest jednym z największych tego rodzaju. Budowana od 1860 roku kolekcja liczy obecnie około 4000 eksponatów. W przeciwieństwie do innych tego typu zbiorów, mających charakter lokalny lub regionalny, zbiory znajdujące się w Germańskim Muzeum Narodowym dają wyobrażenie o rozwoju rzemiosła na terenie niemieckojęzycznej Europy Środkowej. Na kolekcję składają się zarówno wyroby rzemieślnicze jak i narzędzia oraz wyposażenie warsztatów rzemieślniczych. Szczególnie uwzględniony jest bogaty dorobek rzemiosła Norymbergi.
Rzemiosło artystyczne do 1800 roku.
Na kolekcję rzemiosła artystycznego składają się wyroby jubilerskie oraz średniowieczne wyroby z brązu, majoliki, fajansu, kamionki, porcelany, szkła gospodarczego i z metali nieszlachetnych. Ponad 10 000 eksponatów z okresu od wczesnego średniowiecza aż do końca epoki przemysłowej dokumentuje historię sztuki użytkowej w życiu, zarówno religijnym, jak i świeckim. Oprócz tych eksponatów oraz jednej z największych na świecie kolekcji akwamanili zbiory rzemiosła artystycznego uzupełniają obszerne kolekcje sreber z krajów niemieckojęzycznych, wyroby z fajansu (głównie z południa Niemiec) i ze szkła artystycznego (z Norymbergi).
Meble.
Meble znajdujące się w zbiorach Germańskiego Muzeum Narodowego są rozproszone po całym muzeum i jego oddziałach terenowych. Zaczątkiem kolekcji były meble należące do założyciela muzeum, Hansa von und zu Aufseß. Od tamtego czasu zbiory były nieustannie rozbudowywane. Wiele eksponatów znalazło się w muzeum jako dary, inne weszły w skład kolekcji drogą planowych zakupów. Głównym punktem są niemieckie meble z epoki baroku i rokoka. Nie są one prezentowane samodzielnie, ale wchodzą w skład poszczególnych ekspozycji stałych, prezentujących sztukę wyposażenia wnętrz od średniowiecza do współczesności. 
Kolekcja monet.
Zbiór monet należy do najcenniejszych w swoim rodzaju w Niemczech (szczególnie w kategorii medali i pieczęci) i zawiera około: 100 000 monet, 15 000 banknotów i banknotów zastępczych, 20 000 medali, 5 000 znaków i żetonów, ponad 6 000 stempli i urządzeń od ich wytwarzania, jak również znaki towarowe, liczmany, ordery i odznaki oraz starożytne gemmy. Specjalność kolekcji to obszar niemieckojęzyczny, a zakres chronologiczny – okres od czasu Karolingów (VIII i IX wiek) do współczesności. Uwagę zwraca zwłaszcza kolekcja monet miasta Norymbergi, składająca się z około 7 000 monet, medali i pieczęci, a także niektóre kolekcje patrycjuszy norymberskich. W przeciwieństwie do większości dużych kolekcji numizmatycznych zbiór monet Germańskiego Muzeum Narodowego nie powstał na bazie jakiejś starej kolekcji książęcej, ale pochodzi z czasów założenia muzeum w 1852 roku. Muzeum pozyskało, szczególnie w pierwszych latach i dekadach swojego istnienia, duże ilości eksponatów drogą darowizn, a w okresie późniejszym również poprzez zakupy i wymiany. Pierwotnie zbiór monet był prezentowany w kontekście historii pieniądza w ramach ekspozycji głównej pod nazwą „Obieg”, a medale były traktowane jak monety. Stan czy oryginalność każdego egzemplarza miały początkowo drugorzędne znaczenie, często zadowalano się odlewami. Zbiory pierwotnie były ograniczone chronologicznie do 1650 roku; od około 1870 roku zaczęto je uzupełniać o współczesne monety i medale. Zmianie uległo podejście do kolekcji: podczas monety były nadal postrzegane jako świadectwa historii, medale zaczęto traktować jako dzieła sztuki. Cechą charakterystyczną kolekcji monet jest jej ograniczenie, podobnie jak zbiorów w innych działach muzeum, do krajów niemieckojęzycznych. 
Tekstylia i ozdoby.
Kolekcja tekstyliów, odzieży i biżuterii, obejmująca okres od późnego antyku do współczesności, jest jedną z najstarszych i najważniejszych w Europie. Liczy ponad 25 000 eksponatów, w tym tekstylia od antyku do współczesności, ubrania z okresu od XVI wieku do współczesności jak również tekstylia i stroje ludowe. Specjalność kolekcji stanowią średniowieczne gobeliny i hafty oraz odzież z wczesnego okresu nowożytnego.
Zabawki.
Kolekcja zabawek, przeznaczonych zarówno dla dorosłych jak i dla dzieci, powstała po roku 1870. Jądro kolekcji, liczącej około 20 eksponatów, stanowią XVII-wieczne norymberskie domki dla lalek. W zbiorach tego działu znajdują się ponadto miniaturowe sklepy, lalki, figurki odlane z cyny, gry, kunsztownie wykonane akcesoria do gier planszowych oraz teatrzyki kukiełkowe.
Przyrządy naukowe i historia medycyny.
Zbiory tego działu obejmują dziewięć wieków historii nauki prezentując transformację wiedzy na temat natury i kosmosu. Początki kolekcji sięgają przyrządów należących do znanego niemieckiego astronoma i matematyka Regiomontanusa (1436–1476). Historia medycyny jest przedstawiona przez dokonania specjalistycznych dziedzin tej dyscypliny, od alchemii do dentystyki. Do głównych atrakcji działu należy znany w świecie globus Behaima i zegarek kieszonkowy Henleina (tzw. „norymberskie jajko”), a poza tym bogate zbiory astrolabiów, globusów, składanych zegarów słonecznych jak również zachowane wyposażenia aptek. 
Instrumenty muzyczne.
Zbiór historycznych instrumentów muzycznych jest ze względu na swój rozmiar jednym z najważniejszych tego typu na świecie. Licząca ponad 3 000 eksponatów kolekcja zawiera instrumenty różnych rodzajów, wytworzone w okresie od XVI do XX wieku. Główną atrakcją tego działu jest największy na świecie zbiór historycznych instrumentów klawiszowych (w tym XVIII-wieczny fortepian, zbudowany przez Johanna Andreasa Steina), a także kolekcja instrumentów strunowych i dętych byłego Wolnego Miasta Norymbergi. Zbiór, który zawiera, między innymi, instrumenty z kościołów norymberskich na początku lat 60. wzrósł do około 300 eksponatów. W 1962 roku muzeum nabyło przy wsparciu Fundacji Volkswagena około 1 500 sztuk instrumentów różnych rodzajów z kolekcji Ulricha Rücka. W 1969 roku, znów z pomocą Fundacji Volkswagena, muzeum weszło w posiadanie historycznej kolekcji wytwórcy fortepianów z Bambergu, J. C. Neuperta, liczącej około 300 instrumentów, głównie klawiszowych. Dzięki temu kolekcja historycznych instrumentów klawiszowych Germańskiego Muzeum Narodowego stała się jedną z największych i najważniejszych tego typu na świecie. Z biegiem lat zbiory instrumentów muzycznych wzbogaciły się o dalsze znaczące nabytki, między innymi o kolekcję 32 fagotów ze zbioru Willa Jansena (1971), instrumentów dętych drewnianych ze zbioru Georga i Fritza Graeßelów jako Fundacja Rodziny Graeßelów (1986), około 190 instrumentów dętych blaszanych z kolekcji Karla i Helgi Hachenbergów (2000) i ponad 60 obojów ze zbiorów Wolfganga A. F. Fischera (2002). 
Broń i kultura łowiecka.
Arcydzieła rzemieślników – wytwórców broni, powstałe w okresie od XI do XIX wieku, okazują sposób wytwarzania, sztukę i znaczenie broni w historii kultury. Zbiory historycznej broni i przedmiotów kultury łowieckiej obejmują szeroki ich zakres – od miniaturowych pistoletów do potężnych luf armatnich. Eksponowane rodzaje broni, które były używane podczas wojny, polowań i w celach reprezentacyjnych, dają szerszy pogląd na środowisko rycerskie, ufortyfikowane grody, żołnierzy najemnych i kulturę dworską. Kolekcja zawiera broń palną (w tym wczesne modele), broń białą oraz zbroje (w tym turniejowe). Do głównych atrakcji tego działu należy rzadki, średniowieczny hełm garnczkowy i XIV-wieczny piszczał. Kolekcja broni historycznej w Germańskim Muzeum Narodowym jest jedną z najstarszych w jego zbiorach. Jej zalążkiem był zbiór starej broni, należący do założyciela muzeum Hansa von und zu Aufseß. Kolekcjonowanie broni i badania nad nią miały wówczas silne podłoże romantyczne i patriotyczne. Militarystyczny duch końca XIX wieku utrudniał często zachowanie krytycznego dystansu do tego zjawiska. Z kolei po katastrofach obu wojen światowych zajmowanie się bronią jako przedmiotem badań zostało podane w wątpliwość. Do dziś zadanie badania broni jako zjawiska w historii kultury, wolne od ideologii, stanowi duże wyzwanie. W pierwszym budynku muzeum, Tiergärtnertorturm, kolekcja broni była eksponowana w poświęconej jej sali. Wraz z przeprowadzką do byłego klasztoru kartuzów ekspozycję broni urządzono w tzw. małym krużganku. Do rozbudowy kolekcji walnie przyczynił się August Ottmar Essenwein (1831–1892), który w latach 1866–1891 był dyrektorem generalnym muzeum. Jego osobiste zainteresowanie sprawami broni i badaniami nad nią okazały się ważne dla rozwoju wiedzy naukowej na temat broni w Niemczech. Za jego kadencji dokonano znaczących nabytków broni z okresu od około 1650 roku do XIX wieku. Dzieło to kontynuował jego następca, Gustav von Bezold (1848–1934), dyrektor generalny muzeum w latach 1894–1920. W latach 1920–1936, za kadencji kolejnego dyrektora, E. Heinricha Zimmermanna broń myśliwska stała się samodzielną częścią kolekcji, która znacznie się rozrosła. Zakupy eksponatów finansowano w tym czasie poprzez sprzedaż wartościowych przedmiotów z kolekcji. Ekspozycja broni była wówczas podzielona na sekcje specjalistyczne, ulokowane w sali dawnego refektarza i innych pomieszczeniach. Podczas II wojny światowej część kolekcji broni wyprowadzono na zewnątrz muzeum i zmagazynowano głównie w zamkach Frankonii unikając dzięki temu większych strat. Ze względu na klęskę Niemiec w II wojnie światowej po jej zakończeniu pojawiła się awersja do broni. Znalazło to odzwierciedlenie w silnym podkreślaniu jej czysto artystycznych wartości z pominięciem aspektu kulturowego i historycznego. W tym czasie kolekcja broni była rozproszona po różnych działach muzeum.
Począwszy od 1960 roku część eksponatów myśliwskich została umieszczona w zamku Neunhof, oddziale Germańskiego Muzeum Narodowego. W roku 1971, w 500. rocznicę urodzin Dürera, zorganizowano na Zamku Cesarskim wystawę specjalną zatytułowaną: Drogocenna broń i sprzęt myśliwski (Kostbare Waffen und Jagdgeräte). Od roku 1975 ekspozycje broni palnej i myśliwskiej znajdują się na parterze skrzydła wschodniego muzeum, natomiast duże armaty są wystawione na przyległym dziedzińcu, tzw. Kanonehof. Od 1999 roku broń jest również eksponowana w Cesarskim Muzeum Zamkowym, kolejnym oddziale Germańskiego Muzeum Narodowego. 
Dawne sądownictwo.
W kolekcji znajdują się narzędzia do wymierzania kar: tortur, kar wymierzanych publicznie i kar cielesnych) wraz z właściwą im symboliką. Eksponaty pochodzą głównie z początkowego okresu dziejów nowożytnych. 
Archiwum Historyczne.
Archiwum Historyczne zawiera historyczne dokumenty z niemieckiego obszaru językowego obejmujące okres od X do XXI wieku. Zasoby archiwum, mieszczące się na ponad dwóch kilometrach półek zawierają różnego rodzaju archiwalia, w tym dokumenty rodzinne, tzw. Niemieckie Archiwum Dzwonów (Deutsche Glockenarchiv) i archiwum administracyjne Germańskiego Muzeum Narodowego (od 1852 roku). Materiały archiwalne, z wyjątkiem registratury własnej, zostały zgromadzone drogą zakupu, darowizny lub wypożyczenia. Podstawą Archiwum Historycznego stało się w 1852 roku prywatne archiwum założyciela muzeum, Hansa von und zu Aufseß, który postawił przed sobą zadanie utworzenia zbioru materiałów źródłowych dotyczących historii kultury całego niemieckiego obszaru językowego. Swój zbiór przekazał następnie muzeum. W 1964 roku z Archiwum Historycznego wydzielono Archiwum Sztuki, które od 2007 roku jest kolejnym, niezależnym działem muzeum.
Archiwum Sztuki Niemieckiej.
Archiwum Sztuki Niemieckiej jest największym tego typu zbiorem w krajach niemieckojęzycznych. Zawiera ono spuściznę archiwalną, personalia, korespondencje i informacje dotyczące zawodowego lub artystycznego życia artystów, historyków sztuki i instytucji artystycznych. Obejmuje on prawie 1 400 pozycji, mieszczących się na około dwóch i pół kilometrach półek regałów. Archiwum koncentruje się na sztuce nowoczesnej. Zasoby archiwum powiększają się nieustannie dzięki kontaktom ze współczesnymi artystami i naukowcami.

</doc>
<doc id="2696681" url="https://pl.wikipedia.org/wiki?curid=2696681" title="Czterotlenek ksenonu">
Czterotlenek ksenonu



</doc>
<doc id="2696684" url="https://pl.wikipedia.org/wiki?curid=2696684" title="Instytut Matematyki i Informatyki Politechniki Wrocławskiej">
Instytut Matematyki i Informatyki Politechniki Wrocławskiej

Instytut Matematyki i Informatyki Politechniki Wrocławskiej - do 2014 roku jeden z trzech instytutów Wydziału Podstawowych Problemów Techniki. W 2014 roku został podzielony na dwie katedry: Katedrę Matematyki i Katedrę Informatyki. W wyniku wydzielenia Katedry Matematyki z Wydziału PPT w dniu 15 września 2015 r. powstał Wydział Matematyki Politechniki Wrocławskiej.
Historia.
Początki Instytutu sięgają 1951 roku, w którym powstała Katedra Matematyki na Politechnice Wrocławskiej. Wcześniej, po zakończeniu drugiej wojny światowej, najwybitniejsi wrocławscy matematycy, wśród których byli profesorowie: Bronisław Knaster, Edward Marczewski, Czesław Ryll-Nardzewski, Hugo Steinhaus, i Władysław Ślebodziński, pracowali w jednej, wspólnej dla Politechniki i Uniwersytetu Katedrze. W roku 1968 powołano na Politechnice Wrocławskiej Instytut Matematyki i Fizyki Teoretycznej pod kierownictwem profesora Stanisława Gładysza. 
Dyrektorami byli:
Z tego instytutu w roku 1974 wydzielił się Instytut Matematyki, który w roku 2005 zmienił nazwę na Instytut Matematyki i Informatyki. W 2014 r. ten ostatni został podzielony na dwie katedry: Katedrę Matematyki i Katedrę Informatyki. W wyniku wydzielenia Katedry Matematyki z Wydziału PPT w dniu 15 września 2015 r. powstał Wydział Matematyki Politechniki Wrocławskiej.
Uprawnienia.
Instytut posiada uprawnienia do nadawania stopnia:
Stopnie i systemy studiów.
Kierunek Matematyka
Specjalności:
Istnieje możliwość podjęcia studiów doktoranckich na Wydziale Podstawowych Problemów Techniki.
Kierunek Informatyka
Studia I stopnia inżynierskie
Studia II stopnia magisterskie w specjalnościach:
Wykładowcy.
Z tytułem profesora:
Ze stopniem doktora habilitowanego:
byli wykładowcy

</doc>
<doc id="2696685" url="https://pl.wikipedia.org/wiki?curid=2696685" title="Mieczysław Józef Wilczewski">
Mieczysław Józef Wilczewski

Mieczysław Józef Wilczewski (ur. 2 lutego 1895, zm. 5 grudnia 1957 w Londynie) – podpułkownik dyplomowany saperów Wojska Polskiego II Rzeczypospolitej i Polskich Sił Zbrojnych.
Życiorys.
Mieczysław Józef Wilczewski był oficerem saperów armii rosyjskiej w I wojnie światowej. Służył w I Korpusie Polskim generała Dowbor-Muśnickiego. W oddziałach wielkopolskich służył podczas wojny polsko-bolszewickiej. 
3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 64. lokatą w korpusie oficerów inżynierii i saperów. W latach 1923–1926 pełnił służbę w Departamencie V Inżynierii i Saperów Ministerstwa Spraw Wojskowych w Warszawie, pozostając na ewidencji 7 pułku saperów w Poznaniu. 1 grudnia 1924 został awansowany na stopień majora ze starszeństwem z dniem 15 sierpnia 1924 i 15. lokatą w korpusie oficerów inżynierii i saperów. Z dniem 25 października 1926 został przeniesiony z Departamentu V Inżynierii i Saperów MSWojsk. do kadry oficerów inżynierii i saperów z równoczesnym przeniesieniem służbowym do francuskiej Wyższej Szkoły Wojennej ("École supérieure de guerre") w Paryżu na dwuletni kurs normalny. Po powrocie do kraju został przydzielony na trzy miesiące do Oddziału III Sztabu Głównego. Z dniem 15 września 1930 został przeniesiony z 37 pułku piechoty w Kutnie do Doświadczalnej Grupy Pancerno-Motorowej w Warszawie na stanowisko dowódcy. Z dniem 1 września 1931 został przeniesiony do 3 pułku pancernego w Modlinie. W październiku tego roku powierzono mu pełnienie obowiązków zastępcy dowódcy 3 pułku pancernego w Modlinie. 9 grudnia 1932 został wyznaczony na stanowisko szefa sztabu 20 Dywizji Piechoty w Baranowiczach. 27 czerwca 1935 awansował na stopień podpułkownika ze starszeństwem z dniem 1 stycznia 1935 i 5. lokatą w korpusie oficerów inżynierii i saperów. Dowodził 6 batalionem pancernym we Lwowie. 28 listopada 1936 inspektor armii, generał dywizji Tadeusz Piskor wystawił mu następującą opinię: "„bardzo szybko wszedł w dowodzenie i opanował baon bardzo dobrze. Zdecydowany, energiczny, czuć w baonie jego rękę. W urządzeniu – dużo starania. Ogólnie potwierdzam opinie 1933, 1934, 1935 – bardzo dobry”". Komendant Szkoły Podchorążych Saperów w Warszawie od 1938. Szef sztabu Grupy Operacyjnej „Piotrków” i dowództwa obrony Modlina w wojnie obronnej 1939. Dostał się do niewoli niemieckiej, a po zakończeniu wojny służył w Dowództwie Saperów 2 Korpusu we Włoszech. 
Po demobilizacji zamieszkał w Wielkiej Brytanii w Londynie. Pochowany na cmentarzu Gunnerbury (Acton Town). Był odznaczony wieloma orderami polskimi i zagranicznymi&gt;.

</doc>
<doc id="2696687" url="https://pl.wikipedia.org/wiki?curid=2696687" title="Reduktaza">
Reduktaza



</doc>
<doc id="2696688" url="https://pl.wikipedia.org/wiki?curid=2696688" title="Potyczki w Tawusz (2012)">
Potyczki w Tawusz (2012)

Potyczki w prowincji Tawusz – starcia militarne stoczone w dniach 25 kwietnia i 4 czerwca 2012 roku pomiędzy żołnierzami ormiańskimi i azerskimi na granicy obydwu krajów.
Geneza.
Pod koniec lat 80. XX wieku w obliczu zbliżającego się upadku ZSRR w Karabachu odżyły nadzieje na zjednoczenie z resztą Armenii. Chcąc je stłumić, azerskie władze formalnie zlikwidowały Nagorno-Karabachski Obwód Autonomiczny, ustanowiły jego blokadę ekonomiczną i przeprowadziły antyormiańskie pogromy w azerskich miastach, najbardziej krwawy w Sumgaicie. 10 grudnia 1991 r. władze Górskiego Karabachu przeprowadziły referendum, w którym przygniatająca większość mieszkańców opowiedziała się za niezależnością. Azerska armia wkroczyła na teren Karabachu i przy wsparciu, w tym przy użyciu sprzętu stacjonującej na jej terenie Armii Radzieckiej zdołała - w początkowym stadium działań zbrojnych – opanować znaczną część terytorium, jednak później została wyparta przez słabo uzbrojonych powstańców ormiańskich. 12 maja 1994 r., gdy Ormianie kontrolowali już cały okręg autonomiczny, korytarz łączący go z Republiką Armenii oraz strefę bezpieczeństwa, podpisane zostało zawieszenie broni.
Republika Górskiego Karabachu jest "de facto" niepodległym państwem posiadającym demokratycznie wybrany rząd, wolnorynkową gospodarkę i wszystkie niezbędne atrybuty suwerenności. Nie jest jednak uznawana przez żadne państwo na świecie, nawet przez Armenię. Republika cieszy się jednak życzliwością władz Armenii.
4 marca 2008 r. w Mardakert doszło do najpoważniejszej potyczki od czasu zakończenia wojny o Górski Karabach. Zginęło wówczas 12 azerskich i 8 ormiańskich żołnierzy.
Rok 2008 przyniósł jednak zmiany w podejściu dwóch zwaśnionych sąsiadów - Armenii i Azerbejdżanu. W listopadzie 2008 prezydenci Alijew i Sarkisjan spotkali się w Moskwie z prezydentem Rosji, Miedwiediewem. Zaowocowało to podpisaniem 2 listopada 2008 roku dwustronnego porozumienia z udziałem rosyjskiego prezydenta w sprawie Górskiego Karabachu. Tym samym zapoczątkowane zostały rozmowy na temat rozwiązania konfliktu trwającego od 15 lat.
Jednak nie przyniosło to trwałego spokoju. 18 lutego 2010 roku na granicy zabito troje azerskich żołnierzy. 18 czerwca tego samego roku doszło do potyczki w prowincji Mardakert w Górskim Karabachu w której zginęło czterech Ormian i jeden Azer. Do ponownej potyczki doszło tam 1 września 2010 w której to zginęło 10 osób. W 2011 roku w strefie konfliktu było względnie spokojnie, jedynie 12 września separatyści zestrzelili szpiegowskiego azerskiego drona.
Walki w 2012.
W dniu 25 kwietnia 2012 roku w prowincji Tawusz w armeńskiej wiosce Dovegh, na granicy z Azerbejdżanem doszło do wymiany ognia, w której zginęło trzech ormiańskich żołnierzy. Walka wywiązała się, kiedy azerscy żołnierze ostrzelali Ormian, formujących okopy i umocnienia na granicy.
Kolejne walki miały miejsce 4 czerwca 2012 roku w pobliżu wiosek Berdavan i China. Do wymiany ognia doszło, kiedy grupa żołnierzy z Armenii naruszyła granicę enklawy. W potyczce zginęło pięciu azerskich żołnierzy.

</doc>
<doc id="2696689" url="https://pl.wikipedia.org/wiki?curid=2696689" title="Kościół Wierzących">
Kościół Wierzących

Kościół Wierzących (ang. "Believers Church") – jest to sieć miejscowych zielonoświątkowych kościołów chrześcijańskich w Indiach. Posiada szkołę biblijną w Solan, oraz szpitale w Mala i Konni, w stanie Kerala. Kościół działa również poza granicami Indii, w siedemnastu państwach.
Według danych "Operation World" Kościół Wierzących w 2010 roku posiadał 1,8 mln wiernych w Indiach. Posiada także sporą liczbę wiernych na Sri Lance i 33 tysiące w Nepalu.

</doc>
<doc id="2696692" url="https://pl.wikipedia.org/wiki?curid=2696692" title="Julio Gómez">
Julio Gómez

Julio Enrique Gómez González (ur. 13 sierpnia 1994 w Tampico) – meksykański piłkarz występujący na pozycji prawego skrzydłowego, obecnie zawodnik Pachuki.
Kariera klubowa.
Gómez pochodzi z miasta Tampico, położonego w stanie Tamaulipas w północno-wschodnim Meksyku. Jest synem Julio Gómeza Mara i Jacqueline González, posiada dwóch braci – Gustavo Adolfo i Juana Carlosa. Jego ojciec, wielki entuzjasta futbolu i amatorski piłkarz, zapisał go w wieku czterech lat do akademii juniorskiej podlegającej klubowi Correcaminos UAT z siedzibą w Ciudad Victoria. Tam jego szkoleniowcem został Miguel Mendoza Sanluis, który początkowo ustawiał go w obronie, jednak później przekwalifikował na pozycję ofensywnego pomocnika. W wieku jedenastu lat został zauważony przez Ángela Gonzáleza, koordynatora grup juniorskich znacznie bardziej utytułowanego zespołu, CF Pachuca i namówił go do przeprowadzki.
Do treningów seniorskiej drużyny Pachuki Gómez został włączony w wieku zaledwie szesnastu lat przez argentyńskiego trenera Pablo Mariniego. Szkoleniowiec ten dał mu także zadebiutować w meksykańskiej Primera División – 22 stycznia 2011 w zremisowanym 1:1 wyjazdowym spotkaniu z Santos Laguną, rozgrywanym na Estadio Corona. Młody zawodnik zmienił wówczas w 64. minucie Víctora Mañóna. Do końca swojego debiutanckiego sezonu, Clausura 2011, pojawiał się na ligowych boiskach jeszcze czterokrotnie, z czego dwa razy w wyjściowej jedenastce. Pachuca zajęła trzynaste miejsce w tabeli, nie kwalifikując się do fazy play–off. Po tym, jak Mariniego zastąpił na stanowisku trenera Efraín Flores, Gómez powrócił do juniorów, występując na przemian w rozgrywkach do lat 17 i 20. W czerwcu 2012 nowy szkoleniowiec Pachuki, Hugo Sánchez, ponownie przyłączył go do pierwszej drużyny.
Kariera reprezentacyjna.
W 2010 roku Gómez wraz z reprezentacją Meksyku U-17 wziął udział w kilku turniejach młodzieżowych. W czerwcu 2011 znalazł się w ogłoszonym przez selekcjonera Raúla Gutiérreza składzie tej kadry na Młodzieżowe Mistrzostwa Świata w Meksyku, jako jedyny gracz swojej drużyny, który przed turniejem zdołał zadebiutować w lidze. Był wówczas podstawowym zawodnikiem kadry narodowej, występując najczęściej na pozycji prawego skrzydłowego i rozegrał dla niej wszystkie siedem meczów. Pierwszego gola w profesjonalnej karierze strzelił w wygranym 2:1 meczu fazy grupowej z Kongiem.
Bohaterem swojej reprezentacji został jednak w półfinałowym spotkaniu z Niemcami, rozgrywanym na Estadio Corona w Torreón. Już w 3. minucie wyprowadził swój zespół na prowadzenie, jednak w końcówce meczu utrzymywał się rezultat 2:2. Wówczas Gómez, mimo rozcięcia głowy po starciu z jednym z rywali, zdecydował się grać dalej z opatrunkiem i w doliczonym czasie gry strzałem przewrotką zdobył gola dającego Meksykanom zwycięstwo 3:2 i w konsekwencji awans do finału. Dzięki tej decydującej bramce zyskał wielką popularność w całym kraju, będąc nazywanym "bohaterem z Torreón". Po tym spotkaniu w sklepach można było nabyć charakterystyczne opaski na głowę, w których wiele kibiców pojawiło się w finałowym spotkaniu z Urugwajem na Estadio Azteca. Meksykanie w obecności prezydenta kraju, Felipe Calderóna, zwyciężyli wówczas 2:0, zdobywając mistrzostwo świata, natomiast młody zawodnik został nagrodzony owacją na stojąco od publiczności. Gómez został uhonorowany przez FIFA złotą piłką dla najlepszego zawodnika turnieju, a jego bramka w spotkaniu z Niemcami została nominowana do nagrody Ferenca Puskása na najpiękniejszego gola roku 2011.
W lutym 2013 Gómez został powołany przez szkoleniowca Sergio Almaguera do reprezentacji U-20 na Młodzieżowe Mistrzostwa Ameryki Północnej w Meksyku. Tam rozegrał trzy spotkania, z czego dwa w wyjściowym składzie, dwukrotnie wpisując się na listę strzelców. Meksykanie, pełniący wówczas rolę gospodarzy, zdobyli tytuł młodzieżowych mistrzów kontynentu, wygrywając turniej. W finałowym meczu z Stanami Zjednoczonymi, wygranym po dogrywce 3:1, w 100. minucie strzałem przewrotką zdobył dla swojej drużyny bramkę na 2:1. Wcześniej strzelił również gola w grupowej konfrontacji z Salwadorem, wygranej 3:0.

</doc>
<doc id="2696694" url="https://pl.wikipedia.org/wiki?curid=2696694" title="Józef Boher Foix">
Józef Boher Foix

Józef Boher Foix, hiszp. "José Boher y Foix" (ur. 2 listopada 1887 w Sant Salvador de Toló, zm. 13 sierpnia 1936 w Salàs de Pallars) – hiszpański kapłan z diecezji Urgell, męczennik chrześcijański i błogosławiony Kościoła rzymskokatolickiego, jeden z sześciu towarzyszy Józefa Tápiesa Sirvanta.
Kapłanem został w 1914 roku. Został zamordowany z nienawiści do wiary (razem z sześcioma towarzyszami z tej samej diecezji) podczas prześladowań Kościoła w czasie wojny domowej w Hiszpanii (1936-1939).
W dniu 29 października 2005 roku został beatyfikowany przez Benedykta XVI. Uroczystość odbyła się w bazylice św. Piotra na Watykanie a przewodniczył jej kardynał José Saraiva Martins.
Jego wspomnienie liturgiczne obchodzone jest 13 sierpnia.

</doc>
<doc id="2696698" url="https://pl.wikipedia.org/wiki?curid=2696698" title="Łucja Omura">
Łucja Omura

Łucja Omura, Łucja Ludwika, ルシア ルイサ (Rushia Ruisa) (ur. ok. 1548, zm. 8 września 1628 w Nagasaki) – błogosławiona Kościoła katolickiego, japońska męczennica, ofiara prześladowań antykatolickich, tercjarka franciszkańska i dominikańska.
Urodziła się około 1548 roku w bardzo religijnej rodzinie. Była wdową. Po śmierci męża została przyjęta przez Dominika Castellet Vinale do tercjarzy dominikańskich. Jej dom był schronieniem dla misjonarzy. Miała już 80 lat, gdy została aresztowana 15 czerwca 1628 r. za to że pozwoliła ojcu Castellet głosić Ewangelię w swoim domu. Została stracona przez ścięcie toporem w czasie prześladowań katolików w dniu 8 września 1628 roku.
Została beatyfikowana przez papieża Piusa IX w grupie 205 męczenników japońskich 1867 roku. Wspomnienie liturgiczne przypada na dzienną rocznicę śmierci, czyli 8 września.

</doc>
<doc id="2696700" url="https://pl.wikipedia.org/wiki?curid=2696700" title="Barbara Rokowska">
Barbara Rokowska

Barbara Rokowska (ur. 15 kwietnia 1926, zm. 1 czerwca 2012 we Wrocławiu) – matematyk, dr hab., profesor Politechniki Wrocławskiej.
Życiorys.
Tytuł doktora uzyskała w 1965, jej promotorem był prof. Czesław Ryll-Nardzewski, habilitacja w 1976. Prowadziła badania oraz seminarium z analizy kombinatorycznej. Była zatrudniona na stanowisku profesora w Instytucie Matematyki i Informatyki na Wydziale Podstawowych Problemów Techniki PWr.
Działaczka społeczna, prowadziła świetlicę dla dzieci z trudnych rodzin. Opublikowała wspomnienia "Jezus we Wrocławiu" i "Wyzwolenie ku radości: Grupy Rodzinne Al-Anon".
Pochowana na Cmentarzu Osobowickim we Wrocławiu

</doc>
<doc id="2696701" url="https://pl.wikipedia.org/wiki?curid=2696701" title="Trałowce typu Avenger">
Trałowce typu Avenger

Trałowce typu Avenger – seria czternastu dużych, pełnomorskich trałowców skonstruowanych dla Marynarki Wojennej Stanów Zjednoczonych w latach 1987–1994. Ich oznaczenia zaczynają się od liter MCM.
Znaczenie skutecznych sił przeciwminowych wykazała ośmioletnia wojna iracko-irańska. Jednostki typu Avenger są skutkiem między innymi obserwacji przebiegu tego konfliktu, łączą w sobie możliwości trałowców i niszczycieli min, są bowiem wyposażone nie tylko w trały, ale i w sonary AN/SQQ-32, kamery wideo (w technologii LLTV) czy zdalnie sterowane pojazdy podwodne. 
Kadłuby wykonano z drewna (dąb, daglezja, cedr) pokrytego włóknem szklanym, aby ograniczyć zagrożenie ze strony min magnetycznych, a zarazem zapewnić stosunkowo wysoką odporność na pobliskie wybuchy. Również napęd (maszyny produkcji Waukesha Motors w pierwszych dwu jednostkach i Isotta Fraschini w pozostałych) opracowano tak, aby charakteryzował się możliwie najniższą sygnaturą magnetyczną i akustyczną.
W pierwszej i drugiej dekadzie XXI wieku większość Avengerów przebazowano do Azji, do Manamy (w związku z pogarszającymi się stosunkami USA z Iranem) i Sasebo.
17 stycznia 2013 USS Guardian (MCM-5), należący do 7. Floty stacjonującej w Japonii, osiadł na rafie koralowej u wybrzeży Filipin. Okrętu nie udało się wydostać, z tego powodu 15 lutego okręt wycofano ze służby US Navy, a w marcu 2013 pocięto i wywieziono.

</doc>
<doc id="2696704" url="https://pl.wikipedia.org/wiki?curid=2696704" title="Fundacja Aletheia">
Fundacja Aletheia

Fundacja Aletheia – fundacja z siedzibą w Warszawie zajmująca się wydawaniem książek. Początki Fundacji Aletheia sięgają czasów drugiego obiegu. Wydawnictwo założyli Wojciech Madej, Piotr Marciszuk i Cezary Wodziński na przełomie 1986 i 1987 roku. Później dołączył do nich Krzysztof Środa. Oficyna oficjalnie została zarejestrowana w 1990 roku. Obecnie fundację prowadzi dwuosobowy zarząd.
Do połowy pierwszej dekady XXI wieku oficyna publikowała książki z dziedziny nauk humanistycznych (przede wszystkim przekłady z zakresu filozofii, ale też prace m.in. z obszaru politologii). Do tej pory ukazało się ponad 100 tytułów. Rocznie wydawnictwo publikowało 15-25 tytułów w średnim nakładzie 1000 egzemplarzy. Obecnie działalność wydawnicza została ograniczona do publikacji ściśle akademickich. Z fundacją współpracują naukowcy z Uniwersytetu Warszawskiego (szczególnie silny jest związek oficyny z Instytutem Filozofii Uniwersytetu Warszawskiego) i Uniwersytetu Jagiellońskiego oraz z Polskiej Akademii Nauk. Wcześniej oferta wydawnictwa skierowana była do odbiorców zainteresowanych szeroko pojętą humanistyką, jednak odbiorcami książek wydawnictwa są głównie środowiska akademickie, dla których publikacje te pełnią często rolę podręczników.
Fundacja Aletheia wydawała niemal od początku trzy serie książek, które ukazywały się w "Bibliotece Aletheia" (seria niebieska – autorzy polscy, seria beżowa – przekłady) oraz w "Bibliotece Politycznej Aletheia". Publikowała też liczne prace poza seriami, a także koedycje (m.in. z Wydawnictwem Spacja, z którym, tak samo jak z Wydawnictwem KR, fundacja tworzyła do 2000 roku nieformalną grupę wydawniczą).
Pierwszą publikacją Fundacji był pierwszy numer pisma „Aletheia” (zawierający "Obecność Kołakowskiego"), opublikowany w 1987 roku; w tym samym roku ukazała się też pierwsza książka – "Rosyjska idea" Nikołaja Bierdiajewa. Pierwsza książka wydana oficjalnie to "Husserl i poszukiwanie pewności" Leszka Kołakowskiego z 1990 roku.
Linki zewnętrzne.
Fundacja Aletheia

</doc>
<doc id="2696706" url="https://pl.wikipedia.org/wiki?curid=2696706" title="Granadilla de Abona">
Granadilla de Abona

Granadilla de Aboona – miasto w Hiszpanii (Wyspy Kanaryjskie), na wyspie Teneryfa. Według danych szacunkowych na rok 2012 liczy 44 930 mieszkańców.

</doc>
<doc id="2696708" url="https://pl.wikipedia.org/wiki?curid=2696708" title="Mafia korsykańska">
Mafia korsykańska



</doc>
<doc id="2696709" url="https://pl.wikipedia.org/wiki?curid=2696709" title="Hokkaido Railway Company">
Hokkaido Railway Company

, nazywane również – spółka wchodząca w skład Grupy JR (JR Group), prowadząca transport kolejowy na obszarze Hokkaido. Siedziba główna spółki mieści się w Sapporo, w Japonii.
Historia.
Spółka JR Hokkaido została wyodrębniona z Japońskich Kolei Państwowych (Japan National Railways) 1 kwietnia 1987 roku w wyniku prywatyzacji. W tymże roku posiadały 21 linii o łącznej długości 3176,6 km oraz prowadziły przewozy promem z Hakodate na Hokkaido do Aomori na Honsiu. Linia promu została zlikwidowana po otwarciu 13 marca 1988 roku podmorskiego tunelu Seikan, łączącego te miasta. Z biegiem lat również wiele niedochodowych linii kolejowych zamknięto i zastąpiono połączeniami autobusowymi. Obecna łączna długość linii kolejowych wynosi 2500 km.
Punkty informacyjne.
Obecnie (05-2012) Koleje Hokkaido posiadają dwa punkty informacyjne przystosowane do obsługi turystów zagranicznych tzw. "JR Information Desk", czynne od 8:30 do 19:00:

</doc>
<doc id="2696711" url="https://pl.wikipedia.org/wiki?curid=2696711" title="La Orotava">
La Orotava

La Orotava – miasto w Hiszpanii (Wyspy Kanaryjskie), na wyspie Teneryfa. Według danych szacunkowych na rok 2012 liczy 41 865 mieszkańców, Villa de La Orotava - taka jest pełna nazwa, jedna z najstarszych miejscowości na Teneryfie, położona na północy wyspy w dolinie "La Orotava" zaledwie 5 km od Puerto de La Cruz, Miasteczko ma charakter kolonialny (kolonialne rezydencje z XVII i XVIII wieku).

</doc>
<doc id="2696712" url="https://pl.wikipedia.org/wiki?curid=2696712" title="Kireewo">
Kireewo

Kireewo () – wieś w północno-zachodniej Bułgarii, w obwodzie Widin, w gminie Makresz. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 188 mieszkańców.

</doc>
<doc id="2696724" url="https://pl.wikipedia.org/wiki?curid=2696724" title="Bettina Jürgensen">
Bettina Jürgensen

Bettina Jürgensen (ur. 1954, Kilonia, Republika Federalna Niemiec) – niemiecka polityk, liderka Niemieckiej Partii Komunistycznej.
Działalność.
W wieku 17 lat, w 1971, wstąpiła do DKP. W 1990 roku objęła funkcje lidera partii w Szlezwiku-Holsztynie. W wyborach parlamentarnych w 2005 była kandydatką DKP w Szlezwiku-Holsztynie. 19 Kongres DKP w dniu 9 i 10 października 2010 we Frankfurcie nad Menem, głosami 68% delegatów wybrał ją na przewodniczącą partii, zastąpiła na tym stanowisku Heinza Stehrera. W przeszłości pracowała w księgarni.

</doc>
<doc id="2696725" url="https://pl.wikipedia.org/wiki?curid=2696725" title="Teofila Bratkowska">
Teofila Bratkowska

Teofila Bratkowska (ukr. Братківська Теофілія Іллівна, ur. 20 czerwca 1924 w Radymnie) – ukraińska śpiewaczka operowa (sopran). Zasłużony Artysta USRR (1968).
W 1944 została przesiedlona wraz z rodziną do Zbaraża, następnie wyjechała do Lwowa.
Uczyła się we Lwowskiej Szkole Muzyczno-Pedagogicznej im. Filareta Kołyssy oraz pobierała lekcje śpiewu u Salomiji Kruszelnićkiej w latach 1948–1950.
W latach 1945–1957 pracowała jako śpiewaczka chóru, a w okresie 1957–1984 jako solistka Opery Lwowskiej. Wykonawczyni wielu czołowych partii operowych. 
Występowała gościnnie w wielu miastach Ukrainy, w szczególności w Tarnopolu.

</doc>
<doc id="2696727" url="https://pl.wikipedia.org/wiki?curid=2696727" title="Pasmo Polic">
Pasmo Polic



</doc>
<doc id="2696729" url="https://pl.wikipedia.org/wiki?curid=2696729" title="Okręty ratownicze typu Safeguard">
Okręty ratownicze typu Safeguard

Okręty ratownicze typu Safeguard – seria czterech okrętów ratowniczych wykorzystywanych przez United States Navy.
Historia.
Wszystkie okręty typu Safeguard zbudowano i wprowadzono do służby w latach 1982–1986. Wykonywały szereg pomniejszych zadań, takich jak podnoszenie z dna morskiego rozbitych samolotów czy czarnych skrzynek, ściąganie z mielizny i holowanie statków i okrętów (w tym okrętów-celów) czy zabezpieczanie techniczne jednostek biorących udział w amerykańskich operacjach wojskowych.
Powierzano im jednak także misje o większym znaczeniu i rozgłosie w mediach, na przykład niesienie pomocy humanitarnej Japonii po tsunami i trzęsieniu ziemi w 2011 roku (Safeguard), zabezpieczanie strefy testów ICBM (Grasp), oczyszczanie portu w Charlestonie po huraganie Hugo (Grapple) czy poszukiwanie szczątków po katastrofie lotu TWA 800 (Grasp wydobył czarne skrzynki, jedno skrzydło i jeden silnik)
W latach 2006–2007 wszystkie jednostki typu Safeguard przesunięto do Military Sealift Command, gdzie nadal wypełniają dotychczasowe zadania.
Opis techniczny.
Okręty typu Safeguard realizują cztery główne typy zadań: ściąganie innych jednostek z mielizny, podnoszenie ciężkich ładunków z głębin (za pomocą dźwigu o nośności 40 ton), holowanie oraz prowadzenie operacji nurkowych. Mogą także spełniać funkcję jednostek pożarniczych (dysponują armatkami wodnymi) i naprawczych, a nawet służyć jako okręt-baza.

</doc>
<doc id="2696731" url="https://pl.wikipedia.org/wiki?curid=2696731" title="Danie Craven Stadium">
Danie Craven Stadium

Danie Craven Stadium – wielofunkcyjny stadion znajdujący się w południowoafrykańskim Stellenbosch służący przede wszystkim do rozgrywania meczów rugby union.
Stadion został nazwany na cześć Danie Cravena – reprezentanta kraju i działacza Południowoafrykańskiego Związku Rugby.
Zbudowany w 1979 roku obiekt mieści 16 000 widzów. Znajduje się na terenie University of Stellenbosch i jest stadionem domowym drużyny tej uczelni – Maties Rugby Club. Prócz meczów tej drużyny kilkukrotnie gościł również mecze finałowe Varsity Rugby – uniwersyteckich rozgrywek w rugby union.
Podczas Pucharu Świata w Rugby 1995 odbyło się na nim spotkanie Australii i Rumunii. W 1999 roku natomiast był areną zmagań w inauguracyjnym turnieju South Africa Sevens rozegranego w ramach sezonu 1999/2000 IRB Sevens World Series.
Był jednym z dwóch stadionów, na których odbywały się Mistrzostwa Świata Juniorów w Rugby Union 2012.
Okazjonalnie odbywały się na nim mecze krykieta.

</doc>
<doc id="2696732" url="https://pl.wikipedia.org/wiki?curid=2696732" title="Guy Ryder">
Guy Ryder

Guy Ryder (ur. 3 stycznia 1956 w Liverpoolu) jest dyrektorem generalnym Międzynarodowej Organizacji Pracy i pierwszym związkowcem na tym stanowisku. 28 maja 2012 został uzyskał 30 z 56 głosów w radzie administracyjnej Międzynarodowego Biura Pracy, wygrywając z kandydatami z Francji, Kolumbii, Szwecji i trzema z Afryki. Objął obowiązki w październiku 2012, ponownie wybrany na ten urząd 7 listopada 2016. Były sekretarz generalny Międzynarodowej Konfederacji Związków Zawodowych (ITUC) w latach 2006–2010. Działał w organizacji "Global Call to Action Against Poverty" (GCAP - Globalne Wezwanie do Przeciwdziałania Ubóstwu). W 2009 otrzymał order Order Imperium Brytyjskiego zaś w 2019 Order Przyjaźni Federacji Rosyjskiej.

</doc>
<doc id="2696736" url="https://pl.wikipedia.org/wiki?curid=2696736" title="Zhonghua Minguo Haijun">
Zhonghua Minguo Haijun

Zhonghua Minguo Haijun () – morskie siły zbrojne Republiki Chińskiej (Tajwanu), odpowiedzialne za obronę strefy ekonomicznej wokół wyspy, w szczególności przed możliwością inwazji lub blokadą ze strony Marynarki Wojennej Chińskiej Armii Ludowo-Wyzwoleńczej.

</doc>
<doc id="2696740" url="https://pl.wikipedia.org/wiki?curid=2696740" title="Kongres Narodowy (Sudan)">
Kongres Narodowy (Sudan)

Kongres Narodowy (ar. ; ang. National Congress Party, NCP) – rozwiązana sudańska partia polityczna, istniejąca i sprawująca władzę w latach 1998–2019.
Historia.
Partia Kongresu Narodowego została utworzona w 1998 roku, jako następczyni Islamskiego Frontu Narodowego (NIF). 
Do rozłamu w szeregach NCP doszło w 1999 roku, kiedy wprowadzona przez Hasana at-Turabiego ustawa ograniczająca władzę głowy państwa, skłoniła prezydenta Umara al-Baszira do rozwiązania parlamentu i wprowadzenia stanu wyjątkowego. W 2000 roku at-Turabi został odwołany ze stanowiska przewodniczącego NCP po tym, jak nawoływał do bojkotu reelekcji al-Baszira. Wkrótce później część członków Kongresu Narodowego zawiązało nowe ugrupowanie – Ludowy Kongres Narodowy (PNC), któremu przewodził at-Turabi. Odłam ten następnie podpisał porozumienie z Ludową Armią Wyzwolenia Sudanu (SPLA). Al-Baszir uznał to za posunięcie w celu obalenia jego rządów. W 2000 roku at-Turabi został aresztowany na rozkaz al-Baszira, uwolniono go w październiku 2003 roku.
Od momentu wybuchu konfliktu w Darfurze w 2004 roku, rząd NCP był stale oskarżany o wspieranie na szeroką skalę Dżandżawidów w walce przeciw ludom niearabskim zamieszkującym Darfur. W regionie tym dochodziło masowych mordów, gwałtów i deportacji ludności. Ocenia się, że 200-400 tys. osób zginęło, a 2,5 mln zostało zmuszonych do ucieczki. 14 lipca 2008 został wydany międzynarodowy list gończy wydany przez Międzynarodowy Trybunał Karny w celu aresztowania Umara al-Baszira.
Za zbrodnie dokonane w Darfurze odpowiedzialny jest także minister spraw humanitarnych Ahmed Haroun, za którym wydano list gończy 27 kwietnia 2007.
W listopadzie 2019 roku Rada Suwerenna podjęła decyzję o rozwiązaniu partii i konfiskacie jej majątku.

</doc>
<doc id="2696741" url="https://pl.wikipedia.org/wiki?curid=2696741" title="Alfred Poniński">
Alfred Poniński

Alfred Emeryk Poniński (ur. 18 czerwca 1896 w Kościelcu w Poznańskiem, zm. 25 marca 1968 w Sydney), polski dyplomata i dziennikarz.
Życiorys.
Syn wielkopolskiego ziemianina, hrabiego Adolfa Ponińskiego i Zofii z Hutten-Czapskich. Ukończył gimnazjum w Bydgoszczy. Studiował prawo na Uniwersytecie Berlińskim, a następnie prowadził studia historyczne i kwerendy archiwalne w Poznaniu, Berlinie, Brukseli, Paryżu i Bukareszcie. Jego żoną była Janina z Nowodworskich Ponińska. 
W 1914 rozpoczął pracę dziennikarską. W październiku 1918 mianowany attaché prasowym w przedstawicielstwie Rady Regencyjnej w Berlinie, brał udział w rokowaniach z Niemcami o uwolnienie Józefa Piłsudskiego z twierdzy w Magdeburgu. W latach 1919-1921 referent spraw niemieckich w Ministerstwie Spraw Zagranicznych odrodzonego państwa polskiego. 1921-1924 sekretarz poselstwa RP w Brukseli, od grudnia 1924 I sekretarz ambasady RP w Paryżu, kierował prasą i propagandą. Po przewrocie majowym mianowany w czerwcu 1926 I sekretarzem poselstwa w Moskwie. U boku posła Stanisława Patka brał udział w wielu rokowaniach i umowach, m.in. w sprawie polsko-sowieckiego paktu o nieagresji. Pełnił czasowo funkcję konsula generalnego w Charkowie a od 1930 był radcą politycznym poselstwa w Moskwie.
W początku 1933 odwołany do centrali MSZ, był kierownikiem referatu umów dwustronnych w biurze Radcy Ekonomicznego, następnie kierownikiem referatu państw Europy Środkowej w Wydziale Wschodnim MSZ. W 1935 delegowany do Bukaresztu w związku z rokowaniami w sprawie delimitacji granicy polsko-rumuńskiej, od maja 1935 pozostał tam jako I radca poselstwa, a następnie ambasady RP w Bukareszcie. Wraz z ambasadorem Rogerem Raczyńskim odegrał istotną rolę we wrześniu 1939, po przekroczeniu granicy polsko-rumuńskiej przez Prezydenta RP Ignacego Mościckiego, rząd RP, a także Naczelnego Wodza Edwarda Śmigłego-Rydza w konsekwencji agresji ZSRR na Polskę. Po internowaniu najwyższych władz RP przez władze rumuńskie uczestniczył czynnie w procesie legalnego przekazania władzy przez dotychczasowego Prezydenta i rząd formującemu się w Paryżu Rządowi RP na uchodźstwie. W październiku 1939 mianowany ministrem pełnomocnym. Po likwidacji na żądanie III Rzeszy poselstwa RP w Bukareszcie i konsulatów generalnych na terenie Rumunii (listopad 1940) został przydzielony do ambasady RP w Ankarze. W 1941 kierownik konsulatu generalnego RP w Stambule. W grudniu 1942 został mianowany pierwszym ambasadorem RP w Republice Chińskiej, przy rządzie Czang Kaj-szeka w Chongqingu. Funkcję tę sprawował do lipca 1945 – utraty uznania międzynarodowego przez Rząd RP na uchodźstwie ze strony Wielkiej Brytanii, USA, Chin i większości krajów konstytuującej się ONZ.
Od 1945 na emigracji. Po krótkim pobycie w Indiach, 12 grudnia 1946 przybył wraz z żoną do Australii, osiedlając się w Potts Point w Sydney. Aktywny w życiu politycznym, społecznym i kulturalnym emigracji polskiej i związków imigranckich.
Prezes Polskiego Towarzystwa Demokratycznego ("Polish Democratic Society") w Sydney (1947-50), w latach 1950-51 pierwszy przewodniczący Rady Związkowej Organizacji Polskich w Australii ("Federal Council of Polish Associations in Australia"). Działacz międzyetnicznych organizacji imigrantów pochodzenia europejskiego w Australii (wiceprezes United Council of Migrants and of the New Australians' Cultural Association, członek rady oddziału stanowego New Settlers' League of Australia), członek Australian Council for International Social Service i Australijskiego Instytutu Spraw Międzynarodowych ("Australian Institute of International Affairs"), gdzie zajmował się tłumaczeniami i analizą dokumentów rosyjskojęzycznych. Uzyskał obywatelstwo australijskie 14 lipca 1959.
W 1953 rozpoczął współpracę z pismem "Tygodnik Katolicki" w Melbourne (od 1965 "Tygodnik Polski"), od 1963 był jego głównym komentatorem międzynarodowym. Przez lata prowadził dział poświęcony wydarzeniom politycznym na świecie w piśmie "Wiadomości Polskie" w Sydney. Opublikował tam w latach 1967-68 serię artykułów: "Polska w II wojnie światowej". Współpracował również z prasą katolicką w Sydney ("The Catholic Weekly") i miesięcznikiem "Vision".
Zmarł 25 marca 1968 w Sydney. Pochowany na cmentarzu Rookwood. 
Jego córką jest Ewa z Ponińskich Konopacka.
Autor artykułu "Les Traditions de la Diplomatie Polonaise", w "Revue d'Histoire Diplomatique" (Paryż 1925) i książki "La Question Polonaise Depuis 1830 Jusqu'à la Grande Guerre" (Paris, 1926), a także opublikowanych w "Zeszytach Historycznych" wspomnień z września-października 1939 (Alfred Poniński "Wrzesień 1939 w Rumunii", "Zeszyty Historyczne" z. 6. Paryż 1964 s. 146-202).

</doc>
<doc id="2696743" url="https://pl.wikipedia.org/wiki?curid=2696743" title="Dom Dramaturga">
Dom Dramaturga

Dom Dramaturga – ruiny jednego ze starożytnych "domus" w Pompejach, odkryte podczas pierwszych prac wykopaliskowych w XVIII wieku. Usytuowany na wprost term dwupiętrowy budynek stanowi przykład średniej wielkości domu, nabytego i przebudowanego przez przedstawiciela bogacącej się klasy średniej w ostatnim okresie istnienia miasta. Odkryte wewnątrz "Domu Dramaturga" dzieła sztuki znajdują się obecnie w Muzeum Narodowym w Neapolu.
Wejście do domu znajdowało się między dwoma pomieszczeniami sklepowymi. Prowadzone przez właściciela nieruchomości sklepy łączyły się z przedsionkiem, w którym znajdowała się mozaika z wizerunkiem psa i napisem "cave canem" („strzeż się psa”). W atrium i perystylu znajdowały się freski, przedstawiające ofiarowanie Ifigenii, uprowadzenie Bryzejdy oraz Herę i Zeusa. W tablinum natomiast znajdowała się mozaika ze sceną próby teatralnej, od której dom wziął swoją nazwę. Za tablinum usytuowany był niewielki ogródek, w którym wzniesiono kapliczkę poświęconą larom.

</doc>
<doc id="2696745" url="https://pl.wikipedia.org/wiki?curid=2696745" title="Krucjata Cudów Jezusa">
Krucjata Cudów Jezusa

Krucjata Cudów Jezusa (ang. "Jesus Miracle Crusade") – kościół i grupa religijna o charakterze zielonoświątkowym, na Filipinach. Propaguje czynienie cudów i uzdrowień, przez wiarę w Boga. Krucjata Cudów Jezusa została założona 14 lutego 1975 roku, przez ewangelizatora Wilde E. Almeda. Kościół posiada 1,2 miliona wiernych na Filipinach, w 2 000 zborach (2000).
Doktryna.
Kościół nie wierzy w doktrynę Trójcy. Wierzy w jednego Boga, w trzech objawieniach: Ojca - w stworzeniu, Syna Bożego - w odkupieniu i Ducha Świętego - w odnowie. Stosują, w porównaniu z innymi kościołami zielonoświątkowymi, także inny chrzest, tylko w imię Jezusa, a nie w "imię Ojca, Syna i Ducha Świętego". Ważnym aspektem wiary kościoła jest prowadzenie świętego życia.

</doc>
<doc id="2696746" url="https://pl.wikipedia.org/wiki?curid=2696746" title="Gourock">
Gourock

Gourock (gael. "Guireag") − miasto w Wielkiej Brytanii, w hrabstwie Inverclyde. W roku 2008 miasto liczyło 11680 mieszkańców.
W mieście znajduje się Zamek Levan.

</doc>
<doc id="2696748" url="https://pl.wikipedia.org/wiki?curid=2696748" title="Dwutlenek uranu">
Dwutlenek uranu



</doc>
<doc id="2696751" url="https://pl.wikipedia.org/wiki?curid=2696751" title="Akademickie Mistrzostwa Polski">
Akademickie Mistrzostwa Polski

Akademickie Mistrzostwa Polski (AMP) – ogólnopolskie rozgrywki sportowe, organizowane regularnie przez Akademicki Związek Sportowy dla klubów uczelnianych oraz międzyuczelnianych i środowiskowych, mające na celu wyłonienie najlepszego z nich.
Historia.
Powstanie.
Zapowiedź organizacji MPSzW pojawiła się w 1960 roku w odpowiedzi na brak zawodów sportowych wśród klubów uczelnianych AZS na poziomie krajowym. Istniały już bowiem zawody na poziomie miejskim i środowiskowym, jednak brak było oficjalnych mistrzostw, w których mogłyby zmierzyć się kluby z całej Polski. Na początek zawody miały obejmować kluby z uniwersytetów, politechnik, szkół rolniczych i akademii medycznych, zaś dyscyplinami mistrzostw miały być: siatkówka (mężczyzn i kobiet), koszykówka mężczyzn oraz lekkoatletyka.
Za cele mistrzostw obrano przegląd pracy sportowej, wychowawczej oraz organizacyjnej klubów uczelnianych AZS, poziomu sportowego ich członków oraz popularyzację sportu wśród studentów i doktorantów.
1961 – pierwsze mistrzostwa.
Pierwsze mistrzostwa zorganizowano w 1961 roku. Przystąpiło do nich 8 uniwersytetów, 10 politechnik, 10 akademii medycznych i 4 szkoły pedagogiczne. Poza planowanymi trzema dyscyplinami zorganizowano także zawody w piłce ręcznej.
Kolejne lata.
Kolejne lata i edycje swoim zasięgiem obejmowały nowe jednostki. Zwiększała się także liczba dyscyplin, w których odbywała się rywalizacja. W piątej edycji MPSzW wzięło już udział ponad 70 uczelni z całego kraju.
XXI wiek – reorganizacja rozgrywek.
2006 rok przyniósł pierwszą ze zmian. Dwudziesta trzecia edycja MPSzW zakończyła 46-letni okres, gdy rywalizacja w pojedynczej edycji MPSzW trwała dwa lata. Od 2007 roku mistrzostwa rozgrywano w cyklu jednorocznym. Trzy lata później, w roku obchodów stulecia powstania AZS (2008/2009) mistrzostwa zmieniły także nazwę i stały się Akademickimi Mistrzostwami Polski.
Nowe realia przyniosły także wzrost liczby celów AMP. Mistrzostwa mają na celu promowanie uczelni oraz jej klubu uczelnianego, integrację młodzieży akademickiej, przeciwdziałanie patologiom społecznym czy działanie na rzecz wolontariatu.
Formuła.
AMP od 2007 roku mają formułę jednoroczną i obejmują 41 dyscyplin. Dla wszystkich dyscyplin prowadzona jest jedna łączna klasyfikacja drużynowa. Większość z rozgrywek dyscyplin drużynowych prowadzona jest w systemie dwufazowym – jedno lub dwuetapowe eliminacje i finał. Dyscypliny w sportach indywidualnych rozgrywa się w formie jednofazowej.
Mistrzostwo.
Akademickim Mistrzem Polski zostaje klub, który zdobędzie największą liczbę punktów w trzydziestu najlepszych startach.
Mistrzostwo w typie uczelni.
Poza klasyfikacją generalną prowadzi się także klasyfikacje Mistrzostw Polski Typów Uczelni. Obecnie są to klasyfikacje: Uczelni Społeczno-Przyrodniczych, Uczelni Medycznych, Uniwersytetów, Uniwersytetów Technicznych (dawniej klasyfikacja Politechnik), Wyższych Szkół Zawodowych, Wyższych Szkół Niepublicznych i Uczelni Wychowania Fizycznego.
Udział w Akademickich Mistrzostwach Europy.
Zwycięstwo w jednej z dyscyplin daje zwycięskiemu klubowi prawo startu w tej dyscyplinie w Akademickich Mistrzostwach Europy, jeżeli są one organizowane.
Dyscypliny.
Dawniej rozgrywano także AMP w karate shotokan i street baskecie.

</doc>
<doc id="2696756" url="https://pl.wikipedia.org/wiki?curid=2696756" title="Pyszczak wspaniały">
Pyszczak wspaniały

 ("Nimbochromis venustus") – endemiczny gatunek słodkowodnej ryby z rodzaju "Nimbochromis" należący do rodziny pielęgnicowatych (Cichlidae). Bywa hodowany w akwariach.
Występowanie.
Strefa piaszczystego dna w Jeziora Malawi oraz w jeziorze Malombe, gdzie ukryta w piasku czatuje na drobne ryby. 
Charakterystyka.
Sylwetka ciała wydłużona z krępą budową. Barwa oliwkowo-zielonkawa z ciemnymi plamami. Płetwy z jasnoniebieskim obrzeżeniem. 
Przez grzbiet u samca przebiega żółty pas przebiegający wzdłuż linii grzbietu. Dorasta do 22, niekiedy 25 cm długości.

</doc>
<doc id="2696758" url="https://pl.wikipedia.org/wiki?curid=2696758" title="Dominik Koll">
Dominik Koll

Dominik Koll (ur. 24 grudnia 1984 w Linzu) – austriacki pływak, specjalizujący się głównie w stylu dowolnym.
Brązowy medalista mistrzostw Europy z Eindhoven w sztafecie 4 x 200 m stylem dowolnym.
2-krotny uczestnik Igrzysk Olimpijskich z Aten (26. miejsce na 200 m stylem dowolnym) i Pekinu (13. miejsce na 200 m stylem dowolnym i 9. miejsce w sztafecie 4 x 200 m stylem dowolnym).
W 2013 roku ujawnił, że jest gejem. Mieszka w Nowym Jorku.

</doc>
<doc id="2696759" url="https://pl.wikipedia.org/wiki?curid=2696759" title="Nimbochromis venustus">
Nimbochromis venustus



</doc>
<doc id="2696760" url="https://pl.wikipedia.org/wiki?curid=2696760" title="Cyrtocara venusta">
Cyrtocara venusta



</doc>
<doc id="2696761" url="https://pl.wikipedia.org/wiki?curid=2696761" title="Haplochromis simulans">
Haplochromis simulans



</doc>
<doc id="2696762" url="https://pl.wikipedia.org/wiki?curid=2696762" title="Haplochromis venustus">
Haplochromis venustus



</doc>
<doc id="2696763" url="https://pl.wikipedia.org/wiki?curid=2696763" title="Piotr Kolesar">
Piotr Kolesar

Piotr Kolesar (ur. 14 czerwca 1910 w Zakopanem, zm. 1940 tamże) – polski skoczek narciarski, reprezentant klubu TS Wisła Zakopane, trzykrotny uczestnik Mistrzostw Świata, konspirant wojenny.
Profesjonalna kariera zawodnicza Kolesara zaczęła się w 1929 i trwała do rozpoczęcia II wojny światowej.
MŚ 1929 zakończył z 36. miejscem w kombinacji. W 1939 zwyciężył w Memoriale śp. por. Zbigniewa Wóycickiego. W 1933 zdobył złoto na Mistrzostwach Węgier i brąz na Mistrzostwach Czechosłowacji. Wziął udział w Mistrzostwach Świata 1934, gdzie zajął 34. miejsce, po skokach na 40,5 m i 49 m. Na MŚ 1935 był 27., oddając skoki na 46 m i 45,5 m. Następnie został zdyskwalifikowany na rok przez Polski Związek Narciarski za obrażenie kierownictwa centrum szkoleniowego Natomiast w rozgrywanym w jego rodzinnym Zakopanem MŚ 1939 był 22., skacząc na 57 m i 65 m.
W trakcie II wojny światowej był kurierem, został zamordowany w 1940 podczas śledztwa w Palace, siedzibie gestapo w Zakopanem.

</doc>
<doc id="2696764" url="https://pl.wikipedia.org/wiki?curid=2696764" title="Alfred Emeryk Poniński">
Alfred Emeryk Poniński



</doc>
<doc id="2696765" url="https://pl.wikipedia.org/wiki?curid=2696765" title="Ljubiša Spajić">
Ljubiša Spajić

Ljubiša Spajić, właśc. Ljubomir Spajić, serb. Љубиша Спајић (ur. 7 marca 1926 w Belgradzie, zm. 28 marca 2004 tamże) – piłkarz jugosłowiański grający podczas kariery na pozycji obrońcy.
Kariera klubowa.
Ljubiša Spajić piłkarską karierę rozpoczął w klubie Crvena zvezda Belgrad w 1946. W 1947 przeszedł do spadkowicza z jugosłowiańskiej ekstraklasy Budućnosti Titograd, z którą po roku powrócił do Prvej ligi. W latach 1950–1952 występował w BSK Belgrad. W 1952 przeszedł do Crveny zvezdy, w której występował do końca kariery w 1960. Z Crveną zvezdą pięciokrotnie zdobył mistrzostwo Jugosławii w 1953, 1956, 1957, 1959, 1960 oraz dwukrotnie Puchar Jugosławii w 1958 i 1959.
Kariera reprezentacyjna.
W reprezentacji Jugosławii Spajić zadebiutował 7 września 1950 w przegranym 2-3 towarzyskim meczu z Finlandią. W 1954 uczestniczył w mistrzostwach świata. Na turnieju w finałowym w Szwajcarii był rezerwowym i nie wystąpił w żadnym meczu meczach. W 1956 roku zdobył srebrny medal olimpijski na igrzyskach w Melbourne. Na turnieju olimpijskim wystąpił w trzech meczach z USA, Indiami i ZSRR.
Ostatni raz w reprezentacji wystąpił 10 listopada 1956 w wygranym 4-1 meczu eliminacji mistrzostw świata z Grecją. Ogółem w barwach "plavich" wystąpił w 15 meczach.
Kariera trenerska.
Po zakończeniu kariery piłkarskiej Spajić został trenerem. Karierę trenerską rozpoczął w Arisie Saloniki w 1961. W 1962 krótko był selekcjonerem reprezentacji Turcji. W latach 1962–1963 i 1964–1967 pracował w Turcji, gdzie trenował Beşiktaş JK. Z Beşiktaşem dwukrotnie zdobył mistrzostwo Turcji w 1966 i 1967. W latach 1968–1978 Spajić pracował w Grecji w Olympiakosie Pireus, Iraklisie Saloniki i Panachaikach Patras.

</doc>
<doc id="2696766" url="https://pl.wikipedia.org/wiki?curid=2696766" title="David Brandl">
David Brandl

David Karl Brandl (ur. 19 kwietnia 1987 w Linzu) – austriacki pływak, specjalizujący się głównie w stylu dowolnym.
Brązowy medalista mistrzostw Europy z Eindhoven w sztafecie 4 x 200 m stylem dowolnym.
Uczestnik igrzysk olimpijskich z Pekinu (20. miejsce na 400 m stylem dowolnym i 9. miejsce w sztafecie 4 x 200 m stylem dowolnym) oraz z Londynu (27. miejsce na 200 m stylem dowolnym i 16. miejsce w sztafecie 4 x 200 m stylem dowolnym).

</doc>
<doc id="2696768" url="https://pl.wikipedia.org/wiki?curid=2696768" title="Władysław Stoma">
Władysław Stoma

Władysław Jan Stoma, właśc. Władysław Łuczak (ur. 3 czerwca 1888 w Środzie Wielkopolskiej, zm. 21 listopada 1968 w Puszczykowie) – polski aktor teatralny i filmowy, reżyser, dyrektor Teatru Miejskiego w Bydgoszczy (1927–1938), Teatru Polskiego w Poznaniu i innych scen teatralnych.
Życiorys.
Był synem Franciszka Łuczaka, urzędnika pocztowego i Jadwigi z Łagodzkich. Ukończył gimnazjum w Poznaniu. Aktorstwa uczył się w Klasie Dramatycznej przy Warszawskim Towarzystwie Muzycznym (ok. 1906). Jako aktor zaczął występować pod własnym nazwiskiem w Teatrze Polskim w Łodzi w sezonie 1907/1908. Następnie występował w Warszawie: w Teatrze Małym (1908–1910), Artystycznym (1911) i Zjednoczonym (1911–1912). W latach 1913–1914 grał w Teatrze Wielkim w Lublinie, a następnie w Wilnie.
W okresie I wojny światowej został wcielony do armii niemieckiej i skierowany na front wschodni. Symulując chorobę psychiczną, został odesłany do Poznania pod nadzór policji. W latach 1918–1920 zaangażował się do Objazdowego Teatru Plebiscytowego, kierowanego przez Ludwika Dybizbańskiego, wędrującego po Pomorzu oraz Wielkopolsce. Grał w nim znaczące role i zaczynał reżyserować przedstawienia. W lipcu 1918 zaangażował się do Teatru Polskiego w Poznaniu. Odtąd, pod pseudonimem Stoma, występował tam do końca sezonu 1924/1925.
W 1918 walczył w powstaniu wielkopolskim. W 1919 ożenił się z aktorką Heleną Czechowską.
W sezonie 1925/1926 występował w Teatrze Narodowym w Warszawie, a w roku następnym w warszawskim Teatrze Polskim.
Jesienią 1927 objął dyrekcję Teatru Miejskiego w Bydgoszczy i kierował nim przez jedenaście sezonów (do 1938). Repertuar teatru bydgoskiego za jego dyrekcji był bogaty i różnorodny. Wystawił ponad 370 sztuk. Przeważały dramaty (262), w tym 148 to utwory polskich autorów. Wystawiono również 108 operetek i komedii muzycznych. W miarę możliwości finansowych prowadził działalność objazdową (Toruń, Grudziądz, Inowrocław, Włocławek, Gniezno, Gdańsk). Od sezonu 1935/1936 propagował teatr przez radio. W 1937 zorganizował transmisję przedstawień bezpośrednio ze sceny.
Wykazując inwencję i przedsiębiorczość, prowadził teatr ambitny, a zarazem przynoszący dochody. Organizował specjalne przedstawienia dla młodzieży szkół średnich i powszechnych. Zadbał o wysoką częstotliwość popularnych spektakli muzycznych (opery, operetki, musicale). Zabiegał o wysoki poziom artystyczny zespołu aktorskiego. Na łamach „Dziennika Bydgoskiego” podejmował dyskusje na tematy teatralne, a na początku sezonu przedstawiał swój całoroczny plan repertuarowy. Zapraszał na gościnne występy wybitnych aktorów (Stefan Jaracz, Mieczysław Frenkiel, Ludwik Solski i inni). Za jego dyrekcji bydgoski Teatr Miejski był wielokrotnie remontowany. Wprowadzono w nim wiele nowoczesnych urządzeń, w tym scenę obrotową (jedną z pierwszych w kraju).
Jako reżyser opracował 32 sztuki, w tym większość komedii Aleksandra Fredry. Był także cenionym aktorem o szerokich możliwościach artystycznych. Najlepiej czuł się w klasycznym repertuarze, choć szczególną popularność przyniosły mu role komiczne. Redagował czasopismo „Scena Bydgoska” (1936–1938). W latach 1934–1938 aktywny w bydgoskiej Radzie Artystyczno-Kulturalnej (członek zarządu). Był także członkiem Polskiego Związku Zachodniego i szeregu innych organizacji. W 1938 pod koniec sezonu przeniósł się do Poznania i objął tam dyrekcję Teatru Polskiego.
W okresie II wojny światowej został przez Niemców wysiedlony do Generalnego Gubernatorstwa. Pracował w fabryce obuwia pod Krakowem. Po wojnie wrócił do Poznania i w latach 1945–1947 był dyrektorem Teatru Polskiego. W 1947 reżyserował i grał w Teatrze Nowym. W kolejnych latach pracował w: Teatrze Polskim w Szczecinie (1948), Teatrze im. Jaracza w Olsztynie (1949), Teatrze Polskim w Bielsku-Białej (1949–1951). W 1951 wrócił do Poznania i do przejścia na emeryturę w 1960 występował w Teatrach Dramatycznych. W 1964 wystąpił po raz ostatni jako aktor w przedstawieniu "Grube ryby" w poznańskim Teatrze Polskim.
Zmarł 21 listopada 1968 i pochowany został na cmentarzu rzymskokatolickim w Puszczykowie.

</doc>
<doc id="2696773" url="https://pl.wikipedia.org/wiki?curid=2696773" title="Dziedzictwo Bourne’a (film)">
Dziedzictwo Bourne’a (film)

Dziedzictwo Bourne’a (ang. "The Bourne Legacy") – amerykański thriller akcji z 2012 roku w reżyserii Tony’ego Gilroya. Wyprodukowany przez Universal Pictures.
Premiera filmu odbyła się 30 lipca 2012 roku.
Fabuła.
Aaron Cross (Jeremy Renner) budzi się w supernowoczesnym laboratorium, podłączony do skomplikowanej aparatury. Nie wie, kim jest i jak się tam znalazł. Opiekująca się nim lekarka Marta (Rachel Weisz) wyjawia mu tajemnicę: został wytypowany do wzięcia udziału w tajnym rządowym programie „Outcome”. Jego celem jest stworzenie grupy agentów specjalnych, obdarzonych wyjątkowymi zdolnościami. Do DNA Aarona dodano dwa chromosomy, dzięki którym góruje siłą i inteligencją nad zwykłymi śmiertelnikami. Niebawem jednak zarówno on, jak i doktor Marta znajdą się w śmiertelnym niebezpieczeństwie. Program „Outcome” zostanie zamknięty, zaś wszystkie osoby z nim związane – przeznaczone do eliminacji. Wyjęty spod prawa, ścigany przez specjalną grupę kierowaną przez bezwzględnego Erica Byera (Edward Norton) Aaron rozpoczyna walkę o życie, na końcu której być może odnajdzie swoją prawdziwą tożsamość.

</doc>
<doc id="2696774" url="https://pl.wikipedia.org/wiki?curid=2696774" title="Behrendt">
Behrendt

Osoby noszące nazwisko Behrendt

</doc>
<doc id="2696777" url="https://pl.wikipedia.org/wiki?curid=2696777" title="Ernst Busch (aktor)">
Ernst Busch (aktor)

Friedrich Wilhelm Ernst Busch (ur. 22 stycznia 1900 w Kilonii, zm. 8 czerwca 1980 w Bernburgu) – niemiecki piosenkarz i aktor, żołnierz Brygad Międzynarodowych.
Zaczynał jako tłumacz obcojęzycznych piosenek. Występował na scenie operowej. Zagrał w filmach "Kuhle Wampe" i "Opera za trzy grosze". Przez całe życie był komunistą, ze względu na swoje poglądy musiał uciekać przed Gestapo z ojczyzny w 1933. Osiadł w Związku Radzieckim. W 1937 wstąpił do Brygad Międzynarodowych, mających na celu walczenie z faszyzmem w Hiszpanii. Jego piosenki nagrywane w czasie wojny domowej były emitowane i nagrywane przez Radio Barcelona i Radio Madryt. Po porażce Republiki Hiszpańskiej i zwycięstwie frankistów, Busch wyemigrował do Belgii, gdzie był internowany w czasie okupacji niemieckiej, a później uwięziony w obozie w Gurs.
Uwolniony przez wojska radzieckie w 1945 roku osiadł w Berlinie Wschodnim, gdzie pracował wraz z Bertoltem Brechtem i Erwinem Piscatorem w „Berliner Ensemble”. Był popularną postacią w Niemieckiej Republice Demokratycznej, jego najbardziej popularnym utworem jest Die Moorsoldaten.
Laureat Międzynarodowej Leninowskiej Nagrody Pokoju za lata 1970-1971.

</doc>
<doc id="2696778" url="https://pl.wikipedia.org/wiki?curid=2696778" title="Ernst Busch">
Ernst Busch



</doc>
<doc id="2696784" url="https://pl.wikipedia.org/wiki?curid=2696784" title="Mylène Lazare">
Mylène Lazare

Mylène Lazare (ur. 20 listopada 1987 w Lagny-sur-Marne) – francuska pływaczka, specjalizująca się głównie w stylu dowolnym.
Brązowa medalistka igrzysk olimpijskich w Londynie (2012) w sztafecie 4 × 200 m stylem dowolnym. Mistrzyni Europy z Eindhoven w sztafecie 4 x 200 m stylem dowolnym. Brązowa medalistka mistrzostw świata na krótkim basenie w Dubaju w tej samej sztafecie.

</doc>
<doc id="2696785" url="https://pl.wikipedia.org/wiki?curid=2696785" title="Przełęcz Lipnicka">
Przełęcz Lipnicka



</doc>
<doc id="2696787" url="https://pl.wikipedia.org/wiki?curid=2696787" title="WDŻ">
WDŻ



</doc>
<doc id="2696788" url="https://pl.wikipedia.org/wiki?curid=2696788" title="Kurt Zouma">
Kurt Zouma

Kurt Happy Zouma (ur. 27 października 1994 w Lyonie) – francuski piłkarz środkowoafrykańskiego pochodzenia występujący na pozycji obrońcy w angielskim klubie West Ham United oraz w reprezentacji Francji.
Kariera klubowa.
Zouma dołączył do AS Saint-Étienne w 2009 roku. 2 kwietnia 2011 roku podpisał profesjonalny kontrakt z klubem, który miał trwać trzy lata. Do drużyny seniorów awansował podczas sezonu 2011/12. Zouma zadebiutował w "Les Verts" 31 sierpnia 2011 roku w wygranym 3-1 meczu Pucharu Francji z Girondins Bordeaux. 20 kwietnia 2013 roku Zouma brał udział w Finale Pucharu Ligi Francuskiej z Rennes. W tym meczu zwyciężyła drużyna Saint-Étienne 1-0.
31 stycznia 2014 roku Zouma dołączył do Chelsea i podpisał pięcioletni kontrakt. Koszt transferu wyniósł 14,5 mln €. Jednak do Saint-Étienne został wypożyczony do końca sezonu. Zouma w Chelsea zadebiutował w meczu towarzyskim z Wycombe Wanderers. Pierwszego gola strzelił w meczu towarzyskim z Olimpiją Ljubljaną. 1 marca 2015 roku Zouma wystąpił w Finale Pucharu Ligi z Tottenhamem, a Chelsea wygrała 2-0.
Kariera reprezentacja.
Zouma reprezentował Francję w reprezentacjach młodzieżowych U-16 i U-17. Wystąpił z zespołem U-17 na Mistrzostwach Świata w 2011 roku.
Życie prywatne.
Rodzice Zoumy wyemigrowali do Francji z Republiki Środkowoafrykańskiej. Jego brat Lionel, również jest piłkarzem i występował m.in. w FC Sochaux-Montbéliard. W lutym 2022 r. Królewskie Towarzystwo Opieki nad Zwierzętami odebrało piłkarzowi dwa koty tuż po tym, jak media obiegł krótki filmik, na którym Zouma bije i kopie swoje zwierzę.

</doc>
<doc id="2696789" url="https://pl.wikipedia.org/wiki?curid=2696789" title="Grupa Operacyjna „Piotrków”">
Grupa Operacyjna „Piotrków”

Grupa Operacyjna „Piotrków” (GO „Piotrków”) – grupa operacyjna Wojska Polskiego II RP.
Powstanie grupy operacyjnej.
W okresie od marca do końca sierpnia 1939 pas działań armii „Łódź” wynosił około 100 km na linii Warty i Widawki od Sieradza po Borowskie Góry, a w związku z tym jej zadania przerastały możliwości operacyjno–taktyczne. Początkowo dowódca armii „Łódź” gen. Juliusz Rómmel nie przewidywał utworzenia żadnej grupy operacyjnej, jednak patrząc na trudności jakie mogą wyniknąć podczas wykonywania powierzonego zadania oraz kłopotami związanymi z dowodzeniem oddziałami rozrzuconymi na dużym terenie rozważał konieczność zreorganizowania dowodzenia. Zdecydował się, więc na tworzenie wyższych związków taktycznych – grup operacyjnych (GO „Piotrków” i GO gen. Franciszka Dindorf-Ankowicza), które miały być całkowicie podporządkowane dowództwu armii. Pierwsze rozmowy z gen. Thomméem przewidzianym na dowódcę GO przeprowadzone zostały w Łodzi, a następnie omówione z Rydzem-Śmigłym podczas jego pobytu w armii „Łódź” w lipcu 1939. Z powodu braku odpowiednich dokumentów trudno prześledzić proces powstawania grupy, ale w świetle istniejących materiałów nasuwa się wniosek, że musiała ona powstać najpóźniej 31 sierpnia 1939.
GO po utworzeniu miała zadanie:
Obsada personalna dowództwa grupy.
Obsada personalna dowództwa grupy:

</doc>
<doc id="2696790" url="https://pl.wikipedia.org/wiki?curid=2696790" title="Narrenschiff">
Narrenschiff



</doc>
<doc id="2696791" url="https://pl.wikipedia.org/wiki?curid=2696791" title="Yorkshire biewer">
Yorkshire biewer



</doc>
<doc id="2696796" url="https://pl.wikipedia.org/wiki?curid=2696796" title="Żywoty budzisławskie">
Żywoty budzisławskie

Żywoty budzisławskie – dwa źródła biograficzne, odnalezione rzekomo w końcu XIX wieku w starej kościelnej księdze metrykalnej we wsi Budzisław Kościelny koło Konina. Ich autentyczność jest sporna, przeważa jednak opinia iż są fałszerstwami.
Dokumenty składają się z żywota św. Benedykta męczennika, towarzysza Andrzeja Świerada, oraz Adelajdy, rzekomej siostry Mieszka I i matki króla Węgier Stefana I Świętego (postać uważana obecnie za fikcyjną).
Jedynym źródłem informacji o pochodzeniu żywotów jest relacja pochodzącego z Budzisławia Kościelnego historyka amatora Józefa Stanisława Pietrzaka (1882-1954). Ich odkrywcą miał być organista tamtejszej parafii, Walenty Korab-Kowalski (zm. 1900), przekładu zaś mieli dokonać w latach 1903-1905 Pietrzak oraz proboszcz ks. Marcin Makowski (1848-1905). Oryginalny, spisany po łacinie tekst, miał rzekomo zaginąć w trakcie I wojny światowej, a sporządzony przez Pietrzaka jego odpis został zniszczony podczas II wojny światowej, tak iż ostatecznie zachowało się tylko tłumaczenie. Jeszcze przed wojną Pietrzak miał dać oryginalny tekst żywotów do wglądu emerytowanemu nauczycielowi Ludwikowi Pierzchale, który na ich podstawie wydał w 1934 roku własnym sumptem broszurę "Wszerad-Andrzej i Stojsław-Benedykt, najstarsi święci polscy".
Żywot Adelajdy ogłosił drukiem w 1953 roku na łamach "Przeglądu Zachodniego" (nr 9-10, r. IX) Józef Widajewicz. W następnym numerze (nr 10-11, r. IX) ukazał się artykuł Zofii Kozłowskiej-Budkowej, która zanegowała wartość historyczną źródła i uznała je za mistyfikację Pietrzaka. Żywot św. Benedykta ogłosił drukiem w 1957 roku Karol Górski. 
Wydawca żywota Adelajdy, Józef Widajewicz, uważał go za autentyczny. Karol Górski, który ogłosił żywot Benedykta, nie znajdując śladów na opisany w źródłach kult świętego w tamtejszej okolicy oraz podając w wątpliwość wiele informacji przedstawionych przez Pietrzaka i kwestionując jego kompetencje, uznał żywoty za wytwór piśmiennictwa hagiograficznego przełomu XVII i XVIII wieku (z amplifikacjami XX-wiecznymi, wynikającymi z braków warsztatowych tłumacza). Jednocześnie uznał, że podane w nich informacje nie mają z punktu widzenia historycznego żadnej wartości i są fikcją literacką. Zdaniem Zofii Kozłowskiej-Budkowej obydwa żywoty to mistyfikacja z początku XX wieku. Podobnego zdania jak Kozłowska-Budkowa był także Gerard Labuda.

</doc>
<doc id="2696797" url="https://pl.wikipedia.org/wiki?curid=2696797" title="Źródła budzisławskie">
Źródła budzisławskie



</doc>
<doc id="2696800" url="https://pl.wikipedia.org/wiki?curid=2696800" title="Wendy Crewson">
Wendy Crewson

Wendy Jane Crewson (ur. 9 maja 1956) – kanadyjska aktorka.
Życiorys.
Wendy Crewson urodziła się w Hamilton w kanadyjskiej prowincji Ontario. Jest córką June Doreen (z domu Thomas) i Roberta Binnie Crewsona. Uczęszczała do Queen’s University w Kingston (Ontario), gdzie otrzymała prestiżową nagrodę „Lorne Greene Award” za wybitne osiągnięcia teatralne. Potem studiowała w Akademii Sztuki Teatralnej Webbera Douglasa w Londynie. W roku 1988 wyszła za mąż za aktora Michaela Murphy’ego, z którym miała dwoje dzieci. Rozwiedli się w styczniu 2009 i Wendy Crewson wyszła ponownie za mąż.

</doc>
<doc id="2696801" url="https://pl.wikipedia.org/wiki?curid=2696801" title="Ludwik Dybizbański">
Ludwik Dybizbański

Ludwik Dybizbański (ur. 17 sierpnia 1882 w Poznaniu, zm. 18 lipca 1927 w Bydgoszczy) – polski aktor teatralny, charakterystyczny i filmowy. Dyrektor objazdowego Teatru Plebiscytowego (1919-1920) i Teatru Miejskiego w Bydgoszczy (1926-1927). Kierownik artystyczny Teatru Polskiego w Poznaniu (1921-1922).
Życiorys.
Dzieciństwo i młodość.
Urodził się 17 sierpnia 1882 w Poznaniu w rodzinie szewca Stanisława i Klementyny z Nawrockich. W latach 1899-1906 pracował jako aktor w Teatrze Polskim w Poznaniu. W kolejnych latach grał w teatrze wileńskim Bolesława i Nuny Szczurkiewiczów (1906-1913) i w Teatrze Polskim w Warszawie (1913-1915).
I wojna światowa.
W okresie I wojny światowej występował w Teatrze Polskim w Moskwie (1915-1916) i w zespole Wincentego Rapackiego w Kijowie (1917). W latach 1918-1919 z własnym zespołem objazdowym dawał przedstawienia na Pomorzu i w Wielkopolsce. Jako aktor grał głównie role charakterystyczne. 
II Rzeczpospolita.
W 1919 został kierownikiem teatru objazdowego zorganizowanego przez Ministerstwo byłej Dzielnicy Pruskiej dla północnych obszarów Poznańskiego i byłych Prus Zachodnich. Objazdowy Teatr Polski od grudnia 1919 do marca 1920 w pięciu cyklach wystąpień dał ogółem 34 przedstawienia. Prezentował przede wszystkim repertuar polski, sięgając do wielkich klasyków literatury (Adam Mickiewicz, Juliusz Słowacki, Stanisław Wyspiański). Teatr miał, wedle założeń charakter objazdowy, a jego trasa obejmowała miasta i miasteczka Pomorza. Repertuar był ambitny, a zespół pracował w trudnych warunkach, w atmosferze szykan: bywał często niepokojony przez bojówki niemieckie. Teatr ten zwany Plebiscytowym 22 stycznia 1920 uświetnił uroczystość przyłączenia Bydgoszczy do II Rzeczypospolitej.
W kwietniu 1920 zakończył objazdową działalność, przejmując z rąk niemieckich Teatr Miejski w Bydgoszczy. Odtąd jako Miejski Teatr Polski rozpoczął drugi etap swej działalności kontynuując polską linię programową. Skazany na finansową samowystarczalność musiał się liczyć z publicznością, która szukała w nim głównie rozrywki. Stąd na afiszach z czasem znalazły się lżejsze spektakle, krotochwile i komedie. W obliczu trudności finansowych i braku przychylności ze strony Rady Miejskiej, zmuszony był zrezygnować ze stanowiska dyrektora Teatru w Bydgoszczy.
W latach 1921-1922 był kierownikiem artystycznym Teatru Polskiego w Poznaniu. W 1926 powrócił do Bydgoszczy, gdyż Rada Miejska na tajnym posiedzeniu postanowiła oddać mu Teatr Miejski na sezon 1926/1927 w dzierżawę. Pragnął kontynuować podjętą misję narodową i wychowawczą, lecz przymuszony koniecznością finansową wprowadził operetkę jako stałą pozycję repertuarową. Poza tym zabiegał z powodzeniem o gościnne występy znanych artystów dramatu i operetki (Antoni Fertner, Jadwiga Fontanówna, Jadwiga Smosarska, Józef Węgrzyn). W maju 1927 bydgoska Rada Miejska powzięła decyzję o przedłużeniu z nim kontraktu na 3 lata. 
Śmierć.
W trakcie przygotowań do nowego sezonu nabawił się choroby.
Zmarł 18 lipca 1927 w Bydgoszczy w wieku 44 lat. Został pochowany na cmentarzu Nowofarnym.
Życie prywatne.
21 października 1909 w kościele Bernardynów w Wilnie ożenił się z aktorką Antoniną Józefą Podgórską (1879-1953). Małżeństwo było bezdzietne.

</doc>
<doc id="2696802" url="https://pl.wikipedia.org/wiki?curid=2696802" title="Alice Carpanese">
Alice Carpanese

Alice Carpanese (ur. 19 listopada 1987 w Padwie) – włoska pływaczka, specjalizująca się głównie w stylu dowolnym.
Brązowa medalistka mistrzostw Europy z Eindhoven w sztafecie 4 x 200 m stylem dowolnym.
Uczestniczka Igrzysk Olimpijskich z Pekinu (4. miejsce w sztafecie 4 x 200 m stylem dowolnym).

</doc>
<doc id="2696804" url="https://pl.wikipedia.org/wiki?curid=2696804" title="Dana Point (Kalifornia)">
Dana Point (Kalifornia)



</doc>
<doc id="2696807" url="https://pl.wikipedia.org/wiki?curid=2696807" title="Renata Spagnolo">
Renata Spagnolo

Renata Fabiola Spagnolo (ur. 2 stycznia 1989 w Caracas) – włoska pływaczka pochodzenia wenezuelskiego, specjalizująca się głównie w stylu dowolnym.
Brązowa medalistka mistrzostw Europy z Eindhoven w sztafecie 4 x 200 m stylem dowolnym.
Uczestniczka Igrzysk Olimpijskich z Pekinu (4. miejsce w sztafecie 4 x 200 m stylem dowolnym).

</doc>
<doc id="2696808" url="https://pl.wikipedia.org/wiki?curid=2696808" title="Museo Nacional Centro de Arte Reina Sofia">
Museo Nacional Centro de Arte Reina Sofia



</doc>
<doc id="2696811" url="https://pl.wikipedia.org/wiki?curid=2696811" title="Maria Laura Simonetto">
Maria Laura Simonetto

Maria Laura Simonetto (ur. 11 listopada 1987 w Cittadella) – włoska pływaczka, specjalizująca się głównie w stylu dowolnym.
Srebrna medalistka mistrzostw Europy z Eindhoven w sztafecie 4 × 100 m stylem dowolnym oraz Uniwersjady z Belgradu w sztafecie 4 × 100 m stylem zmiennym.
Uczestniczka Igrzysk Olimpijskich z Pekinu (42. miejsce na 100 m stylem dowolnym i 10. miejsce w sztafecie 4 × 100 m stylem zmiennym).

</doc>
<doc id="2696820" url="https://pl.wikipedia.org/wiki?curid=2696820" title="IRBM Thor">
IRBM Thor



</doc>
<doc id="2696821" url="https://pl.wikipedia.org/wiki?curid=2696821" title="Cecily Brown">
Cecily Brown

Cecily Brown (ur. 1969 w Londynie) – brytyjska malarka, autorka przede wszystkim wielkoformatowych obrazów olejnych. Jej obrazy to m.in. "The Girl Who Had Everything" (1998), "Pyjama Game" (1998), "Teenage Wildlife" (2003), "Landscape" (2002/2003) i "Couple" (2003/2004).
W latach 1985-1987 uczęszczała do Epsom School of Art w Surrey, potem na lekcje rysunku w Morley College w Londynie i do New York Studio School. W 1993 roku ukończyła londyńską Slade School of Fine Art. 4 lata później w Nowym Jorku odbyła się jej pierwsza wystawa indywidualna. Prace artystki wystawiano od tego czasu m.in. w Hirshorn Museum and Sculpture Garden w Waszyngtonie (2002), Museo d'Arte Contemporanea w Rzymie (2003), Muzeum Narodowym Centrum Sztuki Królowej Zofii w Madrycie (2004), Whitney Museum of American Art w Nowym Jorku (2004), Modern Art Oxford (2005), Galeria Saatchi w Londynie (2005), Museum of Fine Arts w Bostonie (2006) oraz Gagosian Gallery w Londynie. Obecnie Cecily Brown mieszka i pracuje w Nowym Jorku.

</doc>
<doc id="2696824" url="https://pl.wikipedia.org/wiki?curid=2696824" title="II wyprawa ludowa">
II wyprawa ludowa

II wyprawa ludowa – krucjata ludności Europy Zachodniej do Ziemi Świętej z 1147 roku. 
Krucjata ludowa z 1147 roku sformowała się pod wpływem kazań i wystąpień współpracowników cysterskiego mnicha Bernarda z Clairvaux. Była przedsięwzięciem niezależnym, zorganizowanym obok II wyprawy krzyżowej królów Francji Ludwika VII i Niemiec Konrada III. Złożona była z drobnego rycerstwa i ludzi skromnego stanu pochodzących z: Anglii, Szkocji, Normandii, Flandrii, Niemiec i Fryzji. Siły krzyżowców liczyły około 13 000 ludzi, a na ich czele stał konetabl Suffolk, Henry Glanville.
Krucjata wyruszyła do Palestyny z angielskiego portu Dartmouth drogą morską w maju 1147 roku. W czerwcu 1147 roku dotarła do ujścia iberyjskiej rzeki Duero skąd planowano zorganizować krótką pielgrzymkę do Santiago de Compostela przed wyruszeniem w dalszy rejs. Krzyżowcy zostali jednak zatrzymani na wybrzeżu przez wysłanników króla Portugalii, Alfonsa I. Pod wpływem zabiegów biskupa Porto Pedro Pitõesa krzyżowcy zdecydowali się do udziału w rekonkwiście i walce po stronie dynastii burgundzkiej w wojnie z muzułmańską dynastią Almorawidów. 
Od czerwca do października uczestnicy wyprawy brali udział w oblężeniu, a następnie zdobyciu Lizbony. Pod koniec 1147 roku większa część członków armii krzyżowców zrezygnowała z dalszej podróży na wschód, uznając udział w rekonkwiście za wypełnienie swoich ślubów. Krzyżowcy, którzy osiadli na terenie Portugalii otrzymali od jej króla dobra ziemskie. 
Niewielka grupa uczestników II wyprawy ludowej, która nie zdecydowała się pozostać na Półwyspie Iberyjskim kontynuowała krucjatę do Ziemi Świętej i dotarła na Bliski Wschód. Oddział ten zasilił później II wyprawę krzyżową i wojska Królestwa Jerozolimskiego.

</doc>
<doc id="2696827" url="https://pl.wikipedia.org/wiki?curid=2696827" title="Tomasz Święcki">
Tomasz Święcki

Tomasz Święcki (ur. 18 grudnia 1774 w Kostkach, pow. węgrowski, zm. 5 września 1837 w Busku) – prawnik, historyk, mecenas Sądu Najwyższego Królestwa Polskiego, członek Towarzystwa Przyjaciół Nauk, autor książki "Opis starożytnej Polski", dzięki której uznano go za jednego z najwybitniejszych badaczy polskiej przeszłości.
Życiorys.
Fotografia Tomasza Święckiego ukazana jest w opisie Święckich z Kostek.
Pochodził z zamożnej rodziny szlacheckiej, jako dziecko pobierał nauki w domu, a następnie uczęszczał do szkół w Węgrowie i Drohiczynie. Przygotowywał się do zawodu prawnika. Był członkiem palestry drohiczyńskiej (po 1792 roku), a następnie lubelskiej. Wybrany w 1794 roku deputatem do Trybunału Koronnego w Lublinie, nie zdążył wypełnić powierzonych mu obowiązków - właśnie rozpoczynała się insurekcja kościuszkowska. Święcki stanął do walki w jej szeregach. Następnie studiował prawo w Uniwersytecie Lwowskim. Pomyślnie przeszedł egzaminy na urzędnika sądowego i był przez cztery lata (1800-1804) sędzią w Krakowie.
Tylko dwa lata (1804-1806) trwało jego jedyne małżeństwo. Po przedwczesnej śmierci żony, samotnie wychowywał córkę Hilarię. Kolejny szczebel kariery osiągnął zaś w czasach Księstwa Warszawskiego. Wtedy to przeniósł się do Warszawy, gdzie pracował jako adwokat przy Sądzie Apelacyjnym. W roku 1809 brał udział w obronie stolicy przed oddziałami austriackimi. Po 1815 roku był adwokatem przy Sądzie Najwyższym Królestwa Polskiego.
Tomasz Święcki sporo podróżował, przede wszystkim po Galicji. Z zamiłowania geograf i historyk, usiłował karierę prawniczą pogodzić z pracą badawczą. W roku 1811 opublikował w Warszawie „Historyczną wiadomość o ziemi pomorskiej”. Pięć lat później ukazało się (również w Warszawie) jego najważniejsze dzieło – dwutomowy „Opis starożytnej Polski". Starania Święckiego o przyjęcie w poczet członków Towarzystwa Przyjaciół Nauk, zostały uwieńczone sukcesem w roku 1818. Autor „Opisu starożytnej Polski" starał się jak najaktywniej uczestniczyć w pracach TPN - działał w kilku komisjach, referował na forum Towarzystwa swoją rozprawę „O Kurpikach". Zamieścił ją potem w „Dzienniku Warszawskim”. Publikował w prasie warszawskiej również inne rozprawy. W 1837 roku udał się do Buska w celu ratowania zdrowia. Tam 5 września tego roku zmarł.
Pozostawił po sobie liczne rękopisy. Korzystali z nich m.in. Michał Baliński i Tymoteusz Lipiński, przygotowując swoją „Starożytną Polskę". Julian Bartoszewicz opublikował z kolei z rękopisu „Historyczne pamiątki znamienitych rodzin i osób dawnej Polski". U XIX-wiecznych autorów cieszył się Święcki dobrą opinią..
Życiorys Tomasza Święckiego w skrócie jest również przedstawiony w encyklopedii powszechnej.

</doc>
<doc id="2696830" url="https://pl.wikipedia.org/wiki?curid=2696830" title="Autobiografizm">
Autobiografizm

Autobiografizm – postawa, dzięki której doświadczenia i przeżycia pisarza zostają wykorzystane i dochodzą do głosu w jego twórczości; skłonność do czerpania tematu literackiego z faktów z własnego życia autora, z własnych przeżyć, pisanie o sobie i o swoim życiu.
Powstanie gatunku.
Za pierwsze dzieło posiadające cechy tekstu autobiograficznego wielu badaczy uznaje "Wyznania" Św. Augustyna. Kolejne to "Jeżeli nie umiera ziarno" Andre Gide’a, "Wyznania" J. J. Rousseau, "Zmyślenie i prawda" Goethego, "Pamiętniki zza grobu" Chateaubrianda czy "Apologia" Newmana.
Cechy autobiografii.
Autobiografia nie zawiera dokładnego opisu życia jej autora z uwzględnieniem dat i faktów, ale zależnie od przyjętej konwencji i epoki, w której powstała, dopuszcza jego ujawnienie się. Wypowiadające się w autobiografii „ja”, niekoniecznie posiada rzeczywiste cechy autora utworu.
W powieści autobiograficznej można dostrzec podobieństwo między losami głównego bohatera a życiem autora, jednak często on sam odżegnuje się od takich skojarzeń, podkreślając, że nie należy utożsamiać jego samego z bohaterem (np. „Życie Arseniewa” Iwana Bunina). Dopiero równoczesna obecność perspektywy indywidualnej i dokumentarnej autentyczności (która niekoniecznie jest równoznaczna z faktograficzną prawdziwością) przesądza o autobiograficznym charakterze tekstu. Autobiografia nie musi być obiektywnym opisem etapów jakiegoś życia, ale powinna ukazać wysiłek twórczy, dążący do przekazania sensu własnego istnienia.
Rodzaje autobiografii.
Oprócz typowych gatunków autobiografii wyodrębnionych przez badaczy występują także różne ich odmiany. Możemy wyróżnić:

</doc>
<doc id="2696833" url="https://pl.wikipedia.org/wiki?curid=2696833" title="Uchinoura Space Center">
Uchinoura Space Center



</doc>
<doc id="2696841" url="https://pl.wikipedia.org/wiki?curid=2696841" title="Dworzec w Antwerpii">
Dworzec w Antwerpii



</doc>
<doc id="2696842" url="https://pl.wikipedia.org/wiki?curid=2696842" title="Tor łączący nr 937">
Tor łączący nr 937



</doc>
<doc id="2696846" url="https://pl.wikipedia.org/wiki?curid=2696846" title="Łącznica kolejowa nr 507">
Łącznica kolejowa nr 507



</doc>
<doc id="2696847" url="https://pl.wikipedia.org/wiki?curid=2696847" title="Łącznica kolejowa nr 509">
Łącznica kolejowa nr 509



</doc>
<doc id="2696848" url="https://pl.wikipedia.org/wiki?curid=2696848" title="Łącznica kolejowa nr 512">
Łącznica kolejowa nr 512



</doc>
<doc id="2696849" url="https://pl.wikipedia.org/wiki?curid=2696849" title="Łącznica kolejowa nr 517">
Łącznica kolejowa nr 517



</doc>
<doc id="2696852" url="https://pl.wikipedia.org/wiki?curid=2696852" title="Łącznica kolejowa nr 534">
Łącznica kolejowa nr 534



</doc>
<doc id="2696853" url="https://pl.wikipedia.org/wiki?curid=2696853" title="Łącznica kolejowa nr 567">
Łącznica kolejowa nr 567



</doc>
<doc id="2696854" url="https://pl.wikipedia.org/wiki?curid=2696854" title="Łącznica kolejowa nr 568">
Łącznica kolejowa nr 568



</doc>
<doc id="2696858" url="https://pl.wikipedia.org/wiki?curid=2696858" title="RQ-11 Raven">
RQ-11 Raven

AeroVironment RQ-11 Raven – lekki, rozpoznawczy bezzałogowy statek latający produkcji amerykańskiej. Jest to mały pojazd startujący z ręki operatora, mający dostarczać oddziałom wojskowym informacji o polu walki wokół nich.
Historia.
Raven powstał na przełomie XX i XXI wieku jako pomniejszone rozwinięcie FQM-151 Pointer, który okazał się zbyt duży i ciężki jak na system przenośny. Po początkowych kłopotach wersji Block I ze stabilnością lotu i nadmiernie skomplikowaną procedurą startową AeroVironment opracowało wersję Block II, która trafiła na wyposażenie żołnierzy we wrześniu 2003 roku.
Głównym użytkownikiem RQ-11 są Siły Zbrojne Stanów Zjednoczonych: US Army, US Air Force, US Marine Corps i US Special Operations Command, które wykorzystywały go w działaniach bojowych w Afganistanie i Iraku. Oprócz tego mniejszą liczbę Ravenów nabyły państwa takie jak Australia, Włochy, Dania, Wielka Brytania, Holandia, Hiszpania i Ukraina. Trafił również na wyposażenie sił zbrojnych Iraku.
Raveny produkowane są w dwóch wariantach: RQ-11A i zmodernizowanej RQ-11B. Koszt jednego bezpilotowca to około 35 000 dolarów. Jest to obecnie najliczniej używany UAV na świecie, same Stany Zjednoczone posiadają 1700 systemów, a liczba ta ma się docelowo zwiększyć do 2300.
Opis techniczny.
Raven wykonuje zarówno loty sterowane, jak i loty po zaprogramowanej trasie (dzięki wykorzystaniu GPS). Do wykonywania zadań rozpoznawczych może wykorzystywać kamery pracujące w zakresie światła widzialnego lub w podczerwieni, co pozwala mu działać także w nocy. Jego głównym przeznaczeniem jest przekazywanie oddziałom wojskowym informacji o polu walki w czasie rzeczywistym. Może jednak również służyć do podświetlania celów wiązką laserową. Cały system jest obsługiwany przez dwóch operatorów.
RQ-11 działa z reguły na wysokości od 30 do 150 metrów nad ziemią. Ląduje samoczynnie, siadając na kadłubie (bez podwozia). Napędza go silnik elektryczny Aveox 27/26/7-AV, który może rozpędzić maszynę do 81 km/h. Akumulator litowo-jonowy Ravena jest wymienny i może być ładowany bezpośrednio przez podłączenie do Hummera.

</doc>
<doc id="2696864" url="https://pl.wikipedia.org/wiki?curid=2696864" title="Lato to wrażeń moc">
Lato to wrażeń moc

Lato to wrażeń moc – specjalny godzinny odcinek serialu animowanego „Fineasz i Ferb”. Premiera odcinka w USA odbyła się 2 sierpnia 2010. W Polsce odbyła się 16 października również w 2010 roku na Disney XD i 15 stycznia 2011 na jego siostrzanym kanale – Disney Channel.
Opis fabuły.
Nadchodzi dzień przesilenia letniego. Rodzice Fineasza i Ferba wyjeżdżają. Chłopcy zaś postanawiają jeszcze bardziej wydłużyć najdłuższy dzień w roku, więc budują samolot. Chcą polecieć na zachód oszczędzając czas. Buford zakłada się z nimi. Jeśli przegrają, nie mogą budować nic przez całe lato lecz jeśli wygrają, odzyskają ukradzione przez niego w dzieciństwie ich rowery.Tymczasem Fretka wariuje, ponieważ Jeremiasz jest w Paryżu i nie mogą się ze sobą spotykać. Obawia się też, że może ją zdradzić, ponieważ ich związek nie jest jeszcze oficjalny. Szuka więc pomocy u Stefy.Dundersztyc leci ze swoją córką na wakacje do Tokio, chociaż ta chciała lecieć do Paryża. Zabiera ze sobą również majora Monograma.W ogródku Flynn-Fletcherów opóźnił się trochę lot z powodu piosenkarki (gościnnie występującej w odcinku), która złamała skrzydło samolotu. Muszą więc zatrzymać się w Tokio i Paryżu, żeby uzupełnić zapasy paliwa. Ponieważ Fretka ma się nimi opiekować, postanawia lecieć z nimi podobnie jak Buford, Izabela i Baljeet.Pepe Pan Dziobak przemknął się już do swojej tajnej kryjówki. Ponieważ Monogram został porwany przez Dundersztyca, agenta odprawia Carl.Fineasz i Ferb lądują w Tokio. Tam pozdrawiają rodzinę Stefy i tankują. Szalony naukowiec chce zrzucić wielki balon z wodą z Tokio Tower podczas spotkania Dorocznego Światowego Sympozjum Dobrych Dowódców. Vanessa jest zła na ojca. Nagle zjawia się tam Agent P. Po krótkiej potyczce ze szalonym naukowcem uwalnia majora. Niestety, pilot do zrzucenia balona zostaje uruchomiony przez jego zniszczenie. Zrzuca on córkę doktora z wieży. Na szczęście spada ona na maskę samolotu chłopców. Leci z nimi do Paryża, a Monogram wraz z Pepe pomagają zatroskanemu ojcu dotrzeć tam.Wynalazek Fineasza i Ferba rozbija się w Himalajach. Mieszka tam wujek Baljeeta, więc wybierają się do niego. Pożyczają wielką gumową kulę, która umożliwi im dalszy lot.W tym samym czasie Dundersztyc lokalizuje córkę za pomocą GPSa zamontowanego w jej kolczykach. Zostaje katapultowany z wozu O.B.F.S. (Organizacji Bez Fajnego Skrótu), skąd spada na szczyt góry i turlając się zostaje wielką śniegową kulą.U podnóża góry braciom udało się doczepić gumę do samolotu. Vanessa i Fretka są gonione przez Dunderdztyca. Jego córką zdąża wsiąść do środka, jednak siostra chłopców nie. Samolot został zrzucony przez kulę. Jednak po chwili wyławia się, żeby zabrać Fretkę.W końcu przyjaciele lądują w Paryżu. Tam Fretka idzie szukać swojego ukochanego, Izabela chce rozkochać w sobie Fineasza, który szuka części do naprawy samolotu. I ona, i siostra chłopców są zawiedzione. Zaś Vanessa ucieka z ojcem po potyczce na ulicy.Po znalezieniu odpowiednich części bracia mocują je. Niestety, samolot rozbija się na bezludnej wyspie. Jest coraz bliżej zachodu słońca. Fineasz obawia się, że będą musieli tam zostać. Zostaje jednak zmotywowany przez Izabelę, więc postanawia zbudować samolot z ogromnej mapy świata przechowywanej przez Ferba. Fretka boi się trochę ich pomysłu. Udaje im się. Gdy są już w mieście, zostają zatrzymani przez roboty drogowe tuż pod domem Buforda. Postanawia on oddać wszystkim rowery, aby mogli dotrzeć do domu na czas. Plan Buforda wypalił, więc docierają w sam raz na imprezę powitalną. Przyjeżdżają też rodzice myśląc, że to dla nich, jednak są zbyt zmęczeni, żeby w niej uczestniczyć. Zjawia się również Jeremiasz.
Obsada.
Polski dubbing.
i inni.

</doc>
<doc id="2696866" url="https://pl.wikipedia.org/wiki?curid=2696866" title="Port lotniczy Ankavandra">
Port lotniczy Ankavandra

Port lotniczy Ankavandra (IATA: JVA, ICAO: FMMK) – port lotniczy położony w Ankavandra, na Madagaskarze.

</doc>
<doc id="2696868" url="https://pl.wikipedia.org/wiki?curid=2696868" title="Łącznica kolejowa nr 863">
Łącznica kolejowa nr 863



</doc>
<doc id="2696871" url="https://pl.wikipedia.org/wiki?curid=2696871" title="Nowotarszczyzna">
Nowotarszczyzna

Nowotarszczyzna, także dolina nowotarska - region w dorzeczu Białego Dunajca, na północ od pasma Tatr. Nazwany od miasta Nowego Targu, leżącego w północnej części regionu.
Zasięg regionu obejmuje m.in. Podhale, część Tatr, i dawne starostwa nowotarskie i czorsztyńskie.

</doc>
<doc id="2696872" url="https://pl.wikipedia.org/wiki?curid=2696872" title="Łącznica kolejowa nr 817">
Łącznica kolejowa nr 817



</doc>
<doc id="2696873" url="https://pl.wikipedia.org/wiki?curid=2696873" title="Łącznica kolejowa nr 812">
Łącznica kolejowa nr 812



</doc>
<doc id="2696875" url="https://pl.wikipedia.org/wiki?curid=2696875" title="Łącznica kolejowa nr 808">
Łącznica kolejowa nr 808



</doc>
<doc id="2696876" url="https://pl.wikipedia.org/wiki?curid=2696876" title="Łącznica kolejowa nr 807">
Łącznica kolejowa nr 807



</doc>
<doc id="2696877" url="https://pl.wikipedia.org/wiki?curid=2696877" title="Dolina nowotarska">
Dolina nowotarska



</doc>
<doc id="2696878" url="https://pl.wikipedia.org/wiki?curid=2696878" title="Nienasycony (film 2009)">
Nienasycony (film 2009)

Nienasycony ( lub ) – amerykański film fabularny z 2009 roku, wyreżyserowany przez Joela Schumachera.

</doc>
<doc id="2696879" url="https://pl.wikipedia.org/wiki?curid=2696879" title="Verisign">
Verisign

VeriSign – amerykańskie przedsiębiorstwo z siedzibą w Reston w stanie Wirginia, infrastrukturą .net oraz .com. Verisign oferuje również szereg usług bezpieczeństwa. Zajmuje się raportowaniem o zagrożeniach w sieci i ich łagodzeniem. Firma posiada dwa spośród 13 głównych serwerów internetowych świata: a.root-servers.net oraz j.root-servers.net, które uważane są za krajowe zasoby informatyczne przez amerykański rząd federalny. W 2011 roku firma osiągnęła przychody na poziomie 772 mln złotych.
Zasada działania.
Certyfikat Verisign działa podobnie jak większość tego typu certyfikatów. Opiera się na działaniu podpisu elektronicznego, co oznacza, że Thawte potwierdza tożsamość serwera WWW, czyli dane identyfikacyjne oraz klucz publiczny udostępniającego usługi wymagające zabezpieczenia poprzez szyfrowanie transmisji pomiędzy serwerem WWW a użytkownikiem końcowym. Komunikacja jest zabezpieczona protokołem SSL o różnych siłach szyfrowania, w zależności od wersji posiadanego certyfikatu, minimalne szyfrowanie wynosi 40 bitów i może wynieść nawet do 256 bitów. Szyfrowanie zabezpiecza np. transakcje bankowe na stronie internetowej.
Projekt Tytan.
Verisign zainwestował ponad 500 mln dolarów w projekt Tytan, czyli w globalną inicjatywę która ma zwiększyć przepustowość głównej infrastruktury, a także podnieść poziom systemów bezpieczeństwa. Inwestycja ma zwiększyć dziesięciokrotnie dzienną przepustowość zapytań DNS, z obecnych 400 miliardów zapytań do 4 bilionów zapytań dziennie.
Dołączenie do inicjatywy IPv6.
W 2011 firma Verisign razem z setkami firm, takich jak Cisco czy też Google, wzięła udział w Światowym Dniu IPv6. W tym dniu firmy uczestniczące uruchomiły na 24 godziny protokół IPv6. Sukces spowodował przyspieszenie przygotowań do trwałego wdrożenia protokołu.
Rodzaje certyfikatów.
Secure Site Pro with EV
Secure Site with EV
Secure Site Pro
Secure Site

</doc>
<doc id="2696880" url="https://pl.wikipedia.org/wiki?curid=2696880" title="Łącznica kolejowa nr 768">
Łącznica kolejowa nr 768



</doc>
<doc id="2696883" url="https://pl.wikipedia.org/wiki?curid=2696883" title="Józef Karbowski">
Józef Karbowski

Józef Karbowski (ur. 25 października 1888 w Krakowie, zm. 7 maja 1956 tamże) – polski aktor teatralny, reżyser, pedagog, dyrektor Teatru Miejskiego w Bydgoszczy (1922-1925). 
Życiorys.
Urodził się 25 października 1888 r. w Krakowie. Był synem Wawrzyńca i Wiktorii z Ziębów. W Krakowie ukończył gimnazjum filologiczne i Szkołę Dramatyczną Michała Przybyłowicza. Debiutował w 1907 r. w teatrze w Sosnowcu. W sezonie 1909/10 objął stanowisko reżysera w Teatrze Miejskim w Kaliszu. W latach 1910–1913 pracował w Teatrze Objazdowym Związku Artystów Dramatycznych, po czym przeszedł do Teatru Współczesnego w Warszawie. 
Po wybuchu I wojny światowej, jako obywatel Austro-Węgier został przez Rosjan aresztowany i w 1915 r. wywieziony do Charkowa. Prowadził w tym mieście teatr przy Domu Polskim i pełnił różne funkcje społeczne. Po powrocie do kraju w październiku 1919 r. objął stanowisko naczelnego reżysera Teatru Wielkiego w Wilnie. Po kilku miesiącach przeniósł się do Bydgoszczy. W latach 1920–1922 był głównym reżyserem i aktorem w Teatrze Miejskim kierowanym przez Wandę Siemaszkową. Równocześnie wykładał w Szkole Dramatycznej założonej przez Siemaszkową przy Teatrze Miejskim. Umieszczał artykuły w „Gazecie Bydgoskiej”.
24 maja 1922 r. Magistrat bydgoski mianował go dyrektorem Teatru Miejskiego na okres jednego roku, to jest do końca sezonu 1922/1923. Od września 1923 r. przez dwa sezony prowadził teatr bydgoski na własny rachunek. W historii teatru bydgoskiego zapisał się wystawieniem dzieł polskiej klasyki, m.in. "Dziadów" A. Mickiewicza, "Beatrix Cenci" i "Złotej czaszki" J. Słowackiego, "Wesela" S. Wyspiańskiego, "Judasza z Kariothu" K. M. Rostworowskiego i "Spadkobierców" A. Grzymały-Siedleckiego. Za jego dyrekcji repertuar teatru obejmował klasykę polską i obcą, sztuki patriotyczne, obrazy historyczne, a także popularne widowiska. Dążył do popularyzacji teatru, organizował popołudniowe przedstawienia dla młodzieży szkolnej oraz koncerty muzyczne w wykonaniu bydgoskich orkiestr, podjął inicjatywę objazdów teatru po mniejszych miejscowościach. Jako reżyser w latach 1920–1925 przygotował 77 sztuk teatralnych. 
Wobec planowanego w 1925 r. zjednoczenia teatrów miejskich Bydgoszczy, Grudziądza i Torunia pod jedną dyrekcją, nie stanął do konkursu na stanowisko dyrektora połączonych teatrów, zgłosił natomiast swoją kandydaturę na stanowisko dyrektora teatru w Katowicach. Po krótkim okresie kierowania tamtejszą sceną, następne sezony (1926–1929) spędził w wileńskiej „Reducie” jako reżyser i aktor. W latach 1929–1931 pracował w Teatrze Polskim w Warszawie. Jesienią 1931 r. wrócił na stałe do Krakowa na stanowisko aktora i reżysera (w okresie 1923–1925 również zastępcy dyrektora Juliusza Osterwy) w Teatrze im. J. Słowackiego. Został także wykładowcą w miejskiej Szkole Dramatycznej. W 1936 r. zaliczono go w poczet członków zasłużonych Związku Artystów Scen Polskich. 
Podczas okupacji niemieckiej pracował jako urzędnik Zarządu Miasta w Krakowie. Po wyzwoleniu wrócił do pracy aktorskiej i reżyserskiej w Teatrze im. J. Słowackiego oraz pedagogicznej w Szkole Dramatycznej. W sezonie 1949/50 występował we Wrocławiu, a rok później w Poznaniu. Od jesieni 1951 r. do końca życia grał i reżyserował w krakowskim Teatrze im. J Słowackiego. Zmarł 7 maja 1956 r. w Krakowie.
Józef Karbowski był żonaty z aktorką Stanisławą z Spieczyńskich. Miał syna Tadeusza.

</doc>
<doc id="2696885" url="https://pl.wikipedia.org/wiki?curid=2696885" title="Łącznica kolejowa nr 617">
Łącznica kolejowa nr 617



</doc>
<doc id="2696886" url="https://pl.wikipedia.org/wiki?curid=2696886" title="Łącznica kolejowa nr 689">
Łącznica kolejowa nr 689



</doc>
<doc id="2696887" url="https://pl.wikipedia.org/wiki?curid=2696887" title="Łącznica kolejowa nr 691">
Łącznica kolejowa nr 691



</doc>
<doc id="2696888" url="https://pl.wikipedia.org/wiki?curid=2696888" title="Łącznica kolejowa nr 700">
Łącznica kolejowa nr 700



</doc>
<doc id="2696889" url="https://pl.wikipedia.org/wiki?curid=2696889" title="Łącznica kolejowa nr 721">
Łącznica kolejowa nr 721



</doc>
<doc id="2696890" url="https://pl.wikipedia.org/wiki?curid=2696890" title="Łącznica kolejowa nr 736">
Łącznica kolejowa nr 736



</doc>
<doc id="2696891" url="https://pl.wikipedia.org/wiki?curid=2696891" title="Łącznica kolejowa nr 738">
Łącznica kolejowa nr 738



</doc>
<doc id="2696892" url="https://pl.wikipedia.org/wiki?curid=2696892" title="Port lotniczy Antsirabato">
Port lotniczy Antsirabato

Port lotniczy Antisarabato (IATA: ANM, ICAO: FMNH) – port lotniczy położony w Antalaha, na Madagaskarze.

</doc>
<doc id="2696893" url="https://pl.wikipedia.org/wiki?curid=2696893" title="Łącznica kolejowa nr 745">
Łącznica kolejowa nr 745



</doc>
<doc id="2696894" url="https://pl.wikipedia.org/wiki?curid=2696894" title="Łącznica kolejowa nr 767">
Łącznica kolejowa nr 767



</doc>
<doc id="2696895" url="https://pl.wikipedia.org/wiki?curid=2696895" title="Łącznica kolejowa 722">
Łącznica kolejowa 722



</doc>
<doc id="2696896" url="https://pl.wikipedia.org/wiki?curid=2696896" title="Michałkowice (Śląsk Cieszyński)">
Michałkowice (Śląsk Cieszyński)



</doc>
<doc id="2696897" url="https://pl.wikipedia.org/wiki?curid=2696897" title="Łącznica kolejowa Gosek – Miasteczko Śląskie">
Łącznica kolejowa Gosek – Miasteczko Śląskie



</doc>
<doc id="2696898" url="https://pl.wikipedia.org/wiki?curid=2696898" title="Jake LeDoux">
Jake LeDoux

Jake LeDoux (ur. 2 maja 1985 w Port Perry, Ontario) – kanadyjski aktor filmowy.
Jednym z pierwszych filmów, w których zagrał jedną z głównych ról, jest "Koniec lata" z 1999 roku. Wystąpił w nim wspólnie z Wendy Crewson oraz z Jamesem Earlem Jonesem.
Za rolę w tym filmie w marcu 2000 roku był nominowany do Nagrody Młodych Artystów w kategorii "„Najlepszy występ w filmie telewizyjnym lub pilotażowym – główny młody aktor (Best Performance in a TV Movie or Pilot – Leading Young Actor)".

</doc>
<doc id="2696899" url="https://pl.wikipedia.org/wiki?curid=2696899" title="Kühn">
Kühn



</doc>
<doc id="2696906" url="https://pl.wikipedia.org/wiki?curid=2696906" title="Tor łączący nr 999">
Tor łączący nr 999



</doc>
<doc id="2696909" url="https://pl.wikipedia.org/wiki?curid=2696909" title="Tor łączący nr 997">
Tor łączący nr 997



</doc>
<doc id="2696912" url="https://pl.wikipedia.org/wiki?curid=2696912" title="Tor łączący nr 915">
Tor łączący nr 915



</doc>
<doc id="2696913" url="https://pl.wikipedia.org/wiki?curid=2696913" title="Tor łączący nr 912">
Tor łączący nr 912



</doc>
<doc id="2696914" url="https://pl.wikipedia.org/wiki?curid=2696914" title="Tor łączący nr 911">
Tor łączący nr 911



</doc>
<doc id="2696915" url="https://pl.wikipedia.org/wiki?curid=2696915" title="Bulwark">
Bulwark



</doc>
<doc id="2696916" url="https://pl.wikipedia.org/wiki?curid=2696916" title="Eperjes">
Eperjes

Eperjes (do 1954 Kiskirályság) – wieś i gmina położona w południowej części Węgier, w powiecie Szentes, wchodzącego w skład komitatu Csongrád.

</doc>
<doc id="2696918" url="https://pl.wikipedia.org/wiki?curid=2696918" title="Tor łączący nr 910">
Tor łączący nr 910



</doc>
<doc id="2696920" url="https://pl.wikipedia.org/wiki?curid=2696920" title="Winniki (Ukraina)">
Winniki (Ukraina)



</doc>
<doc id="2696926" url="https://pl.wikipedia.org/wiki?curid=2696926" title="Port lotniczy Simikot">
Port lotniczy Simikot

Port lotniczy Simikot – krajowy port lotniczy położony w Simikot, w Nepalu.

</doc>
<doc id="2696929" url="https://pl.wikipedia.org/wiki?curid=2696929" title="Jan Drewitz">
Jan Drewitz



</doc>
<doc id="2696934" url="https://pl.wikipedia.org/wiki?curid=2696934" title="Port lotniczy Meghauli">
Port lotniczy Meghauli

Port lotniczy Meghauli – krajowy port lotniczy położony w Meghauli, w Nepalu.

</doc>
<doc id="2696942" url="https://pl.wikipedia.org/wiki?curid=2696942" title="Sima Milovanov">
Sima Milovanov

Sima Milovanov (, ur. 10 kwietnia 1926 w Bečeju, zm. 16 listopada 2002) – piłkarz jugosłowiański grający podczas kariery na pozycji obrońcy.
Kariera klubowa.
Sima Milovanov piłkarską karierę rozpoczął w klubie Građanski Bečej. W 1948 przeszedł do Vojvodiny Nowy Sad, w której występował do końca kariery w 1957. Z Vojvodiny spadł w 1949 z Prvej ligi, by po sezonie do niej wrócić. Na koniec kariery zdobył z Vojvodiną wicemistrzostwo Jugosławii w 1957. W lidze jugosłoawiańskiej rozegrał 154 mecze, w których zdobył 21 bramek.
Kariera reprezentacyjna.
W reprezentacji Jugosławii Milovanov zadebiutował 23 sierpnia 1951 w wygranym 4-2 towarzyskim meczu z Norwegią.
Ostatni raz w reprezentacji wystąpił 16 maja 1954 w wygranym 1-0 towarzyskim meczu z Anglią. Ogółem w barwach "plavich" wystąpił w 4 meczach.
W 1954 uczestniczył w mistrzostwach świata. Na turnieju w finałowym w Szwajcarii był rezerwowym i nie wystąpił w żadnym meczu.
Kariera trenerska.
Po zakończeniu kariery piłkarskiej Milovanov został trenerem. Trenował Slaviję Nowy Sad i NK Osijek. W 1972 krótko był selekcjonerem reprezentacji Cypru.

</doc>
<doc id="2696943" url="https://pl.wikipedia.org/wiki?curid=2696943" title="Jaanimäe (Meremäe)">
Jaanimäe (Meremäe)

Jaanimäe – wieś w Estonii, w prowincji Võru, w gminie Meremäe.

</doc>
<doc id="2696946" url="https://pl.wikipedia.org/wiki?curid=2696946" title="Enantiopoda">
Enantiopoda

Enantiopoda – wymarły rząd łopatonogów opisany po raz pierwszy przez Jakowa Awadewicza Birszteina w 1960 roku. Jest to takson monotypowy, ponieważ należy do niego tylko jeden podtakson: rodzina Tesnusocarididae.

</doc>
<doc id="2696949" url="https://pl.wikipedia.org/wiki?curid=2696949" title="Juusa">
Juusa

Juusa – wieś w Estonii, w prowincji Võru, w gminie Meremäe. Obecnie wieś jest niezamieszkana.

</doc>
<doc id="2696951" url="https://pl.wikipedia.org/wiki?curid=2696951" title="Jõksi (Meremäe)">
Jõksi (Meremäe)

Jõksi – wieś w Estonii, w prowincji Võru, w gminie Meremäe.

</doc>
<doc id="2696953" url="https://pl.wikipedia.org/wiki?curid=2696953" title="Darja Bielakina">
Darja Bielakina

Darja Wasiljewna Bielakina (ros. Дарья Васильевна Белякина; ur. 16 listopada 1986 w Taszkencie) – rosyjska pływaczka, specjalizująca się głównie w stylu dowolnym i stylu zmiennym.
Wicemistrzyni Europy z Eindhoven w sztafecie 4 x 100 m stylem zmiennym. Dwukrotna brązowa medalistka mistrzostw Europy na krótkim basenie na 200 m stylem zmiennym i dowolnym.
Uczestniczka igrzysk olimpijskich z Pekinu (20. miejsce na 200 m stylem dowolnym, 28. miejsce na 400 m stylem dowolnym i 12. miejsce w sztafecie 4 x 100 m stylem dowolnym) oraz z Londynu (15. miejsce w sztafecie 4 x 200 m stylem dowolnym).

</doc>
<doc id="2696954" url="https://pl.wikipedia.org/wiki?curid=2696954" title="Obrona Jasnej Góry (1770–1772)">
Obrona Jasnej Góry (1770–1772)

Oblężenie Jasnej Góry – obrona Jasnej Góry w Częstochowie prowadzona od 10 września 1770 roku do 18 sierpnia 1772 roku w czasie konfederacji barskiej.
Kazimierz Pułaski i Michał Walewski podstępem zajęli klasztor 10 września 1770 roku, czyniąc go bazą konfederacką. Generalność mianowała dowódcą Walewskiego, ale rzeczywistą władzę miał Pułaski. Klasztor próbował zdobyć pułkownik Iwan Drewicz (Drewitz), operujący w tym rejonie. Pomocnikami Pułaskiego byli generał major Karol Zawoyski, Filip Radzimiński i przeor Pafnucy Brzeziński.
Pod koniec 1770 roku Pułaski w garnizonie Jasnej Góry miał 300 jazdy i 700 piechoty. Drewicz bez powodzenia próbował zdobyć klasztor od 31 grudnia 1770 do 14 stycznia 1771 roku. Obrona klasztoru przyczyniła się do wzrostu reputacji Pułaskiego.
Jasna Góra ostatecznie została zdobyta przez wrogów konfederacji 18 sierpnia 1772 roku.

</doc>
<doc id="2696955" url="https://pl.wikipedia.org/wiki?curid=2696955" title="Madelaynne Montaño">
Madelaynne Montaño

Madelaynne Montaño Caicedo (ur. 6 stycznia 1983 w Tuluá) – kolumbijska siatkarka, reprezentantka Kolumbii, grająca na pozycji atakującej.
W latach 2009–2012 występowała w Korei Południowej, w drużynie KT&amp;G Daejeon. W sezonie 2011/2012 w jednym z meczów zdobyła 54 punkty, co jest nieoficjalnym rekordem Świata. Wynik ten wyrównała również reprezentantka Dominikany Bethania de la Cruz.
W reprezentacji Kolumbii zadebiutowała w 2011 roku na Mistrzostwach Ameryki Południowej w Peru. Kolumbijki zakończyły turniej na 4 miejscu, a "Made" została wybrana najlepiej atakującą siatkarką.
Jej młodsza siostra Ivonne, również jest siatkarką.
Sukcesy klubowe.
Liga grecka:
Liga południowokoreańska:
Klubowe Mistrzostwa Świata:
Liga Mistrzyń:
Liga azerska:
Puchar Turcji:
Liga turecka:
Superpuchar Polski:
Puchar Polski:
Liga polska:
Sukcesy reprezentacyjne.
Puchar Panamerykański:

</doc>
<doc id="2696956" url="https://pl.wikipedia.org/wiki?curid=2696956" title="Kalatsova">
Kalatsova

Kalatsova – wieś w Estonii, w prowincji Võru, w gminie Meremäe.

</doc>
<doc id="2696957" url="https://pl.wikipedia.org/wiki?curid=2696957" title="Raul Rojas">
Raul Rojas

Raul Rojas (ur. 5 listopada 1941 w San Pablo, zm. 20 maja 2012) – amerykański bokser, były zawodowy mistrz świata wagi piórkowej (do 126 funtów) organizacji WBA.
Karierę zawodową rozpoczął 15 stycznia 1963. Do grudnia 1964 stoczył 24 walki, z których 23 wygrał i 1 zremisował. 
7 maja 1965 otrzymał szansę walki o tytuły mistrza WBC i WBA w wadze piórkowej, których posiadaczem był Meksykanin Vicente Saldívar. Przegrał przez techniczny nokaut w piętnastej rundzie i była to jego pierwsza porażka w karierze zawodowej. Po wygraniu dziesięciu kolejnych walk stanął do pojedynku o wakujący, po rezygnacji Vicente Saldívara, tytuł mistrza WBA. 28 marca 1968 w Los Angeles pokonał jednogłośnie na punkty Kolumbijczyka Enrique Higginsa i został nowym mistrzem świata. W czerwcu przegrał z Japończykiem Shōzō Saijō jednak stawką pojedynku nie był tytuł mistrzowski. Do rewanżu doszło 27 września w Los Angeles. Ponownie na punkty wygrał Japończyk i to on stał się posiadaczem mistrzowskiego pasa.
Karierę kontynuował bez większych sukcesów. 27 września 1970 przegrał przez nokaut w piątej rundzie pojedynek z Japończykiem Yoshiaki Numatą o tytuł mistrza WBC w wadze junior lekkiej, a 12 grudnia stoczył ostatnią walkę w karierze. 

</doc>
<doc id="2696960" url="https://pl.wikipedia.org/wiki?curid=2696960" title="Antoni Baldinucci">
Antoni Baldinucci

Antoni Baldinucci, Antonio Baldinucci (ur. 19 czerwca 1665 we Florencji, zm. 6 listopada 1717 w Pofi) – błogosławiony Kościoła katolickiego, misjonarz ludowy, duchowny, zakonnik Towarzystwa Jezusowego.
Życiorys.
Urodził się we Florencji, był synem pisarza i historyka sztuki Filippo Baldinucciego. Wiedzę zdobywał w kolegiach jezuickich, a w czasie studiów należał do Sodalicji Mariańskiej. Wstąpił do Towarzystwa Jezusowego w dniu 21 kwietnia 1681 roku w Rzymie i został wyświęcony na kapłana 28 października 1695 roku. Ze względu na stan zdrowia musiał kilkukrotnie przerywać studia, później zaś zrezygnować z podjęcia planowanej działalności misyjnej w Indiach. Pracował w środkowych Włoszech, w tym w okolicach miast Frascati i Viterbo. Realizował swój apostolat stosując metodę Segneriego, łącząc wykłady z procesją pokutną i oddawaniem czci obrazowi Matka Boskiej ucieczce grzeszników, której wizerunek zawsze mu towarzyszył. Za najważniejsze środki odnowy religijnej uważał rekolekcje dla kapłanów, zakładanie stowarzyszeń religijnych i misje.
Zmarł 6 listopada 1717 roku w opinii świętości, a pochowany został w rodzinnej Florencji. Został beatyfikowany przez papieża Leona XIII w dniu 23 kwietnia 1893 roku, a jego wspomnienie obchodzone w dzienną rocznicę śmierci. Toczy się proces kanonizacyjny Antoniego Baldinucciego.

</doc>
<doc id="2696961" url="https://pl.wikipedia.org/wiki?curid=2696961" title="Kangavitsa">
Kangavitsa

Kangavitsa – wieś w Estonii, w prowincji Võru, w gminie Meremäe.

</doc>
<doc id="2696964" url="https://pl.wikipedia.org/wiki?curid=2696964" title="Karamsina">
Karamsina

Karamsina – wieś w Estonii, w prowincji Võru, w gminie Meremäe.

</doc>
<doc id="2696965" url="https://pl.wikipedia.org/wiki?curid=2696965" title="Kasakova">
Kasakova

Kasakova – wieś w Estonii, w prowincji Võru, w gminie Meremäe.

</doc>
<doc id="2696966" url="https://pl.wikipedia.org/wiki?curid=2696966" title="Keerba">
Keerba

Keerba – wieś w Estonii, w prowincji Võru, w gminie Meremäe.

</doc>
<doc id="2696972" url="https://pl.wikipedia.org/wiki?curid=2696972" title="Städel">
Städel



</doc>
<doc id="2696974" url="https://pl.wikipedia.org/wiki?curid=2696974" title="Wołodymyr Diudia">
Wołodymyr Diudia

Wołodymyr Jurijowycz Diudia (ukr. Володимир Юрійович Дюдя, ur. 6 stycznia 1983 w Białej Cerkwi) – ukraiński kolarz torowy i szosowy, brązowy medalista torowych mistrzostw świata.
Kariera.
Pierwszy sukces w karierze Wołodymyr Diudia osiągnął w 2000 roku, kiedy zdobył tytuł mistrza świata juniorów w indywidualnym wyścigu na dochodzenie. W latach 2002-2004 zdobył sześć złotych medali mistrzostw Europy U-23. Największy sukces w kategorii elite osiągnął na mistrzostwach świata w Bordeaux w 2006 roku, gdzie wspólnie z Maksymem Poliszczukiem, Romanem Kononenko i Lubomyrem Połatajko zdobył brązowy medal w drużynowym wyścigu na dochodzenie. W 2004 roku brał udział w igrzyskach olimpijskich w Atenach, zajmując siódme miejsce indywidualnie i szóste drużynowo. Cztery lata później, podczas igrzysk olimpijskich w Pekinie Diudia zajął odpowiednio piątą i dziewiątą pozycję.

</doc>
<doc id="2696976" url="https://pl.wikipedia.org/wiki?curid=2696976" title="Jenot (samochód pancerny)">
Jenot (samochód pancerny)



</doc>
<doc id="2696978" url="https://pl.wikipedia.org/wiki?curid=2696978" title="Lembit Rajala">
Lembit Rajala

Lembit Rajala (ur. 1 grudnia 1970 w Estonii) – były estoński piłkarz grający w klubach i w reprezentacji na pozycji napastnika. Karierę zakończył w 2001 roku. W barwach Estonii rozegrał 26 meczów, w których strzelił 2 gole.

</doc>
<doc id="2696979" url="https://pl.wikipedia.org/wiki?curid=2696979" title="Alona Aleksiejewa">
Alona Aleksiejewa

Alona Aleksiejewa, ros. Алёна Алексеева (ur. 8 marca 1989 w Nowosybirsku) – była rosyjska pływaczka, specjalizująca się głównie w stylu klasycznym.
Srebrna i brązowa medalistka mistrzostw Europy z Eindhoven. Mistrzyni Europy na krótkim basenie z Rijeki na 200 m stylem klasycznym. Brązowa medalistka Uniwersjady z Belgradu na dystansie 200 m stylem klasycznym.
W 2010 roku zakończyła karierę sportową.

</doc>
<doc id="2696980" url="https://pl.wikipedia.org/wiki?curid=2696980" title="Aliona Alieksiejewa">
Aliona Alieksiejewa



</doc>
<doc id="2696981" url="https://pl.wikipedia.org/wiki?curid=2696981" title="Kiiova">
Kiiova

Kiiova – wieś w Estonii, w prowincji Võru, w gminie Meremäe.

</doc>
<doc id="2696983" url="https://pl.wikipedia.org/wiki?curid=2696983" title="Heinz Hoffmann">
Heinz Hoffmann

Heinz Hoffmann (ur. 28 listopada 1910 w Mannheimie, zm. 2 grudnia 1985 w Strausbergu) – niemiecki wojskowy i polityk, minister obrony narodowej w Radzie Ministrów Niemieckiej Republiki Demokratycznej, a od 2 października 1973 członek Biura Politycznego Komitetu Centralnego Socjalistycznej Partii Jedności.
Kariera.
Urodził się w Mannheim, pochodził z rodziny robotniczej. Po ukończeniu szkoły w Mannheim, spędził lata 1925–1930 na pracy w MWM (Motoren Werke Mannheim AG). Od 1926 do 1930 był członkiem Komunistycznego Związku Młodych Niemiec, a następnie członkiem Komunistycznej Partii Niemiec. W tym czasie Hoffmann odbył kilka krótkich kar więzienia za udział w demonstracjach ulicznych. Po przejęciu władzy w Niemczech przez partię nazistowską stanął wobec nakazu aresztowania. Hoffmann uciekł przez Szwajcarię i Czechosłowację do Związku Radzieckiego. W Związku Radzieckim uczęszczał do Międzynarodowej Szkoły Leninowskiej w Moskwie. Przez kilka miesięcy w 1936 i 1937 uczęszczał do szkoły wojskowej w Riazaniu w przygotowaniu do pracy z siłami republikańskimi w Hiszpanii. Po ukończeniu studiów otrzymał rangę porucznika. Od 1937-1938 służył w 11 Brygadzie Międzynarodowej w hiszpańskiej wojnie domowej. Pełnił funkcję komisarza w batalionie Hansa Beimlera. Objął dowództwo batalionu po tym jak jego dowódca został ranny. On sam został ciężko ranny w nogi i brzuch. Hoffmann był hospitalizowany w Madrycie przez kilka miesięcy później został przeniesiony do kliniki w Eaubonne we Francji. Przebywał tam od 1938 do 1939 roku. Od kwietnia 1939 do listopada 1940 był na wypoczynku i rekonwalescencji w Związku Radzieckim. Począwszy od marca 1941, uczęszczał na specjalny kurs Kominternu w Puszkino, na północny zachód od Moskwy.
W styczniu 1946 powrócił do Berlina gdzie został współpracownikiem Wilhelma Piecka, a później Waltera Ulbrichta. Od 1950 aż do śmierci, Heinz Hoffmann był członkiem parlamentu i członkiem Komitetu Centralnego Socjalistycznej Partii Jedności. Począwszy od 1949 Hoffmann był zaangażowany w tworzenie niemieckich sił zbrojnych. Był pierwszym wiceprezesem niemieckiej administracji spraw wewnętrznych i szefem departamentu kultury politycznej w randze Generalnego Inspektora. W 1950 Hoffmann został powołany na stanowisko szefa Głównego Zarządu Kształcenia (HVA). W latach 1955-1957 przebywał w Związku Radzieckim. Po powrocie, pracował od 1957 do 1960 jako pierwszy wiceminister Obrony Narodowej, a od 1958 do 1960 pełnił funkcję szefa sztabu. W 1959 został awansowany do stopnia generała pułkownika, a w 1961 do generała armii. W 1960 Hoffmann został mianowany, jako następca Williego Stopha, na ministra obrony narodowej NRD; pełnił ten urząd aż do śmierci. Z racji sprawowanych funkcji był „skoszarowany” w partyjno-rządowym osiedlu kierownictwa NRD wokół Majakowskiring w Berlinie-Pankow. Pochowany na Cmentarzu Centralnym Friedrichsfelde w Berlinie.
Miał trzy żony i siedmioro dzieci.

</doc>
<doc id="2696985" url="https://pl.wikipedia.org/wiki?curid=2696985" title="Roman Kononenko">
Roman Kononenko

Roman Witalijowycz Kononenko (ukr. Роман Віталійович Кононенко, ur. 13 kwietnia 1981 w Symferopolu) – ukraiński kolarz torowy i szosowy, brązowy medalista torowych mistrzostw świata.
Kariera.
Pierwszy sukces w karierze Roman Kononenko osiągnął w 2002 roku, kiedy zdobył tytuł mistrza Europy U-23 w drużynowym wyścigu na dochodzenie, a indywidualnie był drugi. Drużynowy sukces Ukraińcy z Romanem w składzie powtórzyli także rok później. W 2004 roku brał udział w igrzyskach olimpijskich w Atenach, zajmując szóste miejsce drużynowo. Największy sukces w kategorii elite osiągnął na mistrzostwach świata w Bordeaux w 2006 roku, gdzie wspólnie z Maksymem Poliszczukiem, Wołodymyrem Diudią i Lubomyrem Połatajko zdobył brązowy medal w drużynowym wyścigu na dochodzenie.

</doc>
<doc id="2696986" url="https://pl.wikipedia.org/wiki?curid=2696986" title="Barwy Armii Księstwa Warszawskiego">
Barwy Armii Księstwa Warszawskiego

Barwy Armii Księstwa Warszawskiego – opis wyłogów, rabatów, lampasów, patek i proporczyków Armii Księstwa Warszawskiego.
Barwy pułków ułanów.
Ułan do munduru wielkiego nosił granatową kurtkę i granatowe rajtuzy. 
W pułkach ułanów nie istniał system przypisujący oddziałom określonych barw proporców. Decydowali o nich dowódcy pułku. Mogli oni też uwzględniać różnice pomiędzy szwadronami. Najpopularniejszą kombinacją był proporczyk czerwono - biały. Bardzo często pojawiał się też zestaw czerwono-biało-niebieski w różnych kombinacjach. Dwa pułki dodawały do niebieskiego i czerwieni kolor żółty. Większość litewskich pułków miała proporczyki biało-niebieskie. Kompanie wyborczeróżnych pułków posiadały niekiedy proporczyki niebiesko-czerwone.
Barwy pułków strzelców konnych.
Strzelcy konni mieli kurtki ciemnozielone. Rajtuzy długie, sukienne z lampasami podwójnymi "na cal szerokimi"
Pułki różniły się barwą kołnierza, łapek rękawów, lampasów, wypustek i wierzchów bermyc.

</doc>
<doc id="2696987" url="https://pl.wikipedia.org/wiki?curid=2696987" title="Kiislova">
Kiislova

Kiislova – wieś w Estonii, w prowincji Võru, w gminie Meremäe.

</doc>
<doc id="2696988" url="https://pl.wikipedia.org/wiki?curid=2696988" title="Inverkip">
Inverkip

Inverkip – miejscowość w Wielkiej Brytanii, w hrabstwie Inverclyde. W roku 2001 Inverkip zamieszkiwało 1598 osób..

</doc>
<doc id="2696989" url="https://pl.wikipedia.org/wiki?curid=2696989" title="Bruno ze Schauenburga">
Bruno ze Schauenburga

Bruno ze Schauenburga (niem. "Bruno von Schauenburg"; ur. ok. 1205, zm. 1/17 lutego 1281 w Kromieryżu) – szlachcic i duchowny katolicki niemieckiego pochodzenia, biskup ołomuniecki w latach 1245–1281. Był jednym z głównych doradców i dyplomatów królów czeskich: Wacława I, a zwłaszcza Przemysła Ottokara II, dla którego był „prawą ręką“. Jako biskup w historii Moraw zapisał się dzięki kolonizacji i zakładaniu wielu nowych miejscowości.
Życiorys.
Pochodził ze starego północnoniemieckiego rodu szlacheckiego Schaumburgów, którego gniazdem rodowym był zamek Schauenburg, nad rzeką Wezerą koło miasta Rinteln w Dolnej Saksonii, około 50 km na południowy zachód od Hanoweru. Urodził się około 1205 roku jako trzeci syn holsztyńskiego i schauenburskiego hrabiego Adolfa III. Pełnił wiele funkcji kościelnych. W 1229 został proboszczem kapituły katedralnej w Lubece i kanonikiem kapituły w Magdeburgu. W 1236 był proboszczem w Hamburgu, a w 1238 został wybrany proboszczem w Magdeburgu. Jednakże jego oponent w tych wyborach został ranny, a oskarżony Bruno uciekł. W dodatku magdeburski arcybiskup ekskomunikował go. Bruno udał się jednak do Rzymu i uzyskał u papieża odpuszczenie. W 1244 r. papież Innocenty IV mianował go kapłanem papieskim. 20 września 1245 r. ten sam papież mianował go biskupem ołomunieckim. Zakończyło to rozliczne spory dotyczące wyboru tamtejszego biskupa. Konsekrowany na biskupa został w 1247. Tego roku biskupa zaakceptował również król czeski Wacław I. Szczególną przychylność króla biskup Bruno zyskał po tym jak stanął po stronie Wacława w jego sporze z synem Przemysłem a później przyczyniając się do pogodzenia ojca z synem.
W sprawach kościelnych biskup Bruno aktywnie starał się o reformę kościelnej administracji. Odnawiał stare i ustanawiał nowe dekanaty. Zwoływał synody, ustanawiał nowe urzędy kościelne. Zajmował się również majątkiem kościelnym. Blisko starej osady założył nowe miasto Kromieryż z zamkiem. Po pożarze katedralnego kościoła św. Wacława w Ołomuńcu w 1265 odnowił go w stylu gotyckim.
Uważany jest za pioniera kolonizacji średniowiecznych Moraw, zaludniał dotąd niezamieszkane obszary, głównie w części środkowej (Wyżyna Drahańska) i na północy Moraw (obszary pomiędzy Odrą i Ostrawicą - zob. państwo hukwaldzkie, ziemię opawską). Na przykład w jego liście z 1267 r. po raz pierwszy wzmiankowana została Ostrawa (Morawska). Oprócz wspomnianego zamku w Kromieryżu założył też zamki Mírov, Blansek, Fulštejn, Šaumburk i inne. Przyczynił się także do założenia miasta Uherské Hradiště oraz nazwanego jego imieniem miasta Brušperk. Najprawdopodobniej jego imieniem nazwano też miasto Braniewo na Warmii (niem. "Braunsberg"). Długo uchodził za "germanizatora" Moraw. Z opinią taką nie zgadzała się m.in. Libuše Hrabová, która po analizie źródeł, przypisała wiele lokacji jego ministeriałom, a nie jemu samemu. Mieli oni przybyć za biskupem jako drobni rycerze, chłopów miało za nim przybyć dużo mniej, nowo zakładane osady były raczej mieszane.
Po śmierci króla Wacława biskup został doradcą i dyplomatą młodego króla Przemysła Ottokara II jak również podporą królewskiej władzy na Morawach (król był równocześnie morawskim margrabią). W latach 1254-1255 i 1267-1268 towarzyszył królowi w wyprawach krzyżowych do Prus. Wraz z królem biskup Bruno starał się u papieża o podniesienie biskupstwa ołomunieckiego do rangi arcybiskupstwa, a także o założenie dwóch nowych biskupstw w Prusach, które miałyby być mu podporządkowane. Dla króla Przemysła zyskał Styrię, gdzie w latach 1262-1269 pełnił funkcję hetmana. Udało mu się wynegocjować małżeństwo króla z Kunegundą, wnuczką króla węgierskiego Bely IV. Wspierał w kurii papieskiej króla Przemysła w jego staraniach o rzymską królewską koronę. Często stawał też w szeregach wojsk króla Przemysła, co wówczas nie było jeszcze wśród duchownych niczym nadzwyczajnym. W 1276 r. przekonał króla Przemysła Ottokara II by ten wstawił się w Wiedniu u Rudolfa Habsburskiego. 
W bitwie pod Suchymi Krutami biskup Bruno już jednak nie uczestniczył. Po porażce Przemysła Ottokara II złożył hołd Rudolfowi. Ten powierzył mu administrację północnych Moraw. W 1279 biskup Bruno wyświęcił na biskupa praskiego Tobiasza z Bechyně. Bruno ze Schauenburku zmarł w roku 1281. Pochowany został przed głównym ołtarzem w kościele św. Maurycego w Kromieryżu, który sam założył.

</doc>
<doc id="2696991" url="https://pl.wikipedia.org/wiki?curid=2696991" title="Kiksova">
Kiksova

Kiksova – wieś w Estonii, w prowincji Võru, w gminie Meremäe.

</doc>
<doc id="2696995" url="https://pl.wikipedia.org/wiki?curid=2696995" title="Kitsõ">
Kitsõ

Kitsõ – wieś w Estonii, w prowincji Võru, w gminie Meremäe.

</doc>
<doc id="2696999" url="https://pl.wikipedia.org/wiki?curid=2696999" title="Klistina">
Klistina

Klistina – wieś w Estonii, w prowincji Võru, w gminie Meremäe.

</doc>
<doc id="2697001" url="https://pl.wikipedia.org/wiki?curid=2697001" title="Kilmacolm">
Kilmacolm

Kilmacolm – miejscowość w Wielkiej Brytanii, w hrabstwie Inverclyde.
Zamieszkana przez 4000 osób.

</doc>
<doc id="2697002" url="https://pl.wikipedia.org/wiki?curid=2697002" title="Korski">
Korski

Korski – wieś w Estonii, w prowincji Võru, w gminie Meremäe.

</doc>
<doc id="2697006" url="https://pl.wikipedia.org/wiki?curid=2697006" title="Lev Mantula">
Lev Mantula

Lev Mantula (ur. 8 grudnia 1928 w Sarajewie, zm. 1 grudnia 2008 w Zurychu) – piłkarz jugosłowiański grający podczas kariery na pozycji pomocnika.
Kariera klubowa.
Lev Mantula piłkarską karierę rozpoczął w klubie FK Sarajevo w 1947. W 1951 przeszedł do Dinama Zagrzeb. Z Dinamem zdobył mistrzostwo Jugosławii w 1954. W latach 1955–1958 był graczem NK Zagreb, z którego wyjechał do szwajcarskiego Servette FC.
Z Servette dwukrotnie zdobył mistrzostwo Szwajcarii w 1961 i 1962. Ostatnie cztery lata kariery spędził w FC Sion, w którym przez 3 lata pełnił rolę grającego-trenera. Ze Sionem zdobył Puchar Szwajcarii w 1965.
Kariera reprezentacyjna.
Jedyny raz reprezentacji Jugosławii Mantula wystąpił 22 września 1954 w wygranym 3-1 towarzyskim meczu z Walią.
W 1954 był w kadrze na mistrzostwach świata.
Kariera trenerska.
Jeszcze przed zakończeniem kariery piłkarskiej Mantula został trenerem. W latach 1963–1967 trenował FC Sion. W latach 1967–1969 był trenerem FC Zürich. Z Zürichem zdobył mistrzostwo Szwajcarii w 1968. Potem w latach dwukrotnie trenował Neuchâtel Xamax.

</doc>
<doc id="2697008" url="https://pl.wikipedia.org/wiki?curid=2697008" title="Kuigõ">
Kuigõ

Kuigõ – wieś w Estonii, w prowincji Võru, w gminie Meremäe.

</doc>
<doc id="2697009" url="https://pl.wikipedia.org/wiki?curid=2697009" title="Barwy Legionów Polskich we Włoszech">
Barwy Legionów Polskich we Włoszech

Barwy Legionów Polskich we Włoszech – opis wyłogów, rabatów, lampasów i patek Legionów Polskich we Włoszech.

</doc>
<doc id="2697010" url="https://pl.wikipedia.org/wiki?curid=2697010" title="Kwalifikacje do Zimowych Igrzysk Olimpijskich w hokeju na lodzie 2014">
Kwalifikacje do Zimowych Igrzysk Olimpijskich w hokeju na lodzie 2014



</doc>
<doc id="2697012" url="https://pl.wikipedia.org/wiki?curid=2697012" title="Wacław Szymański (1892–1975)">
Wacław Szymański (1892–1975)

Wacław Szymański (ur. 25 listopada 1892 w Pasiece, zm. 21 maja 1975 tamże) – polski rolnik, działacz społeczny, polityk, poseł na Sejm w II RP.
Życiorys.
Rolnik w Pasiece, powiatu kutnowskiego. Od 1921 roku był prezesem Koła Rolniczego w Żychlinie, później radcą warszawskiej Izby Rolniczej oraz członkiem kuratorium szkół rolniczych w Mieczysławowie i Mirosławicach.
W 1935 roku został posłem IV kadencji (1935–1938) wybranym z listy państwowej 23 762 głosami z okręgu nr 11 (powiaty: włocławski, nieszawski i kutnowski).
Po wybuchu II wojny światowej został przesiedlony do Generalnego Gubernatorstwa, gdzie w powiecie łowickim prowadził sklep spozywczy „Rolnik”. Po wojnie wrócił do Żychlina, gdzie kierował spółdzielnią mleczarską do 1956 roku.
Został pochowany na miejscowym cmentarzu.

</doc>
<doc id="2697013" url="https://pl.wikipedia.org/wiki?curid=2697013" title="Kuksina">
Kuksina

Kuksina – wieś w Estonii, w prowincji Võru, w gminie Meremäe.

</doc>
<doc id="2697014" url="https://pl.wikipedia.org/wiki?curid=2697014" title="Fregaty rakietowe typu Elli">
Fregaty rakietowe typu Elli



</doc>
<doc id="2697015" url="https://pl.wikipedia.org/wiki?curid=2697015" title="Kusnetsova">
Kusnetsova

Kusnetsova – wieś w Estonii, w prowincji Võru, w gminie Meremäe.

</doc>
<doc id="2697016" url="https://pl.wikipedia.org/wiki?curid=2697016" title="Wołodymyr Rybin">
Wołodymyr Rybin

Wołodymyr Iwanowycz Rybin (ukr. Володимир Іванович Рибін, ur. 14 września 1980 w Kreminnej) – ukraiński kolarz torowy i szosowy, dwukrotny medalista torowych mistrzostw świata.
Kariera.
Największy sukces w karierze Wołodymyr Rybin osiągnął w 2005 roku, kiedy na torowych mistrzostwach świata w Los Angeles wywalczył złoty medal w wyścigu punktowym. Ukrainiec wyprzedził wtedy bezpośrednio Greka Ioannisa Tamouridisa oraz Hiszpana Joana Llanerasa. Na rozgrywanych rok później mistrzostwach świata w Bordeaux wspólnie z Lubomyrem Połatajko zdobył srebrny medal w madisonie. Na igrzyskach olimpijskich w Atenach w 2004 roku razem z Wasylem Jakowlewem był piąty w tej samej konkurencji. W 2008 roku, podczas igrzysk olimpijskich w Pekinie w madisonie był piętnasty, a rywalizację w wyścigu punktowym ukończył jedną pozycję wyżej.

</doc>
<doc id="2697017" url="https://pl.wikipedia.org/wiki?curid=2697017" title="Bóbrka (miasto na Ukrainie)">
Bóbrka (miasto na Ukrainie)



</doc>
<doc id="2697018" url="https://pl.wikipedia.org/wiki?curid=2697018" title="Lepä">
Lepä

Lepä – wieś w Estonii, w prowincji Võru, w gminie Meremäe.

</doc>
<doc id="2697019" url="https://pl.wikipedia.org/wiki?curid=2697019" title="Lindsi">
Lindsi

Lindsi – wieś w Estonii, w prowincji Võru, w gminie Meremäe.

</doc>
<doc id="2697022" url="https://pl.wikipedia.org/wiki?curid=2697022" title="Lutja">
Lutja

Lutja – wieś w Estonii, w prowincji Võru, w gminie Meremäe.

</doc>
<doc id="2697023" url="https://pl.wikipedia.org/wiki?curid=2697023" title="Robert Bubnowicz">
Robert Bubnowicz

Robert Bubnowicz (ur. 25 czerwca 1971 w Wałbrzychu) – polski piłkarz grający na pozycji obrońcy.
Kariera.
Karierę piłkarską Bubnowicz rozpoczął w klubie Górnik Wałbrzych. Zadebiutował w nim w 1990 roku i grał w nim do końca 1991 roku. Na początku 1992 roku przeszedł do Zagłębia Wałbrzych, który następnie grał pod nazwą KP Wałbrzych.
Latem 1994 roku Bubnowicz został zawodnikiem pierwszoligowego Zagłębia Lubin. W ekstraklasie zadebiutował 30 lipca 1994 w zremisowanym 2:2 wyjazdowym meczu ze Stomilem Olsztyn. Wiosną 1995 został na pół roku wypożyczony do Miedzi Legnica. Latem 1995 wrócił do Zagłębia i występował w nim do końca sezonu 2001/2002.
W 2002 roku Bubnowicz przeszedł z Zagłębia do Arki Gdynia. Przez półtora roku grał w niej w drugiej lidze. Następnie w 2004 roku wrócił do Wałbrzycha i grał tam w klubie Górnik/Zagłębie Wałbrzych, a jesienią 2007 w Górniku Wałbrzych, w którym zakończył swoją karierę.
Ogółem w polskiej ekstraklasie Bubnowicz rozegrał 119 meczów i strzelił 2 gole.

</doc>
<doc id="2697024" url="https://pl.wikipedia.org/wiki?curid=2697024" title="Maaslova">
Maaslova

Maaslova – wieś w Estonii, w prowincji Võru, w gminie Meremäe.

</doc>
<doc id="2697025" url="https://pl.wikipedia.org/wiki?curid=2697025" title="Ołeksandra Fomina">
Ołeksandra Fomina

Ołeksandra Fomina (ukr. Олександра Фоміна; ur. 4 maja 1975 w Ługańsku) – ukraińska siatkarka, reprezentantka kraju grająca na pozycji przyjmującej lub libero. W sezonie 2012/13 występowała w azerskiej Superlidze, w drużynie Rabity Baku.
Sukcesy.
2011-12

</doc>
<doc id="2697026" url="https://pl.wikipedia.org/wiki?curid=2697026" title="Marinova">
Marinova

Marinova – wieś w Estonii, w prowincji Võru, w gminie Meremäe.

</doc>
<doc id="2697029" url="https://pl.wikipedia.org/wiki?curid=2697029" title="Wasyl Jakowlew">
Wasyl Jakowlew

Wasyl Łeninitowycz Jakowlew (ukr. Василь Ленінітович Яковлєв, ur. 3 lipca 1972 w Odessie) – ukraiński kolarz torowy, dwukrotny medalista torowych mistrzostw świata.
Kariera.
Pierwszy sukces w karierze Wasyl Jakowlew osiągnął w 1989 roku, kiedy został wicemistrzem świata juniorów w indywidualnym wyścigu na dochodzenie. Rok później zdobył złote medale w wyścigu na dochodzenie, zarówno indywidualnie jak i drużynowo. W 1992 roku brał udział w igrzyskach olimpijskich w Barcelonie, gdzie nie ukończył rywalizacji w wyścigu punktowym. Na mistrzostwach świata w Hamar w 1993 roku zdobył brązowy medal w tej samej konkurencji, wyprzedzili go tylko Belg Etienne De Wilde oraz Francuz Éric Magnin. Blisko kolejnego medalu był na igrzyskach w Atlancie w 1996 roku, jednak ostatecznie zajął czwarte miejsce w wyścigu punktowym, przegrywając walkę o brąz ze Stuartem O’Gradym z Australii. Medal zdobył za to podczas mistrzostw świata w Berlinie w 1999 roku, zajmując drugie miejsce w swej koronnej konkurencji i ulegając tylko Szwajcarowi Bruno Risiemu. Na rozgrywanych rok później igrzyskach w Sydney Wasyl był dziewiąty w madisonie, a w wyścigu punktowym zajął siedemnaste miejsce. Startował także na igrzyskach olimpijskich w Atenach w 2004 roku, gdzie był odpowiednio piąty i dziewiętnasty. W 2004 roku zakończył karierę.

</doc>
<doc id="2697031" url="https://pl.wikipedia.org/wiki?curid=2697031" title="Daria Bieliakina">
Daria Bieliakina



</doc>
<doc id="2697032" url="https://pl.wikipedia.org/wiki?curid=2697032" title="Pomnik Katyński we Wrześni">
Pomnik Katyński we Wrześni

Pomnik Katyński we Wrześni – monument usytuowany na Cmentarzu Farnym przy ul. Gnieźnieńskiej we Wrześni. Upamiętnia mieszkańców Wrześni oraz osoby związane z miastem, które zostały zamordowane w 1940 przez radzieckie NKWD - w Katyniu, Miednoje i Charkowie (zbrodnia katyńska).
Historia.
Pomnik powstał z inicjatywy Społecznego Komitetu Budowy Pomnika Katyńskiego we Wrześni, zawiązanego pod przewodnictwem ks. Kazimierza Głowy. Autorem projektu był architekt Andrzej Chudziak. Monument został odsłonięty 21 września 1995. 
Opis.
Pomnik składa się z dominującego krzyża oraz dwóch tablic granitowych po jego bokach. Na lewej, mniejszej tablicy znajduje się napis wykonany z metalowych liter: OFIAROM LUDOBÓJSTWA SOWIECKIEGO, poniżej którego wymieniono trzy miejsca: KATYŃ, MIEDNOJE, CHARKÓW oraz rok 1940. Na prawej tablicy znajduje się wizerunek Orderu Virtuti Militari oraz w kolejności alfabetycznej 42 nazwiska i imiona ofiar (m.in. Wincentego Harembskiego).

</doc>
<doc id="2697033" url="https://pl.wikipedia.org/wiki?curid=2697033" title="Lilpop">
Lilpop



</doc>
<doc id="2697046" url="https://pl.wikipedia.org/wiki?curid=2697046" title="Franciszek Szymański (1893–1969)">
Franciszek Szymański (1893–1969)

Franciszek Szymański (ur. 31 sierpnia 1893 w Pyszącej, zm. 28 listopada 1969 w Poznaniu) – polski działacz społeczny, pracownik biurowy, polityk, poseł na Sejm w II RP.
Życiorys.
Był pracownikiem biurowym i działaczem robotniczym. Pełnił funkcje członka rady powiatu jarocińskiego i rady miasta Jarocin oraz sekretarza powiatowego Zjednoczenia Zawodowego Polskiego w powiecie jarocińskim.
W 1935 roku został posłem IV kadencji (1935–1938) wybranym z listy państwowej 15 008 głosami z okręgu nr 98 (powiaty: gnieźnieński miejski, gnieźnieński, średzki, wrzesiński i wągrowiecki).
W 1938 roku został ponownie wybrany, z listy Obozu Zjednoczenia Narodowego, okręg nr 97 (Ostrów Wielkopolski), do Sejmu V kadencji (1938–1939).
Uczestniczył w ostatnim posiedzeniu Sejmu 2 września 1939 roku, po kapitulacji Warszawy 28 września 1939 roku został uwięziony przez Niemców, był kilkakrotnie więziony i zwalniany, pracował jako konduktor w tramwaju w Poznaniu.
Po wojnie wstąpił do Stronnictwa Demokratycznego, którego był działaczem, udzielał się również w Związku Robotników i Pracowników Rolnych RP. W 1948 roku zrezygnował z działalności w związku zawodowym. W grudniu 1958 roku przeszedł na emeryturę.
Został pochowany na cmentarzu Górczyńskim w Poznaniu.

</doc>
<doc id="2697048" url="https://pl.wikipedia.org/wiki?curid=2697048" title="Magdalena Rakowska-Boguta">
Magdalena Rakowska-Boguta

Magdalena Rakowska-Boguta (ur. 1953) – polska biotechnolog i genetyk, profesor nauk biologicznych.
Życiorys.
Ukończyła studia biochemiczne na Uniwersytecie Warszawskim. Uzyskała następnie stopień naukowy doktora. W 1998 habilitowała się w Instytucie Biochemii i Biofizyki PAN na podstawie rozprawy zatytułowanej "Wierność translacji u eukariontów na przykładzie drożdży Saccharomyces cerevisiae". 17 listopada 2003 otrzymała tytuł profesora nauk biologicznych. W pracy naukowej specjalizuje się w zagadnieniach związanych z genetyką. Zawodowo od 1980 związana (na stanowisku profesorskim) z Instytutem Biochemii i Biofizyki PAN. Została również profesorem nadzwyczajnym w Instytucie Biotechnologii Politechniki Warszawskiej.
W okresie PRL od drugiej połowy lat 70. angażowała się w działalność opozycyjną, ze środowiskiem niezależnym nawiązała kontakty przez swojego męża Grzegorza Bogutę. Po powstaniu Niezależnej Oficyny Wydawniczej NOWa zajmowała się m.in. kolportażem pism drugiego obiegu. Po wprowadzeniu stanu wojennego była wraz z Anną Komorowską jedną z pierwszych kobiet, które dotarły do swoich internowanych mężów.
W 2012 prezydent Bronisław Komorowski odznaczył ją Krzyżem Kawalerskim Orderu Odrodzenia Polski. W 2004 otrzymała Złoty Krzyż Zasługi.

</doc>
<doc id="2697049" url="https://pl.wikipedia.org/wiki?curid=2697049" title="August Schellenberg">
August Schellenberg

August Werner Schellenberg (ur. 25 lipca 1936 w Montrealu, zm. 15 sierpnia 2013 w Dallas) – kanadyjski aktor. Metys mający przodków z plemienia Mohawków i korzenie szwajcarskie. Uczył się w Narodowej Szkole Teatralnej (National Theatre School of Canada), którą ukończył w roku 1966.
Zadebiutował w roku 1970 w serialu "Castle Zaremba". Jego pierwszym filmem był "Rip-Off" z 1971 roku. W latach 90. zagrał m.in. w filmie "Uwolnić orkę" i jego dalszych częściach (jako Randolph Johnsonn), w filmie "Żelazna wola" (jako Ned Dodd), oraz w filmie "Szalony Koń" (jako Siedzący Byk).
Życie osobiste.
Schellenberg urodził się 25 lipca 1936 w Montrealu, w prowincji Quebec i mieszkał tam do czasu przeprowadzki w 1967 do Toronto, w prowincji Ontario. Był związany z Toronto do 1995 roku. Później wraz z żoną Joan Karasevich (również aktorką) mieszkał w Dallas (Teksas). Mieli trzy córki. Zmarł na raka płuc w swoim domu w Dallas.

</doc>
<doc id="2697050" url="https://pl.wikipedia.org/wiki?curid=2697050" title="Ferret">
Ferret



</doc>
<doc id="2697052" url="https://pl.wikipedia.org/wiki?curid=2697052" title="William Aalto">
William Aalto

William Eric Aalto (ur. 30 lipca 1915, zm. 11 czerwca 1958) – amerykański działacz komunistyczny, poeta, uczestnik hiszpańskiej wojny domowej i oficer armii Stanów Zjednoczonych.
Życiorys.
Aalto, urodził się w Bronksie w Nowym Jorku w dniu 30 lipca 1915. Jego matka, członkini Fińskiej Partii Komunistycznej, uciekła do Stanów Zjednoczonych ze względów prześladowań politycznych. Wychowała syna w duchu ideologii marksistowskiej, kontynuując działalność polityczną w lokalnych organizacjach komunistycznych. William po ukończeniu szkoły pracował jako kierowca ciężarówki i był członkiem Komunistycznej Ligi Młodych.
Udział w wojnie w Hiszpanii.
Aalto przybył do Hiszpanii w dniu 17 lutego 1937, dołączył do Brygad Międzynarodowych w Albacete. W marcu 1937, wstąpił do Komunistycznej Partii Hiszpanii. Podczas wojny zgłosił się na ochotnika do niebezpiecznych działań partyzanckich, które często wymagały tygodniową prace za linią wroga. Aalto był szkolony przez radzieckich instruktorów w zakresie stosowania materiałów wybuchowych samoprzylepnych, nieszczanie celów strategicznych tj. tory kolejowe, mosty i linie energetyczne. Jednym z celów jego oddziału było zniszczenie głównego mostu przez rzekę Albarracín. Operacja była inspiracją dla powieści Ernesta Hemingwaya "Komu bije dzwon". Pod koniec 1937 roku, Aalto wziął udział w bitwie o Teruel.
W dniu 23 maja 1938, Aalto, już jako porucznik, poprowadził udaną operację amfibii na Carchuna, Motril na południowym wybrzeżu Hiszpanii, co zaowocowało uratowaniu 300 republikańskich więźniów przetrzymywanych w twierdzy Carchuna. Ten rajd stanowi jedyną w swoim rodzaju operację kiedykolwiek podjętą przez hiszpańską armię.
We wrześniu 1938 roku, Brygada im. Abrahama Lincolna została rozwiązana a Aalto wrócił do Stanów Zjednoczonych.
Powrót do USA.
W 1941 roku, Aolto dołączył do Biura Służb Strategicznych. W 1942 Aalto został przeniesiony do obozu szkoleniowego w Camp Ritchie w stanie Maryland. We wrześniu 1943 roku, podczas gdy żołnierze dokonywali prace rozbiórkowe, Aalto zauważył lecący w kierunku żołnierzy granat. Chcąc uratować współtowarzyszy złapał granat który wybuchł w tym samym momencie, odrywając mu rękę w nadgarstku. Na skutek tego incydentu Aolto otrzymał rentę. Po powrocie z wojska postanowił uzupełnić swoje wykształcenie, studiując poezję na Uniwersytecie Kolumbia.
William Aalto zmarł na białaczkę w czerwcu 1958 roku i został pochowany na Long Island National Cemetery.

</doc>
<doc id="2697056" url="https://pl.wikipedia.org/wiki?curid=2697056" title="The Return of the Spice Girls">
The Return of the Spice Girls

Return of the Spice Girls – ostatnia trasa koncertowa Spice Girls, która odbyła się
zimą na przełomie 2007 i 2008 r. Na trasie zespół zarobił łącznie 70 000 000 $.
Program koncertów.
Bisy:

</doc>
<doc id="2697061" url="https://pl.wikipedia.org/wiki?curid=2697061" title="Bois Belleau">
Bois Belleau



</doc>
<doc id="2697067" url="https://pl.wikipedia.org/wiki?curid=2697067" title="Oblężenie Jasnej Góry (1770-1772)">
Oblężenie Jasnej Góry (1770-1772)



</doc>
<doc id="2697070" url="https://pl.wikipedia.org/wiki?curid=2697070" title="Pablo de la Torriente Brau">
Pablo de la Torriente Brau

Pablo de la Torriente Brau (ur. 12 grudnia 1901 w San Juan, Portoryko, zm. 19 grudnia 1936 w Madrycie) - kubański pisarz i dziennikarz, żołnierz Brygad Międzynarodowych. 
Podczas najmłodszych lat podróżował wraz z rodzicami do Hiszpanii, potem na Kubę i rodzinnego Portoryko, aż do czasu kiedy jego rodzina osiedliła się na Kubie. W wieku dziewięciu lat napisał swój pierwszy artykuł w gazecie „El Ateneísta”. Cztery lata później przystąpił do Instytutu Szkół Średnich w Santiago de Cuba. W styczniu 1920 roku, udaje się jako rysownik do Sabanazo, gdzie planuje budowę cukierni. Tam poznaje Casuso Tete jego późniejszą żonę. W tym czasie publikował artykuły w czasopiśmie "New World", którego był także redaktorem i dystrybutorem. Później pracował w Komisji długów Ministerstwa Zdrowia. W dniu 28 lutego 1930, została opublikowana jego pierwsza książka „Batey” w lipcu tego roku ożenił się z Teresą Casuso Morin. 
W dniu 30 września, bierze udział w demonstracji przeciw zbrodniom i nadużyciom rządu dyktatora Gerardo Machado. W czasie protestu wywiązuje się strzelanina, w jej wyniku Pablo zostaje ranny w głowę. 3 stycznia 1931 trafia do więzienia w Hawanie. Po wyjściu, pisze serie artykułów „105 dni w więzieniu”, opublikowanych w gazecie El Mundo. Wkrótce po tym zostaje aresztowany ponownie. W maju 1933 zostaje zwolniony. Razem z żoną udaje się na wygnanie do Nowego Jorku, reżim jednak wkrótce upada dzięki czemu pisarz może powrócić na wyspę. W 1935 ponownie wyjeżdża do Nowego Jorku. 
Gdy 18 lipca 1936 w Hiszpanii wybuchła wojna domowa, postanawia wyjechać do ogarniętego wojną kraju i rozpocząć prace korespondenta dla meksykańskiej gazety „El Machete”. 11 listopada został mianowany komisarzem wojny i członkiem sztabu batalionu 109 dywizji Brygad Międzynarodowych. W Hiszpanii poznaje Miguela Hernándeza. 17 grudnia zostaje postrzelony, jego klatkę piersiową dosięga 19 kul. w wyniku czego umiera trzy dni później.

</doc>
<doc id="2697071" url="https://pl.wikipedia.org/wiki?curid=2697071" title="Isaac Gálvez">
Isaac Gálvez

Isaac Gálvez López (ur. 20 maja 1975 w Vilanova i la Geltrú, zm. 26 listopada 2006 w Gandawie) – hiszpański kolarz torowy i szosowy, czterokrotny medalista torowych mistrzostw świata.
Kariera.
Pierwszy sukces w karierze Isaac Gálvez osiągnął w 1999 roku, kiedy na torowych mistrzostwach świata w Berlinie wywalczył wspólnie z Joanem Llanerasem złoty medal w madisonie. W tym samym roku brał udział w igrzyskach olimpijskich w Sydney, zajmując dwunaste miejsce w drużynowym wyścigu na dochodzenie i trzynaste w madisonie. Na mistrzostwach świata w Manchesterze w 2000 roku i mistrzostwach w Antwerpii w 2001 roku razem z Llanerasem zdobywali srebrne medale. Ponadto na mistrzostwach świata w Bordeaux w 2006 roku po raz kolejny Hiszpanie zdobyli złoto w madisonie. W kolarstwie szosowym między innymi kilkakrotnie stawał na podium etapów takich wyścigów jak Tour de France czy Giro d’Italia.
W listopadzie 2006 roku, podczas zawodów torowych w belgijskiej Gandawie Gálvez zderzył się z Belgiem Dimitrim De Fauwem, a następnie uderzył w bandę. W wyniku odniesionych obrażeń Hiszpan zmarł w drodze do szpitala. De Fauw po wypadku zmagał się z depresją, a w 2009 roku popełnił samobójstwo.

</doc>
<doc id="2697074" url="https://pl.wikipedia.org/wiki?curid=2697074" title="Dune (album L’Arc-en-Ciel)">
Dune (album L’Arc-en-Ciel)

Dune – pierwszy album zespołu L’Arc-en-Ciel.
Został wydany w limitowanej edycji 10 kwietnia 1993. Regularna edycja, która zawierała dodatkowo utwór "Ushinawareta Nagame" została wydana 27 kwietnia tego samego roku. 10 maja zespół zajął pierwsze miejsce na liście Oricon indie.
Do promowania swojego albumu zespół wyprodukował teledyski do piosenek "Dune", "As if in a Dream" i "Floods of Tears". Ale tylko ten ostatni został wydany jako singel.
21 kwietnia 2004 roku została wydana nowa edycja w związku z 10 rocznicą płyty. Została ona zremasterowana i zawiera dodatkowe 3 utwory.

</doc>
<doc id="2697079" url="https://pl.wikipedia.org/wiki?curid=2697079" title="Changin’ my life">
Changin’ my life

Changin’ My Life (znany również jako CML) był japońskim zespołem wykonującym utwory z zakresu muzyki pop. W jego skład wchodzili Myco (wokal), Shintarōu Tanabe (gitara) oraz Noritaka Henmi (keyboard). Zadebiutowali w 2001 a rozpadli się w 2003 roku.
Zespół ten zdobył największą popularność dzięki użyciu ich piosenek w anime pod tytułem "Full Moon wo Sagashite". (Wokalistka zespołu również podkładała głos głównej bohaterce tej serii - Mitsuki Kouyama). Użyto między innymi takie piosenki jak „Myself”. „Love Chronicle”. „Eternal Snow”. „New Future”. 
Wokalistka zespołu rozpoczęła po rozpadzie zespołu karierę solową.

</doc>
<doc id="2697083" url="https://pl.wikipedia.org/wiki?curid=2697083" title="Sezon 2012/2013 w hokeju na lodzie">
Sezon 2012/2013 w hokeju na lodzie

Sezon 2012/2013 w hokeju na lodzie to zestawienie rozgrywek reprezentacyjnych oraz klubowych w tej dyscyplinie sportu. W haśle zostały podane podia zawodów mistrzowskich, ligowych, pucharowych oraz turniejów towarzyskich.
Rozgrywki reprezentacyjne.
Najważniejszym turniejem w sezonie będą 77. mistrzostwa świata mężczyzn, które zostaną rozegrane w Sztokholmie i Helsinkach. W turnieju Elity weźmie udział szesnaście najlepszych zespołów na świecie. Tytułu z roku 2012 będzie bronić reprezentacja Rosji. Kobiety o 16. tytuł mistrzyń świata rywalizowały w Ottawie w Kanadzie. Tytułu sprzed roku broniły zawodniczki z Kanady. W turnieju wystąpiło osiem najlepszych drużyn na świecie. Złote medale wywalczyła reprezentacja Stanów Zjednoczonych, która w finale pokonała reprezentantki Kanady 3:2. Brązowe medale wywalczyły Rosjanki, które wygrały z Finkami 2:0.
Z turniejów o randze mistrzowskiej odbędą się mistrzostwa świata juniorów w dwóch kategoriach wiekowych: do lat 20 i do lat 18 oraz mistrzostwa świata juniorek.
Mistrzostwa świata.
W roku przedolimpijskim reprezentacje narodowe mężczyzn, jak i kobiet, które nie zapewniły sobie udziału w turnieju olimpijskim, rywalizowały w turniejach kwalifikacyjnych. Mężczyźni walczyli o trzy wolne miejsca na turniejach w Bietigheim-Bissingen, Rydze i Vojens. Grupę D wygrała reprezentacja Austrii. W grupie E najlepsi byli gospodarze zawodów, Łotysze. W trzeciej grupie F wygrali reprezentanci Słowenii. Kobiety rozegrały dwa turnieje finałowe, których stawką był awans na igrzyska olimpijskie. Zawody rozegrane w słowackim Popradzie wygrały Japonki. Z kolei turniej w niemieckim Weiden wygrały gospodynie i to one wystąpią na igrzyskach w Soczi.
Kwalifikacje do igrzysk olimpijskich.
Cztery najlepsze drużyny europejskie będą uczestniczyć w czterech turniejach należących do cyklu Euro Hockey Tour: Karjala Cup, Channel One Cup, Oddset Hockey Games oraz Kajotbet Hockey Games.
Rozgrywki klubowe.
Najważniejsze rozgrywki klubowe - liga National Hockey League rozpoczęła sezon dopiero w styczniu 2013 roku w związku z ogłoszonym lokautem. Zwycięzca Pucharu Stanleya został wyłoniony 24 czerwca 2013 roku. Trofeum zdobyła drużyna Chicago Blackhawks. W walce o to trofeum uczestniczyło 30 drużyn: 23 pochodzących ze Stanów Zjednoczonych oraz 7 z Kanady. Obrońcą tytułu był zespół Los Angeles Kings.
Meczem o Puchar Łokomotiwu (wcześniej i ponownie od 2014 Puchar Otwarcia) piąty sezon w historii we wrześniu 2012 roku rozpoczęła Kontinientalnaja Chokkiejnaja Liga zrzeszająca 20 drużyn rosyjskich oraz po jednej białoruskiej, łotewskiej, kazachskiej i słowackiej. Zdobywcą Pucharu Gagarina w kwietniu 2013 roku okazała się drużyny obrońców tytułu, Dinama Moskwa.
Po raz szesnasty został rozegrany Puchar Kontynentalny. Tytułu bronił francuski zespół Dragons de Rouen, zaś zwycięzcą został ukraiński Donbas Donieck. Po raz trzeci odbył się turniej European Trophy, w którym uczestniczyły najlepsze zespoły z lig szwedzkiej, fińskiej, niemieckiej, czeskiej, austriackiej, szwajcarskiej i słowackiej. Tytułu z poprzedniego roku bronił austriacki EC Red Bull Salzburg, a triumfatorem został szwedzki zespół Luleå. W porównaniu z poprzednią edycją, w turnieju wystąpiło o osiem drużyn więcej, bo 32. W Szwajcarii odbyła się 86. edycja Pucharu Spenglera. Obrońcami tego trofeum był klub HC Davos, którego w tegorocznej edycji pokonał Team Canada.
Po raz 57. polskie drużyny walczyły o mistrzostwo Polski. W obecnej formule rozgrywek o ten tytuł rywalizowało osiem zespołów. Po raz 15. będzie rozgrywany finał Pucharu Polski. Obrońca obu tytułów, Ciarko PBS Bank KH Sanok, nie obronił żadnego. Mistrzem Polski została ComArch Cracovia, a Puchar Polski zdobył JKH GKS Jastrzębie.

</doc>
<doc id="2697090" url="https://pl.wikipedia.org/wiki?curid=2697090" title="Louise Rennison">
Louise Rennison

Louise Rennison (ur. 11 października 1951 w Leeds, zm. 29 lutego 2016 w Brighton) – brytyjska pisarka, autorka literatury młodzieżowej.
Życiorys.
Pracowała m.in. jako pomoc dentystyczna. Kształciła się na University of Brighton. Od 1987 występowała w kobiecej grupie kabaretowej Women with Beards. Rozpoznawalność zyskała solowym występem pt. "Stevie Wonder Felt My Face", który zaprezentowała na Edinburgh Festival Fringe.
Louise Rennison była autorką m.in. bestsellerowego cyklu "Confessions of Georgia Nicolson" ("Zwierzenia Georgii Nicolson"), serii książek przeznaczonych dla nastolatek, w brytyjskich mediach określanych jako odpowiednik "Dziennika Bridget Jones" dla tej kategorii wiekowej. Na podstawie pierwszej części serii w 2008 został nakręcony film "Angus, stringi i przytulanki", w którym rolę głównej bohaterki zagrała Georgia Groome.

</doc>
<doc id="2697094" url="https://pl.wikipedia.org/wiki?curid=2697094" title="Giorgi Nemsadze">
Giorgi Nemsadze

Giorgi Nemsadze (gruz. გიორგი ნემსაძე, ur. 10 maja 1972 w Tbilisi) – piłkarz gruziński grający na pozycji pomocnika. W swojej karierze rozegrał 69 meczów w reprezentacji Gruzji.
Kariera klubowa.
Karierę piłkarską Nemsadze rozpoczął w klubie Dinamo Tbilisi. W 1989 roku zadebiutował w barwach Dinama w radzieckiej ekstraklasie. W latach 1990-1991 grał w barwach Dinama (występującego pod nazwą Iberia) w nowo powstałej lidze gruzińskiej, którą Dinamo dwukrotnie z rzędu wygrywało. W 1991 roku Nemsadze przeszedł do Gurii Lanczchuti, natomiast w sezonie 1992/1993 występował w Szewardeni Tbilisi. W 1993 roku wrócił do Dinama, w którym grał przez dwa sezony. Zarówno w 1994, jak i 1995 wywalczył z Dinamem dublet - mistrzostwo oraz puchar kraju.
W 1995 roku Nemsadze został zawodnikiem grającego w niemieckiej Regionallidze, FC Homburg. W 1996 roku odszedł do tureckiego Trabzonsporu. Z kolei w 1997 roku został zawodnikiem Grasshoppers Zurych. W sezonie 1997/1998 wywalczył z nim mistrzostwo Szwajcarii. Wiosną 1999 grał w Reggianie, w Serie B.
W 1999 roku Nemsadze wrócił do Gruzji i najpierw przez pół sezonu grał w Lokomotiwi Tbilisi, a następnie w Dinamie Tbilisi. Z Lokomotiwi zdobył Puchar Gruzji. W 2000 roku przeszedł do szkockiego Dundee FC. W 2004 roku wrócił do Dinama. W sezonie 2004/2005 wywalczył z Dinamem tytuł mistrza kraju, a w 2006 roku zakończył karierę.
Kariera reprezentacyjna.
W reprezentacji Gruzji Nemsadze zadebiutował 2 września 1992 roku w przegranym 0:1 towarzyskim meczu z Litwą, rozegranym w Kownie. W swojej karierze grał w: eliminacjach do Euro 96, MŚ 1998, Euro 2000, MŚ 2002 i Euro 2004. Od 1992 do 2004 roku rozegrał w kadrze narodowej 69 meczów.

</doc>
<doc id="2697095" url="https://pl.wikipedia.org/wiki?curid=2697095" title="Zachyłek gruszkowaty">
Zachyłek gruszkowaty

Zachyłek gruszkowaty (łac. "recessus piriformis"; ang. "piriform sinus") – część składowa dolnej części gardła. Leży w ścianie bocznej, przed wejściem do krtani. Jest objęta chrząstką tarczowatą. 
Znaczenie kliniczne.
Jest to miejsce gdzie najczęściej dochodzi do utknięcia jedzenia lub ciał obcych. Jeśli ten obszar zostanie kontuzjowany, np. rybią ością, może dawać wrażenie zalegania żywności w gardle.

</doc>
<doc id="2697100" url="https://pl.wikipedia.org/wiki?curid=2697100" title="Leo Nowak">
Leo Nowak

Leopold Nowak (ur. 17 marca 1929 w Magdeburgu) – niemiecki duchowny rzymskokatolicki, w latach 1990–2004 ordynariusz Magdeburga (do 1994 jako administrator apostolski, następnie biskup diecezjalny). 
Życiorys.
Sakrament święceń przyjął 10 maja 1956, udzielił ich mu Friedrich Maria Rintelen, biskup pomocniczy Paderborn, faktycznie kierujący tą częścią archidiecezji, która po podziale Niemiec znalazła się w Niemieckiej Republice Demokratycznej. W 1973 struktury kościelne w obu państwach niemieckich zostały oddzielone, zaś Nowak wraz z całym duchowieństwem tej części NRD został inkardynowany do nowo powołanej administratury apostolskiej Magdeburga. 
12 lutego 1990 papież Jan Paweł II mianował go ordynariuszem administratury i zarazem biskupem tytularnym Cissy. Sakry udzielił mu 24 marca 1990 bp Johannes Braun, jego poprzednik na czele administratury. 27 czerwca 1994 papież podniósł administraturę do rangi diecezji, jednocześnie ustanawiając Nowaka pierwszym biskupem diecezjalnym. Uroczysty ingres odbył się 9 października 1994 roku. 17 marca 2004 osiągnął biskupi wiek emerytalny (75 lat) i odszedł ze stanowiska. Od tego czasu pozostaje biskupem seniorem diecezji.

</doc>
<doc id="2697101" url="https://pl.wikipedia.org/wiki?curid=2697101" title="Kodeks 0128">
Kodeks 0128

Kodeks 0128 (Gregory-Aland no. 0128) ε 071 (Soden) – grecki kodeks uncjalny Nowego Testamentu na pergaminie, paleograficznie datowany na IX wiek. Rękopis jest przechowywany jest we Francuskiej Bibliotece Narodowej (Copt. 129,10 fol. 208) w Paryżu.
Opis.
Do dnia dzisiejszego zachowała się 1 karta kodeksu (35 na 25,5 cm) z tekstem Ewangelii Mateusza (25,32-37.40-42.44-45).
Tekst pisany jest dwoma kolumnami na stronę, w 33 linijkach w kolumnie. Stosuje akcenty, popełnia błędy itacyzmu. Posiada litery na marginesie dla oznaczenia Sekcji Ammoniusza.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Gregory datował fragment na IX lub X wiek. Aland datował go na IX wiek. W ten sam sposób datuje go obecnie INTF.
Prawdopodobnie powstał w Egipcie. Pierwszy opis rękopisu sporządził Émile Amélineau w 1895.
Pierwotnie oznaczany był przy pomocy siglum Tr. Gregory w 1908 roku dał mu siglum 0128.
Rękopis cytowany jest w krytycznych wydaniach greckiego Nowego Testamentu (NA26, NA27). W NA27 cytowany jest jako świadek pierwszego rzędu.

</doc>
<doc id="2697102" url="https://pl.wikipedia.org/wiki?curid=2697102" title="Piotr Szumowski">
Piotr Szumowski

Piotr Szumowski (ur. 1 sierpnia 1897 w Krzymoszach, zm. 23 października 1996 w Warszawie) – polski przedsiębiorca, działacz spółdzielczy, polityk, poseł na Sejm w II RP.
Życiorys.
Syn Franciszka i Zofii z Walczaków. Był członkiem POW w latach 1916–1918. Później, w latach 1918–1921 służył ochotniczo w Wojsku Polskim. 
Ukończył kursy spółdzielcze. Zdał maturę w 1922 roku. Od 1921 roku pracował w Spółdzielni Rolniczej w Siedlcach, później został dyrektorem tejże spółdzielni.
Należał do Centralnego Związku Młodzieży Wiejskiej „Siew”, był członkiem rady powiatowej w Siedlcach i prezydium lubelskiego okręgowego Związku Rewizyjnego Spółdzielni. Był też radnym miasta Siedlce, wiceprezesem Ochotniczej Straży Pożarnej, radcą i członkiem zarządu Izby Rolniczej. 
W 1935 roku został posłem IV kadencji (1935–1938) wybranym z listy państwowej 33 364 głosami z okręgu nr 39 (powiaty: siedlecki, sokołowski i węgrowski).
W 1938 roku został ponownie wybrany, z listy Obozu Zjednoczenia Narodowego, do Sejmu V kadencji (1938-1939).
Ożenił się w 1926 roku z Wandą Szubą.
Został pochowany na nowym cmentarzu na Służewie w Warszawie przy ul. Wałbrzyskiej.

</doc>
<doc id="2697103" url="https://pl.wikipedia.org/wiki?curid=2697103" title="Matt Bloom">
Matt Bloom

Matthew Jason "Matt" Bloom (ur. 14 listopada 1972) – amerykański wrestler. Bloom jest znany z występów w amerykańskiej federacji WWE, gdzie występował w latach od 1999, do 2004. W roku 2005 przeniósł się do Japonii i walczył tam w federacjach takich jak All Japan Pro Wrestling, oraz New Japan Pro Wrestling. Do 2012 roku, dwukrotnie zdobył tam IWGP Tag Team Championship. W 2012 roku wrócił do WWE i do 2014 roku występował jako zawodnik ringowy, następnie zaczął komentować emitowany przez federację, cotygodniowy program WWE NXT. Aktualnie jest głównym trenerem w WWE Performance Center.

</doc>
<doc id="2697104" url="https://pl.wikipedia.org/wiki?curid=2697104" title="Zaopatrzenie ortopedyczne">
Zaopatrzenie ortopedyczne

Zaopatrzenie ortopedyczne – całokształt działań związanych z doborem, budową, dopasowaniem i stosowaniem przedmiotów ortopedycznych. Przedmioty te pełnią istotną rolę w leczeniu i kompleksowej rehabilitacji chorych z dysfunkcją narządu ruchu, w tym powstałą w wyniku udaru mózgu. Spełniają one proste funkcje mechaniczne, tworząc podparcie masy ciała (laski, trójnogi, czwórnogi, kule łokciowe, chodziki, balkoniki), korygują zniekształcenia oraz poprawiają stabilizację kończyn górnych i dolnych (łuski, temblaki, stabilizatory, aparaty zapobiegające przeprostowi, obuwie ortopedyczne). Stosuje się je w celu poprawy warunków statyczno-dynamicznych i funkcjonalnych u osób z dysfunkcjami kończyn górnych, dolnych oraz tułowia. Wykorzystanie przedmiotów ortopedycznych w procesie rehabilitacji może przyczynić się do uzyskania poprawy funkcji poprzez odciążenie, stabilizację, korekcję, jak również kontrolę ruchu w stawach. Jedną z podstawowych zasad prawidłowego zastosowania nowoczesnego zaopatrzenia ortopedycznego jest zminimalizowanie konstrukcji każdego sprzętu, znacznie zmniejszenie jego ciężaru, przy jednoczesnym uzyskaniu jak najlepszej pomocy w poprawie funkcji osoby niepełnosprawnej.

</doc>
<doc id="2697111" url="https://pl.wikipedia.org/wiki?curid=2697111" title="BigDog">
BigDog

BigDog – mobilny czworonożny robot stworzony przez firmę Boston Dynamics w 2005 roku. Budowa robota jest finansowana przez DARPA, a jego głównym zadaniem ma być przenoszenie ciężkich ładunków dla małych grup żołnierzy operujących na obcym trudnym terenie uniemożliwiającym korzystanie z pojazdów kołowych. Robot dysponuje laserowym żyroskopem oraz systemem widzenia stereoskopowego. Stworzono trzy wersje robota, ostatnią jest "AlphaDog".

</doc>
<doc id="2697112" url="https://pl.wikipedia.org/wiki?curid=2697112" title="Georgi Nemsadze">
Georgi Nemsadze



</doc>
<doc id="2697116" url="https://pl.wikipedia.org/wiki?curid=2697116" title="Bitwa na górze Vladař">
Bitwa na górze Vladař

Bitwa na górze Vladař – starcie zbrojne, które miało miejsce 1421 roku w trakcie wojen husyckich. 
Przebieg.
Do bitwy doszło jesienią, taboryci zajęli stanowiska na górze Vladař, skąd przez trzy dni odpierali ataki armii niemiecko-węgierskiej Zygmunta Luksemburskiego. Siły czeskie dowodzone przez Jana Žižkę ostrzeliwały atakujących z artylerii i broni ręcznej (rusznic). Atakujące pozycje taborytów rycerstwo niemieckie nie było w stanie przerwać linii taboru na wzgórzu i poniosło znaczne straty. W końcu, gdy Czechom zaczęło brakować amunicji, Žižka dał rozkaz do odwrotu. Tabor zszedł ze zbocza i nie atakowany przez przeciwnika przeszedł niedaleko jego obozu. W trakcie marszu taboryci bili w bębny i dęli w fanfary, armaty taborowe natomiast strzelały we wszystkie strony. Działania te przyniosły skutek i zniechęciły Niemców do ataku na tabor, który powrócił do Žateca.

</doc>
<doc id="2697118" url="https://pl.wikipedia.org/wiki?curid=2697118" title="Mistrzostwa Świata w Strzelectwie 1966">
Mistrzostwa Świata w Strzelectwie 1966

Mistrzostwa Świata w Strzelectwie 1966 – 39. edycja mistrzostw świata w strzelectwie. Odbyły się one w zachodnioniemieckim Wiesbaden.
Rozegrano 35 konkurencji (w tym sześć kobiecych). Podobnie jak na poprzednich mistrzostwach, najwięcej medali zdobył Amerykanin Gary Anderson, który tym razem wywalczył siedem złotych, dwa srebrne i trzy brązowe medale (łącznie 12). W klasyfikacji medalowej zwyciężyła reprezentacja Stanów Zjednoczonych. Najwięcej medali zdobyło ZSRR, zaś gospodarze turnieju (RFN) byli w tymże zestawieniu na siódmym miejscu. Polacy zajęli trzecią pozycję.
W konkurencjach męskich medale zdobywała też kobieta – Margaret Thompson.

</doc>
<doc id="2697119" url="https://pl.wikipedia.org/wiki?curid=2697119" title="Lord Tensai">
Lord Tensai



</doc>
<doc id="2697127" url="https://pl.wikipedia.org/wiki?curid=2697127" title="Energia-Wulkan">
Energia-Wulkan

Energia-Wulkan (ros. "Энергия-Вулкан") lub Herkules ("Геркулес") – radziecka ciężka rakieta nośna projektowana przez RKK Energia, wywodząca się bezpośrednio z rakiety Energia, najcięższa rakieta w dziejach projektowana przez ZSRR. Domyślnie miała jako 1. stopień wykorzystać aż 8 stopni typu Zenit (każdy po jednym 4-komorowym silniku RD-170), a jako drugi stopień wyposażony w jednostkę RD-0120 człon górny rakiety Energia-M. Takie rozwiązanie pozwalało na wyniesienie ładunku o masie 175 ton na niską orbitę okołoziemską.
Proces tworzenia rakiety "Energia-Wulkan" i przystosowanie wyrzutni startowych miały się rozpocząć w latach 1990–1993, jednak po rozpadzie ZSRR z powodu wysokich kosztów projekt zarówno tej rakiety, jak i cały program Buran zostały anulowane przez premiera Borysa Jelcyna.

</doc>
<doc id="2697132" url="https://pl.wikipedia.org/wiki?curid=2697132" title="Narodowe Laboratorium Gran Sasso">
Narodowe Laboratorium Gran Sasso

Narodowe Laboratorium Gran Sasso (wł. "Laboratori Nazionali del Gran Sasso" w skrócie "LNGS") – podziemne laboratorium fizyki cząstek elementarnych, jedno z największych tego typu laboratoriów na świecie, zlokalizowane we Włoszech, w tunelu pod masywem Gran Sasso d’Italia. Powstało w roku 1987, prowadzone są w nim eksperymenty wymagające jak najlepszego odizolowania od tła promieniowania kosmicznego i naturalnej promieniotwórczości. Laboratorium jest częścią włoskiego Narodowego Instytutu Fizyki Jądrowej (INFN). Dostępne jest jednak również dla fizyków z innych krajów, wiele eksperymentów prowadzone jest w nim we współpracy międzynarodowej.
Lokalizacja.
Laboratorium składa się z części podziemnej, w której znajdują się właściwe eksperymenty i części naziemnej, mieszczącej pomieszczenia biurowe, warsztaty, centrum obliczeniowe itp. 
Część podziemna zlokalizowana jest w odgałęzieniu długiego na 10 km tunelu autostrady A24 pod masywem Gran Sasso d’Italia. Składa się ona z trzech dużych komór oraz systemu korytarzy łączących je między sobą i z autostradą. Każda z komór ma wymiary około 100m × 20m × 18m (długość × szerokość × wysokość). Grubość skały ponad komorami wynosi około 1400 m, pod względem zdolności zatrzymywania promieniowania stanowi to równoważnik warstwy wody o grubości 3300 m. Strumień promieniowania kosmicznego mierzony wewnątrz laboratorium jest około milion razy mniejszy, niż na powierzchni ziemi, zaś naturalna promieniotwórczość skał jest tysiąc razy mniejsza od typowej aktywności gleby.
Część naziemna laboratorium umiejscowiona jest w sąsiedztwie zachodniego wylotu tunelu, w miejscowości Assergi (prowincja L’Aquila).
Historia.
Koncepcja budowy we Włoszech podziemnego laboratorium fizyki cząstek elementarnych, umożliwiającego prowadzenie eksperymentów w warunkach dobrej izolacji od tła promieniowania kosmicznego, pojawiła się w latach '70 XX wieku. Pod Gran Sasso istniał już wtedy nie wykorzystywany tunel autostradowy, budowa autostrady została bowiem zarzucona kilka lat wcześniej. Wykorzystanie go znacznie obniżało koszt inwestycji. Dodatkową zaletą tej lokalizacji była niska zawartość pierwiastków promieniotwórczych uranu i toru w skałach dolomitowych z których zbudowany jest masyw. 
Formalna propozycja budowy laboratorium złożona została we włoskim parlamencie w roku 1979. Budowę zatwierdzono w roku 1982, wraz z decyzją o dokończeniu autostrady. Otwarcie nastąpiło w roku 1987, a w roku 1989 rozpoczęły się pierwsze eksperymenty.
Projekt CNGS.
W roku 1999 rada CERN zatwierdziła projekt CNGS ("CERN Neutrino to Gran Sasso") – wytworzenia w CERN wysokoenergetycznej wiązki neutrin skierowanej do laboratorium Gran Sasso. Celem jest badanie oscylacji neutrin. Pierwsze neutrina z CERN zaobserwowano w Gran Sasso w sierpniu 2006. Planowane jest zakończenie projektu w grudniu 2012.
Eksperymenty.
W laboratorium prowadzonych jest równolegle wiele eksperymentów. Badane są przede wszystkim rzadkie procesy i oddziaływania, których obserwacja na powierzchni ziemi byłaby bardzo trudna bądź niemożliwa, ze względu na dominujące tło promieniowania kosmicznego. Są to np. badania własności neutrin, poszukiwania ciemnej materii i próby zaobserwowania hipotetycznych procesów jak rozpad protonu czy podwójny bezneutrinowy rozpad beta. Większość detektorów została wybudowana i jest wykorzystywana przez wieloosobowe zespoły badawcze, a pomiary, ze względu na rzadkość badanych procesów trwają często wiele lat. Łącznie w Gran Sasso przeprowadzono dotąd, bądź trwa nadal około dwudziestu eksperymentów. Poniżej wyliczono najciekawsze z nich.
BOREXINO.
Eksperyment skonstruowany do obserwacji neutrin słonecznych, przez ich oddziaływanie z elektronami, w dużym zbiorniku z ciekłym scyntylatorem. Uruchomiony w roku 2007, dokonał m.in. pierwszej obserwacji neutrin pochodzących z procesu pep (połączenia dwóch protonów i elektronu w jądro deuteru). 
DAMA.
Głównym celem tego eksperymentu jest poszukiwanie ciemnej materii, przy założeniu, że składa się ona z nieznanych dotąd, masywnych, słabo oddziałujących cząstek elementarnych (WIMP). Eksperyment składa się z kilku detektorów, pierwszy z nich (DAMA/NaI) zbierał dane w latach 1996–2002, jego następca DAMA/LIBRA uruchomiony został w roku 2003. W roku 2003 eksperyment ogłosił o zaobserwowaniu ciemnej materii. Wynik ten nie został jednak potwierdzony przez inne eksperymenty i pozostaje kontrowersyjny.
CRESST.
(skrót od "Cryogenic Rare Event Search using Superconducting Thermometers") detektor zbudowany we współpracy niemiecko-brytyjskiej, poszukuje ciemnej materii metodą detekcji wzrostu temperatury schłodzonego do bardzo niskiej temperatury kryształu, spowodowanego zderzeniem cząstki WIMP z jądrem jednego z jego atomów.
XENON.
Eksperyment poszukujący ciemnej materii, poszukuje oddziaływań cząstek WIMP w ciekłym ksenonie, mierząc jednocześnie scyntylacje i jonizację wywołane przez jądro atomu ksenonu rozproszone w zderzeniu z cząstką ciemnej materii. Prototypowo uruchomiony w roku 2006 z 15 kg ksenonu (XENON10), od 2009 dane zbiera większy moduł (XENON100) zawierający 161 kg skroplonego gazu. Planowana jest dalsza rozbudowa eksperymentu do całkowtej masy gazu rzędu 1 tony. Tej wielkości detektor będzie w stanie wykryć lub wykluczyć cały szereg hipotetycznych kandydatów na cząstki ciemnej materii.
DarkSide.
Kolejny eksperyment poszukujących WIMP, używający ciekłego argonu jako medium detektora, w warunkach szczególnie starannej kontroli tła. Uruchomiony w 2013 roku wykorzystuje 50 kg ciekłego argonu (wcześniej, w roku 2011, testowany był prototyp o masie 10 kg). Planowana jest rozbudowa do masy kilku ton. Eksperyment wykorzystuje część aparatury (zbiornik z ciekłym scyntylatorem i osłonę wodną) pozostałe z eksperymentu Borexino.
OPERA.
Eksperyment OPERA został zbudowany w ramach projekt CNGS, do detekcji neutrin wysłanych z CERN w kierunku Gran Sasso. Eksperyment zaprojektowany jest specjalnie do detekcji neutrin taonowych, których pojawienie się w wiązce jest bezpośrednim dowodem na istnienie zjawiska oscylacji neutrin. W roku 2010 zaobserwował pierwszy przypadek pojawienia się w wiązce neutrina taonowego. 
Eksperyment stał się głośny we wrześniu 2011, po doniesieniu o zaobserwowaniu nadświetlnej prędkości neutrin. Doniesienie zostało wycofane po kilku miesiącach, po odkryciu błędu w systemie pomiarowym.
ICARUS.
Urchomiony w 2010 roku detektor ICARUS ("Imaging Cosmic And Rare Underground Signals") jest dużą komorą projekcji czasowej wypełnioną ciekłym argonem. Zbudowany w ramach projektu CNGS, jest jednak detektorem uniwersalnym, mogącym, obok neutrin z CERN, obserwować także neutrina słoneczne, neutrina atmosferyczne, a także poszukiwać rozpadu protonu.
W eksperymencie tym biorą udział polscy naukowcy z Katowic, Krakowa i Warszawy.
MACRO.
Od "Monopole, Astrophysics and Cosmic Ray Observatory" – wielki detektor do poszukiwania monopoli magnetycznych i innych cząstek egzotycznych, oraz teleskop neutrinowy do obserwacji astronomicznych. Uruchomiony w roku 1989, działał do roku 2001. Nie zaobserwował monopoli magnetycznych, ustalając silne ograniczenie na ich strumień.
GALLEX.
Eksperyment mający na celu pomiar strumienia neutrin słonecznych przy jak najniższym progu energetycznym. Składał się ze zbiornika zawierającego 30 ton galu, w postaci roztworu chlorku galu w kwasie solnym. Neutrina słoneczne reagowały z galem produkując nietrwały izotop germanu, ekstrahowany metodami chemicznymi i wykrywany przez obserwację jego rozpadu. Niski próg reakcji (233 keV) umożliwił po raz pierwszy detekcję najobficiej produkowanych w Słońcu neutrin z procesu pp (połączenia dwóch protonów w jądro deuteru). Eksperyment działał w latach 1991–1997, potwierdził istnienie problemu neutrin słonecznych, wyjaśnionego przez efekt oscylacji neutrin.
G. N. O..
Następca GALLEX-a, używał tej samej ilości galu ze zmodyfikowaną procedurą ekstrakcji i detekcji germanu. Miał za cel rozszerzenie pomiarów GALLEX-a na pełny cykl aktywności słonecznej dla wykrycia ewentualnej zmienności tempa produkcji energii w Słońcu. Działał w latach 1998–2002.
Heidelberg–Moskwa.
Zespół ten w latach 1990–2003 poszukiwał podwójnego bezneutrinowego rozpadu beta izotopu germanu 76Ge. W roku 2001 ogłosił pozytywną obserwację takiego rozpadu. Wynik ten nie został potwierdzony przez inne eksperymenty i pozostaje kontrowersyjny.

</doc>
<doc id="2697134" url="https://pl.wikipedia.org/wiki?curid=2697134" title="Expo ’98">
Expo ’98

Expo ’98 – wystawa światowa, zorganizowana w Lizbonie w Portugalii, była otwarta dla zwiedzających od 22 maja do 30 września 1998 przez 132 dni. Tematem przewodnim tej wystawy było hasło: Oceany, dziedzictwo dla przyszłości. Tereny wystawowe zlokalizowano w północnej części miasta, Parque das Nações (pol. Park Narodów), nad rzeką Tag.
Do dzielnicy miasteczka wystawowego zbudowano nową linię metra ze stacją Oriente, dworzec kolejowo-autobusowy, duże centrum handlowe i siedemnastokilometrowy most Vasco da Gama (jeden z najdłuższych w Europie) łączący północną część miasta z południem kraju oraz 145-metrową wieżę Vasco da Gama z koleją gondolową łączącą z największym w Europie oceanarium (port. "Pavilhão dos Oceanos"). 
Swoje ekspozycje przedstawiło 145 krajów.
2 czerwca 1998 w inauguracji „Dnia Polskiego” na wystawie uczestniczył prezydent RP Aleksander Kwaśniewski.
Obecnie na terenach powystawowych utworzono Park Narodów (port. "Parque das Nações").

</doc>
<doc id="2697136" url="https://pl.wikipedia.org/wiki?curid=2697136" title="LNGS">
LNGS



</doc>
<doc id="2697138" url="https://pl.wikipedia.org/wiki?curid=2697138" title="Otto Axer">
Otto Axer

Otto Axer ps. "O.Rex" (ur. 3 sierpnia 1906 w Przemyślu, zm. 24 maja 1983 w Warszawie) – polski malarz, scenograf i pedagog.
Życiorys.
Syn Paula. Dzieciństwo spędził we Lwowie, gdzie jego ojciec prowadził szkołę muzyczną. W 1924 roku rozpoczął studia na Akademii Sztuk Pięknych w Krakowie pobierając nauki w pracowniach Władysława Jarockiego, Wojciecha Weissa i Fryderyka Pautscha. Po ich ukończeniu w 1929 roku uczęszczał w latach 1929–1930 do Szkoły Mistrzowskiej, następnie wyjechał na roczne stypendium do Paryża. Po powrocie od 1932 był scenografem tworzącym w teatrach Warszawy, Łodzi (m.in. w „Kameralnym”, w sezonie 1937/1938 scenografia do sztuki G. Zapolskiej "Kobieta bez skazy", w reż. Wład. Krasnowieckiego), Krakowa i we Lwowie, często współpracował z Leonem Schillerem. 
W 1940 roku trafił do getta warszawskiego, z którego udało mu się uciec. Po upadku powstania warszawskiego, w którym wziął udział (ps. "Oleksiak", "Zygmunt"), trafił do obozu jenieckiego Stalagu XIa Altengrabow pod Magdeburgiem, w którym przebywał do końca wojny.
Po powrocie do kraju podjął pracę w Teatrze Wojska Polskiego w Łodzi, od 1949 zamieszkał w Warszawie i rozpoczął współpracę z Teatrem Polskim. Od 1947 do 1952 był wykładowcą w Państwowej Wyższej Szkole Teatralnej w Łodzi, od 1959 tworzył scenografie na potrzeby telewizji. W 1973 zakończył prace dla Teatru Polskiego i skupił się na malarstwie i grafice. W 1979 został uhonorowany tytułem Zasłużonego Członka Związku Artystów Scen Polskich.
Jego bratankiem był Erwin Axer, z którym wielokrotnie współpracował przy realizacji spektakli w Teatrze Współczesnym.
Mieszkał w Warszawie, przy ul. Odyńca 27/9. Został pochowany na cmentarzu Wojskowym na Powązkach (kwatera A 15-4-20).

</doc>
<doc id="2697145" url="https://pl.wikipedia.org/wiki?curid=2697145" title="Uragan (rakieta nośna)">
Uragan (rakieta nośna)

Energia II (ros. Энергия 2) bądź Uragan (Ураган) – planowana, lecz nigdy nie zbudowana, modyfikacja rakiety Energia zdolna do całkowitego ponownego użycia. Części tej rakiety nie różniły się osiągami od normalnej wersji "Energii", jednak mogły lądować na konwencjonalnych lotniskach (zarówno stopień główny, jak i dopalacze).

</doc>
<doc id="2697146" url="https://pl.wikipedia.org/wiki?curid=2697146" title="Zielona (dopływ Czarnej)">
Zielona (dopływ Czarnej)

Zielona – kanał na Mazowszu, przepływa przez gminy Prażmów i Piaseczno, powiat piaseczyński. Źródła Zielonej znajdują się w okolicy miejscowości Prażmów, a ujście do Czarnej (Kanału Czarna) na granicy wsi Jeziórko i Krępa. Identyfikator na Mapie Podziału Hydrograficznego Polski to 25868. W planie gospodarowania wodami na obszarze dorzecza Wisły z 2011 został włączony do jednolitej części wód PLRW20001725869 Czarna. W niektórych opracowaniach ta jednolita część wód jest określana jako Czarna (Zielona). Według niektórych map topograficznych to Czarna jest dopływem Zielonej. W tym ujęciu to Zielona jest dopływem Jeziorki.

</doc>
<doc id="2697152" url="https://pl.wikipedia.org/wiki?curid=2697152" title="Excepta mazowieckie">
Excepta mazowieckie

Excepta mazowieckie (z łac. "exceptum" – wyjątek) – wyjątki zastrzeżone przez szlachtę mazowiecką przyjmującą prawo obowiązujące w Koronie na sejmie toruńskim (19 października – 29 listopada 1576). Ostatecznie zatwierdzone przez króla 10 czerwca 1577 w Malborku.
Akces ten uzgodniono wcześniej, na sejmie koronacyjnym Stefana Batorego w Krakowie (31 marca – 29 maja 1576).
Wyjątki liczyły 46 artykułów. W ostatnim z nich znoszono instytucję "„zwolnienia kmieci na rękojemstwo”" .

</doc>
<doc id="2697153" url="https://pl.wikipedia.org/wiki?curid=2697153" title="Mika Pyörälä">
Mika Pyörälä

Mika Tuomas Pyörälä (ur. 13 lipca 1981 w Oulu) – fiński hokeista, reprezentant Finlandii, olimpijczyk.
Jego szwagrem został inny fiński hokeista Pekka Rinne.
Kariera.
Wychowanek klubu Oulun Kärpät. Od czerwca do listopada 2012 roku zawodnik rosyjskiej drużyny Amur Chabarowsk występującej w rozgrywkach KHL. Po jego zwolnieniu Amur pozyskał innego Fina, Perttu Lindgrena. Następnie podpisał kontrakt z Luleå HF, gdzie grał do końca sezonu Elitserien (2012/2013). W kwietniu 2013 roku ponownie został zawodnikiem macierzystego Kärpät. Od kwietnia 2017 zawodnik SC Bern. Od maja 2018 ponownie w macierzystym Kärpät. W grudniu 2018 przedłużył kontrakt o dwa lata. W marcu 2021 prolongował umowę o kolejny rok.
Uczestniczył w turniejach mistrzostw świata edycji 2007, 2008, 2009, 2011, 2012, 2016, 2017 oraz zimowych igrzysk olimpijskich 2018.

</doc>
<doc id="2697154" url="https://pl.wikipedia.org/wiki?curid=2697154" title="Kenneth Wiesner">
Kenneth Wiesner

Kenneth George (Ken) Wiesner (ur. 17 lutego 1925 w Milwaukee, zm. 20 marca 2019 w Minocqua) – amerykański lekkoatleta, skoczek wzwyż.
Na Igrzyskach Olimpijskich w Helsinkach w 1952 zdobył srebrny medal. W 1945 został halowym mistrzem Stanów Zjednoczonych (wraz z Joshem Williamsonem).
Swój halowy rekord życiowy (2,102 m) ustanowił 28 marca 1953 w Chicago. Jego rekord życiowy na otwartym stadionie, który został ustanowiony 22 czerwca 1946 w Minneapolis wynosi 2,041 m.

</doc>
<doc id="2697157" url="https://pl.wikipedia.org/wiki?curid=2697157" title="Ken Wiesner">
Ken Wiesner



</doc>
<doc id="2697158" url="https://pl.wikipedia.org/wiki?curid=2697158" title="Multi-Purpose Crew Vehicle">
Multi-Purpose Crew Vehicle



</doc>
<doc id="2697161" url="https://pl.wikipedia.org/wiki?curid=2697161" title="Karłosuseł znakowany">
Karłosuseł znakowany

Karłosuseł znakowany ("Xerospermophilus perotensis") – endemiczny gatunek gryzonia z rodziny wiewiórkowatych. Zamieszkuje suche regiony środkowego i wschodniego Meksyku.
Systematyka.
Na podstawie badań filogenetycznych (2009) z rodzaju "Spermophilus" wydzielono nowy rodzaj karłosuseł ("Xerospermophilus"), który objął także "X. perotensis" (uprzednio "Spermophilus Ictidomys perotensis"). 
Rozmieszczenie geograficzne.
Karłosuseł znakowany zamieszkuje suche regiony regiony środkowego i wschodniego Meksyku (stany: Veracruz i Puebla).

</doc>
<doc id="2697163" url="https://pl.wikipedia.org/wiki?curid=2697163" title="Karłosuseł pustynny">
Karłosuseł pustynny

Karłosuseł pustynny ("Xerospermophilus mohavensis") – endemiczny gatunek gryzonia z rodziny wiewiórkowatych. Zamieszkuje północno–zachodnie tereny Pustyni Mojave oraz dolinę Ovens w południowej części Kalifornii.
Systematyka.
Na podstawie badań filogenetycznych (2009) z rodzaju "Spermophilus" wydzielono nowy rodzaj karłosuseł ("Xerospermophilus"), który objął także "X. mohavensis" (uprzednio "Spermophilus (Xerospermophilus) mohavensis"). 
Rozmieszczenie geograficzne.
Karłosuseł pustynny zamieszkuje tereny w małych, oddzielonych od siebie lokalizacjach w północno–zachodniej części Pustyni Mojave oraz dolinę Ovens w południowej części Kalifornii. Siedliska zlokalizowane są na wysokości 610–1800 m n.p.m. Łączna powierzchnia występowania wynosi 20.000 km². Południowo–wschodnią granicę występowania gatunku wyznacza rzeka Mojave.

</doc>
<doc id="2697165" url="https://pl.wikipedia.org/wiki?curid=2697165" title="Petri Kontiola">
Petri Kontiola

Petri Kontiola (ur. 4 października 1984 w Seinäjoki) – fiński hokeista, reprezentant Finlandii, dwukrotny olimpijczyk.
Kariera.
Wychowanek klubu S-Kiekko. Karierę rozwijał w klubie Tappara, w barwach którego przez kilka lat grał w rodzimych fińskich rozgrywkach SM-liiga. W drafcie NHL z 2004 został wybrany przez Chicago Blackhawks. W USA przebywał przez dwa lata od 2007, w tym czasie wystąpił w 12 meczach w lidze NHL, poza tym występował regularnie w zespołach farmerskich w lidze AHL. Po powrocie do Europy w latach 2009-2011 przez dwa sezony grał w barwach Mietałłurga Magnitogorsk w rosyjskiej lidze KHL. Od maja 2011 zawodnik innego klubu w tej lidza, Traktora Czelabińsk. W kwietniu 2013 przedłużył kontrakt z klubem o dwa lata. Od lipca 2014 zawodnik Toronto Maple Leafs. Sezon 2014/2015 rozpoczął jednak w klubie farmerskim Toronto Marlies w lidze AHL, w którym w jedenastu meczach nie zdobył żadnego punktu. Pod koniec listopada 2014 prawa zawodnicze Kontioli w ramach KHL nabył od Traktora klub Łokomotiw Jarosław. Od końca listopada 2014 zawodnik Łokomotiwu Jarosław, związany dwuletnim kontraktem. Przedłużał kontrakt z klubem o rok w kwietniu 2016, w marcu 2017, w maju 2018. W maju 2019 przeszedł do fińskiego Jokeritu, także występującego w KHL. W sierpniu 2020 został zawodnikiem HPK.
Uczestniczył w turniejach mistrzostw świata edycji 2007, 2010, 2012, 2013, 2014, 2015, 2021 oraz zimowych igrzysk olimpijskich 2014.
Stworzył zgrany duet z Juhamattim Aaltonenem (w przeszłości grali wspólnie przez w Magnitogorsku, zostali także partnerami w reprezentacji Finlandii).

</doc>
<doc id="2697166" url="https://pl.wikipedia.org/wiki?curid=2697166" title="Karłosuseł nakrapiany">
Karłosuseł nakrapiany

Karłosuseł nakrapiany ("Xerospermophilus spilosoma") – gatunek gryzonia z rodziny wiewiórkowatych. Zamieszkuje suche regiony południowo-zachodnich stanów USA i północnego Meksyku.
Systematyka.
Na podstawie badań filogenetycznych (2009) z rodzaju "Spermophilus" wydzielono nowy rodzaj karłosuseł ("Xerospermophilus"), który objął także "X. spilosoma" (uprzednio "Spermophilus Ictidomys spilosoma"). W skład gatunku wchodzi trzynaście podgatunków:
Rozmieszczenie geograficzne.
Karłosuseł nakrapiany zamieszkuje suche regiony południowo-zachodnich Stanów Zjednoczonych (od południowo–wschodniej części Wyoming, przez południową część Dakoty Południowej do zachodniej Arizony, oraz Nowy Meksyk i Teksas), a także północnego Meksyku (północna Sonora, Chihuahua, oraz od południowej części Coahuila po północną część Jalisco i północną Guanajuato, a także Tamaulipas).

</doc>
<doc id="2697167" url="https://pl.wikipedia.org/wiki?curid=2697167" title="Karłosuseł okrągłoogonowy">
Karłosuseł okrągłoogonowy

Karłosuseł okrągłoogonowy ("Xerospermophilus tereticaudus") – gatunek gryzonia z rodziny wiewiórkowatych. Zamieszkuje pustynne i stepowe tereny w południowo-wschodniej Kalifornii, południowej Nevadzie, zachodniej Arizonie oraz północno–wschodnie rejony Kalifornii Dolnej i Sonory w Meksyku.
Systematyka.
Na podstawie badań filogenetycznych (2009) z rodzaju "Spermophilus" wydzielono nowy rodzaj karłosuseł ("Xerospermophilus"), który obejmuje także "X. tereticaudus" (uprzednio "Spermophilus tereticaudus"). W skład gatunku wchodzą cztery podgatunki:

</doc>
<doc id="2697169" url="https://pl.wikipedia.org/wiki?curid=2697169" title="Tropikowiórka karłowata">
Tropikowiórka karłowata

Tropikowiórka karłowata ("Sciurillus pusillus") – monotypowy, endemiczny gatunek gryzonia z rodziny wiewiórkowatych, występujący w Brazylii, Gujanie Francuskiej, Peru i Surinamie. Jedyny przedstawiciel rodzaju tropikowiórka ("Sciurillus") i podrodziny tropikowiórek (Sciurillinae).
Systematyka.
Gatunek tropikowiórka karłowata obejmuje trzy podgatunki:

</doc>
<doc id="2697171" url="https://pl.wikipedia.org/wiki?curid=2697171" title="Brookesia desperata">
Brookesia desperata

Brookesia desperata – endemiczny gatunek gada z rodziny kameleonowatych (Chamaeleonidae) 
występujący na Madagaskarze. Został odkryty w 2007 roku i formalnie opisany w lutym 2012. Jest jednym z najmniejszych znanych gatunków kameleona.
Historia odkrycia i badań.
Holotyp "B. desperata" (dorosły samiec) został złapany 12 marca 2007 roku przez zespół Frank Glaw, Jörn Köhler i A. Razafimanantsoa w rezerwacie Forêt d'Ambre położonym w odległości około 5 km od wsi Sakaramy w prowincji Antsiranana, w północnej części Madagaskaru. Paratypy schwytano w tym samym rezerwacie w lutym 2008 roku. Gatunek został opisany w lutym 2012 roku na łamach PLoS ONE. Łączna długość ciała samca schwytanego w 2007 roku wynosiła 39,7 mm (ogon 14,7 mm, a tułów z głową 25 mm). Część grzbietowa tułowia żywych okazów, oraz wierzchnia część głowy i ogona mają barwę jasnoszarą, zaś dolna część tułowia jest beżowa, brązowa lub ciemnobrązowa.
Morfologia.
"B. desperata" należy do najmniejszych kameleonów i jest blisko spokrewniony z innymi gatunkami rodzaju "Brookesia" występującymi na Madagaskarze. 
Wszystkie schwytane okazy zostały znalezione nocą na małych gałęziach lub na liściach znajdujących się na wysokości 5–100 cm nad ziemią. Skóra przestraszonych zwierząt jest wybarwiona na ciemno z jasnym pasem biegnącym środkiem grzbietu.

</doc>
<doc id="2697172" url="https://pl.wikipedia.org/wiki?curid=2697172" title="Melinda">
Melinda

Melinda – rodzaj muchówek z rodziny plujkowatych (Calliphoridae).

</doc>
<doc id="2697173" url="https://pl.wikipedia.org/wiki?curid=2697173" title="Zbigniew Ryziewicz (zoolog)">
Zbigniew Ryziewicz (zoolog)

Zbigniew Ryziewicz (ur. 4 lutego 1898 w Strutynie, k. Złoczowa, zm. 21 marca 1977 we Wrocławiu) – polski zoolog i paleozoolog.
Życiorys.
W roku 1915 Ryziewicz wstąpił do Legionów Polskich. Podczas walk z Niemcami został ciężko ranny. 
W 1921 trafił na Górny Śląsk i był uczestnikiem III powstania śląskiego walcząc w ramach batalionu „Saturn”. Odznaczony został Krzyżem Walecznych i Krzyżem Niepodległości. Po powstaniu rozpoczął studia filozoficzne oraz
biologiczne i geograficzno-geologiczne na Uniwersytecie Jana Kazimierza we Lwowie. Od roku 1924 pracował na tym uniwersytecie jako demonstrator, a później jako asystent Katedry Anatomii Porównawczej Zwierząt. W 1928 roku trafił do Katowic, gdzie podjął pracę jako kustosz Działu Zoologicznego w nowo powstałym Muzeum Śląskim. W 1933 opublikował pracę „Ssaki dyluwialne z piaskowni pod Milowicami” opisującą wyniki badań nad szczękami ssaków plejstoceńskich znalezionych w piaskowniach Górnego Śląska. W 1946, na Uniwersytecie Jagiellońskim, obronił pracę doktorską o nowo odkrytym gatunku kopalnego piżmowołu „Ovibos recticornis sp. n.; Ein Beitrag zur Systematik der Unterfamilie Ovibovinae” (praca ta wydana była w roku 1933) i uzyskał stopień doktora nauk przyrodniczych. Rozpoczął pracę na Uniwersytecie Wrocławskim – najpierw jako adiunkt Katedry Anatomii Porównawczej Kręgowców, a od roku 1947 jako zastępca profesora i kierownika powstającej Katedry Paleozoologii. W roku 1955 otrzymał nominację na stopień profesora nadzwyczajnego. W latach 1963–1965 pełnił funkcję prodziekana Wydziału Nauk Przyrodniczych. Członek Polskiego Towarzystwa Geologicznego.

</doc>
<doc id="2697175" url="https://pl.wikipedia.org/wiki?curid=2697175" title="Brookesia tristis">
Brookesia tristis

Brookesia tristis – endemiczny gatunek gada z rodziny kameleonowatych (Chamaeleonidae) 
występujący na Madagaskarze. Został odkryty w 2004 roku i formalnie opisany w lutym 2012. Jest jednym z najmniejszych znanych gatunków kameleona.
Historia odkrycia i badań.
Holotyp "B. tristis" (dorosły samiec) został złapany 23 lutego 2004 roku przez zespół Frank Glaw, M. Puente i A. Razafimanantsoa w skalistym masywie Montagne des Français, w prowincji Antsiranana położonej w północnej części Madagaskaru. Siedlisko zostało odkryte na wysokości około 150 m n.p.m. Gatunek został opisany w lutym 2012 roku na łamach PLoS ONE. Epitet gatunkowy pochodzi od łacińskiego "tristis" znaczącego „smutny”. Oznaczenie nawiązuje do poważnego zagrożenia istnienia gatunku, który mimo faktu obejmowania terenu siedliska formalną ochroną rezerwatową, podlega znacznej presji człowieka na środowisko.
Morfologia.
"B. tristis" należy do najmniejszych kameleonów i jest blisko spokrewniony z innymi gatunkami rodzaju "Brookesia" występującymi na Madagaskarze. Łączna długość ciała samca schwytanego w 2004 roku wynosiła 31,3 mm (ogon 13,1 mm, a tułów z głową 18,2 mm). Wybarwienie żywych okazów jest beżowe lub brązowe.
Wszystkie schwytane okazy zostały znalezione nocą na małych gałęziach znajdujących się na wysokości 5–20 cm nad ziemią.

</doc>
<doc id="2697176" url="https://pl.wikipedia.org/wiki?curid=2697176" title="Sciurillus">
Sciurillus



</doc>
<doc id="2697177" url="https://pl.wikipedia.org/wiki?curid=2697177" title="Brookesia confidens">
Brookesia confidens

Brookesia confidens – endemiczny gatunek gada z rodziny kameleonowatych (Chamaeleonidae) 
występujący na Madagaskarze. Został odkryty w 2007 roku i formalnie opisany w lutym 2012 roku na łamach PLoS ONE. "B. confidens" jest jednym z najmniejszych znanych gatunków kameleona.
Historia odkrycia i badań.
Holotyp "B. confidens" (dorosły samiec) został złapany 1 marca 2007 roku w Parku Narodowym Ankarana, w prowincji Antsiranana położonej w północnej części Madagaskaru. Siedlisko zostało odkryte na wysokości około 90 m n.p.m. Gatunek został opisany w lutym 2012 roku na łamach PLoS ONE. Epitet gatunkowy pochodzi od łacińskiego przymiotnika "confidens" znaczącego „ufny”. Nazwa nawiązuje do przekonania badaczy o dużej szansie przetrwania gatunku za sprawą naturalnej ochrony, jaką zapewnia mu ukształtowanie obszaru siedliska, utrudniające dostęp człowiekowi.
Morfologia.
"B. confidens" należy do najmniejszych kameleonów i jest blisko spokrewniony z innymi gatunkami rodzaju "Brookesia" występującymi na Madagaskarze. Łączna długość ciała samca schwytanego w 2007 roku wynosiła 29,2 mm (ogon 10,9 mm, a tułów z głową 18,3 mm). Wybarwienie żywych okazów w górnej części jest jasnoszare do ciemnobeżowego, a od spodu ciemnobrązowe.
Wszystkie schwytane okazy zostały znalezione nocą na małych gałęziach znajdujących się na wysokości 5–20 cm nad ziemią.

</doc>
<doc id="2697178" url="https://pl.wikipedia.org/wiki?curid=2697178" title="Dorothea Bate">
Dorothea Bate

Dorothea Minola Alice Bate (ur. 8 listopada 1878 w Carmarthen, zm. 13 stycznia 1951 w Westcliff-on-Sea) – brytyjska paleontolożka, pionierka archeozoologii, członkini Londyńskiego Towarzystwa Geologicznego.
Życiorys.
W 1898 roku, jeszcze jako nastolatka, podjęła pracę w Muzeum Historii Naturalnej w Londynie. Wykonywała prace techniczne, a z czasem uczyła się preparowania skamielin. W 1901 roku Bate opublikowała na łamach "Geological Magazine" swoją pierwszą pracę "A short Account of a Bone Cave in the Carboniferous Limestone of the Wye Valley".
W 1904 roku podczas badań na wybrzeżu przylądku Malekas na Krecie Bate odkryła pierwsze pojedyncze kopalne ślady istnienia wymarłego gatunku mamuta karłowatego "Mammuthus creticus". W 1919 roku na podstawie skamielin odkrytych na Balearach opisała gatunek wymarłych gryzoni "Hypnomys morpheus". W 1947 roku opisywała odnalezione w Sudanie kopalne ślady "Thryonomys arkelli".
Po śmierci Bate naukowcy nadali kilku nowo opisywanym gatunkom zwierząt epitety gatunkowe będące eponimami, mającymi na celu upamiętnienie jej dokonań naukowych. Były to między innymi: "Myotragus batei" (Pairo i Angel, 1966), "Mus bateae" (Mayhew, 1977) oraz "Cervus dorothensis" (Barbato, 1992).

</doc>
<doc id="2697179" url="https://pl.wikipedia.org/wiki?curid=2697179" title="Nuralagus rex">
Nuralagus rex

Nuralagus rex – gatunek wymarłego ssaka z rodziny zającowatych, zamieszkujący w czasie od messynu do środkowego pliocenu Minorkę (Baleary). Gatunek charakteryzował się szeregiem specyficznych cech nieznanych u innych zajęczaków.
Historia odkrycia.
Josep Quintana w wieku 19 lat odkrył na Minorce pierwszą kość należącą do wymarłego królika. Sądził wówczas, że są to elementy kośćca "Cherirogaster gymnesica" – olbrzymiego żółwia, który żył na tych terenach przed milionami lat. Ostatecznie Quintana, już jako paleontolog, pracownik Institut Català de Paleontologia, oraz jego współpracownicy Meike Köhlerb i Salvador Moyà-Solà opisali w 2011 roku na łamach Journal of Vertebrate Paleontology gatunek "Nuralagus rex".
Ewolucja.
W okresie zwanym kryzysem messyńskim Morze Śródziemne prawie zupełnie odparowało, na skutek czego Baleary zostały połączone z kontynentem, dając możliwość migracji na Minorkę przodków "Nuralagus". Gdy wody morza podniosły się do wcześniejszego poziomu, Minorka ponownie stała się wyspą, a króliki, które tam przywędrowały, zostały odcięte od reszty populacji. Na wyspie nie było wówczas drapieżników. Ze znanych naukowcom kręgowców w skład ówczesnej fauny wyspy wchodziły najprawdopodobniej tylko nietoperze "Muscardinus cyclopeus", gryzoń z rodziny popielicowatych oraz olbrzymie żółwie. Zmiana środowiska spowodowała kolejne zmiany w budowie królika. Narządy, które były dotychczas niezbędne do wzmożonej czujności, uległy redukcji. Zmniejszyły się oczodoły, osłabła ostrość widzenia, najprawdopodobniej zmniejszyły się uszy. Długi i sprężysty kręgosłup uległ z czasem skróceniu i usztywnieniu. W konsekwencji królik utracił zdolność skakania. Tylne kończyny uległy redukcji. Zwierzę poruszało się powoli. Stawało się coraz masywniejsze. Zdaniem badaczy większość czasu spędzało na spokojnym przekopywaniu gruntu w poszukiwaniu korzeni i bulw zdatnych do jedzenia. Masa ciała "N. rex" przekraczała 12 kg (26,4 lb), czyli była około sześciokrotnie większa od masy współczesnych gatunków zającowatych, a dziesięciokrotnie większa od wymarłych kuzynów z kontynentu "Alilepus" sp. Do wyginięcia gatunku prawdopodobnie przyczyniło się ochłodzenie klimatu.

</doc>
<doc id="2697180" url="https://pl.wikipedia.org/wiki?curid=2697180" title="Ursus wenzensis">
Ursus wenzensis

Ursus wenzensis – wymarły gatunek ssaka z rodziny niedźwiedziowatych (Ursidae), zamieszkującego na terenie Polski w pliocenie. 
Historia odkrycia i badań.
Kopalne ślady występowania gatunku wypreparował z brekcji kostnej zebranej w rezerwacie przyrody Węże polski zoolog Jan Stach. Formalny opis "U. wenzensis" zamieścił w czasopiśmie „Acta Geologica Polonica” w 1959 roku. W 1969 roku zoolog i paleozoolog Zbigniew Ryziewicz dokonał porównania rozwoju żuchw i uzębienia gatunków "Ursus wenzensis" Stach z czaszkami niedźwiedzia brunatnego ("U. arctos" L.), niedźwiedzia polarnego ("U. (Thalarctos) maritimus" Phipps) i "U. etruscus" Cuvier. Na podstawie badań przedstawił wnioski, że najwcześniejszymi przedstawicielami plioceńskich niedźwiedzi rodzaju "Ursus" były "U. boeckhi" Schlosser i "U. ruscinensis" Deperet. Ich prawdopodobnym praprzodkiem był "Ursavus brevirhinus" Hofmann. Potomkiem gatunku "U. boeckhi" był "U. wenzensis". 
Uzębienie "U. wenzensis" jest podobne do uzębienia niedźwiedzia malajskiego ("Helarctos malayanus" Raffles). Szczebel ewolucyjny "U. wenzensis" jest porównywalny ze szczeblem ewolucyjnym "U. etruscus" czy "U. arvernensis", ale ich ewolucja podążała w różnych kierunkach rozwojowych.
Okazy kośćca "U. wenzensis" w zbiorach.
W zbiorach muzealnych znajduje się niewiele wypreparowanych okazów kośćca "U. wenzensis". Czaszka holotypu, którym był osobnik młody, oraz czaszka osobnika dorosłego są w posiadaniu Zakładu Zoologii Systematycznej PAN. Okazy kośćca "U. wenzensis" znajdują się także w zbiorach Muzeum Ziemi PAN w Warszawie.

</doc>
<doc id="2697181" url="https://pl.wikipedia.org/wiki?curid=2697181" title="Myopa">
Myopa

Podścianka, ślepotka ("Myopa") – rodzaj muchówek z rodziny wyślepkowatych.
Muchówki o ciele długości od 3,5 do 11 mm. Ich duża głowa zaopatrzona jest dość małe oczy złożone, trzy przyoczka, silnie wykształcone policzki i silnie wykształcone, czarno lub brunatno nakrapiane zapoliczki. Długość policzków jest nie mniejsza niż długość oczu złożonych. Twarz ma słabo rozwinięty lub całkiem zanikły wzgórek twarzowy, a jej powierzchnia jest zwykle opylona i żółtobiało ubarwiona. Aparat gębowy cechuje się długim, wąskim, załamanym u nasady i w części środkowej ryjkiem oraz małymi i cienkimi głaszczkami. Arista czułków osadzona jest na grzbietowej powierzchni ich trzeciego członu. Tułów ma duże i dobrze widoczne przetchlinki oraz tarczkę opatrzoną szczecinkami. Skrzydła mogą być przejrzyste lub brązowo plamkowane. Dobrze wykształcone przezmianki zwykle mają żółty kolor. Odnóża są silnej budowy, zaopatrzone w przylgi i pazurki. Odwłok jest krótszy od skrzydeł, spłaszczony grzbietobrzusznie, z tyłu nieco rozszerzony.
Larwy podścianek są pasożytami os i pszczół, m.in. pszczolinek, kornutek, lepiarek i trzmieli.
Należą tu gatunki:

</doc>
<doc id="2697183" url="https://pl.wikipedia.org/wiki?curid=2697183" title="Autoportret (obraz Jana Matejki)">
Autoportret (obraz Jana Matejki)

Autoportret – obraz olejny autorstwa Jana Matejki, powstały w 1892 na zamówienie kolekcjonera i mecenasa sztuki, hrabiego Ignacego Korwin-Milewskiego. Znajduje się w Muzeum Narodowym w Warszawie.
Historia obrazu.
Autoportret Matejki został zamówiony 28 marca 1892 przez kolekcjonera i mecenasa sztuki, hrabiego Ignacego Korwin-Milewskiego. Cena została ustalona na 5000 złotych reńskich. Matejko rozpoczął pracę nad obrazem już na początku kwietnia. Wbrew oczekiwaniom zleceniodawcy by obraz przedstawiał Matejkę w postawie stojącej z paletą malarską w ręce, autor zdecydował się na przedstawienie postaci siedzącej w fotelu, z paletą spoczywającą na leżącej z boku księdze historycznej.
Matejko zaczął pracę od przygotowania na desce olejnego szkicu swojej głowy. Szkic ten jeszcze przed II wojną światową znajdował się w zbiorach Edwarda Reichera. Podczas malowania samego obrazu Matejko najprawdopodobniej wykorzystał fotografię, która została wykonana pół roku wcześniej w pracowni artysty w Akademii Sztuk Pięknych w Krakowie. Postać na zdjęciu siedzi na thonetowskim fotelu, w takim samym ubraniu jak to pokazane na obrazie i trzyma na kolanach otwartą księgę. Identyczne jest także ułożenie pukli brody Matejki. Podczas pracy nad samym obrazem Matejko był już coraz słabszy i nie miał sił by pokonywać schody wiodące do uczelnianej pracowni. Obraz powstał w krakowskim domu artysty przy ulicy Floriańskiej.

</doc>
<doc id="2697184" url="https://pl.wikipedia.org/wiki?curid=2697184" title="Sicus">
Sicus

Sicus – rodzaj muchówek z rodziny Conopidae.
Gatunki.
Do rodzaju należą następujące gatunki:

</doc>
<doc id="2697185" url="https://pl.wikipedia.org/wiki?curid=2697185" title="Serengetilagus praecapensis">
Serengetilagus praecapensis

Serengetilagus praecapensis – gatunek wymarłego ssaka z rodziny zającowatych zamieszkującego od miocenu do pliocenu północne tereny obecnej Tanzanii. Kopalne ślady występowania gatunku odkryto w Laetoli – stanowisku archeologicznym w północnej Tanzanii. Gatunek charakteryzował się szeregiem specyficznych cech nieznanych u innych zajęczaków.
Historia odkrycia i badań.
W latach 1938–1939 niemiecki paleontolog Ludwig Kohl-Larsen zebrał w Laetoli 76 okazów kości należących do wymarłego ssaka nieznanego gatunku. Na podstawie tych okazów Wilhelm Dietrich opisał gatunek w roku 1941 oraz 1942, lecz nie wskazał holotypu. Nowo odkryty rodzaj ulokował wówczas w podrodzinie Palaeolaginae. Prowadzący późniejsze badania MacInnes opisał 21 okazów zebranych przez brytyjskich paleontologów Louisa i Mary Leakeyów w 1935 roku. W roku 1964 kolejny badacz, Gureev, proponował ulokowanie rodzaju jako plemienia w podrodzinie Leporinae. W 1987 roku C. Davies sugerował istnienie dwóch podgatunków, wprowadzając rozróżnienie gatunków badanych na podstawie znalezisk z Ndolanya Beds i z Laetoli Beds. Osobniki, których kości odnaleziono w Ndolanya Beds miały między innymi grubą pustą w środku kość w tylno-dolnej części czaszki, otaczającą ucho środkowe i ucho wewnętrzne (ang. "auditory bulla"). Kopalne ślady zającowatych z rodzaju "Serengetilagus" odnajdywane są w kilku lokalizacjach, między innymi: w formacji Adu-Asa (5,8–5,2 mln) i w Middle Awash (Etiopia). Winkler (2003) opisała żuchwę z wczesnego pliocenu (4,22–42 mln) z Lothagam (Kenia). W 2007 zespół paleontologów (López-Martínez et al.) wskazał na istotne cechy morfologiczne uzębienia, które sugerują bliższe pokrewieństwo opisanego gatunku z królikami niż zającami, i ulokował rodzaj "Serengetilagus" w podrodzinie Archaeolaginae. Trwają dalsze badania i dyskusje na temat klasyfikacji. 

</doc>
<doc id="2697186" url="https://pl.wikipedia.org/wiki?curid=2697186" title="Góra Wysoka (Wysoczyzna Żarnowiecka)">
Góra Wysoka (Wysoczyzna Żarnowiecka)

Góra Wysoka – wzgórze o wysokości 179,2 m n.p.m., położone w województwie pomorskim, powiecie wejherowskim, gminie Łęczyce. Góra Wysoka jest najwyższym wzniesieniem Wysoczyzny Żarnowieckiej. Znajduje się na południowym krańcu tej wysoczyzny na styku z mezoregionem fizycznogeograficznym Pradoliną Redy-Łeby. Wzgórze leży w odległości ok. 4 km na północny wschód od miejscowości Chmieleniec, ok. 2 km na zachód od wsi Łęczyn i ok. 1,3 km na zachód od Gromadzkiej Góry.
Wzniesienie do końca II wojny światowej nosiła nazwę "Hoher Berg". Niemieckie mapy z tego okresu wskazują na wysokość wzniesienia wynoszącą 179,1 m n.p.m..

</doc>
<doc id="2697187" url="https://pl.wikipedia.org/wiki?curid=2697187" title="Palaeoloxodon">
Palaeoloxodon

Palaeoloxodon – wymarły rodzaj ssaka z rodziny słoniowatych. Przez okres niemal całego plejstocenu zasiedlał Eurazję i północną Afrykę.
Rozmieszczenie geograficzne.
Przedstawiciele rodzaju "Palaeoloxodon" były typowymi ssakami żyjącymi w okresie międzylodowcowym od środkowego do późnego koniec plejstocenu na terenie Europy i Azji. W okresie panowania najbardziej umiarkowanego klimatu w epoce środkowego plejstocenu gatunki z rodzaju "Palaeoloxodon" lub blisko z nimi spokrewnione żyły w centralnej części Eurazji. W Europie środkowej i zachodniej populacje tych zwierząt były znacznie mniejsze, bowiem panowały tam trudniejsze warunki klimatyczne. W Europie zachodniej i środkowej kres istnienia rodzaju datowany jest na interglacjał eemski. Wówczas "Palaeoloxodon" znalazł sprzyjające warunki w Europie południowo-wschodniej.
Morfologia.
Ciosy u przedstawicieli rodzaju były całkiem proste. "Palaeoloxodon" były wysokie. Wzrost mierzony w kłębie dochodził u większych osobników do około 4 m, ale wśród potomków były także skarłowaciałe słonie żyjące w okresie późnego plejstocenu, na wyspach Morza Śródziemnego.
Systematyka.
Przedstawiciele "Palaeoloxodon" byli nawet dwa razy więksi od dzisiejszych słoni, o bardzo dużych i prostych ciosach. Samce osiągały 4,1 metra wysokości, przy masie ciała około 10 ton. Były jednymi z największych trąbowców, jakie kiedykolwiek żyły. Do niedawna uważano, że najdłużej przetrwały na Półwyspie Iberyjskim, gdzie wyginęły 33-34 tys. lat temu, a ich potomkowie na Tilos żyli jeszcze 4 tys. lat temu. Li i współpracownicy (2012) zbadali odkryte na północy Chin zęby trzonowe, które pierwotnie uznano za zęby żyjących w czasach starożytnych słoni indyjskich; zdaniem autorów ich budowa wskazuje raczej, że należały one do przedstawicieli rodzaju "Palaeoloxodon". Na tej podstawie, oraz na podstawie odkrytych w Chinach figurek słoni (mających na końcu trąby dwa wyrostki chwytne, a nie jeden jak u słoni indyjskich) autorzy twierdzą, że słonie, które żyły w północnych Chinach w czasie panowania dynastii Shang i części okresu panowania dynastii Zhou, czyli około 2000 p.n.e. do 1000 p.n.e., należały do rodzaju "Palaeoloxodon". Z wnioskami Li i współpracowników nie zgodzili się Stuart i Lister (2012). Ich zdaniem zęby z północnych Chin należą do słoni indyjskich; opisane przez Li i współpracowników figurki są zaś bogato zdobione, co utrudnia orzekanie, czy ich poszczególne elementy są odzwierciedleniem jakichś szczegółów anatomii słoni, czy są tylko kolejnymi ozdobami. Także Turvey i współpracownicy (2013) zidentyfikowali zęby badane przez i Li i współpracowników jako należące do słoni indyjskich.
Zapis kopalny dowodzi, że "Palaeoloxodon antiquus" zamieszkiwał całą Europę, łącznie z Wyspami Brytyjskimi, choć prawdopodobnie bez Irlandii i północnej Fennoskandii. W okresach lodowcowych wycofywał się na południe kontynentu, podczas interglacjałów opanowywał tereny północne. Wyspy Morza Śródziemnego zasiedlała w plejstocenie cała gama podgatunków lub gatunków słonia leśnego o zredukowanych w wyniku skarłowacenia rozmiarach. Najmniejszy z nich, "Palaeoloxodon falconeri" ("Elephas"), osiągał w kłębie zaledwie metr wysokości. Ssaki te wymarły zapewne podczas kolonizacji wysp przez pierwszych ludzi w czasach historycznych.

</doc>
<doc id="2697188" url="https://pl.wikipedia.org/wiki?curid=2697188" title="Thecophora">
Thecophora

Thecophora – rodzaj muchówek z rodziny Conopidae.

</doc>
<doc id="2697189" url="https://pl.wikipedia.org/wiki?curid=2697189" title="Metropolia Toledo">
Metropolia Toledo

Metropolia toledańska – metropolia Kościoła rzymskokatolickiego w Hiszpanii. Składa się z metropolitalnej archidiecezji toledańskiej i czterech diecezji. Została ustanowiona w IV wieku. Arcybiskup metropolita Toledo jest zwyczajowo prymasem Hiszpanii. Od 2009 godność tę sprawuje abp Braulio Rodríguez Plaza. 
W skład metropolii wchodzą:

</doc>
<doc id="2697190" url="https://pl.wikipedia.org/wiki?curid=2697190" title="Hypolagus">
Hypolagus

Hypolagus – rodzaj wymarłego ssaka z rodziny zającowatych żyjącego w okresie od miocenu do plejstocenu. W pięciu stanowiskach paleontologicznych na terenie Polski – w Podlesicach, Wężach (Rezerwat przyrody Węże), Rębielicach Królewskich, Kamyku na terenie Wyżyny Krakowsko-Częstochowskiej oraz Kadzielni w Kielcach na terenie Gór Świętokrzyskich – wśród innych śladów fauny kopalnej odkryto fragmenty "Hypolagus brachygnathus" Kormos, 1934.
Systematyka.
Etymologia.
"Hypolagus": "hupo" „pod, poniżej”; λαγως "lagōs" „zając”.
Podział systematyczny.
Do "Hypolagus" zaliczone zostały gatunki:

</doc>
<doc id="2697191" url="https://pl.wikipedia.org/wiki?curid=2697191" title="Zodion">
Zodion

Zodion – rodzaj muchówek z rodziny Conopidae.

</doc>
<doc id="2697192" url="https://pl.wikipedia.org/wiki?curid=2697192" title="Janne Niskala">
Janne Niskala

Janne Niskala (ur. 22 września 1981 w Västerås, Szwecja) – fiński hokeista, reprezentant Finlandii, olimpijczyk.
Kariera.
Wychowanek klubu Lukko. Od października 2012 roku przetransferowany z Atłanta Mytiszczi do Dynama Mińsk (w drodze wymiany za Szweda Jonasa Frögrena). Zawodnikiem klubu był do kwietnia 2013, po czym w maju 2013 powrócił do Atłanta, związany dwuletnim kontraktem. Odszedł z klubu w czerwcu 2014. Od czerwca 2014 ponownie zawodnik macierzystego Lukko. Od 2016 kapitan tej drużyny. Po sezonie Liiga (2018/2019) zakończył karierę.
Uczestniczył w turniejach mistrzostw świata w 2008, 2009, 2010, 2011, 2012 oraz zimowych igrzysk olimpijskich 2010.

</doc>
<doc id="2697193" url="https://pl.wikipedia.org/wiki?curid=2697193" title="Sports Direct Arena">
Sports Direct Arena



</doc>
<doc id="2697194" url="https://pl.wikipedia.org/wiki?curid=2697194" title="Iziasław II Pantelejmon">
Iziasław II Pantelejmon



</doc>
<doc id="2697196" url="https://pl.wikipedia.org/wiki?curid=2697196" title="Iziasław Dawidowicz">
Iziasław Dawidowicz



</doc>
<doc id="2697197" url="https://pl.wikipedia.org/wiki?curid=2697197" title="Kongelige Danske Marine">
Kongelige Danske Marine

Kongelige Danske Marine (także Søværnet (duń.), czyli "marynarka wojenna") – Królewska Duńska Marynarka Wojenna, morski rodzaj Duńskich Sił Zbrojnych, odpowiedzialna za kontrolę morskiego obszaru Królestwa Danii (wybrzeże ma łączną długość 7314 km) oraz dozorowanie wód wokół jej terytoriów zależnych: Grenlandii i Wysp Owczych.
W latach 1510-1814 działała z Marynarką Norwegii pod wspólną duńską banderą. W 1940 roku flota liczyła 45 okrętów. Podczas II wojny światowej Dania była neutralna, lecz trafiła faktycznie bez walk pod niemiecką okupację; flota nadal pozostawała w rękach rządu Danii, ale nie była używana operacyjnie. 29 sierpnia 1943, wobec próby zajęcia okrętów przez Niemców, większość okrętów, w tym dwa stare pancerniki obrony wybrzeża, została samozatopiona.
Z racji położenia Danii oraz konieczności patrolowania północnego Atlantyku wykorzystuje duże, nowoczesne okręty o zwiększonej autonomiczności, Søværnet bierze również udział w międzynarodowych misjach w ramach NATO. W przeszłości wykorzystywała śmigłowce Aérospatiale Alouette III (1977-1982) oraz Westland Lynx Mk. 90B (1980-2010), do czasu ich przeniesienia do Sił Powietrznych. Od czasu wycofania w 2004 trzech OP typu Tumleren (ex-norweskie Kobbeny) Dania nie posiada okrętów podwodnych, w 2009 wycofano trzy korwety typu Niels Juel, do 2010 wycofano 10 patrolowców typu Flyvefisken, 3 pozostałe sprzedano Litwie. Dowództwo operacji morskich znajduje się w Aarhus, królewska akademia marynarki mieści się w Kopenhadze, dwie główne floty stacjonują w Frederikshavn i Korsør. Wszystkie okręty Søværnet powstały w duńskich stoczniach.
Historia.
Marynarka wojenna Danii została powołana w 1510 roku, jako jedne z najstarszych sił morskich świata. W czasach unii Danii z Norwegią działała na Bałtyku, Morzu Północnym i północnym Atlantyku.
Kres potędze floty duńskiej przyniósł okres wojen napoleońskich, kiedy została pokonana przez marynarkę brytyjską w bitwie pod Kopenhagą w 1801 roku, a ostatecznie zniszczona jako licząca się siła po bombardowaniu Kopenhagi w 1807 roku. Dodatkowo pozycję geopolityczną i ekonomiczną Danii osłabiła utrata Norwegii w 1814 roku.
Druga połowa XIX wieku.
Po wojnach napoleońskich marynarka duńska spadła do pozycji potęg lokalnych. U progu drugiej wojny o Szlezwik ze Związkiem Niemieckim w 1864 roku miała jeden parowo-żaglowy okręt liniowy, fregatę pancerną „Dannebrog”, nowoczesny monitor „Rolf Krake” i sześć fregat lub korwet śrubowych, a nadto stare okręty żaglowe oraz jednostki parowe o mniejszej wartości. Flota duńska prowadziła podczas wojny blokadę morską wybrzeża państw niemieckich, która jednak została zakończona po bitwie morskiej pod Helgolandem, stanowiącej jedyne większe starcie morskie wojny i taktyczne zwycięstwo duńskie nad eskadrą austriacko-pruską. Po przegranej wojnie Dania straciła znaczną część terytorium i ludności i była już niezdolna do utrzymywania silnej ani licznej marynarki, skupiając się na obronie wybrzeża. Do początku lat 70. XIX wieku wcielono z większych jednostek dwie dalsze fregaty pancerne, dwa monitory i okręt pancerny „Odin”. Wodowany w 1878 roku pancernik obrony wybrzeża „Helgoland” stał się natomiast największym okrętem w całej Skandynawii.
Od lat 80. XIX wieku do początku XX wieku wprowadzano nowe okręty, w tym pięć mniejszych pancerników przybrzeżnych, cztery małe krążowniki pancernopokładowe, jeden torpedowiec taranowy i ponad 20 torpedowców. Wyjątkiem wśród okrętów służących głównie do działań przybrzeżnych był nieopancerzony krążownik „Fyen” zbudowany dla potrzeb kolonii na Wyspach Dziewiczych. Większość okrętów, w tym wszystkie większe jednostki były budowane w Danii. 
Okres wojen światowych.
Tuż przed I wojną światową, w której Dania pozostała neutralna, podjęto budowę nowych torpedowców oraz okrętów podwodnych według wzorów zagranicznych. W okresie I wojny światowej trzon floty stanowiły trzy niewielkie pancerniki przybrzeżne typu "Herlulf Trolle", natomiast jej podstawowymi jednostkami było kilkadziesiąt torpedowców typów "Tumleren", "Søridderen", "Hvalrossen", "Springeren" i starszych XIX-wiecznych. Marynarka została podczas wojny postanowiona w stan gotowości do strzeżenia neutralności kraju, a liczyła wówczas 4000 ludzi. Do 1920 roku kupiono za granicą lub zbudowano 15 okrętów podwodnych, po czym w latach 20. ukończono jeszcze ostatni pancernik przybrzeżny „Niels Iuel”, służący jako okręt szkolny i reprezentacyjny, oraz dwa okręty podwodne. W latach 30. do służby weszło sześć nowych, lecz niewielkich torpedowców typów "Dragen" i "Glenten" i trzy okręty podwodne typu "Havmanden" (czwarty ukończono w 1942 roku), przy tym wycofywano starsze okręty. 
Na początku II wojny światowej w skład marynarki duńskiej wchodziły dwa pancerniki przybrzeżne „Niels Iuel” i „Peder Skram”, sześć nowych i 11 starszych torpedowców (z czego sześć przebudowanych na trałowce), 11 małych okrętów podwodnych oraz różne okręty patrolowe i minowe. Dania zadeklarowała neutralność również podczas II wojny światowej, lecz 9 kwietnia 1940 roku została zajęta przez Niemcy, nie stawiając oporu. Pod okupacją niemiecką flota nadal pozostawała w rękach rządu Danii, jedynie Niemcy zmusili Danię do wypożyczenia sześciu najnowszych torpedowców, używanych do celów pomocniczych. Ukończono w tym okresie jeden okręt podwodny i rozpoczęto budowę dwóch większych torpedowców, ukończonych dopiero po wojnie. 29 sierpnia 1943 roku Niemcy w ramach operacji "Safari" rozbroili duńską armię i podjęli próbę zajęcia jej okrętów, jednakże większość została samozatopiona w bazach przez załogi, a część podjęła próbę przedarcia się do neutralnej Szwecji. Powiodło się to tylko torpedowcowi „Havkatten”, trzem trałowcom i dziewięciu kutrom patrolowym, a pancernik przybrzeżny „Niels Iuel” został uszkodzony przez lotnictwo i wyrzucił się na brzeg. Na 51 okrętów marynarki duńskiej (nie licząc kutrów patrolowych), 32 zostały zniszczone, 13 przedostało się do Szwecji, a reszta została zdobyta (głównie trałowce i kutry).
Czasy powojenne.
Na skutek zniszczenia marynarki duńskiej, bezpośrednio po II wojnie światowej nie miała ona wartościowych okrętów bojowych. Nieliczne odzyskane jednostki przedwojenne i dwa otrzymane poniemieckie torpedowce były w złym stanie i zostały skasowane do początku lat 50. Jeszcze w 1945 roku Dania zakupiła dwie brytyjskie fregaty typu "River" i jedną korwetę, a następnie wydzierżawiła trzy okręty podwodne typu U (w tym dawny polski ORP „Dzik”). Wojnę przetrwało jednak kilkanaście trałowców i kutrów trałowych, które okazały się przydatne do oczyszczania wód po wojnie i zostały uzupełnione przez kilkadziesiąt okrętów poniemieckich lub dzierżawionych od Brytyjczyków. Dokończono również budowę dwóch torpedowców typu "Najaden" oraz sześciu patrolowców typu "Bille", które posłużyły do lat 60. W 1949 roku Dania stała się jednym z założycieli sojuszu NATO, po czym w latach 50. przystąpiła do rozbudowy marynarki. W latach 50. wydzierżawiła trzy brytyjskie niszczyciele eskortowe wojennej budowy typu "Hunt", a następnie zakupiła we Włoszech cztery nowe korwety i zbudowała sama cztery nowe okręty podwodne.
Organizacja.
Główne dowództwo (ADMDANFLT) – Aarhus
Królewska Duńska Akademia Marynarki Wojennej – Kopenhaga
Baza Frederikshavn
Baza Korsør
Baza Kangilinnguit, Grenlandia

</doc>
<doc id="2697198" url="https://pl.wikipedia.org/wiki?curid=2697198" title="Królewska Duńska Marynarka Wojenna">
Królewska Duńska Marynarka Wojenna



</doc>
<doc id="2697199" url="https://pl.wikipedia.org/wiki?curid=2697199" title="Duńska Marynarka Wojenna">
Duńska Marynarka Wojenna



</doc>
<doc id="2697200" url="https://pl.wikipedia.org/wiki?curid=2697200" title="Marynarka Wojenna Danii">
Marynarka Wojenna Danii



</doc>
<doc id="2697201" url="https://pl.wikipedia.org/wiki?curid=2697201" title="Patrolowce typu Cyclone">
Patrolowce typu Cyclone

Patrolowce typu Cyclone – czternaście amerykańskich patrolowców zwodowanych w latach 90.
Wszystkie okręty z wyjątkiem jednostki wiodącej typu, USS Cyclone (przekazanego Filipinom), wciąż służą w US Navy, niektóre z kilkuletnią przerwą na służbę w Straży Wybrzeża. W latach 2011–2012 część Cyclone’ów przebazowano do Manamy w obliczu zaostrzania się stosunków z Iranem.
Głównym zadaniem jednostek typu Cyclone jest zabezpieczanie działań na wodach przybrzeżnych, ich uzbrojenie stanowią więc karabiny maszynowe i działka Bushmaster kalibru 25 mm oraz granatniki. U ich podstaw leży także zapotrzebowanie na jednostkę transportującą SEALs na miejsce akcji, okazały się jednak zbyt duże do tego celu.

</doc>
<doc id="2697203" url="https://pl.wikipedia.org/wiki?curid=2697203" title="Diecezja Toledo (Brazylia)">
Diecezja Toledo (Brazylia)

Diecezja Toledo (łac. "Dioecesis Toletanus in Brasilia") – diecezja rzymskokatolicka w Brazylii. Siedziba mieści się w Toledo w stanie Parana.
Historia.
Diecezja Toledo została erygowana 20 czerwca 1959 roku konstytucją apostolską "Cum venerabilis" papieża Jana XXIII jako sufragania archidiecezji kurytybskiej. Diecezja powstała poprzez wyłączenie z terytorium prałatury terytorialnej Foz do Iguaçu.
Przekształcenia terytorialne:
Od 16 października 1979 r. diecezja Toledo wchodzi w skład metropolii Cascavel.

</doc>
<doc id="2697204" url="https://pl.wikipedia.org/wiki?curid=2697204" title="VIII 2">
VIII 2

VIII 2 – seria niemieckich parowozów pospiesznych kolei saksońskch, produkowanych w latach 1891–1894. Miały one układ osi 2'B i silnik bliźniaczy na parę nasyconą. Zbudowano 20 sztuk tych lokomotyw.
Historia.
Parowozy pospieszne serii (niem. "Gattung") VIII 2 były pierwszą nowoczesną serią lokomotyw pospiesznych kolei saskich, o popularnym w ostatnim dziesięcioleciu XIX wieku w Niemczech układzie osi 2'B. Wcześniej używano głównie lokomotyw osobowych w układzie 1B, natomiast w Saksonii także przestarzałych i mało udanych lokomotyw serii VIII 1 z lat 70. XIX wieku o układzie osi 2'B. Lokomotywy serii VIII 2 budowane były przez zakłady Hartmann w Chemnitz (pełna nazwa: Sächsische Maschinenfabrik vorm. Richard Hartmann – Saska Fabryka Maszyn, dawniej Richard Hartman). Ich produkcję seryjną rozpoczęto przy tym rok wcześniej niż pierwszej pruskiej serii lokomotyw pospiesznych o takim układzie osi S 2 (1892 rok).
Dziesięć lokomotyw pierwszej serii produkcyjnej, z kotłem o ciśnieniu 10 atmosfer, zbudowano w 1891 roku, a dziesięć lokomotyw drugiej serii o ciśnieniu kotła podniesionym do 12 atmosfer zbudowano w 1894 roku. Otrzymały one na kolejach saskich numery od 101 do 120 (przed 1894 rokiem pierwsza seria: 869-878). Wszystkie lokomotywy ponadto nosiły nazwy własne, pochodzące od większych miast europejskich, z wyjątkiem nr 119 nazwanej od miejscowości „Priestewitz” oraz lokomotywy nr 111, będącej dwutysięczną lokomotywą zakładów Hartmann i noszącą nazwę „Zweitausend” ("Dwa tysiące").
Służba.
Lokomotywy serii VIII 2 po wejściu do służby były najsilniejszymi saskimi lokomotywami przeznaczonymi do ruchu osobowego. Częściowo zastąpiły je następnie silniejsze lokomotywy z silnikiem sprzężonym serii VIII V 1.
Po I wojnie światowej lokomotywy serii VIII 2 przejęły Koleje Niemieckie (DRG). Część wycofano na początku lat 20., pozostawiając 12, zaklasyfikowane w 1925 roku jako seria 1370 (numery od 13 7001 do 7011). Wszystkie zostały jednak wycofane w latach 1925–1928.
Opis.
Parowóz pospieszny o układzie osi 2'B, z dwucylindrowym silnikiem bliźniaczym, na parę nasyconą. Środek kotła był umieszczony na wysokości 2250 mm nad szynami. Dysponował kotłem o dość dużej na te czasy powierzchni rusztu 2,3 m² i długości (długość płomieniówek) 4025 mm. Silnik bliźniaczy miał wewnętrzny rozrząd Allana.
Rozstaw osi wynosił 6750 mm, w tym sztywny rozstaw osi wiązanych i osi wózka tocznego po 2400 mm oraz rozstaw między drugą osią wózka i pierwszą wiązaną 1950 mm. Koła napędne miały średnicę 1885 mm, koła toczne 1045 mm (inne źródła: 1905 mm i 1065 mm). Hamulce tylko na koła wiązane. W 1. serii hamulce systemu Schleifera, od 2. serii stosowano w obu seriach hamulce zespolone pociągu systemu Westinghouse’a ze sprężarką. Wózek toczny był zawieszony na ślizgowym łożysku kulowym, jak w erfurckich lokomotywach S 2.
Stosowano trzyosiowy tender serii sä 3 T 12 (12 m² wody, 5 t węgla).

</doc>
<doc id="2697205" url="https://pl.wikipedia.org/wiki?curid=2697205" title="Wymiana klucza">
Wymiana klucza

Wymiana klucza jest metodą szyfrowania, za pomocą którego klucze kryptograficzne są wymieniane pomiędzy użytkownikami, co umożliwia korzystanie z kryptograficznego algorytmu.
Jeśli nadawca i odbiorca chcą wymienić zaszyfrowane wiadomości, każdy z nich musi być wyposażony w szyfr wiadomości do wysłania i odszyfrowania wiadomości. Rodzaj zaszyfrowania ich zależy od techniki szyfrowania, z których mogą korzystać. Jeśli oni używają kodu, obydwaj będą potrzebowali kopii tego samego kodu. Jeśli używają szyfru, będą potrzebowali odpowiednich kluczy. Jeśli szyfr jest kluczem symetrycznym, oboje będą potrzebowali kopii tego samego klucza. Jeśli szyfr jest asymetryczny z kluczem publicznym/prywatnym, oboje będą potrzebowali innego klucza publicznego.
Problemy wymiany klucza.
Problemem w wymianie kluczy jest sposób wysyłania kluczy lub innych ważnych informacji, aby osoby trzecie nie miał dostępu do kopii. Zazwyczaj wymaga to zaufanych kurierów lub jakiegoś innego bezpiecznego kanału. Wraz z pojawieniem się algorytmów szyfru klucza publicznego/prywatnego, klucz szyfrowania może być podany do wiadomości publicznej, ponieważ nikt bez klucza deszyfrującego nie może odszyfrować wiadomości.
Identyfikacja.
W zasadzie jedynym problemem jest, żeby klucz publiczny faktycznie należał do jego właściciela. Ponieważ możliwe jest "sfałszowanie" innego dowodu tożsamości jednym z kilku sposobów. Nie jest to banalny lub łatwy do rozwiązania problem. Szczególnie, gdy dwóch użytkowników nigdy się ze sobą nie spotkali i nic nie wiedzą o sobie nawzajem.
Wymiana klucza Diffiego-Hellmana.
W 1976 Whitfield Diffie i Martin Hellman opublikowali Protokół Diffiego-Hellmana, który pozwalał użytkownikom na wymianę kluczy przy użyciu niezaufanych kanałów transmisji, w których dane mogą być podsłuchiwane. Wymiana klucza Diffiego–Hellmana nie odnosił się jednak do problemu o rzeczywistej tożsamości osoby i jest podatna na atak man in the middle.
Infrastruktura klucza publicznego.
Infrastruktura kluczy publicznych zostały zaproponowane jako sposób rozwiązania problemu o uwierzytelnianiu tożsamości. Najbardziej typowym zastosowaniem jest, że każdy użytkownik składa aplikacje do urzędu certyfikacji po certyfikat cyfrowy, który służy innym użytkownikom jako sposób na uwierzytelnienie tożsamości.
Kilka państw i inne jurysdykcje mają regulacje prawne lub wydane rozporządzenia zachęcające PKI, dając moc prawną do tych certyfikatów cyfrowych. Wiele komercyjnych firm oraz kilka instytucji rządowych utworzyły takie urzędy certyfikacji. Verisign jest najbardziej wyróżniającym się przedsiębiorstwem.
Dla takich rzeczy te rozwiązania są najlepiej traktowane jako elektroniczne adnotacje notarialne, że przypisany klucz należy do jednego użytkownika. Podobnie jak w przypadku potwierdzeń notarialnych, możliwe są błędy i nieporozumienia w poręczeniach.
Hasło autoryzacji klucza.
Algorytmy hasła autoryzacji kluczy mogą wykonać operacje kryptograficzne wymiany klucza, wykorzystując znajomość hasła użytkownika.
Przyszłość.
Problem wymiany kluczy nie został jeszcze rozwiązany. W szczególności nie został jeszcze rozwiązany dla sytuacji, gdzie dwóch nieznanych użytkowników próbuje komunikować się elektronicznie, jak na przykład w handlu elektronicznym.

</doc>
<doc id="2697208" url="https://pl.wikipedia.org/wiki?curid=2697208" title="Od101">
Od101



</doc>
<doc id="2697209" url="https://pl.wikipedia.org/wiki?curid=2697209" title="Barbara Brennan">
Barbara Brennan

Barbara Ann Brennan (ur. 19 lutego 1939) – amerykańska bioterapeutka, uzdrowicielka duchowa i autorka książek. W 2011 r. znalazła się na liście "stu najbardziej wpływowych osób na świecie w dziedzinie duchowości" ogłaszanej przez Watkins Review.
Jej książki zostały przetłumaczone na wiele języków.
Szkoła uzdrawiania Barbary Brennan (Barbara Brennan School of Healing).
W roku 1982 Barbara Brennan zakończyła praktykę prywatną w Nowym Jorku i założyła Szkołę uzdrawiania Barbary Brennan (Barbara Brennan School of Healing), której celem jest szkolenie profesjonalnych uzdrawiaczy. Szkoła ta obecnie mieści się na Florydzie i posiada licencję stanu Floryda. W roku 2003 B. Brennan otworzyła europejski oddział swojej szkoły – "Barbara Brennan School of Healing Europe", pierwotnie w Mondsee w Austrii, który w 2006 r. przeniosła do Bad Neuenahr w pobliżu Bonn w Niemczech, a w 2008 r. z powrotem do Austrii, do miasteczka Bad Ischl. W roku 2007 otworzyła nowy oddział swojej szkoły w Japonii w Tokio.
Szkoła uzdrawiania Barbary Brennan nie posiada akredytacji.
Publikacje książkowe.
polskie wydanie "Dłonie pełne światła", Amber
polskie wydanie "Światło życia", Amber, 1996. 

</doc>
<doc id="2697211" url="https://pl.wikipedia.org/wiki?curid=2697211" title="Toledo (Parana)">
Toledo (Parana)

 
Toledo – miasto w Brazylii w stanie Parana, wchodzi w skład mezoregionu Oeste Paranaense (Zachodnia Parana). 
Miasto położone w odległości 540 km od stolicy stanu, Kurytyby.
Historia.
Pierwsza osadę na obszarze Toledo założyli w 1946 r. "gauchos" pochodzący z São Marcos. Osiedle znajdowało się na obszarze Terytorium Federalnego Iguaçu. Miasto zostało założone 14 grudnia 1951 r., po wydzieleniu miasta i gminy Toledo z jurysdykcji Foz do Iguaçu.

</doc>
<doc id="2697212" url="https://pl.wikipedia.org/wiki?curid=2697212" title="MS Maersk Stepnica">
MS Maersk Stepnica

MS Maersk Stepnica – kontenerowiec należący do duńskiego przedsiębiorstwa A. P. Moller-Maersk Group. Mierzy 334 metry długości oraz 43 metry szerokości. Jego pojemność wynosi 8379 TEU.
Został zbudowany w koreańskiej stoczni Hyundai Heavy Industries w Ulsan i zwodowany 19 lutego 2008 roku. Nazwę nadano mu 3 czerwca 2008 roku w porcie w Rotterdamie a w chrzcie statku uczestniczył wójt Stepnicy.
Jest pierwszym z serii pięciu statków klasy, której nazwę nadaje – "Maersk Stepnica class". Pozostałe statki z tej serii, to:

</doc>
<doc id="2697213" url="https://pl.wikipedia.org/wiki?curid=2697213" title="Toledo (Brazylia)">
Toledo (Brazylia)



</doc>
<doc id="2697214" url="https://pl.wikipedia.org/wiki?curid=2697214" title="Veraikon z kościoła Świętej Marii Magdaleny we Wrocławiu">
Veraikon z kościoła Świętej Marii Magdaleny we Wrocławiu

Veraikon z kościoła Świętej Marii Magdaleny we Wrocławiu – gotycki obraz przedstawiający twarz Jezusa Chrystusa. Namalowany około 1400 roku przez nieznanego malarza (miejscowego, albo czeskiego). Nieznana jest pierwotna proweniencja dzieła oraz umiejscowienie w przestrzeni sakralnej. Ze względu na niewielkie rozmiary dzieła badacze przypuszczają, iż wrocławski Veraikon mógł służyć prywatnej dewocji. Od 1725 roku do ostatniej wojny znajdował się we wrocławskiej katedrze pw. Świętej Marii Magdaleny, jednej z dwóch far miejskich. Obecnie prezentowany jest w Galerii Sztuki Średniowiecznej Muzeum Narodowego w Warszawie. Obraz ten jest swobodną interpretacją pierwowzoru zwanego "acheiropoietosem" – wizerunku Jezusa, który miał być namalowany w sposób cudowny – „nie uczyniony ludzką ręką”.
Wygląd.
Obraz z kościoła Świętej Marii Magdaleny przedstawia portret oblicza Jezusa "en face" na złotym tle. W sposób subtelny i delikatny zostały namalowane szczegóły twarzy: duże brązowe oczy, drobne ciemne brwi, nos, bordowe usta oraz wąsy i broda, których koloryt staje się ku krawędziom bardziej ciemny. Twarz charakteryzuje się dość ciemną karnacją i rumieńcami na policzkach. Charakterystyczny też jest subtelny modelunek światłocieniowy, przez co twarz sprawia wrażenie trójwymiarowej. Długie ciemne włosy u dołu stapiają się z kolorem zarostu, tworząc typowy dla tradycyjnych przedstawień acheiropoietoicznych. Zgodnie z tradycją ikonograficzną zaniechano tu portretowego ujęcia (brak górnych partii korpusu ciała); twarz Zbawiciela została wpisana złote tło, w którym widać delikatnie punktowane promienie. Złote tło wypełnia także ramę obrazu, którą zdobi punktowany ornament roślinny.
Analiza.
Wizerunek Świętego Oblicza z Wrocławia emanuje bogatymi treściami ideowymi i odzwierciedla powszechny w gotyku kult jednej z najważniejszych relikwii Jezusa, którą była chusta na której została odbita twarz Jezusa, nazywana w Bizancjum mandylionem (gr. – „święte oblicze”), a w Europie Łacińskiej Veraikonem (łac. "vera icon" – prawdziwy obraz). Historia tych wizerunków jest skomplikowana, między innymi ze względu na liczne legendy, które towarzyszyły kultowi Świętego Oblicza.
Acheiropoietos.
Pierwowzorem obrazu z Wrocławia był późnoantyczny "acheiropoietos", który, jak głosi legenda powstał w cudowny sposób. Abgar V Ukkama, władca królestwa Osroene ze stolicą w Edessie prosił Jezusa o Jego misję by go uzdrowił. Zbawiciel nie wysłuchał takiego polecenia, ale Chrystus przyłożył chustę do swojej twarzy i w ten sposób powstał portret, który następnie w sposób cudowny, miał być wysłany do monarchy. Abgar kontemplując ten wizerunek ozdrowiał. W wyniku tych wydarzeń chusta ta stała się najważniejszą relikwią Edessy, a następnie kult rozpowszechnił się w Bizancjum.
Mandylion.
W 944 roku na polecenie cesarza Konstantyna Porfirogenety dokonano translacji (przeniesienia) relikwii, znanej pod pojęciem "mandylion" do Konstantynopola, ponadto na polecenie władcy napisano w latach 945-959 "Opowieść o wizerunku z Edessy". Dzięki umieszczeniu "Opowieści" w zbiorze tekstów czytanych podczas liturgii Kościoła wschodniego (tzw. synaksarion konstantynopolitański), tekst rozpropagowany został wszędzie, gdzie ową liturgię sprawowano, głównie w Bizancjum oraz na obszarach Słowiańszczyzny wschodniej i południowej. W sztuce bizantyjskiej znaczenie kultu "mandylionu" było wielkie. Wizerunek ten stał się jednym z źródeł ideowych malarstwa ikonowego. Niezależnie od "Opowieści", historia Abgara była w rozmaitych wersjach powtarzana w licznych źródłach pisanych, m.in. w Złotej Legendzie Jakuba de Voragine. Podczas IV krucjaty po zdobyciu w roku 1204 stolicy Bizancjum "mandylion" mieli zrabować łacińscy krzyżowcy. Zgodnie z jedną tradycją Święte Oblicze przewieziono do Rzymu, gdzie do 1870 roku czczone było w dawnej prywatnej kaplicy papieży San Silvestro in Capite na Kwirynale, a obecnie znajduje się w zakrystii watykańskiej bazyliki Świętego Piotra. Jednakże w przestrzeni czasu powstało wiele opowieści o tej relikwii (m.in. o nabyciu jej przez Ludwika IX Świętego i translacji do paryskiej Sainte-Chapelle), stąd wiarygodność rzymskiej relikwii jest częstokroć kwestionowana.
Veraikon.
Oprócz wschodniej tradycji powstania Świętego Oblicza, istnieją też inne wersje legendy poświęcone wizerunkowi, rozpowszechnione w Europie Łacińskiej. Jedna ze starszych legend opowiada o Berenice, która cierpiała na krwotok, a dzięki wstawiennictwu Chrystusa ozdrowiała. Jako wotum dziękczynienia namalowała na chuście wizerunek Jezusa, który miał się stać później cudowny – dzięki niemu ozdrowiał cesarz rzymski Tyberiusz. Inna zachodnia wersja legendy mówi o chorej Weronice, która prosiła Jezusa o uzdrowienie. Ocierając się z potu odbił swoje oblicze na chuście, którą podarował. Ten dar miał uzdrowić niewiastę. Imię Weronika ma genezę łacińską i oznacza "vera icon" – „prawdziwy obraz”, stąd też powstało pojęcie dla obrazu – veraikon. W średniowieczu, pod wpływem rozwoju kultu Pasji Chrystusa treść legendy o Weronice została uzupełniona. Mówi ona o Weronice, która poszła za umęczonym i skazanym na śmierć krzyżową Chrystusem, który dźwigał swoje narzędzie śmierci na Golgotę. Na chuście świętej zarysowało się odbicie twarzy Chrystusa, nie tylko spoconej lecz także naznaczonej krwią i innymi symptomami męki. Również ta chusta – relikwia miała dotrzeć do Rzymu, gdzie czczona była m.in. jako sudarium. Najstarsze przesłanki o jej kulcie sięgają dopiero VIII wieku. Kult ten gwałtownie wzrósł w XIII wieku i trwał przez kolejne stulecia, aż po XVI wiek. Jedną z pamiątek ogłoszenia przez papieża Bonifacego VIII roku 1300 Rokiem Jubileuszowym było wystawianie na widok publiczny relikwii Świętego Oblicza. Świadectwem kultu są liczne kopie wykonywane przez malarzy rzymskich ("pictores veronicarum") i rozsyłane po całej Europie.
Znaczenie wizerunku Świętego Oblicza w sztuce Śląska.
Na Śląsku kult Świętego Oblicza znany jest od początku XIV wieku czego świadectwem jest jedna z kwater niewielkiego kwadryptyku należącego do wrocławskich Klarysek (obecne w zbiorach MNW) przedstawiająca scenę adoracji Świętego Oblicza przez założycieli zakonu Braci Mniejszych, świętych Franciszka i Klarę. Kult Veraikonu upowszechnił się w okresie przynależności Śląska do Korony Czeskiej. Wiadomo, że jedną z replik "Veraikonu" sprowadził z Rzymu cesarz Karol IV Luksemburski i złożył w skarbcu katedry w Pradze. Odtąd na terenie Korony Czeskiej, w tym na Śląsku upowszechniły się Veraikony, a obraz z kościoła Marii Magdaleny w opinii badaczy jest stylistycznie powiązany z czeskimi dziełami malarstwa, głównie za sprawą typu fizjonomicznego Chrystusa. Z późniejszych dzieł gotyckich na Śląsku znane są dwa wizerunki Świętego Oblicza, datowane na 1450 prezentowane obecnie w Muzeum Narodowym we Wrocławiu. W przeciwieństwie do dzieła wrocławskiego tłem dla twarzy Chrystusa jest biała chusta, która w jednym obrazie jest zawieszona na krzyżu, w drugim zaś podtrzymywana przez anioły, które podtrzymują także "arma Christi".

</doc>
<doc id="2697215" url="https://pl.wikipedia.org/wiki?curid=2697215" title="Veraicon z kościoła Świętej Marii Magdaleny we Wrocławiu">
Veraicon z kościoła Świętej Marii Magdaleny we Wrocławiu



</doc>
<doc id="2697216" url="https://pl.wikipedia.org/wiki?curid=2697216" title="Minuskuł 13 (Gregory-Aland)">
Minuskuł 13 (Gregory-Aland)

Minuskuł 13 (wedle numeracji Gregory—Aland), ε 368 (von Soden) – rękopis Nowego Testamentu z tekstem czterech Ewangelii, pisany minuskułą na pergaminie w języku greckim z XIII wieku. W marginaliach zawiera noty liturgiczne oraz podział tekstu. Kopista popełnił wiele błędów.
Rękopis pochodzi z południowych Włoch, należał niegdyś do arcybiskupa Reims, obecnie przechowywany jest w Paryżu. Rękopis był badany przez wielu paleografów oraz krytyków tekstu. Tekst rękopisu odbiega zarówno od Textus receptus, jak i tekstu z najnowszych wydań krytycznych greckiego Nowego Testamentu. Od XVIII wieku jego tekst cieszy się zainteresowaniem ze strony krytyków tekstu, cytowany jest we współczesnych krytycznych wydaniach greckiego Nowego Testamentu.
Opis rękopisu.
Kodeks zawiera tekst czterech Ewangelii, na 170 pergaminowych kartach (23,9 cm na 18,2 cm). Niektóre partie rękopisu zostały utracone (Mt 1,1-2,20; 26,33-52; 27,26-28,9; Mk 1,20-45; Jn 16,19-17,11; 21,2-25), ponadto kolejność kart została zmieniona i obecna ich kolejność odbiega od oryginalnej.
Tekst rękopisu pisany jest w dwóch kolumnach na stronę, 28-30 linijek w kolumnie. Inicjały pisane są czerwonym atramentem i dekorowane w kilku innych kolorach.
Według Ferrara zawiera 1523 błędów itacyzmu, oraz wiele innych błędów. Scrivener ocenił, że rękopis nie jest poprawnie pisany, Ferrar był jednak zdania, że liczba błędów nie jest większa niż w innych rękopisach tego czasu. Litera ο jest często mylona z ω, dyftong ου jeden raz zastępuje literę υ (w Mt 25,9). W niektórych sytuacjach litera kappa jest mylona z betą, beta czasami przypomina swoim kształtem łacińską „u”.
Tekst Ewangelii dzielony jest według κεφαλαια ("rozdziały") oraz według Sekcji Ammoniusza, których numery umieszczono na marginesach. Sekcje Ammoniusza nie zostały opatrzone odniesieniami do Kanonów Euzebiusza. Przed każdą z ewangelii umieszczone zostały listy κεφαλαια (spis treści). W górnym marginesie umieszczono τιτλοι ("tytuły") rozdziałów.
Zawiera noty liturgiczne na marginesie, którymi oznaczono teksty czytane w liturgii; zawiera księgi liturgiczne menologium i synaksarion, oraz "subscriptio" na końcu każdej Ewangelii. W "subscriptio" podano liczbę ρηματα (tj. stychów bądź wierszy wedle syryjskiego podziału) oraz liczbę στιχοι (tj. stychów wedle greckiego podziału) dla każdej Ewangelii. Według "subscriptio" Ewangelia Mateusza napisana została w języku hebrajskim, Ewangelia Marka w łacińskim, a Ewangelia Łukasza w greckim.
Tekst.
Grecki tekst Ewangelii reprezentuje tekst cezarejski. Ferrar obliczył, że różni się od Textus receptus w ok. 4000 miejsc. Kurt i Barbara Aland dali mu następujący profil tekstualny: 1501 711/2 312 54s, co znaczy, że rękopis 150 razy wspiera tekst bizantyński przeciwko „oryginalnemu”, 71 razy zgodny jest z tekstem bizantyńskim oraz oryginalnym, 31 razy wspiera tekst „oryginalny” przeciwko bizantyńskiemu, ponadto ma 54 sobie właściwe warianty tekstowe ("Sonderlesarten"). W oparciu o ten profil Alandowie zaklasyfikowali tekst kodeksu do Kategorii III, co oznacza, że posiada pewną wartość dla odtworzenia oryginalnego tekstu Nowego Testamentu oraz szczególną wartość dla poznania historii tekstu Nowego Testamentu.
Należy do rodziny tekstualnej Ferrara, której to grupy jest liderem. Zostało to potwierdzone przez "Claremont Profile Method", tj. metodę wielokrotnych wariantów. Metodą tą przebadano jednak tylko trzy rozdziały Ewangelii Łukasza.
Tekst Pericope adulterae (Jan 7,53-8,11) umieszczony został w Ewangelii Łukasza, za 21,38, brak tekstu Mt 17,2b-3 ("znaki czasu"), tekst Łk 22,43-44 ("krwawy pot Jezusa") umieszczony został w Ewangelii Mateusza, za Mt 26,39. Wszystkie te cechy są charakterystyczne dla rodziny Ferrara.
Historia.
Paleograficznie datowany jest na wiek XIII. Tak go datował Gregory, Aland i tak go obecnie datuje INTF. Przypuszcza się, że rękopis został napisany w Kalabrii albo na Sycylii. J. Rendel Harris sądził, że mógł powstać w Syrakuzach na Sycylii ze względu na imiona świętych wymienionych w menologium. Rękopis należał niegdyś do arcybiskupa Reims Le Telliera (1671–1710) (wraz z kodeksami 10, 11). Obecnie przechowywany jest we Francuskiej Bibliotece Narodowej (Gr. 50) w Paryżu.
Był badany przez wielu paleografów oraz krytyków tekstu. W 1710 roku wykorzystał go Kuster w swojej zrewidowanej edycji "Novum Testamentum" Milla (rękopis uzyskał siglum Paris 6). Wykaz wariantów kodeksu sporządził dlań De Louvois. Kuster ocenił, że żaden z paryskich rękopisów nie dostarczył tylu wariantów do jego wydania co ten rękopis. Na listę rękopisów Nowego Testamentu wciągnął go Wettstein. Wettstein jako pierwszy odnotował podobieństwo do kodeksu 69.
Tekst rękopisu wysoko oceniał Griesbach. Griesbach sądził, że wraz z Kodeksem Bezy ma wspólnego przodka. Tregelles ocenił, że tekst rękopisu jest lepszy zarówno od większości majuskułów, jak i minuskułów.
Tekst rękopisu skolacjonował w 1868 roku W. H. Ferrar, a opublikował po jego śmierci T. K. Abbott w dziele zatytułowanym "A Collation of Four Important Manuscripts of the Gospels". Ferrar traktował rękopisy 13, 69, 124, 346 jako przepisane z tego samego archetypu. Archetyp oszacował na VII wiek. Abbott opublikował też facsimile kodeksu. 
Oskar von Gebhardt w 1881 roku zaobserwował tekstualne podobieństwo do kodeksu Beratinus. Streeter w 1924 roku uznał go za drugorzędnego świadka tekstu cezarejskiego.
Dokładne badania tekstu rękopisu w Ewangelii Marka – metodą wielokrotnych wariantów – i jego relacji do pokrewnych rękopisów przeprowadzili krytycy tekstu Kirsopp Lake oraz Silva Lake. Jacob Geerlings podobne badania przeprowadził dla rękopisu w pozostałych Ewangeliach. Lake koncentrował się na odtworzeniu tekstu archetypu, z którego pochodzi grupa, dla Geerlingsa chodziło o stworzenie profilu tekstualnego grupy.
Tekst rękopisu jest cytowany w naukowych wydaniach greckiego "Novum Testamentum" Nestle-Alanda (NA26, NA27). W 27 wydaniu Nestle-Alanda (NA27) zaliczony został do rękopisów cytowanych w pierwszej kolejności.

</doc>
<doc id="2697217" url="https://pl.wikipedia.org/wiki?curid=2697217" title="Minuskuł 69 (Gregory-Aland)">
Minuskuł 69 (Gregory-Aland)

Minuskuł 69 (wedle numeracji Gregory–Aland), δ 505 (von Soden) – rękopis Nowego Testamentu pisany minuskułą na pergaminie i papierze w języku greckim z XV wieku. Kolejność ksiąg Nowego Testamentu jest nietypowa, występują pozabiblijne dodatki. Niektóre partie kodeksu zostały utracone. Tekst Ewangelii reprezentuje cezarejską tradycję tekstualną, tekst Dziejów i Listów powszechnych reprezentuje bizantyńską tradycję tekstualną. Kodeks zawiera pozabiblijne dodatki. Skryba był nieuważny.
Rękopis od 1640 przechowywany jest w Leicesterze. Od XVIII wieku jego tekst cieszy się zainteresowaniem wśród krytyków tekstu i cytuje się go we wszystkich krytycznych wydaniach greckiego Nowego Testamentu. Dostępny jest w formie zdigitalizowanej.
Opis rękopisu.
Kodeks zawiera tekst Nowego Testamentu na 213 kartach (37,8 cm na 27 cm). Karty ułożone zostały w kwaterniony, po pięć zgiętych w połowie karty w jednym foliale. Każdy z foliałów został ponumerowany. W numeracji zastosowano wczesne cyfry arabskie. Niektóre partie rękopisu zostały utracone (Mt 1,1-18,15; Dz 10,45-14,17; Jd 7-25; Ap 19,10-22,21).
Rękopis częściowo jest pisany na pergaminie (91 kart), częściowo na papierze (122 kart). Zazwyczaj po dwóch pergaminowych kartach następuje papierowa. Papier jest bardzo słabej jakości. Ze względu na niską jakość papieru cztery karty pisane są tylko z jednej strony.
Kolejność nowotestamentowych ksiąg jest nietypowa. Na początku zostały umieszczone Listy Pawła (Hbr na końcu), po których następują Dzieje Apostolskie, Listy powszechne, Apokalipsa i Ewangelie. Rękopis zawiera ponadto pozabiblijne dodatki, jak "Credo siedmiu soborów" (folio 159v), "Życie apostołów" (f. 160v), "Granice Pięciu Patriarchatów" (f. 161r).
W Dziejach Apostolskich tekst przeskakuje bezpośrednio z 10,45 do 14,17, co sprawia wrażenie, że kopista nie miał świadomości istnienia luki. Tekst Ap 18,7-19,10 zachował się we fragmentarycznym stanie.
Tekst pisany jest jedną kolumną na stronę, 37-38 linijek w kolumnie. Nagłówki ksiąg biblijnych oraz inicjały rozpoczynające księgę biblijną pisane są na czerwono. Stosuje przydechy i akcenty, jednak często błędnie. Skryba pisał niestarannie, litera ε przypomina α i nie zawsze wiadomo, jaką literę skryba miał na myśli. Jednak liczne noty marginalne pisane są kształtnymi literami. Bruce M. Metzger był zdania, że skryba pisał piórem sporządzonym z trzciny.
Imię Ιησους (Jezus) jest pisane pełną formą aż do J 21,15, gdzie po raz pierwszy pojawia się skrót ις, odtąd co jakiś czas stosowany.
W całym rękopisie naliczono 1129 błędów itacyzmu, stosuje nietypowe formy gramatyczne. Scrivener naliczył 74 opuszczeń w tekście spowodowanych błędem homoioteleuton. Zdaniem Scrivenera odpowiedzialność za te opuszczenia ponosi sam skryba, który niezbyt uważnie kopiował.
Tekst ksiąg dzielony jest według κεφαλαια (rozdziały), których numery umieszczono na marginesach tekstu. W górnym marginesie umieszczono τιτλοι (tytuły) dla owych rozdziałów. Przed każdą z ewangelii umieszczone zostały listy κεφαλαια (spis treści). W Ewangeliach brakuje podziału według krótszych Sekcji Ammoniusza z odniesieniami do Kanonów Euzebiusza. Według umieszczonych na końcu ksiąg kolofonów Ewangelia Mateusza napisana została w języku hebrajskim, Ewangelia Marka w łacińskim, a Ewangelia Łukasza w greckim.
Tekst.
Charakter tekstualny.
W tekście czterech Ewangelii reprezentuje rodzinę Ferrara, jedną z rodzin cezarejskiej tradycji tekstualnej. I pomimo późnej daty jest jednym z lepszych reprezentantów grupy. Tekst pozostałych ksiąg Nowego Testamentu ma odmienne pochodzenie. Ferrar sądził, że tekst czterech Ewangelii został skopiowany z minuskułu 13. W Listach Pawła jest bliski dla minuskułu 462. W Listach powszechnych Wachtel wyliczył 10-20% niebizantyńskich wariantów. Tekst Apokalipsy reprezentuje bizantyńską tradycję tekstualną, ale zawiera wielką liczbę unikalnych wariantów, w bliskiej relacji do kodeksu 046 i 61.
Kurt i Barbara Aland dali mu następujący profil tekstualny w Ewangeliach: 1341 631/2 22² 50s; w Dziejach: 631 191/2 5² 8s; w Listach powszechnych: 641 111/2 9² 5s; w Listach Pawła: 1541 421/2 35² 17s. Dla Apokalipsy Alandowie nie sporządzili profilu. 1 oznacza zgodność z tekstem bizantyńskim, 1/2 oznacza, ile razy zgodny jest z tekstem bizantyńskim oraz „oryginalnym”, 2 oznacza zgodność z tekstem „oryginalnym”, S oznacza, ile ma sobie właściwych wariantów tekstowych ("Sonderlesarten"). W oparciu o ten profil Alandowie zaklasyfikowali tekst Listów Pawła do Kategorii III. W pozostałych księgach Nowego Testamentu zaliczyli do kategorii V, co oznacza, że reprezentuje tam tekst bizantyński. Niezrozumiałym jest zaklasyfikowanie tekstu Ewangelii do V kategorii, jako że tekst ten reprezentuje rodzinę Ferrara, a profil jest bliski dla innych rękopisów tej grupy.
Warianty tekstualne.
Tekst Pericope adulterae (Jan 7,53-8,11) umieszczony został w Ewangelii Łukasza, za 21,38, tekst Mt 17,2b-3 ("znaki czasu") został opuszczony, Łk 22,43-44 ("krwawy pot Jezusa") umieszczony został w Ewangelii Mateusza, za Mt 26,39.
Względem innych rękopisów rodziny Ferrara wyróżnia się w następujących miejscach:
W Mateuszu 18,15 zawiera dodatek σου και αυτου μονου ("ciebie i jego tylko").
W Mateuszu 19,6 zawiera wariant ουκετι ("nigdy") zamiast ουκ ετι ("jeszcze nie").
W Łukaszu 11,25 stosuje inną kolejność słów niż pozostałe rękopisy grupy.
W Jana 4,5 przekazuje wariant Σιχαρ zamiast Συχαρ.
Inne warianty:
W 2 Kor 11,17 przekazuje wariant ανθρωπον ("człowieka") zamiast κυριον ("Pana").
Historia.
Johann Jakob Wettstein i James Rendel Harris datowali rękopis na wiek XIV. Gregory datował go na wiek XV. Obecnie jest datowany przez INTF na wiek XV. Rendel Harris sugerował, że rękopis powstał w Konstantynopolu. Skryba miał na imię Emmanuel, pochodził z Konstantynopola, w drugiej połowie XV wieku przeniósł się do Anglii, gdzie zajmował się kopiowaniem tekstów biblijnych oraz starożytnych klasyków. Rękopis został podarowany dla George’a Neville’a, arcybiskupa Yorku (1465–1472). Dlatego obecnie się przypuszcza, że rękopis powstał w Anglii w latach 1465-1472.
Po śmierci Neville’a należał do Richarda Brinkleya (lub Brinkeleya), który nabył go prawdopodobnie od franciszkanów w Cambridge (podobnie jak minuskuł 61). Później kodeks należał do Williama Charka (albo Charca), wspomnianego w nocie marginalnej minuskułu 61. Chark żył w czasach Elżbiety I i jest odpowiedzialny za dodanie szeregu not marginalnych. Następnie jego właścicielem był Thomas Hayne, który w 1645 podarował go dla biblioteki w Leicesterze (według Metzgera w 1640). Obecnie przechowywany jest w Leicestershire Record Office (Cod. 6 D 32/1) w Leicesterze.
Rękopis był badany przez wielu krytyków tekstu. John Mill skolacjonował rękopis w 1671 (nadał mu siglum L). John Jackson oraz William Tiffin po raz kolejny skolacjonowali jego tekst i przesłali wykaz wariantów dla Wettsteina za pośrednictwem César de Missy. Wettstein jako pierwszy odnotował podobieństwo do kodeksu 13. Rękopis był badany również przez Edwarda Gee. Na listę rękopisów Nowego Testamentu wciągnął go Wettstein. Następnie rękois był badany przez: Tregellesa (1852), Scrivenera (1855), Abbotta, Rendel Harrisa (1887), M. R. Jamesa (1904, 1911), H. L. Graya (1929), Williama Hatcha. Herman C. Hoskier skolacjonował tekst Apokalipsy, Jacob Geerlings badał tekst Ewangelii Jana i jego relację do innych rękopisów rodziny Ferrara. Rękopis badał również J. N. Birdsall.
Jest cytowany w krytycznych wydaniach "Novum Testamentum Graece" Nestle-Alanda (NA27).

</doc>
<doc id="2697218" url="https://pl.wikipedia.org/wiki?curid=2697218" title="Minuskuł 124 (Gregory-Aland)">
Minuskuł 124 (Gregory-Aland)

Minuskuł 124 (wedle numeracji Gregory—Aland), ε 1211 (von Soden) – rękopis Nowego Testamentu z tekstem czterech Ewangelii pisany minuskułą na pergaminie w języku greckim. Zawiera księgi liturgiczne oraz noty marginalne. Powstał w Kalabrii, w XI wieku, od 1564 roku przechowywany jest w Wiedniu. Tekst kodeksu reprezentuje cezarejską tradycję tekstualną, należy do rodziny Ferrara. Tekst rękopisu był wielokrotnie kolacjonowany, cytują go krytyczne wydania tekstu greckiego Nowego Testamentu.
Opis rękopisu.
Kodeks składa się ze 188 pergaminowych kart, ułożonych po cztery w jednym foliale (format "quarto"). Pergamin jest gruby, rozmiary kart wynoszą 21,7 cm na 18,8 cm. Kodeks zawiera jedną tylko lukę w tekście, powstałą w wyniku utraty kart (Łk 23,31-24,28).
Na pierwszej stronie kodeks zawiera Prolegomenę anonimowego autora, której tekst pisany jest w formie krzyża. Na stronach 1v-2r – "Epistula ad Carpianum" (list Euzebiusza do Karpiana), na stronach 2v-5v znajdują się tablice Kanonów Euzebiusza. Na stronach 8r-169v kodeks zawiera tekst czterech Ewangelii (część kart jest nieuporządkowana). W końcowej części, na stronach 169v-188v, w kodeksie znajdują się księgi liturgiczne z żywotami świętych: synaksarion i menologium. W XVI wieku dodane zostały dwie karty na papierze.
Tekst pisany jest dwoma kolumnami na stronę, 25-28 linijek w kolumnie. Atrament jest koloru brunatnego lub ciemnobrunatnego. Wielkie inicjały na początku ksiąg dekorowane są w kolorze czerwonym, niebieskim, zielonym, brunatnym oraz czarnym; małe inicjały stawiane na początku sekcji w środku ksiąg dekorowane są na czerwono oraz niebiesko. Niektórych korekt dokonał już oryginalny skryba (np. w Mk 2,14 i Łk 3,1). Do gramatycznych osobliwości kodeksu należy forma ειπαν użyta w Mt 21,27; 26,61; Łk 9,13; 22,35.
Tekst Ewangelii dzielony jest według κεφαλαια (rozdziały) oraz według krótszych jednostek – Sekcji Ammoniusza. Numery Sekcji Ammoniusza podawane są zawsze po lewej stronie kolumny. Sekcje Ammoniusza opatrzone zostały odniesieniami do Kanonów Euzebiusza. Przed każdą z ewangelii umieszczone zostały listy κεφαλαια (spis treści). W górnym marginesie, ponad tekstem ewangelicznym, umieszczono τιτλοι (tytuły) owych rozdziałów. Kodeks zawiera ponadto w dolnym marginesie tzw. Harmonię czterech Ewangelii (wyliczone paralelne sekcje pozostałych Ewangelii, według numerów Sekcji Ammoniusza).
Według umieszczonych na końcu ksiąg "subscriptio" Ewangelia Mateusza napisana została 8 lat po wniebowstąpieniu w języku hebrajskim i zawiera 2522 ρηματα oraz 2560 στιχοι; Ewangelia Marka została napisana 10 lat po wniebowstąpieniu w języku łacińskim i zawiera 1675 ρηματα oraz 1604 στιχοι; Ewangelia Łukasza została napisana 15 lat po wniebowstąpieniu w języku greckim i zawiera 3803 ρηματα oraz 2750 στιχοι; Ewangelia Jana została napisana 32 lata po wniebowstąpieniu i zawiera 1938 ρηματα. Skryba pomylił liczbę ρηματα dla Ewangelii Łukasza, powinno być 3083.
Tekst.
Grecki tekst Ewangelii reprezentuje tekst cezarejski. Aland zaklasyfikował go do Kategorii III. Reprezentuje tekstualną rodzinę Ferrara. Według "Claremont Profile Method", tj. metody wielokrotnych wariantów, jest słabym członkiem rodziny Ferrara. Metodą tą zbadano jednak tylko trzy rozdziały Ewangelii Łukasza (1; 10; 20).
Tekst Jan 7,53-8,11 umieszczony został w Ewangelii Łukasza, za 21,38, tekst Mt 17,2b-3 ("znaki czasu") został opuszczony, Łk 22,43-44 ("krwawy pot Jezusa") umieszczony został za Mt 26,39.
W Mt 8,13 kodeks zawiera dodatek και υποστρεψαντες υ πεμφθεντες εις τον οικον ευρον τον ασθενουντα δουλον υγιαινοντα ("a ci, którzy byli posłani po powrocie do domu swego znaleźli chorego sługę zdrowym"). Wariantu tego nie potwierdzają inne rękopisy grupy Ferrara. W dolnym marginesie oryginalny skryba cytuje ten dodatek w brzmieniu innych rękopisów.
Historia.
Gregory datował kodeks na XII wiek. Instytut Badań Tekstu Nowego Testamentu datuje go na wiek XI.
Rękopis powstał w południowej Kalabrii. Na stronie 177r w "subscriptio" znajduje się imię niejakiego Leona Grzesznika. Sądzono dawniej, że jest to imię jednego z właścicieli kodeksu. Bruce M. Metzger przypuszczał, że jest to János Zsámboky, nabywca kodeksu. Hunger i Kresten sądzą, że jest to imię skryby. János Zsámboky (Sambucus), bibliotekarz, nabył go w 1564 w Neapolu za 15 dukatów i przywiózł do Wiednia. Minuskuł należał niegdyś do Zachariasa z Tarentu.
Andreas Birch oceniał, że jest to najlepszy rękopis przechowywany w Wiedniu. Na listę rękopisów Nowego Testamentu wciągnął go Griesbach.
Tekst rękopisu skolacjonowali: Treschow (1773), Alter (1787), Birch (1788). Treschow sporządził wybiórczy wykaz wariantów kodeksu, koncentrując się na jego podobieństwach do uncjalnych kodeksów C, D i L. Treschow zauważył, że jest bliski dla kodeksu 13, natomiast Andreas Birch zauważył jego podobieństwo do kodeksu 69. Birch skolacjonował cały tekst kodeksu, ale nie zwracał uwagi na błędy itacyzmu, opuszczał też wiele innych wariantów. Alter wykorzystał rękopis w swoim wydaniu greckiego tekstu Nowego Testamentu, skolacjonował go bardziej dokładnie niż Birch, ale również opuścił wiele wariantów, ponadto jego wydanie zawiera błędy. Z tego też względu Scholz i Tischendorf uznali, że z wydania Altera nie warto korzystać. Ferrar postanowił poprawić błędy Bircha i Altera oraz uzupełnić opuszczone przez nich warianty. Wykorzystał do tego celu Emmanuela Hoffmanna, z Wiednia, który skolacjonował dlań kodeks w tych miejscach, w których Alter oraz Birch nie są zgodni.
W 1887 rękopis oglądał C.R. Gregory. J. Rendel Harris zauważył w nim pewne podobieństwo tekstualne do starosyryjskich przekładów. Kirsopp Lake i Silva Lake badali tekst Ewangelii Marka kodeksu i jego relację do innych rękopisów. Jakob Geerlings badał unikalne warianty kodeksu. Rękopis badali ponadto Irmgard Hutter, E.A. Hutton i Guglielmo Cavallo.
Facsimile kodeksu wydał T.K. Abbott w 1877 (patrz ilustracja), William Hatch w 1951 i Bruce Metzger w 1981. Metzger opublikował folio 122 recto kodeksu.
Kodeks jest cytowany w naukowych wydaniach greckiego "Novum Testamentum" Nestle-Alanda.
Przechowywany jest w Austriackiej Bibliotece Narodowej (Theol. Gr. 188) w Wiedniu.

</doc>
<doc id="2697219" url="https://pl.wikipedia.org/wiki?curid=2697219" title="Kodeks 0129">
Kodeks 0129

Kodeks 0129 (Gregory-Aland no. 0129) α 1037 (Soden) – grecko-koptyjski kodeks uncjalny Nowego Testamentu na pergaminie, paleograficznie datowany na IX wiek. Rękopis jest przechowywany jest we Francuskiej Bibliotece Narodowej (Copt. 129,11) w Paryżu.
Opis.
Do dnia dzisiejszego zachowała się 2 karty kodeksu (35 na 25,5 cm) z fragmentami Listy Pawła.
Tekst pisany jest dwoma kolumnami na stronę, w 33 linijkach w kolumnie. Stosuje akcenty.
Tekst.
Kurt Aland tekstu rękopisu nie zaklasyfikował do żadnej kategorii.
Historia.
Aland datował kodeks na IX wiek. W ten sam sposób datuje go obecnie INTF.
Prawdopodobnie powstał w Egipcie. Tekst rękopisu opublikował Émile Amélineau w 1895, który też sporządził pierwszy jego opis.
Gregory w 1908 roku dał mu siglum 0129.
K. Schüster w 1969 roku zauważył, że 0129 pochodził z tego samego rękopisu co 0203 i lekcjonarz 1575. Aland stwierdził, że być może powinien być klasyfikowany jako lekcjonarz, a nie uncjał. 0203 przechowywany jest w British Library, lekcjonarz 1575 w Austriackiej Bibliotece Narodowej.
Rękopis cytowany jest w krytycznych wydaniach greckiego Nowego Testamentu (NA26, NA27). W NA27 cytowany jest jako świadek pierwszego rzędu.

</doc>
<doc id="2697220" url="https://pl.wikipedia.org/wiki?curid=2697220" title="Jerzy Narymuntowicz">
Jerzy Narymuntowicz

Jerzy Narymuntowicz (łac. "Georgius", ukr. Юрій Наримунтович, lit. "Jurgis Narimantaitis"; ur. ok. 1326, być może niedługo wcześniej, zm. 1398 lub wkrótce potem) – książę litewski na Bełzie (dowodnie w latach 1352–1377 i prawdopodobnie 1382–1387) i Chełmie (dowodnie w latach 1359–1377), następnie prawdopodobnie na Pińsku (w latach 90. XIV w.), najpewniej trzeci w kolejności syn Narymunta, z dynastii Giedyminowiczów.
Życiorys.
W 1352 r. Jerzy Narymuntowicz skutecznie bronił Bełz przeciwko wojskom polsko-węgierskim Ludwika I, którego zwierzchność jednak formalnie uznał. Na mocy rozejmu Jerzy otrzymał Krzemieniec, który miał być kondominium polsko-litewskim. W 1366 r. jako książę bełski i chełmski uznał się wasalem króla polskiego Kazimierza III, od którego otrzymał zajęte przez Polaków księstwo chełmskie. Po śmierci króla Jerzy Narymuntowicz zerwał stosunki z Polską (1370). W 1376 wziął udział w wyprawie Kiejstuta i Lubarta, która spustoszyła Małopolskę, docierając pod Sandomierz i Tarnów. W następnym roku jednak w wyniku karnej wyprawy wojsk Ludwika Węgierskiego utracił swoje posiadłości, otrzymując jedynie włość lubaczowską. W l. 1378-79 przebywał na Węgrzech. W miesiącach zimowych 1379/1380 Jerzy, który pozostawał w opozycji do Ludwika, przebywał krótko w Nowogrodzie Wielkim, być może wysłany tam przez wielkiego księcia litewskiego Jagiełłę, by objąć, być może na podstawie układów ojca Narymunta z miastem z 1333, swoje prawdopodobne patrymonium. Chociaż mieszczanie dobrze przyjęli księcia, to jednak pozostali wierni księciu moskiewskiemu, zmuszając go do wysłania poselstwa do Moskwy (na czele z władyką Aleksym). W 1386 r. uczestniczył w ceremonii koronacji Władysława Jagiełły w Krakowie. W 1388 przeszedł na stronę Krzyżaków. Od 1392 związany z Witoldem. 
Niekiedy przyjmuje się, że podpisał traktat pokojowy na wyspie Salin jako Jerzy Nos Wasylewicz Narymuntowicz, książę piński.

</doc>
<doc id="2697221" url="https://pl.wikipedia.org/wiki?curid=2697221" title="Minuskuł 346">
Minuskuł 346

Minuskuł 346 (wedle numeracji Gregory—Aland), ε 226 (von Soden) – rękopis Nowego Testamentu z tekstem czterech Ewangelii pisany minuskułą na pergaminie w języku greckim z XII wieku. Powstał w Kalabrii, obecnie przechowywany jest w Mediolanie. Zawiera księgi liturgiczne.
Opis rękopisu.
Kodeks zawiera tekst czterech Ewangelii, na 168 pergaminowych kartach (22,3 cm na 16,5 cm). Zawiera księgi liturgiczne z życiorysami świętych: synaksarion i menologium. Zawiera tylko jedną lukę, z powodu utraconych kart (Jan 3,26-7,52).
Tekst pisany jest jedną kolumną na stronę, 31-32 linijek w kolumnie. Scrivener ocenił, że pismo jest niestaranne.
Tekst Ewangelii dzielony jest według dwóch systemów, według κεφαλαια ("rozdziały"), których numery umieszczono na marginesie, oraz według krótszych jednostek - Sekcji Ammoniusza. Sekcje Ammoniusza nie zostały opatrzone odniesieniami do Kanonów Euzebiusza. Przed każdą z ewangelii umieszczone zostały listy κεφαλαια ("spis treści"). Tekst ewangelii zawiera ponadto τιτλοι ("tytuły"). Według umieszczonych na końcu ksiąg "subscriptio" Ewangelia Mateusza napisana została w języku hebrajskim, Ewangelia Marka w łacińskim, a Ewangelia Łukasza w greckim.
Tekst Pericope adulterae (Jan 7,53-8,11) umieszczony został w Ewangelii Łukasza, za 21,38, tekst Mt 17,2b-3 ("znaki czasu") został opuszczony, Łk 22,43-44 ("krwawy pot Jezusa") umieszczony został za Mt 26,39.
Tekst.
Grecki tekst Ewangelii reprezentuje tekst cezarejski. Aland zaklasyfikował go do Kategorii III. Reprezentuje tekstualną rodzinę Ferrara, co zostało potwierdzone przez "Claremont Profile Method". Metodą tą zbadano jednak tylko trzy rozdziały Ewangelii Łukasza (1; 10; 20).
Historia.
Paleograficznie datowany jest na wiek XII. Rękopis prawdopodobnie powstał w Kalabrii. W 1606 roku został zakupiony w Salentinis, w Kalabrii. Rękopis badali Scholz, Ferrar, Burgon. Ferrar, ze względu na stan zdrowia, nie był w stanie skolacjonować tekstu tego rękopisu, zrobił to dlań Ceriani, który skolacjonował tekst Ewangelii Mateusza oraz sporządził dlań pełne kopie pozostałych trzech ewangelii. Abbott opublikował facsimile z tekstem Łk 11,49-51.
Na listę rękopisów Nowego Testamentu wciągnął go J.M.A. Scholz.
Obecnie przechowywany jest w Bibliotece Ambrozjańskiej (S. 23 sup) w Mediolanie.
Jest cytowany w naukowych wydaniach greckiego "Novum Testamentum" Nestle-Alanda.

</doc>
<doc id="2697222" url="https://pl.wikipedia.org/wiki?curid=2697222" title="Swobodnaja Ziemla">
Swobodnaja Ziemla

Swobodnaja Ziemla () – kolaboracyjne pismo w okupowanej Eliście podczas II wojny światowej
Po zajęciu przez wojska niemieckie Elisty, stolicy Kałmucji, 13 sierpnia 1942 r., rozpoczęto we wrześniu wydawać w okupowanym mieście gazetę „Swobodnaja Ziemla”. Jej mottem było zdanie z narodowego eposu pt. „Dżangar”: "Zgiń, jeśli musisz zginąć, ważniejszym jednak – zwycięstwo nad wrogiem". Początkowo ukazywała się dwa razy w tygodniu, a następnie trzy razy. Nakład wyniósł 16 tys. egzemplarzy. Funkcję redaktora naczelnego objął W. Manujłow. Gazeta przestała być wydawana w grudniu 1942 r., kiedy Niemcy byli zmuszeni wycofać się ze stepów kałmuckich. Ogółem wyszło 50 numerów pisma. W gazecie publikowano niemieckie komunikaty wojenne, zarządzenia i odezwy władz Elisty, a także artykuły i felietony dotyczące życia codziennego na okupowanych terenach Kałmucji, czy relacje z walk z partyzantami komunistycznymi szwadronów kałmuckich w służbie armii niemieckiej. Osobna rubryka była poświęcona spisowi żołnierzy kałmuckich, którzy zginęli w bojach przeciwko Sowietom. Na łamach „Swobodnej Ziemli” propagandowe artykuły swojego autorstwa zamieszczał też profesor von Richthofen, specjalny pełnomocnik do spraw kałmuckich.

</doc>
<doc id="2697225" url="https://pl.wikipedia.org/wiki?curid=2697225" title="Minuskuł 543 (Gregory-Aland)">
Minuskuł 543 (Gregory-Aland)

Minuskuł 543 (wedle numeracji Gregory—Aland), ε 257 (von Soden) – rękopis Nowego Testamentu z tekstem czterech Ewangelii, pisany minuskułą na pergaminie w języku greckim z XII wieku. Tekst rękopisu należy do tekstualnej rodziny Ferrara, jest pomocny dla poznania historii tekstu Nowego Testamentu i cytowany w krytycznych wydaniach greckiego Nowego Testamentu. Niektóre karty rękopisu zostały utracone. Przechowywany jest w Ann Arbor.
Opis rękopisu.
Kodeks zawiera tekst czterech Ewangelii na 184 pergaminowych kartach (28 cm na 23 cm). Posiada kilka luk, spowodowanych utraceniem niektórych kart (Mt 12,11-13,10; Mk 8,4-28; Łk 15,20-16,9; Jn 2,22-4,6; 4,52-5,43; 11,21-47). Obejmuje księgi liturgiczne z żywotami świętych: synaksarion i menologium. Zawiera dodatkowy materiał – "Granice Pięciu Patriarchatów" (podobnie jak minuskuł 69 oraz 211), którego jedna strona została utracona.
Tekst pisany jest dwoma kolumnami na stronę, 27-30 linijek w kolumnie, 17 liter w linii. Litery są niewielkie, atrament ma barwę brunatną. Przydechy i akcenty stosowane są regularnie. Stosuje błędy itacyzmu oraz N efelkystikon. Nie ma błędów związanych z "iota subscriptum", natomiast "iota adscriptum" występuje bardzo często, zwłaszcza w Ewangelii Marka.
Tekst Ewangelii dzielony jest według κεφαλαια (rozdziały) oraz według krótszych jednostek – Sekcji Ammoniusza. Numery κεφαλαια oraz Sekcji Ammoniusza umieszczone zostały na marginesach. Sekcje Ammoniusza opatrzono odniesieniami do Kanonów Euzebiusza. Przed każdą z ewangelii umieszczono listy κεφαλαια (spis treści). Tekst ewangelii zawiera ponadto τιτλοι (tytuły).
Nomina sacra zazwyczaj pisane są skrótami, w ten sam sposób co w innych rękopisach, jednak niekonsekwentnie. Termin υιος (syn) skrócony został tylko raz (Jan 4,47). W niektórych przypadkach skryba stosuje niezwykłe, niestosowane przez innych skróty. Termin σταυρωσον ("ukrzyżuj") skrócony został do στωσον, termin σταυρωθη – στρωθη, termin παρθηνος ("dziewica") został skrócony do παρνος.
Skryba wielokrotnie popełniał "homoioteleuton", tj. błąd wynikający z podobnego zakończenia (Marek 2,18; 4,24; 12,26; 14,70; 15,14; Łukasz 12,22.47; 13,28.29; Jan 4,14).
Starotestamentowe cytaty zostały oznakowane na marginesie. Skryba stosuje czasem niezwykłe formy gramatyczne: ανεπεσαν, ειπαν, εθεωρων, εμελλεν, εμπροσθε, εσπλαγχνισθη, ιδαμεν, ιδεν, σαρκαν, συνετιθεντο.
Tekst.
Grecki tekst Ewangelii reprezentuje cezarejską tradycję tekstualną. Aland zaklasyfikował go do Kategorii III, co oznacza, że jest ważny dla poznania historii tekstu Nowego Testamentu. Reprezentuje tekstualną rodzinę Ferrara. Także kształt liter i menologium potwierdza przynależność do tej grupy. Według "Claremont Profile Method", tj. metody wielokrotnych wariantów, jest jednym z najlepszych reprezentantów rodziny Ferrara. Jednak metodą tą przebadano tylko trzy rozdziały Ewangelii Łukasza (1; 10; 20).
Tekst Pericope adulterae (Jan 7,53-8,11) umieszczony został w Ewangelii Łukasza, za 21,38, tekst Mt 17,2b-3 ("znaki czasu") został opuszczony, Łk 22,43-44 ("krwawy pot Jezusa") umieszczony został za Mt 26,39.
Historia.
Paleograficznie rękopis datowany jest na wiek XII. Prawdopodobnie powstał w Kalabrii bądź na Sycylii, na co wskazuje menologium. Paleograficzne studia rękopisu wskazują na powstanie w którymś z sycylijskich skryptoriów.
Historia kodeksu jest znana od roku 1864, kiedy został zakupiony wraz z setką innych rękopisów (wśród nich minuskuły 532-546) w Janinie przez filantropkę baronową Burdett-Coutts. Zostały one przywiezione do Anglii w latach 1870-1871. Burdett-Coutts sprezentowała rękopis Roger Cholmely's School w Londynie, gdzie początkowo był przechowywany (Burdett-Coutts III. 5). W 1922 roku został nabyty dla University of Michigan w Ann Arbor, w którego bibliotece jest obecnie przechowywany pod numerem katalogowym Ms. 15.
W roku 1883 Scrivener zaobserwował jego podobieństwo tekstualne do rodziny Ferrara. Scrivener skolacjonował jego tekst i dokonał pierwszego opisu rękopisu. Jego dzieło opublikowane zostało po jego śmierci w 1893 roku. Scrivener popełnił jednak nieco błędów w odczycie i w związku z tym w 1932 Jacob Geerlings z Uniwersytetu w Utah na nowo skolacjonował tekst rękopisu. Tekst rękopisu został skonfrontowany z Textus receptus z wydania Stefanusa (Editio Regia) i wszelkie różnice zostały wyliczone w formie listy.
Na liście rękopisów Nowego Testamentu Scrivenera rękopis figurował pod numerem 556. Gregory dał mu siglum 543, Hermann von Soden – ε 257.
Kodeks jest cytowany w naukowych wydaniach greckiego "Novum Testamentum". W 27 wydaniu Nestle-Alanda zaliczony został do rękopisów cytowanych w pierwszej kolejności.

</doc>
<doc id="2697226" url="https://pl.wikipedia.org/wiki?curid=2697226" title="Pilea spruceana">
Pilea spruceana

Pila spruceana – gatunek rośliny z rodziny pokrzywowatych ("Urticaceae"). Pochodzi z Peru i Wenezueli w Ameryce Południowej, a odkryty został w 1895 r. Jest uprawiany w wielu krajach świata.
Morfologia i biologia.
Wiecznie zielona bylina, uprawiana w mieszkaniach osiąga wysokość około 20 cm. Ulistnienie naprzeciwległe, liście grubo ząbkowane. Są główną ozdobą tej rośliny. Mają oryginalny brązowo – zielony kolor ze srebrnymi wybarwieniami. Kwiaty są niepozorne (podobne do kwiatów pokrzywy), wiatropylne, drobne, wyrastające w kątach liści. Owocem jest torebka, podobnie, jak u innych gatunków pilei często wyrzucająca nasiona na dużą odległość od rośliny (autochoria). Stąd też pilee nazywane są czasami „strzelającymi roślinami”.
Zastosowanie.
Jest uprawiana jako roślina ozdobna. W krajach o ciepłym klimacie jest uprawiana w ogrodach, w Polsce ze względu na klimat może być uprawiana tylko w mieszkaniach i szklarniach. Nadaje się doskonale do pojemników wiszących, również w kompozycji z innymi roślinami. Dobrze komponuje się z bluszczami, begoniami, chamedorą i wieloma innymi roślinami pokojowymi. Jest dość łatwa w uprawie.

</doc>
<doc id="2697227" url="https://pl.wikipedia.org/wiki?curid=2697227" title="Tecumseh (powieść)">
Tecumseh (powieść)

Tecumseh – powieść przygodowa dla młodzieży Longina Jana Okonia z 1976 roku. Powieść jest pierwszą częścią "Trylogii indiańskiej" tego autora. We wrześniu 2021 r. włączona do kanonu lektur szkolnych w klasie 5 szkoły podstawowej i wydana ponownie - ukazała się tego samego roku nakładem Wydawnictwa Ibis.
Treścią powieści są dzieje polskiego emigranta Ryszarda Kosa, który będąc świadkiem okrucieństwa, jakie biali wyrządzają Indianom, staje po ich stronie. Wkrótce zaprzyjaźnia się z Tecumsehem, wodzem, który pragnie zjednoczyć pojedyncze plemiona indiańskie do wspólnej walki z amerykańskimi najeźdźcami. Wkrótce obaj powołują Związek Oporu, konfederację licznych plemion. Kiedy wybucha wojna brytyjsko-amerykańska, Związek staje po stronie Brytyjczyków.

</doc>
<doc id="2697228" url="https://pl.wikipedia.org/wiki?curid=2697228" title="Minuskuł 788 (Gregory-Aland)">
Minuskuł 788 (Gregory-Aland)

Minuskuł 788 (wedle numeracji Gregory—Aland), ε 1033 (von Soden) – rękopis Nowego Testamentu pisany minuskułą na pergaminie w języku greckim z XI wieku.
Opis rękopisu.
Kodeks zawiera tekst czterech Ewangelii, na 219 pergaminowych kartach (22 cm na 17 cm). Ma jedną lukę, z powodu utraconej karty (Jan 21,20-25).
Tekst pisany jest dwoma kolumnami na stronę, 26 linijek w kolumnie. Stosuje błędy itacyzmu oraz N efelkystikon.
Tekst Ewangelii dzielony jest według κεφαλαια (rozdziały) oraz według krótszych jednostek - Sekcji Ammoniusza. Sekcje Ammoniusza opatrzone zostały odniesieniami do Kanonów Euzebiusza. Przed każdą z ewangelii umieszczone zostały listy κεφαλαια (spis treści). Tekst ewangelii zawiera ponadto τιτλοι (tytuły).
Nomina sacra pisane są skrótami, ST-owe cytaty zostały oznakowane.
Tekst Jan 7,53-8,11 umieszczony został w Ewangelii Łukasza, za 21,38, tekst Mt 17,2b-3 ("znaki czasu") został opuszczony, Łk 22,43-44 ("krwawy pot Jezusa") umieszczony został za Mt 26,39.
Tekst.
Grecki tekst Ewangelii reprezentuje tekst cezarejski. Aland zaklasyfikował go do Kategorii III. Reprezentuje tekstualną rodzinę Ferrara.
Historia.
Paleograficznie datowany jest na wiek XI. Rękopis powstał w Kalabrii, skryba miał na imię Leo. Rękopis badał Kirsopp Lake.
Obecnie przechowywany jest w Greckiej Bibliotece Narodowej (Ms. 74) w Atenach.
Jest cytowany w naukowych wydaniach greckiego "Novum Testamentum" Nestle-Alanda.

</doc>
<doc id="2697229" url="https://pl.wikipedia.org/wiki?curid=2697229" title="Czerwonoskóry generał">
Czerwonoskóry generał

Czerwnonoskóry generał – powieść przygodowa dla młodzieży Longina Jana Okonia z 1978 roku. Powieść jest drugą częścią "Trylogii indiańskiej" tego autora.
Treścią powieści są dalsze losy Tecumseha i jego polskiego przyjaciela Ryszarda Kosa. Trwa wojna brytyjsko-amerykańska. Konfederacja plemion indiańskich pod wodzą Tecumseha wspiera w tej wojnie Brytyjczyków. Sojusznicy odnoszą początkowo wiele sukcesów, jednak wskutek błędów brytyjskiego dowództwa, wkrótce zaczynają ponosić porażki. 

</doc>
<doc id="2697230" url="https://pl.wikipedia.org/wiki?curid=2697230" title="Śladami Tecumseha">
Śladami Tecumseha

Śladami Tecumseha – powieść przygodowa dla młodzieży Longina Jana Okonia z 1980 roku. Powieść jest trzecią częścią "Trylogii indiańskiej" tego autora.
Po śmierci Tecumseha (w poprzednim tomie), Ryszard Kos i jego indiańscy przyjaciele z konfederacji plemion, próbują kontynuować walkę przeciwko Amerykanom, w dalszym ciągu wspierając Brytyjczyków. Jednak mimo odwagi i determinacji, Amerykanie są coraz silniejsi.

</doc>
<doc id="2697232" url="https://pl.wikipedia.org/wiki?curid=2697232" title="Tranzyt Wenus 6 czerwca 2012">
Tranzyt Wenus 6 czerwca 2012

Tranzyt Wenus na tle Słońca 5/6 czerwca 2012 – zjawisko astronomiczne tranzytu planety Wenus na tle tarczy słonecznej, jakie można było obserwować na półkuli zachodniej we wtorek 5 czerwca, a na wschodniej w środę 6 czerwca 2012 r. Było to drugie i ostatnie takie zjawisko w XXI wieku, po przejściu Wenus na tle Słońca w 2004 roku, następne nastąpi w roku 2117.
Zjawisko było obserwowane przez wielu planetologów, przy użyciu naziemnych koronografów oraz instrumentów orbitalnych, takich jak japoński satelita "Hinode" czy należący do NASA "Solar Dynamics Observatory".
Oczekuje się, że analiza wyników tych obserwacji istotnie pogłębi naszą wiedzę m.in. na temat struktury atmosfery Wenus i pomoże w kalibracji metod używanych do określenia rozmiaru czy składu atmosfery egzoplanet wykrywanych metodą tranzytu.
Obserwacje przejścia Wenus z czerwca 2012 roku posłużyły kalibracji instrumentów astronomicznych, m.in. "Solar Dynamics Observatory" oraz Obserwatorium Kodaikanal
Ośrodki obserwacyjne.
Tranzyt Wenus nie był widoczny między innymi w Brazylii, Argentynie, Portugalii, części zachodniej Afryki i Antarktydzie. Był za to w całości widoczny na szerokości geograficznej większej od 66° N. W Polsce był widoczny tranzyt dopiero od godziny 4:30 czasu polskiego.
Wydarzenie cieszyło się dużym zainteresowaniem w mediach. Wiele teleskopów uruchomiło internetowe telewizje, nadając na żywo obraz, a w Internecie powstały setki galerii z przebiegu tranzytu.

</doc>
<doc id="2697235" url="https://pl.wikipedia.org/wiki?curid=2697235" title="Odwach w Sanoku">
Odwach w Sanoku



</doc>
<doc id="2697236" url="https://pl.wikipedia.org/wiki?curid=2697236" title="Donna Vekic">
Donna Vekic



</doc>
<doc id="2697237" url="https://pl.wikipedia.org/wiki?curid=2697237" title="Szyfr Kisha">
Szyfr Kisha

Szyfr Kisha – technika szyfrowania pozwalająca zachować bezpieczną komunikację przy użyciu klasycznej fizyki statystycznej, wynaleziony przez amerykańskiego fizyka Laszlo Kisha. Szyfr Kisha to fizyczne zabezpieczenie warstwy (technika sprzętowa), gdzie jak twierdził, bezpieczeństwo powinno być dostarczone poprzez prawa fizyki (drugie prawo termodynamiki i prawo Kirchhoffa) i nie należy go mylić z szyfrowymi rozwiązaniami programowymi tzw. Kish–Sethuraman (KS). Należy zauważyć, że roszczenie bezpieczeństwa jest sprzeczne z ogólnie przyjętym założeniem, że brak klasycznego systemu może być informacją teoretycznie bezpieczną. System Kisha jest podatny na różne proste ataki. System Kisha różni się jakościowo od kwantowej dystrybucji kluczy tym, że istnieje szereg dowodów bezpieczeństwa QKD, pomimo że nie ma takich dowodów na system Kisha, tylko niektóre ataki zostały wykluczone.
Schemat szyfru Kisha.
Kanałem komunikacji jest standardowy przewód, a koncepcyjnie nadawca może wysłać komunikat przechodząc pomiędzy dwoma różnymi wartościami rezystorów na jednym z końców przewodu. Na drugim końcu odbiorca (odbiornik) może odwzajemnić poprzez przełączenie rezystorów. Niekonwencjonalny sygnał jest wysyłany wzdłuż linii chociaż szum termiczny skutecznie rozprzestrzenia się w przewodzie jak każdy inny sygnał elektryczny. Odbiornik korzysta z analizatora widma w celu zmierzenia szumu termicznego w przewodzie. Od hałasu, całkowita odporność linii może być obliczona. Odbiornik zna swoją własną wartość rezystora, więc może wydedukować nadawcy rezystor. W ten sposób wiadomości mogą być po prostu zakodowany w kategoriach binarnych stanów zależnych od dwóch rezystorów wartości. System jest uważany za bezpieczny chociaż podsłuchiwacz może mierzyć całkowity opór, to nie ma wiedzy o poszczególnych wartościach odbiorcy i nadawcy.
Aby uchronić szyfr Kisha przed inwazyjnymi atakami w tym man-in-the-middle, nadajnik i odbiornik monitoruje w sposób ciągły prąd i napięcie amplitudy i nadanie ich przez niepodległe publiczne kanały. W ten sposób uważa się mieć pełną wiedzę na podsłuchiwaczy, chociaż istniejące analizy bezpieczeństwa objęły tylko konkretne ataki.
Jednym z możliwych atak na Kish szyfru jest ocena wartości rezystora na jednym końcu przewodu, w oknie czasowym, w którym rezystor na drugim końcu rezystor został wyłączony. Odpowiedź na ten zarzut jest to, że ataku można uniknąć poprzez proste sztuczki z robieniem przełączeń gdy napięcie i natężenie prądu jest zerowe. W demonstracji sprzętowej szyfru napięcie (i natężenie prądu) zostało obniżone do zera przed ponownym włączeniem odbyła się w celu stworzenia takiej sytuacji w łatwy sposób. Prostsza metoda do wyeliminowania tego problemu wykorzystuje fakt, że dokładny pomiar hałasu jest powolny, gdyż wymaga procesu uśredniania. Rezystory są przełączane szybciej niż czas pomiaru hałasu.
Zastosowanie formuły szumu termicznego do oceny wartości rezystorów wymaga równowagi termicznej. Metoda szyfru Kisha daleka jest od tej sprawy. Na przykład, nie ma gwarancji, że odbiornik i nadajnik są w tej samej temperaturze. Ta skierowana jest przy użyciu sztucznych źródeł hałasu z szumu termicznego o podobnych cechach, a nie rzeczywistych wartości rezystorów.

</doc>
<doc id="2697238" url="https://pl.wikipedia.org/wiki?curid=2697238" title="Kultura Robotnicza">
Kultura Robotnicza

Kultura Robotnicza – czasopismo społeczno-kulturalne, wydawane w Warszawie od lutego 1922 roku do maja 1923 roku przez Związek Organizacji Kulturalno-Oświatowych „Kultura Robotnicza”, pod redakcją Jana Hempla i Jerzego Herynga.
Początkowo dwutygodnik, od 1923 roku tygodnik.
Pismo powstało z inicjatywy Komunistycznej Partii Robotniczej Polski i było jej legalnym organem. Głosiło program upowszechniania kultury proletariackiej, nawiązując do założeń radzieckiej organizacji Proletkult. Zajmowało się tematyką polityczną, gospodarczą i oświatową, drukowało przekłady literatury radzieckiej i postępowych pisarzy amerykańskich. 
Współpracownikami pisma byli: Stefan Rudniański, Bruno Jasieński, Mieczysław Braun, Władysław Broniewski, Stanisław Stande, Witold Wandurski. Drukowano też utwory pisarzy obcojęzycznych, takich jak Maksym Gorki, Władimir Majakowski, Jack London, Upton Sinclair, Karol Marks.
Jego kontynuacją była Nowa Kultura (1923–1924).

</doc>
<doc id="2697239" url="https://pl.wikipedia.org/wiki?curid=2697239" title="Nowa Kultura">
Nowa Kultura



</doc>
<doc id="2697240" url="https://pl.wikipedia.org/wiki?curid=2697240" title="Igrzyska Południowego Pacyfiku 1963">
Igrzyska Południowego Pacyfiku 1963

Igrzyska Południowego Pacyfiku 1963 (ang. "South Pacific Games 1963") – pierwsza edycja Igrzysk Południowego Pacyfiku, która odbyła się w dniach 29 sierpnia - 8 września 1963 w stolicy Fidżi - Suvie. Rozegrano dziesięć dyscyplin: lekkoatletykę, piłkę nożną, koszykówkę, boks, netball, rugby union, pływanie, tenis stołowy, tenis ziemny oraz piłkę siatkową.

</doc>
<doc id="2697242" url="https://pl.wikipedia.org/wiki?curid=2697242" title="Portret Stanisława Tęczyńskiego">
Portret Stanisława Tęczyńskiego

Portret Stanisława Tęczyńskiego – obraz namalowany przez Tomasza Dolabellę w latach 1633-1634. Uznawany jest za jeden z najpiękniejszych staropolskich portretów. Przedstawia najmłodszego syna wojewody krakowskiego Jana Magnusa Tęczyńskiego i Doroty z Mińskich, ostatniego z męskiej linii rodu, zmarłego w wieku dwudziestu trzech lat. Wojewodzic odziany jest w strój polski: biały żupan i nałożoną nań białą delię podbitą brązowym futrem. Nakryciem głowy jest czerwony kołpak obszyty futrem i uzupełniony piórami. Napis w lewym górnym rogu został domalowany w okresie późniejszym. Początkowo był eksponowany na Zamku Tenczyn, w 2. połowie XVIII w. w Pałacu Potockich w Krzeszowicach. Obraz pochodzi ze zbiorów Potockich w Krzeszowicach, obecnie jest własnością Zamku Królewskiego na Wawelu i znajduje się w Sali Bitwy pod Orszą.

</doc>
<doc id="2697246" url="https://pl.wikipedia.org/wiki?curid=2697246" title="Nowa Kultura (1923–1924)">
Nowa Kultura (1923–1924)

Nowa Kultura – czasopismo społeczno-kulturalne i literackie, wydawane w Warszawie od lipca 1923 roku do września 1924 roku, początkowo było dwutygodnikiem, później tygodnikiem, od maja 1924 roku miesięcznikiem. Było kontynuacją "Kultury Robotniczej", legalną trybuną Komunistycznej Partii Robotniczej Polski, wydawane przez związaną z partią placówkę wydawniczą Książka.
Redaktorami pisma byli: Franciszka Kwiatkowska i Edward Staniewski, faktycznie jednak pismo redagowali: Jerzy Heryng i Jan Hempel.
Pozostawało pod wpływem radzieckiego Proletkultu, drukowało m.in. utwory Włodzimierza Majakowskiego, wiersze i wystąpienia Aleksieja Gastiewa, przekłady Henri Barbusse’a, Émila Zoli, Guillaume Apollinaire’a, Johannesa Bechera.
Współpracownikami pisma byli: Mieczysław Braun, Władysław Broniewski (sekretarz redakcji), Stanisław Brucz, Stanisław Ryszard Stande, Witold Wandurski.

</doc>
<doc id="2697247" url="https://pl.wikipedia.org/wiki?curid=2697247" title="Alejandro Nava">
Alejandro Nava

José Alejandro Nava Álvarez (ur. 20 września 1979 w mieście Meksyk) – meksykański piłkarz występujący na pozycji ofensywnrgo pomocnika.
Kariera klubowa.
Nava jest wychowankiem drużyny Chivas de Guadalajara, do której seniorskiego zespołu został włączony przez szkoleniowca Ricardo Ferrettiego. W meksykańskiej Primera División zadebiutował 13 lutego 2000 w wygranym 3:0 spotkaniu derbowym z Américą, natomiast premierowego gola strzelił trzynaście dni później, w przegranych 1:3 derbach miasta z Atlasem. Debiutancki sezon, Verano 2000, był zarazem najlepszym w jego karierze; dotarł z Chivas do półfinału fazy play-off i był ważnym graczem ekipy, zdobywając cztery gole w dwunastu spotkaniach. Później stracił jednak miejsce w składzie i został wypożyczony do Atlante FC, gdzie nie osiągnął większych sukcesów, podobnie jak w kolejnym zespole, którego barwy reprezentował – stołecznym Club América.
W 2003 roku Nava został zawodnikiem drugoligowego Jaguares de Tapachula, pełniącego rolę filii Jaguares de Chiapas, gdzie spędził kolejny rok. Później zamieszkał w Stanach Zjednoczonych i przez kilka lat nie grał w piłkę na profesjonalnym poziomie. Wiosną 2010 powrócił do ojczyzny, podpisując kontrakt z Universidadem de Guadalajara, także z drugiej ligi meksykańskiej. Po półrocznej przygodzie z tym klubem był wolnym zawodnikiem, po czym zdecydował się podpisać kontrakt z gwatemalskim CD Jalapa. W lipcu 2011 przeszedł do innej gwatemalskiej drużyny, Juventud Escuintleca.
Kariera reprezentacyjna.
W 1999 roku Nava został powołany przez selekcjonera Jesúsa del Muro do reprezentacji Meksyku U-20 na Młodzieżowe Mistrzostwa Świata w Nigerii. Był wówczas podstawowym zawodnikiem drużyny, do której należeli m.in. Rafael Márquez czy Gerardo Torrado i wystąpił we wszystkich pięciu spotkaniach w wyjściowym składzie, nie strzelając ani jednej bramki. Meksykanie zakończyli swój udział w turnieju w ćwierćfinale.
Swoje jedyne spotkanie w seniorskiej reprezentacji Meksyku Nava zanotował za kadencji selekcjonera Manuela Lapuente, 9 stycznia 2000 w wygranym 2:1 meczu towarzyskim z Iranem.

</doc>
<doc id="2697248" url="https://pl.wikipedia.org/wiki?curid=2697248" title="José Alejandro Nava">
José Alejandro Nava



</doc>
<doc id="2697251" url="https://pl.wikipedia.org/wiki?curid=2697251" title="Eduardo Rodríguez (meksykański piłkarz)">
Eduardo Rodríguez (meksykański piłkarz)

Eduardo Rodríguez Hernández (ur. 13 października 1979 w Ciudad Victoria) – meksykański piłkarz występujący na pozycji obrońcy.
Kariera klubowa.
Rodríguez jest wychowankiem drużyny Monarcas Morelia, do której seniorskiego składu został włączony przez szkoleniowca Tomása Boya. W meksykańskiej Primera División zadebiutował 16 stycznia 2000 w przegranym 1:4 spotkaniu z Guadalajarą. Przez cały pobyt w Morelii pozostawał rezerwowym, jednak zdołał odnieść z drużyną kilka sukcesów – w sezonie Invierno 2000 wywalczył pierwsze w historii klubu mistrzostwo Meksyku, natomiast w rozgrywkach Apertura 2002, swoich ostatnich na poziomie pierwszoligowym, zdobył tytuł wicemistrzowski i dotarł do finału Ligi Mistrzów CONCACAF. W późniejszym czasie występował w kilku klubach drugoligowych; Lagartos de Tabasco, Club León, z którym wygrał rozgrywki w sezonie Clausura 2004, Correcaminos UAT i Delfines de Coatzacoalcos, gdzie w wieku 26 lat zakończył profesjonalną grę w piłkę.
Kariera reprezentacyjna.
W 1999 roku Rodríguez został powołany przez selekcjonera Jesúsa del Muro do reprezentacji Meksyku U-20 na Młodzieżowe Mistrzostwa Świata w Nigerii. Był wówczas podstawowym zawodnikiem drużyny, do której należeli m.in. Rafael Márquez czy Gerardo Torrado i wystąpił w czterech spotkaniach, strzelając bramkę w wygranym 4:1 meczu 1/8 finału z Argentyną. Meksykanie zakończyli swój udział w turnieju w ćwierćfinale.

</doc>
<doc id="2697256" url="https://pl.wikipedia.org/wiki?curid=2697256" title="Jorgos Teodotu">
Jorgos Teodotu

Jorgos Teodotu (gr. Γiώργος Θεοδότου, ur. 1 stycznia 1974 w Famaguście) − cypryjski piłkarz grający na pozycji obrońcy. W swojej karierze rozegrał 69 meczów w reprezentacji Cypru.
Kariera klubowa.
Karierę piłkarską Teodotu rozpoczął w klubie EPA Larnaka. W sezonie 1990/1991 zadebiutował w jego barwach w pierwszej lidze cypryjskiej. Grał w nim do końca sezonu 1993/1994 i wtedy też doszło do fuzji EPA z Pezoporikosem Larnaka i utworzenia nowego, AEK Larnaka. W AEK Teodotu występował przez sześć sezonów. Największym jego sukcesem w tym klubie był występ w finale Pucharu Cypru w 1996 roku, przegranym 0:2 z APOEL-em Nikozja.
Latem 2000 roku Teodotu przeszedł z AEK Larnaka do Omonii Nikozja. W sezonie 2000/2001 oraz sezonie 2002/2003 wywalczył z Omonią dwa tytuły mistrza Cypru. W 2005 roku zdobył Puchar Cypru. Z Omonią sięgnął też po trzy Superpuchary Cypru (2001, 2003, 2005). W 2008 roku przeszedł do Anorthosisu Famagusta. Grał w nim w sezonie 2008/2009, a następnie zakończył karierę piłkarską.
Kariera reprezentacyjna.
W reprezentacji Cypru Teodotu zadebiutował 20 lutego 1996 roku w wygranym 1:0 towarzyskim meczu z Estonią, rozegranym w Limassolu. W swojej karierze grał w: eliminacjach do MŚ 1998, Euro 2000, MŚ 2002, Euro 2004, MŚ 2006 i Euro 2008. Od 1996 do 2008 roku rozegrał w kadrze narodowej 69 meczów.

</doc>
<doc id="2697259" url="https://pl.wikipedia.org/wiki?curid=2697259" title="Rejon aczyński">
Rejon aczyński

Rejon aczyński (ros. Ачинский район, "Aczinskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest miasto Aczyńsk, które administracyjne nie stanowi części rejonu Rejon został utworzony 4 kwietnia 1924 roku.
Położenie.
Rejon ma powierzchnię 2 534 km² i znajduje się w południowo-zachodniej części Kraju Krasnojarskiego, granicząc na północny z rejonem bolszeułujskim, na wschodzie z rejonem kozulskim, na południu z rejonem nazarowskim, a na zachodzie z rejonem bogotolskim.
Przez rejon przepływa rzeka Czułym, będąca dopływem Obu.
Przebiega tędy także droga magistralna M53 z Nowosybirska do Irkucka.
Przez rejon przechodzi główna linia kolei transsyberyjskiej oraz dwie jej linie boczne: odgałęzienie Aczyńsk-Lesosibirsk biegnące na północ oraz odgałęzienie Aczyńsk-Abakan biegnące na południe.
Znajduje się tu też port lotniczy Aczyńsk.
Ludność.
W 1989 roku rejon ten liczył 15 598 mieszkańców, w 2002 roku 14 904, w 2010 roku 15 884, a w 2011 zaludnienie wzrosło do 15 908 osób.
Podział administracyjny.
Administracyjnie rejon posiada jedno robotnicze osiedle typu miejskiego: Mazul'skij oraz dzieli się na 9 sielsowietów.

</doc>
<doc id="2697261" url="https://pl.wikipedia.org/wiki?curid=2697261" title="Rejon jenisejski">
Rejon jenisejski

Rejon jenisejski (ros. Енисейский район, "Jenisiejskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest miasto Jenisejsk, które administracyjne nie stanowi części rejonu. Rejon został utworzony 4 kwietnia 1924 roku.
Położenie.
Rejon ma powierzchnię 106 300 km² i znajduje się w środkowo-zachodniej części Kraju Krasnojarskiego, granicząc na północny z rejonem turuchańskim i ewenkijskim, na wschodzie z rejonem siewiero-jenisejskim i motygińskim, na południowym wschodzie z rejonem kazaczyńskim, na południowym zachodzie z rejonami: pirowskim, biriluskim i tiuchtieckim, na zachodzie z obwodem tomskim, a na północnym zachodzie z Chanty-Mansyjskim Okręgiem Autonomicznym.
Przez rejon przepływa rzeka Jenisej, którą odbywa się transport wodny. Przez rejon przebiega również droga P409 zwana "traktem jenisejskim" oraz linia kolejowa Aczyńsk-Lesosibirsk z kolei transsyberyjskiej.
Ludność.
W 1989 roku rejon ten liczył 30 477 mieszkańców, w 2002 roku 31 315, w 2010 roku 27 220, a w 2011 zaludnienie spadło do 27 011 osób.
Podział administracyjny.
Administracyjnie rejon dzieli się na jedno robotnicze osiedle typu miejskiego Podtiosowo oraz 25 sielsowietów.

</doc>
<doc id="2697263" url="https://pl.wikipedia.org/wiki?curid=2697263" title="Rejon jermakowski">
Rejon jermakowski

Rejon jermakowski (ros. Ермаковский район, "Jermakowskij rajon") – rejon administracyjny i komunalny Kraju Krasnojarskiego w Rosji.
Stolicą rejonu jest wieś Jermakowskoje, której ludność stanowi 39% populacji rejonu. Rejon został utworzony 25 marca 1925 roku.
Położenie.
Rejon ma powierzchnię 17 652 km² i znajduje się w południowej części Kraju Krasnojarskiego, granicząc na północnym wschodzie z rejonem karatuzskim, na wschodzie i południu z republiką Tuwy, a na zachodzie i północnym zachodzie z rejonem szuszeńskim. Większość terytorium znajduje się w obrębie pasma górskiego Sajan Zachodni. Przez rejon przebiega droga magistralna M54 "Jenisej" łącząca Krasnojarsk z granicą rosyjsko-mongolską.
Część rejonu zajmuje Sajańsko-Szuszeński Rezerwat Biosfery.
Ludność.
W 1989 roku rejon ten liczył 23 043 mieszkańców, w 2002 roku 23 202, w 2010 roku 23 043, a w 2011 zaludnienie spadło do 20 809 osób.
Podział administracyjny.
Administracyjnie rejon dzieli się na 14 sielsowietów.

</doc>
<doc id="2697264" url="https://pl.wikipedia.org/wiki?curid=2697264" title="Marcin Boguś">
Marcin Boguś

Marcin Boguś (ur. 11 lipca 1973 w Łodzi) – piłkarz polski grający na pozycji obrońcy.
Kariera.
Karierę piłkarską Boguś rozpoczął w klubie Widzew Łódź. W sezonie 1992/1993 zadebiutował w jego barwach w pierwszej lidze. W sezonie 1995/1996 wywalczył z Widzewem tytuł mistrza Polski, pomimo że w trakcie tamtego sezonu odszedł do Zagłębia Lubin.
Latem 1996 roku Boguś przeszedł z Zagłębia do Ceramiki Opoczno. Występował w niej przez 5,5 roku w rozgrywkach drugiej ligi. Na początku 2002 roku przeszedł do Górnika Łęczna. W sezonie 2002/2003 awansował z Górnikiem do pierwszej ligi.
W 2004 roku Boguś odszedł do KSZO Ostrowiec Świętokrzyski. W sezonie 2005/2006 grał w HEKO Czermno. Następnie grał w takich klubach jak: Woy Opoczno, Woy Bukowiec Opoczyński, Broń Radom, Jandar Bodzechów i Powiślanka Lipsko.
Ogółem w polskiej ekstraklasie Boguś rozegrał 79 meczów i strzelił 1 gola.

</doc>
<doc id="2697265" url="https://pl.wikipedia.org/wiki?curid=2697265" title="Ayumi hamasaki concert tour 2000 A Vol.2">
Ayumi hamasaki concert tour 2000 A Vol.2

 – drugie VHS z trasy koncertowej "A" japońskiej piosenkarki Ayumi Hamasaki, wydane 27 września 2000 roku. Zostało ponownie wydane na DVD 1 marca 2006 roku. Album osiągnął 1. pozycję w rankingu Oricon, sprzedano egzemplarzy.

</doc>
<doc id="2697267" url="https://pl.wikipedia.org/wiki?curid=2697267" title="Zew krwi (ujednoznacznienie)">
Zew krwi (ujednoznacznienie)



</doc>
<doc id="2697268" url="https://pl.wikipedia.org/wiki?curid=2697268" title="Granica Mandżukuo z ZSRR">
Granica Mandżukuo z ZSRR



</doc>
<doc id="2697269" url="https://pl.wikipedia.org/wiki?curid=2697269" title="Biały Kieł (ujednoznacznienie)">
Biały Kieł (ujednoznacznienie)



</doc>
<doc id="2697271" url="https://pl.wikipedia.org/wiki?curid=2697271" title="Lizardo Garrido">
Lizardo Garrido

Lizardo Antonio Garrido Bustamante (ur. 25 sierpnia 1957 w Santiago) - piłkarz chilijski grający podczas kariery na pozycji obrońcy.
Kariera klubowa.
Karierę piłkarską Lizardo Garrido rozpoczął w klubie CSD Colo-Colo. W 1975 roku zadebiutował w jego barwach w chilijskiej Primera División. W 1977 roku odszedł do Colchagua San Fernando. Rok 1978 spędził w CD Trasandino, a następny ponownie w Colchaguy. W 1980 roku powrócił do CSD Colo-Colo.
Z CSD Colo-Colo sześciokrotnie zdobył mistrzostwo Chile w 1981, 1983, 1986, 1989, 1990, 1991 i pięciokrotnie Puchar Chile w 1981, 1982, 1988, 1989 i 1990. Na arenie międzynarodowej zdobył jedyny w jego historii Copa Libertadores w 1991 oraz Recopa Sudamericana i Copa Interamericana w 1992. Indywidualnie Garrido w 1984 został wybrany "Piłkarzem Roku" w Chile.
Na koniec kariery wyjechał do Meksyku, gdzie występował w klubie Santos Laguna.
Kariera reprezentacyjna.
W reprezentacji Chile Garrido zadebiutował 10 marca 1981 w towarzyskim spotkaniu z Kolumbią. W 1982 roku został powołany przez selekcjonera Luisa Santibáñeza do kadry na Mistrzostwa Świata w Hiszpanii. Na Mundialu Garrido wystąpił w meczach z Austrią i RFN. W 1991 uczestniczył Copa América. Na turnieju rozgrywanym w Chile Garrido wystąpił we wszystkich siedmiu meczach z Wenezuelą, Peru, Argentyną, Paragwajem, Kolumbią, ponownie z Argentyną i Brazylią, który był jego ostatnim meczem w reprezentacji. Od 1981 do 1991 roku rozegrał w kadrze narodowej 44 spotkania.

</doc>
<doc id="2697272" url="https://pl.wikipedia.org/wiki?curid=2697272" title="Wyspa skarbów (film 1934)">
Wyspa skarbów (film 1934)

Wyspa skarbów (ang. "Treasure Island") – film przygodowy z 1934 roku, zrealizowany według powieści Roberta Louisa Stevensona o takim samym tytule.
Opis fabuły.
W trakcie walki o odzyskanie zakopanych pirackich skarbów, młody Jim Hawkins (Jackie Cooper) musi wybrać między lojalnością dla jego dobroczyńcy a sympatią do łobuza Long Johna Silvera (Wallace Beery).

</doc>
<doc id="2697273" url="https://pl.wikipedia.org/wiki?curid=2697273" title="Sobór Wniebowstąpienia Pańskiego w Ałmaty">
Sobór Wniebowstąpienia Pańskiego w Ałmaty

Sobór Wniebowstąpienia Pańskiego (kaz. "Вознесенск кафедралы шіркеуі") – prawosławny sobór w Ałmaty, katedra Metropolitalnego Okręgu Rosyjskiego Kościoła Prawosławnego w Republice Kazachstanu w latach 2003–2010.
Opis.
Sobór został wzniesiony na przełomie XIX i XX w. w stylu eklektycznym. Pierwsze prace nad wzniesieniem soboru w Wiernym podjęto w 1868, jednak zostały one przerwane. W 1872 miasto stało się siedzibą eparchii wierneńskiej Rosyjskiego Kościoła Prawosławnego. W związku z tym zdecydowano o niekontynuowaniu poprzedniej budowy, lecz opracowaniu zupełnie nowego projektu świątyni katedralnej, przeznaczonej dla 1500 wiernych. Przeprowadzony w 1882 konkurs na plan budynku wygrał G. Sieriebriannikow, jednak problemy z finansowaniem budowy, śmierć architekta i trzęsienie ziemi w 1887 ponownie sprawiły, że prace budowlane zostały zarzucone. 
W latach 90. XIX w. opracowano zupełnie nowy projekt soboru. Z inicjatywy biskupa turkiestańskiego Grzegorza, za zgodą generał-gubernatora siemireczeńskiego, na cele budowy świątyni przeznaczono fundusze przekazane miastu drogą z ogólnocerkiewnej zbiórki na rzecz ofiar trzęsienia ziemi z 1887. W 1894 wyznaczono i poświęcono teren pod budowę świątyni, jednak jej nowy projekt powstał dopiero cztery lata później. Plan autorstwa architekta Konstantina Borisoglebskiego został wysoko oceniony przez miejscową administrację carską, która podkreślała, że obszerny i wyróżniający się architektonicznie sobór będzie widomym znakiem panowania rosyjskiego w kraju zamieszkiwanym w większości przez muzułmanów. Obiekt miał być wzniesiony z drewna na kamiennym fundamencie. Projekt Borisoglebskiego nie został w pełni zaakceptowany przez Świątobliwy Synod Rządzący. Ostatecznie do wykonania zatwierdzony został opisywany projekt z poprawkami inżyniera Andrieja Zienkowa, który też został kierownikiem budowy. Sobór został ostatecznie zbudowany w latach 1904–1907 i poświęcony w roku ukończenia prac nad jego wznoszeniem. Obiekt przetrwał bez większych strat trzęsienie ziemi w 1911. Ikony dla ikonostasu powstały w kijowskiej pracowni Aleksandra Muraszki. Dzwony (w liczbie ośmiu) zostały przywiezione z Gatczyny.
W 1929 z dzwonnicy soborowej zdjęto dzwony, zniszczony został ikonostas soboru, zaś pozostała część wyposażenia – ikony i utensylia liturgiczne – rozkradzione. W latach 30. XX wieku budynek został zaadaptowany przez władze radzieckie na radiostację, a następnie na muzeum krajoznawcze, co wiązało się z poważnymi przekształceniami w jego wnętrzu, niemal zupełnie zacierającymi pierwotne przeznaczenie obiektu. Od lat 70. XX wieku budynek posiadał status zabytku.
W 1995 budynek decyzją prezydenta Kazachstanu Nursułtana Nazarbajewa został zwrócony Rosyjskiemu Kościołowi Prawosławnemu; zrezygnowano tym samym z pierwotnego planu, by obiekt współdzieliły parafia prawosławna i muzeum. W tym samym roku patriarcha moskiewski i całej Rusi Aleksy II dokonał ponownego poświęcenia budynku, który w następnych latach został stopniowo w pełni przysposobiony do pełnienia funkcji liturgicznych.
Po zakończeniu gruntownej renowacji, sobór został po raz kolejny poświęcony 1 listopada 2020 r. przez metropolitę astańskiego i kazachstańskiego Aleksandra, w asyście hierarchów z Kazachstanu i Kirgistanu.

</doc>
<doc id="2697279" url="https://pl.wikipedia.org/wiki?curid=2697279" title="Zbójnik Madej">
Zbójnik Madej

Zbój Madej – postać legendarna, zbójnik na którego w piekle oczekiwała kara w postaci madejowego łoża.
Legenda świętokrzyska i jej warianty.
Zbój Madej zamieszkiwał wraz z matką jaskinię w Górach Świętokrzyskich. Pewnego dnia trafił do niej Bolko – młody chłopak, który szedł do piekła, by odebrać cyrograf, podpisany przez jego ojca – kupca o imieniu Walek. W dokumencie tym jego ojciec obiecał oddać diabłu, który pomógł mu wydostać kupiecki wóz z błota to, co w domu zastanie, a o czym jeszcze nie wie. Uratowany, po powrocie do domu dowiedział się, że podczas jego nieobecności żona powiła mu syna.
Bolko, dowiedziawszy się, że trafił do jaskini Madeja, zbladł ze strachu. Zbój bowiem nikomu nie darował życia: zabił własnego ojca, a matkę pozostawił przy życiu tylko po to, by mu gotowała jedzenie. Kiedy zbój dotarł do jaskini, od razu wyczuł obecność przybysza. Dowiedziawszy się jednak, dokąd zmierza, darował mu życie, pod warunkiem, że chłopak dowie się, jaką karę przygotowują dla Madeja po śmierci. Zgodziwszy się, chłopak wyruszył w dalszą drogę.
Wędrowiec dotarł do piekła, stanął przed obliczem Lucyfera i przy pomocy wody święconej zmusił go do wydania cyrografu. Kiedy Lucyfer dowiedział się, że posiadający go diabeł nie chce oddać dokumentu, zagroził mu madejowym łożem. Przerażony czart natychmiast oddał pismo. Zaciekawiony Bolko poprosił o pokazanie mu owego łoża. Było ono zrobione ze stalowej kraty, najeżonej nożami, ostrzami, hakami i szydłami. Po obu końcach miało klamry do skrępowania głowy, rąk i nóg. Z dołu buchały płomienie, zaś z góry skapywała roztopiona siarka. Chłopiec zaczął współczuć Madejowi czekającej go kary.
Wracając, Bolko znów trafił do jaskini Madeja. Kiedy zbójnik usłyszał opis męczarni, jakie na niego czekają, postanowił zerwać z krwawą profesją. Chłopak wziął jego maczugę, wbił ją w ziemię, a następnie zadał mu następującą pokutę: codziennie ma schodzić na kolanach do pobliskiego strumienia, nabierać w usta wody i podlewać maczugę. Kiedy ta zakwitnie i wyda owoce – jego zbrodnie zostaną odpuszczone. Wtedy chłopak jako kapłan przybędzie i rozgrzeszy go. Ponadto zgromadzone pieniądze ma oddać ubogim.
Po 20 latach Bolko został biskupem. Pewnego dnia przejeżdżał w pobliżu dawnej kryjówki Madeja. Wtedy poczuł zapach jabłek, wysłał więc sługi po owoce. Służący wrócili z wiadomością, że jabłka nie dają się zerwać, a obok drzewa klęczy siwobrody starzec. Biskup przypomniał sobie o Madeju, podążył więc pod jabłoń. Tu rozpoczął spowiadanie byłego zbójnika. Z chwilą wyznania kolejnych grzechów, jabłka zamieniały się w gołębie, które ulatywały do nieba. Z chwilą wyznania ostatniego grzechu – zamordowania ojca – ciało zbójnika rozsypało się w proch.
Różnie są wskazywane miejsca położenia jaskini, zamieszkiwanej przez Madeja. Jedne źródła mówią o zboczach Łysej Góry, inne – o Jaskini Zbójeckiej w okolicach Łagowa. Legenda w podobnym brzmieniu jest również łączona z Grotami Nagórzyckimi, położonymi na terenie Tomaszowa Mazowieckiego oraz z terenami pomiędzy Lublińcem a Częstochową.
Legenda małopolska.
Inna legenda, mówiąca o zbóju o imieniu Madej, łączy się z okolicami wsi Rozdziele w gminie Żegocina. Tutejszy zbójnik w XIV wieku rabował kupców, podążających z Węgier do Krakowa. Starannie krył przed rodziną swą profesję: żonie oświadczał, że idzie na polowanie, a ze swych wypraw wracał do domu z upolowaną zwierzyną.
Zrabowane łupy dzielił między siebie i kompanów. Madej zostawiał dla siebie tylko złote dukaty. Zdobycz wkładał do glinianych garnków, które zalepiał gliną i wynosił na strych. Na pytania żony, po co mu tyle naczyń, mówił, że od przybytku głowa nie boli.
Pewnego dnia Madej nie wrócił do domu – został wraz z bandą z rozkazu króla Kazimierza Wielkiego pojmany i stracony na krakowskim Rynku. Jego żona nigdy się o tym nie dowiedziała – sądziła, że zginął podczas polowania. Z czasem jednak, kiedy używane przez nią garnki gliniane ulegały zniszczeniu, sięgnęła po te zostawione przez męża na strychu. Ze zdziwieniem zobaczyła wysypujące się z jednego z nich złote krążki. Ponieważ nie znała pieniędzy, zaniosła je do miejscowego proboszcza z zapytaniem, co to jest. Ten wyjaśnił, że to pieniądze które szczęścia nie przyniosą. Ostatecznie wdowa, nie do końca świadoma zawartości pozostałych garnków, ofiarowała je parafii. Został za nie zbudowany nowy kościół w Żegocinie.

</doc>
<doc id="2697280" url="https://pl.wikipedia.org/wiki?curid=2697280" title="Rejon turuchański">
Rejon turuchański

Rejon turuchański (ros. Туруха́нский райо́н, "Turuchanskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest wieś Turuchańsk, której ludność stanowi 39% populacji rejonu Rejon został utworzony 7 czerwca 1928 roku.
Część rejonu zajmuje Środkowosyberyjski Rezerwat Biosfery.
Położenie.
Rejon ma powierzchnię 211 189 km² i znajduje się w zachodniej części Kraju Krasnojarskiego, granicząc na północny z rejonem tajmyrskim, na wschodzie z rejonem ewenkijskim, na południu z rejonem jenisejskim, a na zachodzie z obwodem tiumeńskim.
Przez rejon przepływa rzeka Jenisej oraz jej dopływy: Podkamienna Tunguzka, Dolna Tunguzka, Turuchan, Jełoguj oraz Kurejka.
Ludność.
W 1989 roku rejon ten liczył 15 598 mieszkańców, w 2002 roku 14 904, a w 2010 roku zaludnienie wzrosło do 15 884. Tubylczą ludnością są m.in. Ketowie.
Podział administracyjny.
Administracyjnie rejon posiada jedno miasto: Igarka (Игарка) oraz jedno osiedle typu miejskiego: Swietłogorsk (Светлогорск) oraz dzieli się na 5 sielsowietów.

</doc>
<doc id="2697281" url="https://pl.wikipedia.org/wiki?curid=2697281" title="Trzej muszkieterowie (film francuski 1921)">
Trzej muszkieterowie (film francuski 1921)

Trzej muszkieterowie () – francuski niemy film krótkometrażowy z 1921 roku. Ekranizacja powieści Aleksandra Dumasa ojca pt. "Trzej muszkieterowie".

</doc>
<doc id="2697288" url="https://pl.wikipedia.org/wiki?curid=2697288" title="Sobór Zwiastowania w Pawłodarze">
Sobór Zwiastowania w Pawłodarze

Sobór Zwiastowania – prawosławny sobór w Pawłodarze, katedra eparchii pawłodarskiej, części Metropolitalnego Okręgu Rosyjskiego Kościoła Prawosławnego w Republice Kazachstanu.
Rosyjski Kościół Prawosławny otrzymał ziemię pod budowę świątyni w 1990, na mocy decyzji rady miejskiej Pawłodaru. Budowa obiektu trwała w latach 1993–1999. Gotowy sobór poświęcił 22 października 1999 arcybiskup astański i ałmacki Aleksy, zaś w dniu następnym budynek został oficjalnie otwarty i oddany do użytku liturgicznego. Łączna wysokość budynku wynosi 51 metrów, na jego dzwonnicy znajduje się dziewięć odlanych w Moskwie dzwonów. Ikonostas, panikadiła i utensylia liturgiczne powstały w fabryce „Sofrino” w obwodzie moskiewskim. Sobór znajduje się na terenie Parku III Tysiąclecia.
W 2002 obiekt uzyskał status pomnika historii i kultury.

</doc>
<doc id="2697290" url="https://pl.wikipedia.org/wiki?curid=2697290" title="Gimnastyka Bothmera">
Gimnastyka Bothmera

Gimnastyka Bothmera – dyscyplina ruchu stworzona i rozwijana przez F. Grafa von Bothmer w latach 1922–1938, kiedy był nauczycielem w pierwszej szkole waldorfskiej w Stuttgarcie.
Rozwijana z inspiracji i we współpracy z R. Steinerem gimnastyka określona jako samodzielna dyscyplina ruchu, która współpracuje z siłami przestrzeni. Uprawiający gimnastykę uczy się – wychodząc od poznania architektury ludzkiej postaci – rozwijać swoje możliwości ruchowe w kierunku uświadomienia sił działających w człowieku i przestrzeni.
Ten rodzaj gimnastyki znajduje swoje zastosowanie w pedagogice, w terapii, w pokazach scenicznych i plenerowych, służy trenerom gimnastyki i innych dyscyplin w stosowaniu ćwiczeń równoważących jednostronny rozwój wynikający z uprawiania dyscyplin sportowych, które kładą nacisk wyłącznie na rozwój cech motorycznych.

</doc>
<doc id="2697291" url="https://pl.wikipedia.org/wiki?curid=2697291" title="Krojenie w kuchni chińskiej">
Krojenie w kuchni chińskiej

Krojenie w kuchni chińskiej () – zestaw umiejętności praktycznych w kuchniach chińskich, związanych z obróbką i przygotowywaniem pokarmów za pomocą noża kuchennego.
Krojenie jest jedną z fundamentalnych umiejętności w zakresie przygotowywania posiłków w kuchniach chińskich, na równi z opanowaniem temperatury ognia i umiejętnością mieszania smaków. W starożytnych Chinach całą sztukę gotowania zwano ge-peng, czyli "kroić i gotować". Opanowanie umiejętności perfekcyjnego krojenia jest ważne, w kontekście faktu, że większość dań w Chinach jest przygotowywana metodą szybkiego przesmażania, co wymaga maksymalnie krótkiego czasu podgrzewania w wysokiej temperaturze. Po drugie na chińskim stole nie widuje się praktycznie noży, a zatem jedzenie musi być pokrojone wstępnie na małe kawałki lub przygotowane w sposób łatwy do podzielenia pałeczkami podczas jedzenia. 
Pieczołowite podejście Chińczyków do tej materii zaowocowało bardzo rozbudowanym słownictwem kulinarnym, odnośnie do krojenia. W zakresie sposobu cięcia mówi się o: krojeniu pionowym ("qie"), poziomym ("pian") oraz siekaniu ("zhan", "kan"). Powyższe zyskuje dodatkowe nazwy, jeśli bierze się pod uwagę kąt nachylenia noża i kierunek cięcia (co najmniej 15 możliwości). Istnieje też około 12 terminów na techniki zbliżone do krojenia, np. ucieranie ("chui"), skrobanie ("gua"), czy żłobienie ("wan"). Można też przecierać, piłować czy toczyć składniki. 
Osobne instrumentarium słowne odnosi się do efektów krojenia, przy czym często są to określenia bardzo poetyckie. Kształty nadane pokrojonemu pożywieniu, to np. plastry ("pian"), paski czy tasiemki ("tiao"), kęski czy kawałki ("kuai"), duże kawałki ("duan"), drobinki ("li"), skrawki ("mo"), ziarenka ("mi"), kosteczki ("ding"), a także pasemka ("si"). Zmielenie lub zmiażdżenie na masę nazywa się "rong" lub "nizi", a formy nietypowe (np. kulka lub kłos) to "huadaokuai". Wszystkie te nazwy mają wiele podwariantów, np. plastry mogą być "małe jak paznokieć", "prostokątne jak domino" lub "wielkie i cienkie jak ozór wołowy". Dymkę można pokroić np. na "kwiaty", "rybie oczy" albo "jedwabne nici".
Ta wielka różnorodność efektów uzyskiwana jest bardzo niewielkim nakładem narzędzi. Chiński kucharz najczęściej (poza ciężkimi pracami, jak rąbanie żeberek) posługuje się jednym tylko, wielofunkcyjnym nożem – tasakiem (cai dao, 菜刀), którego ostra strona służy do krojenia, tępa np. do ucierania, płaska zaś do miażdżenia.

</doc>
<doc id="2697292" url="https://pl.wikipedia.org/wiki?curid=2697292" title="Rejon kieżemski">
Rejon kieżemski

Rejon kieżemski (ros. Ке́жемский райо́н, "Kieżemskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest miasto Kodyńsk, którego ludność stanowi 67,2% populacji rejonu. Rejon został utworzony 4 lipca 1928 roku.
Położenie.
Rejon ma powierzchnię 34 541 km² i znajduje się w środkowo-wschodniej części Kraju Krasnojarskiego, granicząc na północny z rejonem ewenkijskim, na wschodzie i południu z obwodem irkuckim, a na zachodzie z rejonem boguczńskim.
Przez rejon przepływa rzeka Angara.
Ludność.
W 1989 roku rejon ten liczył 31 233 mieszkańców, w 2002 roku 24 997, w 2010 roku 22 077, a w 2011 zaludnienie wzrosło do 28 783 osób.
Podział administracyjny.
Administracyjnie rejon posiada jedno miasto: Kodyńsk (Кодинск) i dzieli się na 12 sielsowietów.

</doc>
<doc id="2697293" url="https://pl.wikipedia.org/wiki?curid=2697293" title="Grzegorz (Poletajew)">
Grzegorz (Poletajew)

Grzegorz, imię świeckie Lew Poletajew (ur. prawdopodobnie w 1831, zm. 15 marca 1914 w Moskwie) – rosyjski biskup prawosławny.
Życiorys.
Ukończył seminarium duchowne w Niżnym Nowogrodzie, a następnie Kazańską Akademię Duchowną (1854). Po uzyskaniu dyplomu został zatrudniony w Akademii jako wykładowca Pisma Świętego i języka hebrajskiego. 10 października 1854 złożył wieczyste śluby mnisze, zaś 21 października tego samego roku został wyświęcony na hieromnicha. Rok później obronił dysertację magisterską w dziedzinie teologii, zaś w 1865 został profesorem nadzwyczajnym Kazańskiej Akademii Duchownej.
W 1867 został rektorem seminarium duchownego w Ufie, otrzymując równocześnie godność archimandryty. Funkcję tę pełnił przez dwa lata. Od 1872 do 1877 był wykładowcą seminarium duchownego we Włodzimierzu, następnie od 1877 do 1888 rektorem seminarium duchownego w Irkucku. Od 1888 do 1891 zasiadał w komitecie ds. cenzury cerkiewnej w Petersburgu.
3 lutego 1891 przyjął w Petersburgu chirotonię biskupią i został biskupem pomocniczym eparchii wileńskiej i litewskiej z tytułem biskupa kowieńskiego. W 1892 został biskupem turkiestańskim i taszkenckim. Działał na rzecz wzniesienia w Wiernym, ówczesnej siedzibie biskupów turkiestańskich, soboru katedralnego, przeznaczając na ten cel (za zgodą miejscowego generał-gubernatora) środki zgromadzone w cerkwiach Rosji na rzecz ofiar trzęsienia ziemi w regionie w 1887. Zamierzał prowadzić działalność misyjną wśród Kirgizów, jednak generał-gubernator Turkiestanu Aleksandr Wriewski uważał, że było to bezcelowe i nie zgodził się na jej zainicjowanie. Biskup zdołał natomiast pozyskać do służby duszpasterskiej w eparchii pewną grupę duchownych, chociaż była ona biedna i z niewielką liczbą wiernych.
Przed ukończeniem prac nad soboru został przeniesiony na katedrę omską i siemipałatyńską, której ordynariuszem pozostawał do 1900. W wymienionym roku przeniesiony do Moskwy, żył początkowo w monastyrze Dońskim na prawach przełożonego, następnie w monasterze Nowospasskim. Tam w 1914 zmarł i został pochowany.

</doc>
<doc id="2697295" url="https://pl.wikipedia.org/wiki?curid=2697295" title="Freya Aelbrecht">
Freya Aelbrecht

Freya Aelbrecht (ur. 10 lutego 1990 w Zutendaal) – belgijska siatkarka, reprezentantka kraju grająca na pozycji środkowej. Brązowa medalistka mistrzostw Europy 2013 rozgrywanych w Niemczech i Szwajcarii. 
Sukcesy klubowe.
Mistrzostwo Belgii:
Puchar Challenge:
Superpuchar Belgii:
Puchar Belgii:
Puchar Francji:
Mistrzostwo Francji:
Liga Mistrzyń:
Puchar Włoch:
Sukcesy reprezentacyjne.
Liga Europejska:
Mistrzostwa Europy:

</doc>
<doc id="2697298" url="https://pl.wikipedia.org/wiki?curid=2697298" title="Ilka van de Vijver">
Ilka van de Vijver



</doc>
<doc id="2697301" url="https://pl.wikipedia.org/wiki?curid=2697301" title="Metropolia jarosławska">
Metropolia jarosławska

Metropolia jarosławska – jedna z metropolii Rosyjskiego Kościoła Prawosławnego. W jej skład wchodzą trzy eparchie: eparchia jarosławska, eparchia rybińska oraz eparchia peresławska.
Erygowana przez Święty Synod Rosyjskiego Kościoła Prawosławnego w marcu 2012. Jej pierwszym ordynariuszem został metropolita jarosławski i rostowski Pantelejmon (Dołganow). Terytorium administratury pokrywa się z terenem obwodu jarosławskiego. Obecnym (od 26 grudnia 2019 r.) zwierzchnikiem administratury jest metropolita Wadim (Łaziebny).

</doc>
<doc id="2697304" url="https://pl.wikipedia.org/wiki?curid=2697304" title="Dębnica (dopływ Łeby)">
Dębnica (dopływ Łeby)

Dębnica – struga, prawy dopływ Łeby. 
Źródła strugi znajdują się w pobliżu Pomieczyńskiej Huty na Pojezierzu Kaszubskim. Struga przepływa przez obszar powiatu kartuskiego i powiatu wejherowskiego oraz przez miejscowości Sianowska Huta, Pomieczyno, Będargowo, Głusino i w pobliżu miejscowości Sianowo uchodzi do Łeby.
Przed II wojną struga miała dwie równoważne nazwy Dębnica i Damnica. W 1948 roku została zniesiona nazwa Damnica.
Powierzchnia zlewni wynosi 47,8 km2.

</doc>
<doc id="2697305" url="https://pl.wikipedia.org/wiki?curid=2697305" title="Generalna Rada Zborów Bożych na Filipinach">
Generalna Rada Zborów Bożych na Filipinach

Generalna Rada Zborów Bożych na Filipinach – chrześcijański wolny kościół protestancki o charakterze ewangelikalnym nurtu zielonoświątkowego działający na Filipinach, są częścią Światowej Wspólnoty Zborów Bożych. Zbory Boże posiadają na Filipinach 500 000 wiernych zrzeszonych w 3100 zborach. Rada Generalna została założona w 1953 roku, ale historia Zborów Bożych na Filipinach sięga 1926 roku.

</doc>
<doc id="2697306" url="https://pl.wikipedia.org/wiki?curid=2697306" title="Eparchia rybińska">
Eparchia rybińska

Eparchia rybińska – jedna z eparchii Rosyjskiego Kościoła Prawosławnego z siedzibą w Rybińsku.
Historia.
Administratura została erygowana decyzją Świętego Synodu Rosyjskiego Kościoła Prawosławnego z 15 marca 2012 r., poprzez wydzielenie z eparchii jarosławskiej. Razem z tą eparchią wchodzi w skład metropolii jarosławskiej. Pierwszym ordynariuszem eparchii został dotychczasowy biskup pomocniczy eparchii jarosławskiej, biskup rybiński Beniamin (Lichomanow), który nadal sprawuje swój urząd. W 2015 r. z terytorium eparchii rybińskiej (oraz z terytorium eparchii jarosławskiej) wydzielono eparchię peresławską.
Dekanaty.
W 2016 r. w skład eparchii wchodziło 8 dekanatów:
W wymienionym roku eparchia liczyła 85 parafii, obsługiwanych przez 115 księży.
Monastery.
W 2016 r. na terenie eparchii działało pięć monasterów:

</doc>
<doc id="2697310" url="https://pl.wikipedia.org/wiki?curid=2697310" title="Kodeks 0141">
Kodeks 0141

Kodeks 0141 (Gregory-Aland no. 0141) CL13 (Soden) – grecki kodeks uncjalny Nowego Testamentu na pergaminie, paleograficznie datowany na X wiek. Rękopis jest przechowywany jest we Francuskiej Bibliotece Narodowej (Gr. 209) w Paryżu. Dawniej był klasyfikowany jako minuskuł.
Opis.
Do dnia dzisiejszego zachowało się 349 kart kodeksu (28 na 20 cm) z tekstem Ewangelii Jana, jednak z pewnymi lukami. Tekst biblijny opatrzony został komentarzem (katena). Tekst kateny odbiega od standardowego.
Tekst pisany jest dwoma kolumnami na stronę, w 31 linijkach w kolumnie.
Rękopis nie zawiera tekstu Pericope adulterae, oraz tekstu J 5,4.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Scrivener datował rękopis na X-XII wiek, C.R. Gregory datował go na X wiek. W ten sam sposób datuje go obecnie INTF.
Rękopis należał niegdyś do Boistallera wraz z innymi rękopisami NT (m.in. 10).
Rękopis został dodany do listy rękopisów Nowego Testamentu przez Scholza. Opisany został przez Burgona i Paulin Martin.
Scholz zaliczył rękopis do minuskułów. Na liście minuskułów NT zajmował pozycję 314 (314e). Gregory w roku 1908 zaliczył go do uncjałów.
Rękopis cytowany jest w krytycznych wydaniach greckiego Nowego Testamentu (NA26, NA27). W NA27 cytowany jest jako świadek trzeciego rzędu.

</doc>
<doc id="2697312" url="https://pl.wikipedia.org/wiki?curid=2697312" title="Karabin Accuracy International AWP">
Karabin Accuracy International AWP

AWP (Arctic Warfare Police) – powtarzalny karabin wyborowy produkowany przez brytyjską firmę Accuracy International. Jest to wariant karabinu AW przeznaczony głównie dla formacji policyjnych. Zaprezentowany w roku 1997.
Broń ma zintegrowany, składany dwójnóg. Konstrukcja karabinu zapobiega oblodzeniu do temperatury poniżej - 40° C. Kolba syntetyczna może zostać w razie potrzeby przedłużona za pomocą przekładek kompensujących. 
W karabinie zastosowano celownik optyczny Schmidt &amp; Bender 3-12 x 50 Mk II.

</doc>
<doc id="2697315" url="https://pl.wikipedia.org/wiki?curid=2697315" title="Jan Obrębski">
Jan Obrębski

Jan Bogdan Obrębski (ur. 27 stycznia 1943 w Międzyrzecu Podlaskim, zm. 8 września 2020 w Warszawie) – polski naukowiec, profesor nauk technicznych, specjalista w zakresie mechaniki i budownictwa (mechanika budowli, mechanika lekkich konstrukcji przestrzennych, mechanika prętów cienkościennych, metody komputerowe, wytrzymałość materiałów).
Życiorys.
Był synem Czesława Obrębskiego, bratem Barbary Obrębskiej-Starkel.
Absolwent Politechniki Warszawskiej (1966). Po uzyskaniu stopni naukowych doktora i doktora habilitowanego (rozprawa habilitacyjna "Analiza i synteza numeryczna wielkich układów konstrukcyjnych", 1979) otrzymał w 1996 roku tytuł profesora nauk technicznych. Do 2020 profesor zwyczajny na Wydziale Inżynierii Lądowej Politechniki Warszawskiej w Zakładzie Wytrzymałości Materiałów, Teorii Sprężystości i Plastyczności.
Został członkiem komitetu naukowego I, II i III Konferencji Smoleńskiej (z lat 2012, 2013, 2014), skupiającej badaczy metodami nauk ścisłych katastrofy samolotu Tu-154 w Smoleńsku z 10 kwietnia 2010. W 2016 został sekretarzem Podkomisji ds. Ponownego Zbadania Wypadku Lotniczego pod Smoleńskiem, powołanej przy Komisji Badania Wypadków Lotniczych Lotnictwa Państwowego przez ministra obrony narodowej Antoniego Macierewicza.
Zmarł 8 września 2020 roku. Został pochowany w katolickiej części Cmentarza Prawosławnego w Warszawie.

</doc>
<doc id="2697316" url="https://pl.wikipedia.org/wiki?curid=2697316" title="Ośmiał">
Ośmiał

Ośmiał ("Cerinthe") – rodzaj roślin należący do rodziny ogórecznikowatych ("Boraginaceae"). Obejmuje około 10 gatunków. Występują one w Europie (4 gatunki) i basenie Morza Śródziemnego po Kaukaz, Iran i Kazachstan na wschodzie. W Polsce występują w naturze dwa gatunki: ośmiał mniejszy "C. minor" i alpejski "C. glabra". Pierwszy uznany jest za gatunek rodzimy, a drugi występuje tylko jako efemerofit (przejściowo dziczejący z upraw).
Ośmiały zostały rozpowszechnione jako ozdobne, zwłaszcza ośmiał większy "C. major". Wszystkie gatunki są dobrymi roślinami miododajnymi.
Systematyka.
Rodzaj należy do plemienia "Lithospermeae" w podrodzinie "Boraginoideae" Arnott w obrębie rodziny ogórecznikowatych "Boraginaceae".
Zastosowanie.
Wiele gatunków jest uprawianych jako rośliny ozdobne. Wszystkie najlepiej rosną na stanowiskach osłoniętych w pełnym słońcu lub częściowym zacienieniu. Rozmnaża się je przez nasiona lub przez podział.

</doc>
<doc id="2697317" url="https://pl.wikipedia.org/wiki?curid=2697317" title="Cerinthe">
Cerinthe



</doc>
<doc id="2697318" url="https://pl.wikipedia.org/wiki?curid=2697318" title="Euro Players Tour Championship 2010/2011 – Turniej 1">
Euro Players Tour Championship 2010/2011 – Turniej 1

Euro Players Tour Championship 2010/2011 – Turniej 1 – piąty turniej z cyklu 12 rankingowych turniejów Players Tour Championship, a pierwszy rozegrany w tym cyklu w kontynentalnej Europie, rozegrany w Stadthalle w Fürth (Niemcy) w dniach 26–29 sierpnia 2010 roku. Turniej ten znany jest także pod nazwą Paul Hunter Classic.
Wzięło w nim udział 126 zawodników.
W finale Judd Trump pokonał Anthony’ego Hamiltona wynikiem 4–3.
Nagrody.
Zwycięzca: €10 000
II miejsce: €5 000
Półfinalista: €2 500
Ćwierćfinalista: €1 400
Ostatnia 16: €1 000
Ostatnia 32: €500
Ostatnia 64: €200
Turniej główny.
Rundy pre-eliminacyjne.
Runda 1.
"Do 4 wygranych frame’ów"
Runda 2.
"Do 4 wygranych frame’ów"

</doc>
<doc id="2697319" url="https://pl.wikipedia.org/wiki?curid=2697319" title="Ośmiał mniejszy">
Ośmiał mniejszy

Ośmiał mniejszy ("Cerinthe minor" L.) – gatunek roślin należący do rodziny ogórecznikowatych ("Boraginaceae"). Rośnie dziko w Azji Zachodniej (Liban, Syria, Turcja) oraz w Europie Południowej, Wschodniej i Środkowej. Jest też uprawiany w niektórych innych regionach świata. W Polsce jest archeofitem lub efemerofitem, występuje w południowej części kraju, czasami zawlekany jest również w inne regiony Polski.
Biologia i ekologia.
Roślina dwuletnia lub bylina. Rośnie na przydrożach, w suchych potokach, na skałach. Kwitnie od maja do lipca. Liczba chromosomów 2n = 36.

</doc>
<doc id="2697320" url="https://pl.wikipedia.org/wiki?curid=2697320" title="Metropolia niżnonowogrodzka">
Metropolia niżnonowogrodzka

Metropolia niżnonowogrodzka – jedna z metropolii Rosyjskiego Kościoła Prawosławnego. W jej skład wchodzą cztery eparchie: niżnonowogrodzka, łyskowska, wyksuńska oraz gorodiecka.
Erygowana przez Święty Synod Rosyjskiego Kościoła Prawosławnego w marcu 2012. Jej pierwszym ordynariuszem został metropolita niżnonowogrodzki i arzamaski Jerzy (Daniłow).

</doc>
<doc id="2697321" url="https://pl.wikipedia.org/wiki?curid=2697321" title="Cerinthe minor">
Cerinthe minor



</doc>
<doc id="2697322" url="https://pl.wikipedia.org/wiki?curid=2697322" title="Rejon boguczański">
Rejon boguczański

Rejon boguczański (ros. Богуча́нский райо́н, "Boguczanskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest wieś Boguczany, której ludność stanowi 22,6% populacji rejonu. Rejon został utworzony 4 lipca 1927 roku.
Położenie.
Rejon ma powierzchnię 53 985 km² i znajduje się w środkowowschodniej części Kraju Krasnojarskiego, granicząc na północny z rejonem ewenkijskim, na wschodzie z rejonem kieżemskim, na południowym wschodzie z obwodem irkuckim, na południu z rejonem abańskim, na południowym zachodzie z rejonem tasiejewskim, a na zachodzie z rejonem motygińskim.
Przez rejon przepływa rzeka Angara.
Znajduje się tu port lotniczy Boguczany.
Ludność.
W 1989 roku rejon ten liczył 58 235 mieszkańców, w 2002 roku 50 503, w 2010 roku 49 976, a w 2011 zaludnienie wyniosło do 47 839 osób.
Udział poszczególnych narodowości w populacji rejonu w 2002 roku był następujący:
Gospodarka.
Na terenie rejony znajduje się Boguczańska Elektrownia Wodna (uruchomiona w 2011 roku) oraz Boguczańska Huta Aluminium.
Podział administracyjny.
Administracyjnie rejon dzieli się na 18 sielsowietów i jedno "terytorium międzysielsowietowe" (Межселенная территория).

</doc>
<doc id="2697324" url="https://pl.wikipedia.org/wiki?curid=2697324" title="Zbory Boże w Indiach">
Zbory Boże w Indiach

Zbory Boże w Indiach (ang. "Assemblies of God in India") – chrześcijański wolny kościół protestancki o charakterze ewangelikalnym nurtu zielonoświątkowego działający w Indiach, wchodzący w skład Światowej Wspólnoty Zborów Bożych. Zbory Boże w 2000 roku liczyły w Indiach 800 000 wiernych zrzeszonych w 3600 zborach. Obecnie kościół posiada około 8000 zborów w całym kraju. 
Zbory Boże Południowych Indii (SIAG) – jeden z trzech oddziałów Zborów Bożych został zarejestrowany jako stowarzyszenie w 1951 roku, natomiast jako organ krajowy Zbory Boże zostały zarejestrowane w 1997 roku jako Generalna Rada Zborów Bożych w Indiach.
W mieście Ćennaj znajduje się zbór – megakościół liczący 40 000 wiernych.

</doc>
<doc id="2697325" url="https://pl.wikipedia.org/wiki?curid=2697325" title="Kodeks 0211">
Kodeks 0211

Kodeks 0211 (Gregory-Aland no. 0211) ε 051 (Soden) – grecki kodeks uncjalny Nowego Testamentu na pergaminie zawierający tekst czterech Ewangelii. Paleograficznie datowany jest na VII wiek. Rękopis jest przechowywany jest w Gruzińskim Narodowym Centrum Rękopisów (Gr. 27) w Tbilisi.
Opis.
Do dnia dzisiejszego zachowało się 258 kart kodeksu (27 na 19,5 cm) z tekstem czterech Ewangelii.
Tekst pisany jest dwoma kolumnami na stronę, w 8 linijkach w kolumnie.
Kopista omija tekst Pericope adulterae.
Tekst.
Grecki tekst kodeksu przekazuje tekst bizantyński. Hermann von Soden zaklasyfikował go do K1. Kurt Aland zaklasyfikował go do kategorii V. Według "Claremont Profile Method", tj. metody wielokrotnych wariantów, reprezentuje standardowy tekst bizantyński w Łk 1; w Łk 10 ma tekst mieszany.
Historia.
Aland datował kodeks na VII wiek. W ten sam sposób datuje go obecnie INTF.
Rękopis badał Kurt Treu.
Rękopis cytowany jest w niektórych krytycznych wydaniach greckiego Nowego Testamentu (NA26). Nie jest cytowany w NA27.

</doc>
<doc id="2697326" url="https://pl.wikipedia.org/wiki?curid=2697326" title="Mścisław Iziasławicz (książę kijowski)">
Mścisław Iziasławicz (książę kijowski)



</doc>
<doc id="2697327" url="https://pl.wikipedia.org/wiki?curid=2697327" title="Euro Players Tour Championship 2010/2011 – Turniej 2">
Euro Players Tour Championship 2010/2011 – Turniej 2

Euro Players Tour Championship 2010/2011 – Turniej 2 – szósty turniej z cyklu 12 rankingowych turniejów Players Tour Championship, a drugi rozegrany w tym cyklu w kontynentalnej Europie, rozegrany w Boudewijn Seapark w Brugii (Belgia) w dniach 30 września–3 października 2010 roku.
Wzięło w nim udział 160 zawodników.
W finale Shaun Murphy pokonał Matthew Coucha wynikiem 4–2.
Nagrody.
Zwycięzca: €10 000
II miejsce: €5 000
Półfinalista: €2 500
Ćwierćfinalista: €1 400
Ostatnia 16: €1 000
Ostatnia 32: €500
Ostatnia 64: €200
Turniej główny.
Rundy pre-eliminacyjne.
Runda 1.
"Do 4 wygranych frame’ów"
Runda 2.
"Do 4 wygranych frame’ów"

</doc>
<doc id="2697328" url="https://pl.wikipedia.org/wiki?curid=2697328" title="Eparchia łyskowska">
Eparchia łyskowska

Eparchia łyskowska – jedna z eparchii Rosyjskiego Kościoła Prawosławnego, z siedzibą w Łyskowie.
Eparchia została erygowana decyzją Świętego Synodu Rosyjskiego Kościoła Prawosławnego z 15 marca 2012 poprzez wydzielenie z eparchii niżnonowogrodzkiej i arzamaskiej. Od momentu powstania jest częścią składową metropolii niżnonowogrodzkiej. Jej pierwszym ordynariuszem został w listopadzie 2013 Sylwan (Głazkin).
Eparchia obejmuje teren rejonów bolszebołdińskiego, bolszemuraszyńskiego, buturlińskiego, wadskiego, worotyńskiego, gagińskiego, kniaginińskiego, krasnooktiabrskiego, łukojanowskiego, łyskowskiego, pierwomajskiego, pieriewoskiego, pilnińskiego, poczinkowskiego, siergackiego, sieczenowskiego, spasskiego i szatkowskiego obwodu niżnonowogrodzkiego.

</doc>
<doc id="2697329" url="https://pl.wikipedia.org/wiki?curid=2697329" title="Karabin Accuracy International AWS">
Karabin Accuracy International AWS

AWS (Arctic Warfare Silencer) – powtarzalny karabin wyborowy produkowany przez brytyjską firmę Accuracy International. Jest to wariant karabinu AW przystosowany do używania amunicji poddźwiękowej. Broń produkowana na potrzeby jednostek specjalnych.
Broń posiada zintegrowany, składany dwójnóg. Konstrukcja karabinu zapobiega oblodzeniu do temperatury poniżej - 40° C. Zielona kolba syntetyczna może zostać w razie potrzeby przedłużona za pomocą przekładek kompensujących. 
Aby uzyskać efekt wytłumienia zastosowano specjalną lufę z integralnym tłumikiem dźwięku. 
W karabinie najczęściej stosuje się celowniki optyczne Schmidt &amp; Bender 3-12 x 50 Mk II lub Schmidt &amp; Bender 6 x 42.

</doc>
<doc id="2697330" url="https://pl.wikipedia.org/wiki?curid=2697330" title="Michał Kowalski (kolonista)">
Michał Kowalski (kolonista)

Michał Kowalski (ur. 1671 w Królewcu, zm. ?) – emigrant z Polski, żołnierz, pionier europejskiego osadnictwa i eksploracji Południowej Afryki. 
Życiorys.
W 1694 r. wstąpił na służbę w Holenderskiej Kompanii Wschodnioindyjskiej. Przybył do Kolonii Przylądkowej w styczniu 1695 r. na pokładzie okrętu "Waalstoorm". W 1701 r. prócz służby w miejscowym garnizonie pracował także na farmie Jana Knuppela, kolonisty pochodzącego z Gdańska. W 1702 r. był jednym ze siedmiu współorganizatorów i przywódców (byli wśród nich także Tomasz Tyl z Warszawy i Jakub Holland z Królewca) pionierskiej wyprawy na wschód, w okolice rzeki Groot-Vis (dziś Prowincja Przylądkowa Wschodnia), ponad 700 km na wschód od Kapsztadu. W trakcie tej wyprawy brał udział w pierwszym bezpośrednim spotkaniu europejskich kolonistów z ludem Xhosa (plemię Cabuquas), które zakończyło się starciem zbrojnym zwycięskim dla kolonistów. W drodze powrotnej Kowalski wraz ze swymi towarzyszami uczestniczył w napaści na hotentockie plemieniu Inqua, a przy podziale zrabowanych wtedy łupów wszedł w posiadanie dużego stada bydła i owiec. W 1706 r. uzyskał status obywatela Kolonii Przylądkowej. W dokumentach występuje często jako Michiel Cowalsky.

</doc>
<doc id="2697331" url="https://pl.wikipedia.org/wiki?curid=2697331" title="Wacław Kwiatkowski">
Wacław Kwiatkowski

Wacław Kwiatkowski pseud. "Domański", "Franek", "Kazimierz" (ur. 15 września 1893 w Warszawie, zm. 7 września 1977 tamże) – polski działacz komunistyczny, członek Komitetu Centralnego KPP od 1926.
Życiorys.
Po ukończeniu szkoły podstawowej został ślusarzem. W 1912 wstąpił do PPS-Lewicy i współorganizował strajk powszechny w Warszawie i akcję wyborczą do IV Dumy z kurii robotniczej, a w 1913 w kampanii wyborczej do Kasy Chorych. Od 1914 członek Komitetu Warszawskiego PPS-Lewicy. W sierpniu 1915 był współzałożycielem Związku Zawodowego Robotników Przemysłu Metalowego. Przemawiał na wiecach w sprawie bezrobocia, głodu i wojny, organizował kuchnie robotnicze i demonstracje głodnych pod ratuszem. 20 kwietnia 1916 został aresztowany i skazany na 5 lat więzienia, 4 listopada 1918 zbiegł z twierdzy Modlin. Następnie wziął udział w rozbrajaniu Niemców, a w grudniu 1918 w ostatnim zjeździe PPS-Lewicy i I Zjeździe KPP. Członek Komitetu Warszawskiego KPP. W lutym 1921 na warszawskiej konferencji partyjnej został wybrany delegatem na II Konferencję KPP. W marcu 1921 został członkiem egzekutywy Komitetu Warszawskiego KPP. Latem 1921 był członkiem polskiej delegacji na III Kongres Międzynarodówki Komunistycznej (MK) w Moskwie. Brał udział w III Konferencji KPP w Gdańsku w kwietniu 1922, II Zjeździe KPP jesienią 1923 pod Moskwą i V Zjeździe KPP w Peterhofie. 24 listopada 1924 został na 2 miesiące aresztowany, po zwolnieniu został członkiem KC KPP. W grudniu 1926 został ponownie aresztowany i skazany na 6 lat więzienia, skąd zbiegł w sierpniu 1928, później był słuchaczem Międzynarodowej Szkoły Leninowskiej, po czym pracował w przedstawicielstwie KPP przy Komitecie Wykonawczym MK. Od wiosny 1931 członek Sekretariatu Krajowego KC KPP. W styczniu 1932 został aresztowany i skazany na 6 lat więzienia i utratę praw na 10 lat. W wyniku amnestii w 1936 wyrok obniżono do 4 lat; pozostały mu jeszcze 4 lata do odbycia z poprzedniego wyroku. W koronowskim więzieniu był starostą komuny więziennej. Po wybuchu wojny 2 września 1939 wydostał się na wolność, a od marca 1940 pracował na Kielecczyźnie u byłego członka KPP, który był wpisany na volkslistę. W 1944 wstąpił do PPR. XI 1944-VII 1945 był więziony pod zarzutem współpracy z Niemcami i usunięty z PPR. Po zwolnieniu został dyrektorem Państwowej Centrali Handlowej w Bytomiu. Później był dyrektorem fabryki acetylenu w Katowicach. IX 1949-III 1951 ponownie więziony pod zarzutem współpracy z okupantem. W kwietniu 1959 przywrócono mu prawa członka partii i przyznano rentę dla zasłużonych.
Był odznaczony m.in. Krzyżem Komandorskim Orderu Odrodzenia Polski.

</doc>
<doc id="2697332" url="https://pl.wikipedia.org/wiki?curid=2697332" title="Eparchia gorodiecka">
Eparchia gorodiecka

Eparchia gorodiecka – jedna z eparchii Rosyjskiego Kościoła Prawosławnego, z siedzibą w Gorodcu.
Eparchia została erygowana decyzją Świętego Synodu Rosyjskiego Kościoła Prawosławnego z 15 marca 2012 poprzez wydzielenie z eparchii niżnonowogrodzkiej i arzamaskiej. Od momentu powstania jest częścią składową metropolii niżnonowogrodzkiej. Jej pierwszym ordynariuszem został 8 kwietnia tego samego roku Augustyn (Anisimow).
Eparchia obejmuje teren rejonów warnawińskiego, wietłuskiego, woskriesienskiego, gorodieckiego, krasnobakowskiego, kowiernieńskiego, sokolskiego, siemienowskiego, tonkińskiego, tonszajewskiego, urieńskiego, szarańskiego i szachuńskiego obwodu niżnonowogrodzkiego.

</doc>
<doc id="2697333" url="https://pl.wikipedia.org/wiki?curid=2697333" title="Ayumi hamasaki countdown live 2000-2001 A">
Ayumi hamasaki countdown live 2000-2001 A

ayumi hamasaki countdown live 2000–2001 A – album japońskiej piosenkarki Ayumi Hamasaki, wydany 20 czerwca 2001 roku. Są to dwa pierwsze koncerty z cyklu "odliczanie na żywo" (ang. "countdown live"), które odbyły się 30 i 31 grudnia 2000 roku w Yoyogi National Gymnasium (Sala Pierwsza). Płyta została wydana ponownie na DVD 1 marca 2006 roku. Album sprzedał się w liczbie egzemplarzy.

</doc>
<doc id="2697340" url="https://pl.wikipedia.org/wiki?curid=2697340" title="Energy 2000">
Energy 2000

Energy 2000 – sieć klubów muzycznych, znajdujących się w Przytkowicach i Katowicach.
Historia.
Historia Energy 2000 sięga 1991 roku, kiedy to założono w Przytkowicach klub pod nazwą „Holiday Disco”, na który składała się jedna sala taneczna i bar. Od tamtej pory klub był wielokrotnie modernizowany. Był pierwszym klubem w Polsce transmitującym na żywo swoje imprezy. Organizował Mistrzostwa Europy DJ, a gościnnie w klubie koncertowali m.in. ATB, Showtek, Cosmic Gate, Westbam, Benny Benassi, Timmy Trumpet, DJ Antoine, Mike Candys czy Headhunterz.
W 2011 roku otwarto klub Energy 2000 w Katowicach. Jako lokalizację wybrano budynek dawnego kina Capitol w centrum miasta, co wywołało kontrowersje. Powierzchnia katowickiego klubu wynosi 2500 m² (w tym trzy sale i trzy bary) i może pomieścić 4000 osób. Klub ten dysponuje największym parkietem w Polsce, a łączna moc nagłośnienia wynosi 100 000 W.
Energy Mix.
Od 2001 roku kilkukrotnie w ciągu roku ukazuje się "Energy Mix" – kompilacja utworów klubowych dokonywana przez DJ Thomasa i DJ Hubertuse’a.

</doc>
<doc id="2697344" url="https://pl.wikipedia.org/wiki?curid=2697344" title="Elżbieta Konderak">
Elżbieta Konderak

Elżbieta Konderak (ur. 28 lipca 1955 w Działoszycach) – polska dziennikarka, redaktorka, reżyser telewizyjny.
Ukończyła filologię polską na Uniwersytecie Jagiellońskim i reżyserię na Wydziale Radia i Telewizji im. Krzysztofa Kieślowskiego Uniwersytetu Śląskiego. W 1989–1990 realizowała materiały filmowe dla Video-Studio-Gdańsk, po roku 1990 filmy dokumentalne i programy dla TVP. Od 1999 roku pracuje w redakcji miesięcznika "LIST". Od 2001 jest jego redaktorem naczelnym. Od 2009 roku również redaktor naczelna miesięcznika "BIBLIA Krok po Kroku".

</doc>
<doc id="2697345" url="https://pl.wikipedia.org/wiki?curid=2697345" title="Neofit (Niewodczikow)">
Neofit (Niewodczikow)

Neofit, imię świeckie Nikołaj Wasiljewicz Niewodczikow (ur. 1822 w Petersburgu, zm. 1910 w Izmaile) – rosyjski biskup prawosławny.
Życiorys.
Pochodził z rodziny szlacheckiej. Ukończył seminarium duchowne w Jekaterynosławiu, a następnie Moskiewską Akademię Duchowną (1844). Przez sześć lat był następnie osobistym sekretarzem dyplomaty i teologa Aleksandra Sturdzy; w jego domu w Odessie mógł spotykać się z wieloma cenionymi w swojej epoce literatami, artystami i działaczami cerkiewnymi. W 1850 został zatrudniony w seminarium duchownym w Kiszyniowie jako wykładowca. W 1858, po przyjęciu święceń kapłańskich (jako mężczyzna żonaty), wrócił do Odessy. W ciągu kolejnych dwudziestu pięciu lat pracował w różnych szkołach tego miasta jako katecheta, publikował również swoje wiersze religijne, przez dwa lata wydawał pismo prawosławne "Odiesskij woskriesnyj listok". W 1880, gdy był już protoprezbiterem-wdowcem, złożył wieczyste śluby mnisze, przyjmując imię Neofit. W tym samym roku otrzymał godność archimandryty i został wyświęcony na biskupa jelizawietgradzkiego, wikariusza eparchii chersońskiej. Był równocześnie przełożonym monasteru Zaśnięcia Matki Bożej w Odessie.
W 1883 mianowany biskupem taszkenckim i turkiestańskim. Jako biskup zyskał sławę teologa i ascety. Po trzęsieniu ziemi w 1887 prowadził odbudowę zniszczonych cerkwi swojej eparchii. W 1892 otrzymał godność arcybiskupią i został przeniesiony na katedrę kiszyniowską. Sześć lat później odszedł w stan spoczynku i zamieszkał na stałe w Izmaile. Nie zaprzestał działalności literackiej. Zmarł w 1910.

</doc>
<doc id="2697346" url="https://pl.wikipedia.org/wiki?curid=2697346" title="Rejon jemielianowski">
Rejon jemielianowski

Rejon jemielianowski (ros. Емель́яновский райо́н, "Jemieljanowskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest robotnicze osiedle typu miejskiego Jemielianowo, którego ludność stanowi 26,6% populacji rejonu. Rejon został utworzony 3 maja 1938 roku.
Położenie.
Rejon ma powierzchnię 7 441 km² i znajduje się w południowośrodkowej części Kraju Krasnojarskiego, granicząc na północny z rejonem bolszemurtyńskim, na północnym wschodzie z rejonem suchobuzimskim, na wschodzie z rejonem bieriozowskim i Krasnojarskiem, na południu z rejonem bałachtińskim, na zachodzie z rejonem kozulskim, a na północnym zachodzie z rejonem biriluskim.
Przez rejon przebiega droga magistralna M53 oraz linia kolei transsyberyjskiej.
Ludność.
W 1989 roku rejon ten liczył 48 375 mieszkańców, w 2002 roku 45 656, w 2010 roku 51 015, a w 2011 zaludnienie wzrosło do 51 159 osób.
Podział administracyjny.
Administracyjnie rejon dzieli się na dwa osiedla typu miejskiego: Pamjati 13 Bortcow (Памяти 13 Борцов) i Jemelianowo (Емельяново) oraz 12 sielsowietów.

</doc>
<doc id="2697349" url="https://pl.wikipedia.org/wiki?curid=2697349" title="Juan de Barroeta">
Juan de Barroeta

Juan de Barroeta y Anguisolea – hiszpański malarz, jeden z najwybitniejszych baskijskich portrecistów.
Urodził się w Bilbao, sztuką zainteresował go ojciec, również malarz. W 1841 r. wyjechał do Madrytu aby studiować na Królewskiej Akademii Sztuk Pięknych św. Ferdynanda. Jego nauczycielem był Federico Madrazo, który miał znaczny wpływ na jego twórczość. W Madrycie poznał artystów takich jak Vicente Palmaroli i José Casado del Alisal. Po nieudanej próbie dostania się na Akademię Sztuki w Rzymie powrócił do Bilbao. W rodzinnym mieście był bardzo popularnym i uznawanym artystą, wielu przedstawicieli baskijskiej arystokracji zamawiało u niego portrety. Namalował portret króla Alfonsa XII podczas jego letniego pobytu w San Sebastian.
Zaangażował się również w politykę, sprzyjał liberalizmowi. Walczył w obronie Bilbao w czasie III wojny karlistowskiej.
Jego styl wyróżniał niemal fotograficzny realizm i oszczędność kolorów. Większość jego skatalogowanych dzieł (ponad 270 portretów) znajduje się w prywatnych kolekcjach. Niektóre z nich można również zobaczyć w Muzeum Sztuki w Bilbao.

</doc>
<doc id="2697351" url="https://pl.wikipedia.org/wiki?curid=2697351" title="Swoboda (Augustów)">
Swoboda (Augustów)

Swoboda – część administracyjna Augustowa, do 1973 samodzielna wieś.
Położenie.
Swoboda leży ok. 11 km w linii prostej od centrum Augustowa na północno-wschodnim skraju miasta. Otoczona jest lasami Puszczy Augustowskiej.
W Swobodzie znajduje się śluza Swoboda, wybudowana w latach 1826-1827 pod kierunkiem Jana Pawła Lelewela, będąca częścią Kanału Augustowskiego. Śluza wraz z całym kanałem wpisana jest do rejestru zabytków i stanowi pomnik historii. Od północy śluza połączona jest kilkusetmetrowym przekopem z Jeziorem Studzienicznym. Obok śluzy położone jest obejście śluzowego z drewnianym domem z 1921. Przy śluzie leży też niewielkie jeziorko nazywane "Staw Swoboda" lub "Ślepe" wraz z bindugą, służącą dawniej do przygotowywania i składowania drewna spławianego kanałem. Ze wschodniej części jeziorka wypływa najdłuższy sztucznie przekopany odcinek Kanału Augustowskiego, tzw. "Kanał Czarnobrodzki", o długości prawie 8 km. Łączy on dorzecza Wisły i Niemna. Wzdłuż kanału biegnie dawna droga holownicza, którą do 1953 poruszały się konie ciągnące spławiane drewno.
W Swobodzie znajduje się stanica PTTK czynna od czerwca do września. Na południe od Swobody rozciąga się rezerwat przyrody Stara Ruda.
Przez Swobodę przebiegają szlaki turystyczne:
Swoboda była celem wycieczek przynajmniej od lat 30. XX w. Nad jeziorkiem zbudowane były już wtedy proste ławy i stoły, umożliwiające odpoczynek.
Nazwa "Swoboda" pochodzi prawdopodobnie od nazwiska gajowego, który miał tu siedzibę w końcu XVIII w. Według tradycji nazwa wywodzi się od więźniów, którym obiecano wolność za pracę przy budowie trudnego odcinka kanału. Jednak w rzeczywistości więźniowie nie byli zatrudniani przy budowie, prace wykonywali tylko najemni robotnicy.

</doc>
<doc id="2697354" url="https://pl.wikipedia.org/wiki?curid=2697354" title="Zakwaszenie środowiska">
Zakwaszenie środowiska

Zakwaszenie środowiska – zjawisko postępującego zmniejszania się wartości pH poszczególnych elementów środowiska przyrodniczego – określonych ekosystemów (np. leśnych, wodnych, rolniczych z ich agrocenozami), albo całej biosfery – zachodzące wskutek zakłócenia stanu ekologicznej równowagi procesów wymiany energii i materii między elementami ekosystemów, wewnątrz poszczególnych geosfer (hydrosfera, atmosfera, pedosfera) lub między nimi – w ramach ziemskiej biosfery. 
Przyczynami zakwaszenia są m.in.:
Skutkami zakwaszenia środowiska są m.in. zmiany składu gatunkowego biocenoz i liczebności populacji w ekosystemach naturalnych, czego przykładem są zmiany składu gatunkowego drzewostanów. Wiążą się one ściśle ze zmianami profilu glebowego wskutek bielicowania. Szybkość degradacji gleb jest zmniejszana dzięki ich właściwościom buforowym.
Zmniejszaniu się żyzności gleby w wyniku jej intensywnej uprawy – w tym zmianom jej odczynu – zapobiega się m.in. metodą wapnowania. 
Zakwaszenie środowiska jest jednym z czynników wpływających na lokalne i globalne zmiany klimatu, np. poprzez zmiany kierunków sukcesji zachodzącej w małych ekosystemach, biomach oraz w skali globalnej. 
Jednym z najczęściej opisywanych objawów zakwaszenia środowiska jest występowanie „kwaśnych opadów”. Zjawisko „kwaśnego deszczu” zaobserwował już w połowie XIX w. Robert Angus Smith w otoczeniu Manchesteru – pierwszego na świecie miasta przemysłowego. Opisał je w książce „Air and rain. The beginnings of a chemical climatology” (wyd. 1 1872 r.)&lt;ref name = "www.bookrags.com/research"&gt;&lt;/ref&gt;. 
W ostatnich latach dużą wagę przywiązuje się do problemu wzrastającej kwasowości wód oceanicznych, porównując znaczenie procesów zakwaszenia środowiska ze znaczeniem efektu cieplarnianego. Zagadnieniem zajmują się m.in. Ridgwell i Daniella Shmidt z University of Bristol. W czasopiśmie „Natural Geoscience” opublikowali wyniki badań próbek grubych osadów z dna oceanów stwierdzając, że współcześnie pH oceanu zmniejsza się 10-krotnie szybciej niż w okresie poprzedzającym wielkie wymieranie kredowe.
Intensywne badania procesów zakwaszania środowiska są również prowadzone w Polsce, co ilustrują np. prace dotyczące zmian zachodzących w glebach leśnych Gór Świętokrzyskich lub zmiany zakwaszenia wody jezior tatrzańskich.

</doc>
<doc id="2697355" url="https://pl.wikipedia.org/wiki?curid=2697355" title="Minuskuł 12">
Minuskuł 12

Minuskuł 12 (wedle numeracji Gregory–Aland), A137 (von Soden) – rękopis Nowego Testamentu z tekstem czterech Ewangelii, pisany minuskułą na pergaminie w języku greckim z XIV wieku. Zawiera marginalia (podział tekstu) i księgi liturgiczne.
Opis rękopisu.
Kodeks zawiera tekst czterech Ewangelii z komentarzem, na 294 pergaminowych kartach (26 cm na 20 cm).
Tekst rękopisu pisany jest jedną kolumną na stronę, 21 linijek w kolumnie dla tekstu biblijnego i 57 dla tekstu komentarza. Komentarz jest autorstwa Wiktora z Antiochii.
Tekst Ewangelii dzielony jest według κεφαλαια (rozdziałów) oraz według Sekcji Ammoniusza, których numery umieszczono na marginesach. Sekcje Ammoniusza opatrzone zostały odniesieniami do Kanonów Euzebiusza. Przed każdą z ewangelii umieszczone zostały listy κεφαλαια (spis treści). Tekst ewangelii zawiera ponadto τιτλοι (tytuły).
Zawiera "Epistula ad Carpianum" (tj. list Euzebiusza do Karpiana), tablice do Kanonów Euzebiusza, prolegomenę, księgi liturgiczne z żywotami świętych (menologium i synaksarion), oraz "subscriptio" na końcu każdej ewangelii.
Nie zawiera tekstu Pericope adulterae (Jan 7,53-8,11).
Tekst.
Grecki tekst Ewangelii reprezentuje tekst bizantyński. Zawiera niewiele naleciałości innych tradycji tekstualnych. Aland zaklasyfikował go do Kategorii V.
Nie był badany metodą "Claremont Profile Method", tj. metodą wielokrotnych wariantów.
Historia.
Paleograficznie datowany jest na wiek XIV. Wettstein wciągnął go na listę rękopisów Nowego Testamentu. Rękopis badali Johann Jakob Griesbach oraz Paulin Martin.
Obecnie przechowywany jest we Francuskiej Bibliotece Narodowej w Paryżu, pod numerem katalogowym Gr. 230.
Nie jest cytowany w naukowych wydaniach greckiego "Novum Testamentum Graece" Nestle-Alanda (NA26, NA27).

</doc>
<doc id="2697356" url="https://pl.wikipedia.org/wiki?curid=2697356" title="Rejon sajański">
Rejon sajański

Rejon sajański (ros. Сая́нский райо́н, "Sajanskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest wieś Aginskoje, której ludność stanowi 42,5% populacji rejonu. Rejon został utworzony 4 kwietnia 1924 roku.
Położenie.
Rejon ma powierzchnię 8 031 km² i znajduje się w południowo-zachodniej części Kraju Krasnojarskiego, granicząc na północny z rejonem rybińskim, na wschodzie z rejonem irbiejskim, na południowym wschodzie z obwodem irkuckim, na południu z rejonem kuragińskim, a na zachodzie z rejonem partizańskim.
Większość terytorium rejonu leży w paśmie górskim Sajanów.
Ludność.
W 1989 roku rejon ten liczył 17 020 mieszkańców, w 2002 roku 14 542, w 2010 roku 12 003, a w 2011 zaludnienie spadło do 11 937 osób.
Podział administracyjny.
Administracyjnie rejon dzieli się na 14 sielsowietów.

</doc>
<doc id="2697358" url="https://pl.wikipedia.org/wiki?curid=2697358" title="Piotr Socha">
Piotr Socha

Piotr Socha (ur. 13 listopada 1966) – polski grafik, projektant, ilustrator.
Życiorys.
W 1992 ukończył studia na Akademii Sztuk Pięknych w Warszawie, na Wydziale Grafiki w Pracowni Ilustracji Książkowej prof. Janusza Stannego.
Współpracował jako ilustrator z redakcjami m.in. "Gazety Wyborczej", "Wysokich Obcasów", "Dużego Formatu", "Polityki", "Newsweeka", "Przekroju", "Playboya", "Harward Business Review".
Współpracował również z programem TVP1 dla którego zaprojektował w 1999 roku wspólnie ze studiem animacji Platige Image nową oprawę graficzną, w tym czołówki "Wiadomości" i "Teleexpressu" oraz dla festiwali piosenki w Sopocie i Opolu.
Oprócz ilustracji prasowej zajmuje się również projektowaniem książek, gier planszowych, audiobooków i logotypów.

</doc>
<doc id="2697359" url="https://pl.wikipedia.org/wiki?curid=2697359" title="Helena Kozłowska">
Helena Kozłowska

Helena Kozłowska (właśc. Bela Frisz), po mężu Schöncherz, pseud. „Ola“ (ur. 24 września 1906 w Oświęcimiu, zm. 23 listopada 1967 w Warszawie) – działaczka KPP, członkini Zarządu Głównego ZWM od 1943, KC PPR i Centralnej Trójki PPR od 1944, KC PZPR w latach 1948–1959, 1945–1947 zastępczyni kierownika i kierowniczka Wydziału Propagandy KC PPR, od 1954 zastępczyni kierownika Wydziału Organizacyjnego KC PZPR, członkini Komisji Rewizyjnej KC PZPR, członkini Rady Naczelnej ZBoWiD.
Życiorys.
Urodziła się 24 września 1906 w Oświęcimiu, w żydowsko-galicyjskiej rodzinie Szymona i Felicji. Po ukończeniu gimnazjum została księgową w Krakowie. Na początku 1929 wstąpiła do KPP. W drugiej połowie 1930 więziona za działalność komunistyczną w więzieniu św. Michała, następnie wydalona z Krakowa, przeniosła się do Warszawy, gdzie we wrześniu 1931 została ponownie aresztowana i skazana na 4 lata więzienia. Wyrok odbywała m.in. na oddziale kobiecym Pawiaka, „Serbii”, gdzie była członkinią zarządu komuny więźniów politycznych i starościną komuny. Po zwolnieniu w lutym 1935 działała w MOPR, m.in. jako sekretarz okręgowa na Płock i Warszawę Podmiejską. VIII 1936–I 1939 ponownie więziona. We wrześniu 1939 przeniosła się do Białegostoku, gdzie pracowała w dzienniku „Wolna Praca” oraz jako instruktorka obwodowego komitetu MOPR. Po ataku Niemiec na ZSRR przybyła do Generalnego Gubernatorstwa, a w maju 1942 wróciła do Warszawy i wstąpiła do PPR. Współpracowała z „Trybuną Wolności” i „Głosem Ludu”, pracowała w redakcji „Głosu Warszawy” i „Przeglądu Tygodnia”. Od lipca 1943 w ZWM, członkini Zarządu Głównego, współautorka deklaracji ideowej ZWM. Zastępczyni dowódcy batalionu „Czwartaków” ds. polityczno-wychowawczych. W lipcu 1944 została włączona do tymczasowej Centralnej Trójki PPR. Podczas powstania warszawskiego formowała oddziały AL, organizowała dowództwo i kierowała propagandą. Po upadku powstania działała w Okręgu Warszawa-Lewa Podmiejska, była dwukrotnie ranna. Po styczniu 1945 organizowała Radę Miejską Żyrardowa, następnie pracowała w aparacie partyjnym. Od 3 maja 1945 była posłanką do Krajowej Rady Narodowej, reprezentując Polską Partię Robotniczą.
Została pochowana w Alei Zasłużonych na Powązkach Wojskowych w Warszawie (kwatera A27-tuje-19).
Była odznaczona dwukrotnie Orderem Sztandaru Pracy I klasy, Orderem Odrodzenia Polski, Krzyżem Partyzanckim, Medalem za Warszawę 1939–1945, Medalem 10-lecia Polski Ludowej (1955) i Odznaką Grunwaldzką.
Jej mąż Henryk Schöncherz, działacz KPP, został zamordowany przez Niemców w lipcu 1941.
Upamiętnienie.
Od 30 maja 1986 do 9 listopada 2017 r. była patronką ulicy w Warszawie na terenie dzielnicy Mokotów.

</doc>
<doc id="2697360" url="https://pl.wikipedia.org/wiki?curid=2697360" title="Sobór św. Serafina z Sarowa i Iwerskiej Ikony Matki Bożej w Jekybastuzie">
Sobór św. Serafina z Sarowa i Iwerskiej Ikony Matki Bożej w Jekybastuzie

Sobór św. Serafina z Sarowa i Iwerskiej Ikony Matki Bożej – prawosławny sobór w Jekybastuzie.
Parafia prawosławna funkcjonowała w Jekybastuzie od 1979, korzystając z zaadaptowanego na cele religijne ceglanego budynku. Budowa nowego obiektu została zainicjowana wobec stale rosnącej liczby wiernych, co sprawiło, że dotychczasowa siedziba przestała być wystarczająca. Projekt budowy cerkwi wsparły władze lokalne. Budowę soboru św. Serafina z Sarowa i Iwerskiej Ikony Matki Bożej rozpoczęto w 1992 z błogosławieństwa arcybiskupa ałmackiego Aleksego. 27 listopada tego roku został położony kamień węgielny. Pierwsze nabożeństwo w nieukończonym jeszcze budynku miało miejsce 6 stycznia 1999. Poświęcenie gotowej świątyni miało miejsce 21 września 2000, obrzęd przeprowadził biskup tomski i asinowski Rościsław.
Sobór jest świątynią dwupoziomową – patronką górnej cerkwi jest Iwerska Ikona Matki Bożej, świętemu Serafinowi z Sarowa poświęcono z kolei cerkiew dolną. Łączna wysokość budynku to 43,6 m, zaś powierzchnia przekracza 1600 metrów kwadratowych. Obiekt wieńczy pięć kopuł. 

</doc>
<doc id="2697361" url="https://pl.wikipedia.org/wiki?curid=2697361" title="Kwintus Aureliusz Symmachus">
Kwintus Aureliusz Symmachus

Kwintus Aureliusz Symmachus (łac. "Quintus Aurelius Symmachus", ok. 340-402/404) – rzymski mówca, senator i polityk. 
Kariera.
Pochodził z liczącej się i bogatej rodziny. Na początku swojej kariery znalazł się w służbie cesarza Walentyniana I, na dworze którego poznał m.in. Auzoniusza, swego późniejszego przyjaciela. W 373 roku był prokonsulem prowincji Africa, w latach 384-385 prefektem miasta Rzym. Dzięki swoim koneksjom i zdolnościom oratorskim stał się liderem senackiej arystokracji w Rzymie, która w tamtym okresie posiadała już jedynie znaczenie symboliczne. Centrum polityczne cesarstwa przeniosło się do nowej stolicy nad Bosforem - Konstantynopola, nawet cesarze Zachodu rezydowali zwykle w Trewirze lub Mediolanie, które leżały bliżej wymagającej nadzoru granicy państwa. W 391 został konsulem.
Spór o ołtarz Wiktorii.
Symmachus zaangażował się w konflikt między chrześcijaństwem a wyznawcami dotychczasowej religii rzymskiej, sprzeciwiając się dekretowi cesarza Gracjana z 383 roku nakazującemu usunięcie z budynku senatu ołtarza bogini zwycięstwa - Wiktorii. Ołtarz ten wzniesiony przez Oktawiana Augusta w 29 p.n.e., został usunięty przez cesarza Konstancjusza II, jednak został przywrócony przez jego następcę Juliana. Symmachus postanowił bronić ołtarza, ale kierowały nim przede wszystkim względy polityczne - monument był dla niego symbolem chwalebnej przeszłości Rzymu - natomiast religia miała tu drugorzędne znaczenie. Jego postawa doprowadziła do konfliktu z Ambrożym - biskupem Mediolanu, który nawoływał do usuwania symboli starej religii.
Spuścizna.
Zachowało się około 900 listów Symmachusa, opracowanych i zebranych w dziesięciu księgach przez jego syna - Fabiusza.

</doc>
<doc id="2697362" url="https://pl.wikipedia.org/wiki?curid=2697362" title="Minuskuł 15">
Minuskuł 15

Minuskuł 15 (wedle numeracji Gregory–Aland), ε 283 (von Soden) – rękopis Nowego Testamentu z tekstem czterech Ewangelii, pisany minuskułą na pergaminie w języku greckim z XII wieku. Posiada księgi liturgiczne i marginalia (podział tekstu oraz noty liturgiczne).
Opis rękopisu.
Kodeks zawiera tekst czterech Ewangelii na 225 pergaminowych kartach (18,2 cm na 14,3 cm).
Tekst rękopisu pisany jest jedną kolumną na stronę, 23–24 linijek w kolumnie. Litery są ładne i regularne. Wielkie inicjały są pisane złotem, pierwsze strony każdej Ewangelii są bogato zdobione. Skryba popełnia błąd "iota subscriptum".
Tekst Ewangelii dzielony jest według κεφαλαια (rozdziałów) oraz według Sekcji Ammoniusza, których numery umieszczono na marginesach. Sekcje Ammoniusza opatrzone zostały odniesieniami do Kanonów Euzebiusza. Przed każdą z ewangelii umieszczone zostały listy κεφαλαια (spis treści). Tekst ewangelii zawiera ponadto τιτλοι (tytuły).
Zawiera prolegomenę, list Hieronima do Karpiana, na marginesach oznaczono teksty do czytań liturgicznych, ponadto na końcu umieszczono księgi liturgiczne z żywotami świętych synaksarion i menologium.
Tekst.
Grecki tekst Ewangelii reprezentuje tekst bizantyński. Hermann von Soden zaklasyfikował do Ak (tj. tekst charakterystyczny dla bizantyńskich komentarzy). Aland zaklasyfikował go do Kategorii V.
Według "Claremont Profile Method", tj. metody wielokrotnych wariantów, reprezentuje rodzinę tekstualną Kx w Ewangelii Łukasza 1 i 20. W Łk 10 nie dokonano profilu.
Tekst Pericope adulterae (Jan 7,53-8,11) został opuszczony przez kopistę. Na marginesie do Mk 16,8 umieszczono scholion kwestionujący autentyczność Dłuższego Zakończenia Marka: εν τισι των αντιγραφων, εως ωδε πληρουται ο ευαγγελιστης εν πολλοις δε, και ταυτα φερεται.
Historia.
Scholz datował rękopis na wiek X, Gregory na wiek XII. Paleograficznie datowany jest przez INTF na wiek XII. DO Paryża sprowadziła go Katarzyna Medycejska.
Ludolf Küster wykorzystał go w swoim wydaniu Nowego Testamentu (jako Paris 8). 
Na listę rękopisów Nowego Testamentu wciągnął go Wettstein.
Rękopis badali Scholz (znaczne partie Mt, Mk, J), Burgon, oraz Paulin Martin.
Obecnie przechowywany jest we Francuskiej Bibliotece Narodowej w Paryżu, pod numerem katalogowym Gr. 64.
Nie jest cytowany w naukowych wydaniach greckiego "Novum Testamentum" Nestle–Alanda (NA26, NA27).

</doc>
<doc id="2697364" url="https://pl.wikipedia.org/wiki?curid=2697364" title="Qanat">
Qanat



</doc>
<doc id="2697365" url="https://pl.wikipedia.org/wiki?curid=2697365" title="Abranovce">
Abranovce

Abranovce, daw. "Abranowce" – wieś (obec) na Słowacji położona w kraju preszowskim, w powiecie Preszów. Pierwsze wzmianki o miejscowości pochodzą z roku 1320. W miejscowości znajduje się cerkiew Narodzenia Przenajświętszej Bogarodzicy z roku 1868.
Według danych z dnia 31 grudnia 2010, wieś zamieszkiwało 609 osób, w tym 317 kobiet i 292 mężczyzn.
W 2001 roku rozkład populacji względem narodowości i przynależności etnicznej wyglądał następująco:
Ze względu na wyznawaną religię struktura mieszkańców kształtowała się w 2001 roku następująco:

</doc>
<doc id="2697366" url="https://pl.wikipedia.org/wiki?curid=2697366" title="Metropolia samarska">
Metropolia samarska

Metropolia samarska – jedna z metropolii Rosyjskiego Kościoła Prawosławnego. W jej skład wchodzi pięć eparchii: samarska, kinielska, otradnieńska, syzrańska oraz eparchia togliattińska.
Erygowana przez Święty Synod Rosyjskiego Kościoła Prawosławnego w marcu 2012. Jej pierwszym ordynariuszem został metropolita (noszący od 2019 tytuł „samarski i nowokujbyszewski”) Sergiusz (Polotkin).

</doc>
<doc id="2697368" url="https://pl.wikipedia.org/wiki?curid=2697368" title="Fiat Tagliero">
Fiat Tagliero

Fiat Tagliero – budynek stacji benzynowej w stylu futurystycznym w Asmarze, stolicy Erytrei. Ukończony w 1938 według projektu włoskiego inżynieria Giuseppe Pettazziego.
Pomimo że od samego początku budynek był przeznaczony na zwykłą stację benzynową, Pettazzi zaprojektował ją w formie przypominającej samolot. Stacja składa się z centralnej wieży, która mieści biuro oraz sklep, z dwoma skrzydłami po obu stronach długimi na 15 m. Skrzydła te są wykonane z betonu i nie posiadają żadnego wsparcia konstrukcyjnego. Architekt miał wiele problemów z przekonaniem konstruktorów do rezygnacji z wznoszenia elementów wspornych.
Pomimo wielu konfliktów w latach 70. i 80. XX w. konstrukcja budynku nie poniosła żadnych strat. W 2003 przeprowadzono prace restauracyjne, a budynek został uznany za dobro narodowe i zabytek Kategorii I i żadna jego część nie może podlegać modyfikacjom.

</doc>
<doc id="2697369" url="https://pl.wikipedia.org/wiki?curid=2697369" title="Piotr Wasileuski">
Piotr Wasileuski

Piotr Piatrowicz Wasileuski, biał. Пётр Пятровіч Васілеўскі, ros. Пётр Петрович Василевский, "Piotr Piotrowicz Wasilewski" (ur. 26 czerwca 1956 w Mińsku, Białoruska SRR, zm. 12 stycznia 2012 w Mińsku) – białoruski piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek mińskiej szkoły sportowej Spartak Mińsk, a potem SDJuSzOR-5 Mińsk. Przez całą karierę (od 1973 do 1984) związany z drużyną mińskiego Dynama, w barwach którego zadebiutował w 1976 w Wyższej Lidze, a w 1982 zdobył Mistrzostwo ZSRR. W sierpniu 1979 po katastrofie lotniczej, w której zginęli piłkarze Paxtakora Taszkent, wspomógł uzbecki klub. Zakończył karierę piłkarską w 1985 w drugoligowym zespole Dniapro Mohylew.
Kariera trenerska.
W latach 1989–1991 prowadził KIM Witebsk, a następnie przez krótki czas pracował jako sędzia piłkarski. Pod koniec 2000-ch lat trenował reprezentację młodzieżową Białorusi. W 2011 roku kierował amatorskim zespołem Nika Mińsk, występującym w mistrzostwach miasta.

</doc>
<doc id="2697370" url="https://pl.wikipedia.org/wiki?curid=2697370" title="Rejon nazarowski">
Rejon nazarowski

Rejon nazarowski (, "Nazarowskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest miasto Nazarowo, które administracyjne nie stanowi części rejonu. Rejon został utworzony 4 kwietnia 1924 roku.
Położenie.
Rejon ma powierzchnię 4230 km² i znajduje się w południowo-zachodniej części Kraju Krasnojarskiego, granicząc na północny z rejonem aczyńskim, na wschodzie z rejonem kozulskim, na południowym wschodzie z rejonem bałachtińskim, na południu z rejonem użurskim, na zachodzie z rejonem szarypowskim, a na północnym zachodzie z rejonem bogotolskim.
Przez rejon przepływa rzeka Czułym, będąca odnogą Obu.
Przez rejon przechodzi odgałęzienie linii kolei transsyberyjskiej Aczyńsk-Abakan biegnące z północy na południe.
Ludność.
W 1989 roku rejon ten liczył 21 720 mieszkańców, w 2002 roku 24 265, w 2010 roku 23 544, a w 2011 zaludnienie spadło do 23 481 osób.
Podział administracyjny.
Administracyjnie rejon dzieli się na 10 sielsowietów.

</doc>
<doc id="2697371" url="https://pl.wikipedia.org/wiki?curid=2697371" title="Andrzej Avellino">
Andrzej Avellino

Andrzej Avellino (ur. 1521 w Castronuovo, zm. 10 listopada 1608 w Neapolu) – włoski teatyn, święty Kościoła katolickiego.
Życiorys.
Urodził się w średnio zamożnej, bardzo religijnej rodzinie. Jego rodzicami byli Jan i Małgorzata Appella. Pewnego dnia w Neapolu przeżył próbę zamachu na swoje życie. Został wyświęcony na kapłana w dniu 17 sierpnia 1537 roku, a w dniu 30 listopada 1556 roku rozpoczął nowicjat i otrzymał imię zakonne Andrzej. 10 listopada 1608 roku w czasie odprawiania mszy świętej zasłabł i zmarł tego samego dnia, wieczorem w opinii świętości.
Został beatyfikowany przez papieża Urbana VIII 10 czerwca 1625, a w dniu 22 maja 1712 roku papież Klemens XI dokonał jego kanonizacji. Wspomnienie liturgiczne przypada 10 listopada.

</doc>
<doc id="2697372" url="https://pl.wikipedia.org/wiki?curid=2697372" title="Minuskuł 22">
Minuskuł 22

Minuskuł 22 (wedle numeracji Gregory–Aland), ε 288 (von Soden) – rękopis Nowego Testamentu pisany minuskułą na pergaminie w języku greckim z XII wieku. Zawiera marginalia.
Opis rękopisu.
Kodeks zawiera tekst czterech Ewangelii na 232 pergaminowych kartach (26 cm na 19 cm), z kilkoma lukami (Mateusz 1,1-2,2; 4,19-5,25; Jan 14,22-16,27). Niektóre z kart zostały przemieszczone do niewłaściwych miejsc.
Tekst rękopisu pisany jest jedną kolumną na stronę, 22 linijek w kolumnie. Atrament jest czarny, inicjały pisane są złotem. Popełnia błędy itacyzmu.
Tekst Ewangelii dzielony jest według κεφαλαια (rozdziały) oraz według Sekcji Ammoniusza, których numery podano na marginesach. Sekcje Ammoniusza opatrzone zostały odniesieniami do Kanonów Euzebiusza (niekompletne). Przed każdą z Ewangelii umieszczone zostały listy κεφαλαια (spis treści). Tekst Ewangelii zawiera ponadto τιτλοι (tytuły).
Na końcu każdej Ewangelii umieszczono "subscriptio", na marginesach zamieszczono warianty tekstowe, brak not liturgicznych.
Nie zawiera tekstu Pericope adulterae (Jan 7,53-8,11). Na marginesie zawiera scholion kwestionujący autentyczność długiego zakończenia Marka (Mk 16,9-20).
Tekst.
Według Streetera grecki tekst Ewangelii reprezentuje tekst cezarejski. Aland nie zaklasyfikował go do żadnej kategorii. David Alan Black zaliczył do reprezentantów tekstu cezarejskiego.
W Mt 27,9 przekazuje unikalny wariant ἐπληρώθη τὸ ῥηθὲν διὰ Ζαχαρίου τοῦ προφήτου ("wypełniło się słowo powiedziane przez Zachariasza proroka"). Inne rękopisy zamiast Zachariasza mają Jeremiasza.
Historia.
Paleograficznie datowany jest na wiek XII. Rękopis badali Wettstein, Scholz, oraz Paulin Martin.
Obecnie przechowywany jest we Francuskiej Bibliotece Narodowej w Paryżu, pod numerem katalogowym Gr. 72.
Jest cytowany w naukowych wydaniach "Novum Testamentum Graece" Nestle-Alanda (NA26, NA27). NA27 cytuje go rzadko.

</doc>
<doc id="2697373" url="https://pl.wikipedia.org/wiki?curid=2697373" title="USS Vandegrift (FFG-48)">
USS Vandegrift (FFG-48)

USS Vandegrift (FFG-48) – amerykańska fregata rakietowa typu "Oliver Hazard Perry", pierwszy okręt należący do United States Navy noszący nazwę pochodzącą od generała US Marine Corps Alexandra Vandergrifta.
Fregatę zwodowano 24 listopada 1984 roku. 5 stycznia roku 1987 wyruszyła w dziewiczy, półroczny rejs dookoła świata. Większość służby w latach 80. i 90. Vandegrift odbył w Azji, zwłaszcza na wodach Zatoki Perskiej, trafił tam między innymi w marcu 1990 roku, uczestniczył więc w wojnie w Zatoce Perskiej. W późniejszym okresie nadzorował utrzymywanie sankcji nałożonych przez ONZ na Irak.
Wiosną 1998 roku Vandegrifta przebazowano z San Diego do Yokosuki, gdzie wszedł w skład grupy bojowej lotniskowca USS Kitty Hawk. Po 11 września 2001 roku wysłano go na wody Malakki, gdzie miał zapewniać bezpieczeństwo statkom podróżującym tą najbardziej uczęszczaną drogą wodną świata. Wkrótce wziął też udział w operacji Iraqi Freedom, eskortując jednostki transportowe w cieśninie Ormuz; przechwycił także dwa irackie stawiacze min.
Jego portem macierzystym było San Diego w stanie Kalifornia (Naval Base San Diego). Wchodził w skład 1. Eskadry Niszczycieli. Okręt został wycofany ze służby 19 lutego 2015, ma zostać zatopiony jako cel w trakcie ćwiczeń RIMPAC lub Valiant Shield.
USS Vandegrift jest też pierwszym amerykańskim okrętem, który zawinął do Zhanjiangu i Sakaty oraz odwiedził Timor Wschodni, a także pierwszym po trzydziestoletniej przerwie, który zawinął do miasta Ho Chi Minh.

</doc>
<doc id="2697374" url="https://pl.wikipedia.org/wiki?curid=2697374" title="Kino Impero w Asmarze">
Kino Impero w Asmarze

Kino Impero - budynek w stylu Art déco w Asmarze, wzniesiony w 1937. Kino Impero było największym zbudowanym w Asmarze w okresie kolonii włoskiej. Zaprojektowany przez Mario Messinę nie był poddany zmianom na przestrzeni lat i większość wyposażenia jest oryginalna.

</doc>
<doc id="2697375" url="https://pl.wikipedia.org/wiki?curid=2697375" title="Assessment center">
Assessment center

Assessment center (nazywany czasami "ośrodkiem oceny" lub "centrum oceny") – wielowymiarowy proces oceny kompetencji, w którym uczestnicy są obserwowani i oceniani przez zespół obiektywnych, wyszkolonych sędziów kompetentnych (asesorów).
Metoda.
Assessment center (AC) to proces, który pozwala na zebranie w wystandaryzowanych warunkach informacji o wiedzy, umiejętnościach i postawach jego uczestników. Jest to metoda wielowymiarowa, a na jej obiektywizm wpływają następujące czynniki: różnorodność kryteriów (oceniany jest cały zestaw kompetencji, opisanych za pomocą konkretnych zachowań), różnorodność narzędzi (podczas sesji AC uczestnicy biorą udział w wielu zadaniach, ćwiczeniach i symulacjach), mnogość ocen (każda kompetencja jest obserwowana i oceniana w kilku różnych zadaniach) oraz mnogość obserwatorów (każdego uczestnika obserwuje jednocześnie kilku doświadczonych i odpowiednio przeszkolonych asesorów). Jest to najbardziej skuteczna metoda trafnego przewidywania dopasowania osoby do przyszłego stanowiska pracy.
Historia.
W literaturze przedmiotu można znaleźć informację o tym, że już 1500 lat temu w Indiach kandydaci na wysokie stanowiska byli poddawani różnym testom i obserwacjom, jednakże rzeczywistych początków assessment center (AC) należy dopatrywać się w metodzie wykorzystywanej do selekcji oficerów w siłach powietrznych armii niemieckiej w latach 30. XX w. W trakcie II Wojny Światowej metoda ta wykorzystywana była w armii brytyjskiej (Officer Selection Board) oraz do selekcji i rekrutacji oficerów Royal Navy (Admiralty Interview Board). Również w USA wykorzystywano tę metodę w trakcie selekcji oficerów wywiadu. Pierwszym znaczącym, cywilnym zastosowaniem metody AC było jej wdrożenie w amerykańskiej firmie AT&amp;T. Organizacja ta opracowała, wcieliła w życie i rozwinęła program oceny rozwoju kadry menadżerskiej. Na początku lat 50. XX w. AT&amp;T koncentrowała się głównie na identyfikowaniu osób, które miały możliwość rozwoju i budowania kariery menadżerskiej niezależnie od wykształcenia i wcześniejszego doświadczenia zawodowego. Inne firmy, skuszone skutecznością i efektywnością AC w AT&amp;T, zaczęły adaptować tę metodę do własnych celów. Wraz z ekspansją amerykańskich korporacji, metoda ta rozprzestrzeniła się początkowo w Europie, a potem również w innych rejonach świata. W Polsce obecna na rynku od końca lat 90. Obecnie, wraz z rozwojem sieci internetowej, coraz częściej stosowana jest metoda tzw. e-Assessment Centre, która przybiera formę interaktywną, jednak ma ona duże ograniczenia w stosunku do metody tradycyjnej.
Rodzaj zadań stosowanych w AC.
W trakcie sesji assessment center stosowane są różnorodne zadania i testy, które można pogrupować w następujące kategorie:
Testy kompetencyjne.
Testy kompetencyjne to narzędzia, które służą do diagnozy wiedzy o kompetencjach tzw. miękkich, jak również umożliwiają zbadanie poziomu wiedzy specjalistycznej wymaganej na danym stanowisku. Test zawiera zazwyczaj opisy od kilkunastu do kilkudziesięciu hipotetycznych sytuacji, charakterystycznych dla danego stanowiska pracy. Zadaniem uczestnika jest wybranie spośród dostępnych opcji najlepiej obrazującej jego zachowanie w danej sytuacji. Testy te są nazywane deklaratywnymi, ponieważ odpowiedzi opierają się na samoopisie uczestnika. 
Testy psychologiczne.
W ramach testów psychologicznych można wyróżnić:
Wywiad kompetencyjny.
Wywiad kompetencyjny (wywiad behawioralny) – technika polegająca na prowadzeniu rozmowy, w której zamiast koncentrować się na osiągnięciach uczestnika sesji AC, asesor poszukuje informacji o tym, w jaki sposób osiągnął on w pracy rezultaty, o których mówi.
Zastosowanie metody assessment center.
Metoda AC wykorzystywana jest w wielu procesach związanych z zarządzaniem zasobami ludzkimi w firmie. Do najczęstszych przykładów wykorzystania należą: selekcja i rekrutacja pracowników (zarówno wewnętrzna i zewnętrzna), audyt personalny (jako punkt wyjścia do opracowania profili kompetencyjnych oraz określenia aktualnego poziomu kompetencji), działania rozwojowe (w badaniu potrzeb szkoleniowych, planowaniu sukcesji, budowaniu schematu migracji wewnątrzfirmowych) oraz doradztwo i planowanie kariery.

</doc>
<doc id="2697377" url="https://pl.wikipedia.org/wiki?curid=2697377" title="Eleonora Czartoryska">
Eleonora Czartoryska

Eleonora Monika Czartoryska de domo Waldstein (ur. 12 kwietnia 1710, zm. 1798) – księżna, żona kanclerza wielkiego litewskiego Michała Czartoryskiego, dama Krzyża Gwiaździstego.
Życiorys.
Urodziła się w Pradze jako córka Jana Antoniego Waldsteina (Johann Anton von Waldstein) i Anny Waldstein. W wieku 16 lat dnia 30 października 1726 tamże wyszła za mąż za Michała Czartoryskiego.
Od 1770 do 1790 roku była dziedziczką Radzymina. Wybudowała w Radzyminie pałac otoczony parkiem krajobrazowym. Ufundowała kościół murowany, wzniesiony w latach 1779–1780, projektu królewskiego architekta Jana Chrystiana Kamsetzera. Założycielka szkoły elementarnej, autorka unikalnego zbioru praw i powinności wobec mieszczan i ich wobec dworu. Wyjednała w 1785 u króla przywilej na odbywanie się jarmarków w Radzyminie.
W 1793 (1794) roku wyjechała do dóbr Czartoryskich do Wołczyna na Podolu, a w podróży towarzyszył Daniel Kazimierz Narbutt.
Zmarła w 1798 roku i została pochowana w kościele Świętego Krzyża w Warszawie obok swojego męża.
Potomstwo.
Z księciem Michałem Czartoryskim miała razem 3 córki i syna:

</doc>
<doc id="2697378" url="https://pl.wikipedia.org/wiki?curid=2697378" title="Eleonora Monika Waldstein">
Eleonora Monika Waldstein



</doc>
<doc id="2697380" url="https://pl.wikipedia.org/wiki?curid=2697380" title="Ośrodek oceny">
Ośrodek oceny



</doc>
<doc id="2697381" url="https://pl.wikipedia.org/wiki?curid=2697381" title="Centrum oceny">
Centrum oceny



</doc>
<doc id="2697382" url="https://pl.wikipedia.org/wiki?curid=2697382" title="Assessment centre">
Assessment centre



</doc>
<doc id="2697383" url="https://pl.wikipedia.org/wiki?curid=2697383" title="Skazani na Shawshank">
Skazani na Shawshank



</doc>
<doc id="2697385" url="https://pl.wikipedia.org/wiki?curid=2697385" title="Zielona mila">
Zielona mila



</doc>
<doc id="2697387" url="https://pl.wikipedia.org/wiki?curid=2697387" title="Pasmo Ouachita-Marathon">
Pasmo Ouachita-Marathon



</doc>
<doc id="2697390" url="https://pl.wikipedia.org/wiki?curid=2697390" title="Małgorzata Sabaudzka (1382–1464)">
Małgorzata Sabaudzka (1382–1464)

Małgorzata Sabaudzka (ur. 1382, zm. 23 listopada 1464) – markiza Montferrat, dominikanka, mistyczka, błogosławiona Kościoła katolickiego.
Urodziła się w 1382 roku. Była córką Katarzyny z Genewy i księcia Amadeusza Sabaudzkiego. Była siostrzenicą papieża Klemensa VII. Mając 21 lat w 1403 roku wyszła za mąż za Teodora markiza Montferrat. W 1418 roku zmarł jej mąż, wówczas książę Mediolanu Filip Maria Visconti chciał ją poślubić, lecz ona odmówiła. Była mistyczką, objawiał się jej Jezus Chrystus i Matka Boża. Zmarła mając 82 lata w opinii świętości.
Beatyfikował ją Klemens IX w 1669 roku. Wspomnienie liturgiczne przypada 23 listopada.

</doc>
<doc id="2697393" url="https://pl.wikipedia.org/wiki?curid=2697393" title="Development center">
Development center

Development center (nazywany czasami "ośrodkiem rozwoju" lub "centrum rozwoju") to wielowymiarowy proces oceny kompetencji, w którym uczestnicy są obserwowani i oceniani przez zespół obiektywnych, wyszkolonych sędziów kompetentnych (asesorów). W odróżnieniu od assessment center, gdzie głównym celem procesu jest ocena umiejętności kandydatów do pracy, głównym celem tej metody jest diagnoza potencjału i rozwój pracowników. Metodologia oceny development center jest identyczna z metodologią assessment center.

</doc>
<doc id="2697395" url="https://pl.wikipedia.org/wiki?curid=2697395" title="Ośrodek rozwoju">
Ośrodek rozwoju



</doc>
<doc id="2697396" url="https://pl.wikipedia.org/wiki?curid=2697396" title="Centrum rozwoju">
Centrum rozwoju



</doc>
<doc id="2697397" url="https://pl.wikipedia.org/wiki?curid=2697397" title="Development Centre">
Development Centre



</doc>
<doc id="2697398" url="https://pl.wikipedia.org/wiki?curid=2697398" title="Minuskuł 33">
Minuskuł 33

Minuskuł 33 (wedle numeracji Gregory–Aland), δ 48 (von Soden) – rękopis Nowego Testamentu pisany minuskułą na pergaminie w języku greckim z IX wieku. Zawiera marginalia (podział tekstu). Dawniej był znany jako "Codex Colbertinus 2844". Reprezentuje aleksandryjską tradycję tekstualną, z naleciałościami tradycji bizantyńskiej. Od końca XVIII wieku cieszy się zainteresowaniem krytyków tekstu. Jest cytowany w krytycznych wydaniach greckiego tekstu Nowego Testamentu. Rękopis został zniszczony przez wilgoć i jest trudny do odczytania. Przechowywany jest w Paryżu.
Opis rękopisu.
Kodeks zawiera tekst Nowego Testamentu, z wyjątkiem Apokalipsy, na 143 pergaminowych kartach (37,5 cm na 24,8 cm), z kilkoma lukami (Ewangelia Marka 9,31–11,11; 13,11–14,60; Łukasz 21,38-23,26). Zawiera też nieco materiału z ksiąg proroczych Starego Testamentu. Kolejność ksiąg jest typowa dla greckich rękopisów NT: cztery Ewangelie, Dzieje Apostolskie, Listy powszechne i Listy Pawła (List do Hebrajczyków umieszczony przed 1. Listem do Tymoteusza).
Tekst rękopisu pisany jest jedną kolumną na stronę, 48–52 linijek w kolumnie. Według Scrivenera litery są okrągłe i piękne. Skryba zasadniczo stosuje akcenty, choć czasem pomija je. Litera eta przypomina literę „h”. Skryba popełnia błędy itacyzmu. Tregelles zauważył, że niemal każda karta kodeksu została uszkodzona przez wilgoć. Na skutek wilgoci karty skleiły się, a później po ich oddzieleniu znaczna część atramentu pozostała na przeciwległej stronie. Jest tak zwłaszcza w tekście Dziejów Apostolskich.
Tekst rękopisu dzielony jest według κεφαλαια (rozdziałów), których numery umieszczono na marginesie tekstu. W górnym marginesie zawiera τιτλοι (tytuły) owych rozdziałów. Ponadto przed każdą z ksiąg umieszczone zostały listy κεφαλαια (spis treści).
Zawiera Aparat Eutaliusza do Listów powszechnych i Listów Pawła oraz Prolegomenę do Listów powszechnych.
Tekst.
Charakter tekstualny.
Grecki tekst Ewangelii reprezentuje tekst aleksandryjski, z niewielką liczbą bizantyńskich naleciałości. Aland zaklasyfikował go do Kategorii II w Ewangeliach oraz do Kategorii I w pozostałych księgach. Według "Claremont Profile Method" jest słabym reprezentantem tekstu aleksandryjskiego w Łk 1. Metodą tą przebadano trzy rozdziały Ewangelii Łukasza (1; 10; 20). Według Metzgera jest doskonałym reprezentantem tekstu aleksandryjskiego, jakkolwiek ma nieco bizantyńskich naleciałości, zwłaszcza w Dziejach i Listach Pawła.
W Dziejach Apostolskich reprezentuje dwie tradycje tekstualne. Najpierw w rozdziałach 1–10 rękopis jest w 55% zgodny z Kodeksem Watykańskim, a w 78% z tekstem bizantyńskim, natomiast tekst rozdziałów 11-28 zgodny jest z Kodeksem Watykańskim w około 80%, a z tekstem bizantyńskim w około 60%. A więc w rozdziałach 1–10 jest przewaga elementu aleksandryjskiego, natomiast w rozdziałach 11–28 – przewaga elementu bizantyńskiego. Jest bliski dla minuskułu 2344, do tego stopnia, że oba rękopisy musiały mieć wspólnego przodka. W Liście do Rzymian przeważa element bizantyński, w pozostałych Listach Pawła – element aleksandryjski, przy niemal zupełnym braku elementu bizantyńskiego. W Listach powszechnych jest bliski dla Kodeksu Aleksandryjskiego i jest doskonałym reprezentantem tekstu aleksandryjskiego.
Warianty tekstualne.
Nie zawiera tekstu Pericope adulterae (Jan 7,53–8,11). Zawiera natomiast sporny tekst Mt 16,2b-3 ("znaki czasu") jednak w nieco innym brzmieniu.
W Mt 8,13 zawiera dodatek (gr.) ("a kiedy setnik wrócił do domu swego tej godziny, znalazł sługę zdrowego"; por. Łk 7,10), dodatek ten zawierają również Sinaiticus, C, (N), Θ, (0250), "f"1, 1241), g1, syrh.
W Mt 16,12 zawiera unikalny wariant ("kwasu faryzeuszy"). Zbliżony wariant ma Kodeks Synajski ("chlebów faryzeuszy i saduceuszy").
W Mt 27,9 w zwrocie επληρωθη το ρηθεν δια Ιερεμιου του προφητου ("wypełniło się słowo powiedziane przez Jeremiasz proroka") ominięte zostało słowo Ιερεμιου ("Jeremiasza"). Opuszczenie wspierane jest przez rękopisy: Codex Beratinus, minuskuł 157, 1579, starołacińskie Codex Vercellensis (a) i Codex Veronensis (b), ponadto przez syrs, syrp oraz copbo. Wariant wynika prawdopodobnie stąd, że w Księdze Jeremiasza nie znajdzie się tego „słowa”, lecz w Księdze Zachariasza.
Historia.
Scholz i Martin datowali rękopis na XI wiek, Gregory datował na IX lub X wiek. Obecnie datowany jest na wiek IX przez INTF. Miejsce powstania rękopisu, jak i jego wczesna historia rękopisu są nieznane. Na liście rękopisów Nowego Testamentu umieścił go Wettstein pod numerem 33. Griesbach dał mu numer 17. Obecnie figuruje pod numerem 33.
John Mill wykorzystał go w swoim wydaniu greckiego tekstu Nowego Testamentu (1709) – jako Colbertinus 8 – w którym wyliczył niektóre jego warianty. Wykaz wariantów sporządził dlań Larroque, który jednak nie był dokładny. Rękopis badali Griesbach, Birch, Scholz, Tregelles, Paulin Martin i wielu innych. Griesbach skolacjonował tekst Mt 1–18. Scholz sporządził wybiórczy wykaz wariantów rękopisu. Tregelles skolacjonował cały rękopis i ocenił, że spośród wszystkich rękopisów, których tekst miał okazję kolacjonować, ten był najtrudniejszy do odczytania.
J. G. Eichhorn (1752–1827) nazwał go „królową minuskułów”. Dzisiaj jednak „królowa” ma kilka rywalek (81, 892, 1175, 1739). Jest jednym z nielicznych minuskułów, którym Brooke Foss Westcott i Fenton John Anthony Hort poświęcili uwagę. Ich zdaniem rękopis przekazuje wiele przedbizantyjskich lekcji.
Rękopis został włączony do aparatu krytycznego przez Kurta Alanda w jego 25 wydaniu Novum Testamentum Graece (1963). Jest cytowany w naukowych wydaniach greckiego "Novum Testamentum" Nestle-Alanda (NA26, NA27). NA27 cytuje go jako świadka I rzędu.
Fotograficzne facsimile kodeksu opublikował Dean Burgon, którego fragment wykorzystał Scrivener w swoim „A Plain Introduction”. Kolejne facsimile opublikował William Hatch w 1951 i Alandowie w 1982.
Obecnie przechowywany jest we Francuskiej Bibliotece Narodowej w Paryżu, pod numerem katalogowym Gr. 14.

</doc>
<doc id="2697400" url="https://pl.wikipedia.org/wiki?curid=2697400" title="Ranking UEFA">
Ranking UEFA



</doc>
<doc id="2697401" url="https://pl.wikipedia.org/wiki?curid=2697401" title="Pałac Gubernatora (Asmara)">
Pałac Gubernatora (Asmara)

Pałac Gubernatora (obecnie Pałac Prezydencki) – był siedzibą gubernatora kolonii erytrejskiej w Asmarze. Położony w parku ograniczonym przez ulice "via del Forte", "via della Regina" i "viale Mussolini". Wzniesiony w 1897, kiedy to stolica kolonii została przeniesiona z Massawy do Asmary przez gubernatora Ferndinanda Martini. 
Wnętrza są wykończone z wykorzystaniem marmuru pochodzącego z Włoch i Francji. Główny jest ozdobiony w stylu renesansowym. Drzwi wykonane są z drzewa brazylijskiego. 
Przekształcony w etiopskie Muzeum Narodowe w latach 1947–1993, wraz z odzyskaniem niepodległości przez Erytreę w 1993 został pałacem prezydenckim.

</doc>
<doc id="2697402" url="https://pl.wikipedia.org/wiki?curid=2697402" title="Aetobatis">
Aetobatis



</doc>
<doc id="2697403" url="https://pl.wikipedia.org/wiki?curid=2697403" title="Rejon kozulski">
Rejon kozulski

Rejon kozulski (ros. Козу́льский райо́н, "Kozulskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest osiedle typu miejskiego Kozulka, której ludność stanowi 47,9% populacji rejonu. Został on utworzony 4 kwietnia 1924 roku.
Położenie.
Rejon ma powierzchnię 5 035 km² i znajduje się w południowo-zachodniej części Kraju Krasnojarskiego, granicząc na północny z rejonem biriluskim, na wschodzie z rejonem jemielianowskim, na południu z rejonem bałachtińskim, na zachodzie z rejonem nazarowskim, rejonem aczyńskim i rejonem bolszeułujskim.
Przez rejon przebiega droga magistralna M53.
Przez rejon przechodzi także główna linia kolei transsyberyjskiej..
Ludność.
W 1989 roku rejon ten liczył 22 076 mieszkańców, w 2002 roku 19 010, a w 2010 roku 16 688.
Podział administracyjny.
Administracyjnie rejon dzieli się na dwa osiedla typu miejskiego: Kozulka (Козулька) i Nowocziernorieczeńskij (Новочернореченский) i 5 sielsowietów.

</doc>
<doc id="2697404" url="https://pl.wikipedia.org/wiki?curid=2697404" title="Adaptacja główki">
Adaptacja główki

Adaptacja główki – pojęcie z zakresu położnictwa, oznaczającego proces przystosowania się przodującej główki płodu do przejścia przez kanał rodny kobiety w trakcie porodu. Jest on możliwy dzięki przemieszczaniu się względem siebie kości czaszki w liniach niezrośniętych jeszcze szwów i odkształceniu się jeszcze miękkich w tym okresie kości czaszki.
Podczas tego procesu następuje zmiana kształtu główki płodu z kulistego na walcowaty (wydłużony w osi miednicy małej). W wyniku adaptacji główki czaszka płodu przyjmuje charakterystyczne kształty (w zależności od ułożenia płodu). Po porodzie odkształcona czaszka dziecka zazwyczaj odzyskuje prawidłowy kształt. Może się jednak zdarzyć, że po czołowych i wierzchołkowych ułożeniach płodu nastąpią trwałe odkształcenia czaszki, które mogą uwidocznić się nawet w wieku dojrzałym. Nie wywierają one jednak negatywnego wpływu na rozwój umysłowy człowieka, są jedynie kwestią wyglądu zewnętrznego.

</doc>
<doc id="2697405" url="https://pl.wikipedia.org/wiki?curid=2697405" title="Dźwignia (miesięcznik)">
Dźwignia (miesięcznik)

Dźwignia – miesięcznik artystyczno-literacki, wydawany w Warszawie od marca 1927 roku do lipca 1928 roku, redagowany przez Mieczysława Szczukę, od lipca 1927 roku przez Witolda Wandurskiego i Teresę Żarnowerównę.
Pismo związane z Komunistyczną Partią Polski (reprezentowaną w zespole przez Jana Hempla, pozostające pod wpływem radzieckiego ugrupowania literacko-artystycznego Nowyj Lef. Współpracownikami pisma byli m.in. Bruno Jasieński, Stanisław Ryszard Stande, Andrzej Stawar, Stanisław Wygodzki, Leopold Lewin, Władysław Broniewski.

</doc>
<doc id="2697406" url="https://pl.wikipedia.org/wiki?curid=2697406" title="Komedia społeczna">
Komedia społeczna

Komedia społeczna – typ komedii, odnoszącej się do ważnych zjawisk społecznych, uprawiany w Polsce głównie w II poł. XIX w.
Komedia społeczna wzorowana była na pomysłach i technice zawartych w sztukach Emile'a Augiera, Aleksandra Dumasa (syna) i Victoriena Sardou. Jej początki w Polsce sięgają schyłku lat 50. XIX w. (Jan Chęciński, Wacław Szymanowski), a największy rozwój przypadł na lata 70. Głównymi twórcami komedii społecznych byli wtedy: Edward Lubowski, Józef Narzymski, Zygmunt Sarnecki, Kazimierz Zalewski. Komedię społeczną próbowali również uprawiać Adam Asnyk i Henryk Sienkiewicz.
Komedia społeczna pełniła podobną funkcję jak w prozie powieść tendencyjna. Tematy sztuk odnosiły się do aktualnych zjawisk, uznawanych za ważne społecznie. Bohaterowie byli najczęściej nosicielami postaw lub cech charakterystycznych dla określonych środowisk. Zwykle wywodzili się z inteligencji i sfer posiadających. Bohaterowie ludowi byli nieobecni.
Satyra w komedii społecznej miała charakter poważny, przechodzący w tonację dramatyczną lub sentymentalną, zaś wątki komediowe pojawiały się na drugim planie. Rzadziej wykorzystywano inne konwencje komediowe (komedia fredrowska, komediofarsa). Fabuła opierała się na konfliktach wartości pieniądz – prestiż społeczny – miłość, przy czym wątki uczuciowe traktowano najbardziej pobieżnie. Komedia z jednej strony piętnowała arystokratyczne przesądy, z drugiej – snobizm dorobkiewiczów. Propagowała też program pracy organicznej.
Wybrane komedie społeczne

</doc>
<doc id="2697408" url="https://pl.wikipedia.org/wiki?curid=2697408" title="Bajerov">
Bajerov

Bajerov – wieś (obec) na Słowacji położona w kraju preszowskim, w powiecie Preszów. Pierwsze wzmianki o miejscowości pochodzą z roku 1332. 
Według danych z dnia 31 grudnia 2010, wieś zamieszkiwało 446 osób, w tym 222 kobiety i 224 mężczyzn.
W 2001 roku względem narodowości i przynależności etnicznej Słowacy stanowili 96,54 % populacji, a Czesi 0,23 %.
Ze względu na wyznawaną religię struktura mieszkańców kształtowała się w 2001 roku następująco:

</doc>
<doc id="2697410" url="https://pl.wikipedia.org/wiki?curid=2697410" title="Minuskuł 209">
Minuskuł 209

Minuskuł 209 (wedle numeracji Gregory–Aland), δ 457 oraz α 1581 (von Soden) – rękopis Nowego Testamentu pisany minuskułą na pergaminie w języku greckim z XIV wieku. Zawiera marginalia (podział tekstu); należał niegdyś do kardynała Bessariona, obecnie przechowywany jest w Wenecji.
Opis rękopisu.
Kodeks zawiera pełny tekst Nowego Testamentu na 411 pergaminowych kartach (19,5 cm na 12 cm).
Tekst rękopisu pisany jest jedną kolumną na stronę, 27 linijek w kolumnie.
Tekst kodeksu dzielony jest według κεφαλαια (rozdziałów), których numery umieszczono na marginesie tekstu. Tekst rękopisu zawiera τιτλοι (tytuły) owych rozdziałów. Ponadto tekst Ewangelii dzielony jest jeszcze według Sekcji Ammoniusza, których numery umieszczono na marginesie, jednak bez odniesień do Kanonów Euzebiusza (pisanych pod numerami Sekcji Ammoniusza). Zawiera Aparat Eutaliusza w Listach powszechnych oraz prolegomenę do Apokalipsy.
Tekst Pericope adulterae (Jan 7,53-8,11) został opuszczony przez kopistę.
Tekst.
Grecki tekst Ewangelii reprezentuje cezarejską tradycję tekstualną. Listy reprezentują bizantyńską tradycję tekstualną. Aland zaklasyfikował go do Kategorii III w Ewangeliach oraz Apokalipsie. W pozostałych księgach Nowego Testamentu Aland zaklasyfikował jego tekst do Kategorii V.
Historia.
Paleograficznie datowany jest na wiek XIV. Należał niegdyś do kardynała Bessariona († 1472), który korzystał zeń na soborze florenckim i własnoręcznie naniósł w nim wiele not.
Rękopis badali Birch, Engelbreth, Fleck, Rinck, oraz Burgon.
Obecnie przechowywany jest w Bibliotece Marciana w Wenecji, pod numerem katalogowym Fondo ant. 10.
Jest cytowany w krytycznych wydaniach "Novum Testamentum Graece" Nestle–Alanda (NA26, NA27). NA27 cytuje go jako świadka I rzędu.

</doc>
<doc id="2697415" url="https://pl.wikipedia.org/wiki?curid=2697415" title="Podkarpackie Centrum Sztuki Współczesnej im. Zdzisława Beksińskiego w Sanoku">
Podkarpackie Centrum Sztuki Współczesnej im. Zdzisława Beksińskiego w Sanoku

Podkarpackie Centrum Sztuki Współczesnej im. Zdzisława Beksińskiego w Sanoku – galeria sztuki współczesnej znajdująca się w dobudowanym skrzydle sanockiego zamku.
Galeria ma być pomnikiem dla pochodzącego z Sanoka Zdzisława Beksińskiego, który przekazał sanockiej instytucji kilka tysięcy swoich prac. Zgodnie z zapisem testamentowym artysty Muzeum Historyczne w Sanoku stało się jego jedynym spadkobiercą.
Historia.
Odbudowa skrzydła zamkowego możliwa była dzięki dotacji pochodzącej z Europejskiego Funduszu Rozwoju Regionalnego w ramach Regionalnego Programu Operacyjnego. Generalnym wykonawcą robót budowlanych było KPB w Krośnie.
Oficjalne otwarcie galerii nastąpiło w dniu 19 maja 2012 roku. W pierwszym dniu wystawę obejrzało ok. 10 tys. osób.
Południowe skrzydło zamku zostało zbudowane przez władze austriackie na potrzeby rozbudowy siedziby cyrkułu sanockiego na początku XIX w. Zachowały się plany zamku z tego okresu przechowywane obecnie w archiwum lwowskim. Skrzydło to zostało spalone przez wojska rosyjskie w roku 1915 w czasie I Wojny światowej. Sterczące ruiny zostały następnie rozebrane przez władze powiatowe.
Obecny gmach galerii ma bryłę przypominającą formą stan z roku 1914, z zamkiem łączy się korytarzami. Różni się kształtem okien i liczbą kondygnacji, nowe skrzydło zamku ma pięć pięter.
Działalność wystawiennicza.
Galeria Beksińskiego.
Kolekcja składa się z twórczości dzieł zebranych od lat 60. XX wieku oraz opowiada o życiu Zdzisława Beksińskiego. Znalazły się tu jego fotografie i wczesne rysunki. Muzeum Historyczne w Sanoku posiada największą na świecie kolekcję dzieł Beksińskiego. Obejmuje ona kilka tysięcy obrazów, reliefów, rzeźb, rysunków, grafik i fotografii. Ekspozycja prac artysty pozwala zwiedzającym galerię prześledzić kolejne etapy twórczości Beksińskiego.
Na czwartym piętrze galerii zrekonstruowano warszawską pracownię Beksińskiego, jest drobiazgowo odtworzona, „łącznie z widokiem, który artysta oglądał przez okno”. Na kilkunastu monitorach można oglądać filmy z Beksińskim oraz przygotowane katalogi.
Kolejne części galerii poświęcone są kolejno okresowi sanockiemu, warszawskiemu, rzeźbie, abstrakcji oraz grafice komputerowej. Szkice rysunków znajdują się w specjalnych aluminiowych szufladach dostępnych dla zwiedzających.
W galerii można obejrzeć m.in. liczącą ponad 300 prac stałą wystawę dzieł Beksińskiego.

</doc>
<doc id="2697417" url="https://pl.wikipedia.org/wiki?curid=2697417" title="Urmas Kaljend">
Urmas Kaljend

Urmas Kaljend (ur. 24 lipca 1964) – estoński piłkarz, który podczas kariery występował na pozycji obrońcy. Karierę zakończył w 2000 roku w klubie LoPa. W reprezentacji Estonii rozegrał 20 meczów.

</doc>
<doc id="2697418" url="https://pl.wikipedia.org/wiki?curid=2697418" title="Rejon mański">
Rejon mański

Rejon mański (ros. Ма́нский райо́н, "Manskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest wieś Szalinskoje, której ludność stanowi 22,9% populacji rejonu. Rejon został utworzony 4 kwietnia 1924 roku.
Położenie.
Rejon ma powierzchnię 5 976 km² i znajduje się w środkowo-południowej części Kraju Krasnojarskiego, granicząc na północny i północnym zachodzie z rejonem bieriozowskim, na północnym wschodzie z rejonem ujarskim, na południowym wschodzie z rejonem partizańskim, na południu z rejonem kuragińskim, a na południowym zachodzie z rejonem bałachtińskim.
Rejon jest usytuowany w dolinie rzeki Many.
Przez rejon przebiega droga magistralna M53.
Przez rejon przechodzi także główna linia kolei transsyberyjskiej.
Ludność.
W 1989 roku rejon ten liczył 21 888 mieszkańców, w 2002 roku 18 618, w 2010 roku 16 072, a w 2011 zaludnienie spadło do 15 985 osób.
Podział administracyjny.
Administracyjnie rejon dzieli się na 11 sielsowietów.

</doc>
<doc id="2697420" url="https://pl.wikipedia.org/wiki?curid=2697420" title="Fregaty rakietowe typu Karel Doorman">
Fregaty rakietowe typu Karel Doorman

Fregaty rakietowe typu Karel Doorman (znane też jako Typ M) – uniwersalne holenderskie fregaty rakietowe średniej wielkości. Budowę pierwszego okrętu, nazwanego tak jak i cała seria na cześć admirała Hr. Ms. Karel Doorman rozpoczęto w 1985. W służbie Koninklijke Marine od 1991, zbudowano łącznie 8 okrętów, po 2 okręty odsprzedano po 2004 marynarkom Chile, Belgii i Portugalii.
Historia i budowa.
Fregaty typu M były pomyślane jako okręty wielozadaniowe (M od "Multipurposefregat"), mniejsze od starszych fregat typu "Kortenaer", wyspecjalizowane szczególnie do zwalczania okrętów podwodnych. Prace projektowe rozpoczęto w Holandii w latach 80., a umowę na budowę pierwszych czterech okrętów podpisano 29 lutego 1984 roku (przyspieszono jej zawarcie z uwagi na recesję w holenderskim przemyśle stoczniowym). Wszystkie budowano w stoczni de Schelde we Vlissingen. 26 lutego 1985 położono stępkę pod prototypową fregatę „Karel Doorman”, a wodowaną ją 20 kwietnia 1988 roku. Stępki pod budowę kolejnych trzech położono w 1985, 1986 i 1988 roku. Drugą serię czterech fregat zamówiono 10 kwietnia 1986 roku, a stępki pod ich budowę położono w stoczni de Schelde w 1989, 1990 (dwie) i 1991 roku. Początkowo zamierzano nazwać okręty od prowincji holenderskich, lecz w 1987 roku zdecydowano kontynuować nazewnictwo poprzednich fregat od nazwisk admirałów holenderskiej marynarki.

</doc>
<doc id="2697430" url="https://pl.wikipedia.org/wiki?curid=2697430" title="Tadeusz Kuczyński (chemik)">
Tadeusz Kuczyński (chemik)

Tadeusz Franciszek Kuczyński (ur. 13 maja 1890 w Stanisławowie, zm. 25 czerwca 1945 w Woroszyłowgradzie) – polski chemik.
Życiorys.
W 1909 zdał egzamin dojrzałości w C. K. VIII Gimnazjum we Lwowie (w jego klasie byli Władysław Dajewski, Zygmunt Manowarda). Został profesorem chemii Politechniki Lwowskiej. Kierował Katedrą Technologii Chemicznej I. i Elektrochemii. Pełnił funkcję dziekana Wydziału Chemii. 
W grudniu 1936 otrzymał tytuł profesora zwyczajnego technologii chemicznej i elektrochemii technicznej na Wydziale Chemicznym Politechniki Lwowskiej.
Prowadził badania dla TESP Kałusz. Po zajęciu Lwowa przez sowietów, na początku stycznia 1945 aresztowany i wywieziony do obozu w Krasnodonie, zmarł w szpitalu w Woroszyłowgradzie.
W 1958 „Przemysł Chemiczny” opublikował artykuł Stefana Pawlikowskiego i Marii Kuczyńskiej o profesorze. W stulecie jego urodzin w 1990 w Gliwicach odbyło się spotkanie rocznicowe.
Został uhonorowany w zbiorowym upamiętnieniu chemików polskich na grobowcu prof. dr. Wandy Polaczkowej i Heleny Czarnodolowej (wdów po chemikach) na Cmentarzu Powązkowskim w Warszawie; pod głównym napisem "Tu umarli żyją" umieszczono dedykację o treści: "Oto mogiła chemików, których prochy w latach 1939–45 rozsiane zostały przez wroga nie znalazły miejsca w polskiej ciszy cmentarnej".

</doc>
<doc id="2697437" url="https://pl.wikipedia.org/wiki?curid=2697437" title="Ajuma Nasenyana">
Ajuma Nasenyana

Ajuma Nasenyana (ur. 14 stycznia 1984 roku) − kenijska modelka.
W 2003 roku Ajuma wzięła udział w wyborach Miss Nairobi, dzięki temu udało jej się podpisać kontrakt z kenijską agencją modelek Surazuri Model Management. Wkrótce po podpisaniu kontraktu zrobiono jej profesjonalne portfolio i wysłano je do kilku europejskich i amerykańskich agencji. Nie trzeba było długo czekać. W ciągu kilku tygodni podpisała kontrakty z agencjami w: Londynie, Barcelonie, Nowym Jorku i Mediolanie. Niedługo potem w Johannesburgu. Na międzynarodowym wybiegu zadebiutowała w Nowym Jorku podczas Nowojorskiego Tygodnia mody, u boku takich modelek jak: Naomi Campbell i Alek Wek. Ajuma współpracowała z takimi projektantami jak: Vivienne Westwood, Salvatore Ferragamo, Alexander McQueen, Fendi, Issey Miyake, Just Cavalli, Laura Biagiotti, Martin Grant, Rick Owens, Viktor &amp; Rolf, Diane von Furstenberg i Emanuel Ungaro. Brała udział w kampaniach reklamowych Marca Jacobsa i Vivienne Westwood.

</doc>
<doc id="2697439" url="https://pl.wikipedia.org/wiki?curid=2697439" title="Minuskuł 157">
Minuskuł 157

Minuskuł 157 (wedle numeracji Gregory–Aland), ε 207 (von Soden) – rękopis Nowego Testamentu pisany minuskułą na pergaminie w języku greckim z XII wieku. Przechowywany jest w Rzymie.
Zawiera marginalia (podział tekstu oraz noty liturgiczne).
Opis rękopisu.
Kodeks zawiera tekst czterech Ewangelii na 325 pergaminowych kartach (18,6 cm na 13,6 cm).
Tekst rękopisu pisany jest jedną kolumną na stronę, 22 linijek w kolumnie. Według Scrivenera skryba miał piękny charakter pisma. Wielkie inicjały zdobione są złotem.
Tekst kodeksu dzielony jest według κεφαλαια (rozdziałów), których numery umieszczono na marginesie tekstu. Tekst rękopisu zawiera τιτλοι (tytuły) owych rozdziałów. Nie zastosowano podziału według krótszych jednostek – Sekcji Ammoniusza, z odniesieniami do Kanonów Euzebiusza.
Zawiera list Hieronima do Karpiana, prolegomenę, noty do czytań liturgicznych; zawiera ilustracje oraz dekoracje barwione cynobrem oraz złotem. Ewangelia Jana poprzedzona jest ilustracją Jana Ewangelisty z Prochorusem.
Posiada kolofon jerozolimski na końcu każdej Ewangelii.
Tekst Pericope adulterae (Jan 7,53-8,11) został opuszczony przez kopistę. Nie zawiera też tekstu Mt 16,2b–3 ("znaki czasu").
Tekst.
Grecki tekst kodeksu reprezentuje cezarejską tradycję tekstualną. Aland zaklasyfikował go do Kategorii III.
Historia.
Według kolofonu rękopis został sporządzony w roku 1122, dla cesarza Jana II Komnen. Do Rzymu został przywieziony za papieża Klemensa VII.
Rękopis badali Birch, Scholz, Hoskier, oraz Streeter.
Obecnie przechowywany jest w Bibliotece Watykańskiej w Rzymie, pod numerem katalogowym Urb. gr. 2.
Jest cytowany w naukowych wydaniach greckiego "Novum Testamentum" Nestle–Alanda (NA26, NA27). NA27 rzadko go cytuje.

</doc>
<doc id="2697440" url="https://pl.wikipedia.org/wiki?curid=2697440" title="Rejon minusiński">
Rejon minusiński

Rejon minusiński (ros. Минуси́нский райо́н, "Minusinskij rajon") – rejon administracyjny i komunalny Kraju Krasnojarskiego w Rosji. Stolicą jest miasto Minusińsk, które administracyjne nie stanowi części rejonu. Został on utworzony 4 kwietnia 1924 roku.
Położenie.
Rejon ma powierzchnię 3 185 km² i znajduje się w południowej części Kraju Krasnojarskiego, granicząc na północny z rejonem krasnoturańskim, na wschodzie z rejonem kuragińskim, na południowym wschodzie z rejonem karatuzskim, na południu z rejonem szuszeńskim, a na zachodzie z Republiką Chakasji.
Rejon usytuowany jest w kotlinie Minusińskiej. Przepływa tędy rzeka Jenisej.
Przez rejon przebiega droga magistralna M54 łącząca Krasnojarsk z Mongolią oraz linia kolejowa Abakan-Tajszet, będąca odgałęzieniem kolei transsyberyjskiej.
Ludność.
W 1989 roku rejon ten liczył 25 803 mieszkańców, w 2002 roku 26 729, w 2010 roku 25 873, a w 2011 zaludnienie spadło do 25 852 osób.
Podział administracyjny.
Administracyjnie rejon dzieli się na 13 sielsowietów.

</doc>
<doc id="2697441" url="https://pl.wikipedia.org/wiki?curid=2697441" title="Kodeks 157">
Kodeks 157



</doc>
<doc id="2697442" url="https://pl.wikipedia.org/wiki?curid=2697442" title="French Open 2012 (gra podwójna dziewcząt)">
French Open 2012 (gra podwójna dziewcząt)

French Open 2012 - gra podwójna dziewcząt – zawody deblowe dziewcząt, rozgrywane w ramach drugiego w sezonie wielkoszlemowego turnieju tenisowego, French Open. Zmagania miały miejsce pomiędzy 4 a 9 czerwca na paryskich kortach im. Rolanda Garrosa.

</doc>
<doc id="2697444" url="https://pl.wikipedia.org/wiki?curid=2697444" title="Bertotovce">
Bertotovce

Bertotovce – wieś (obec) na Słowacji położona w kraju preszowskim, w powiecie Preszów. Pierwsze wzmianki o miejscowości pochodzą z roku 1320. 
Według danych z dnia 31 grudnia 2010, wieś zamieszkiwało 486 osób, w tym 233 kobiet i 253 mężczyzn.
W 2001 roku względem narodowości i przynależności etnicznej Słowacy stanowili 99,16% populacji, a Czesi 0,21%.
Ze względu na wyznawaną religię struktura mieszkańców kształtowała się w 2001 roku następująco:

</doc>
<doc id="2697445" url="https://pl.wikipedia.org/wiki?curid=2697445" title="Leszek Dawid">
Leszek Dawid

Leszek Dawid (ur. 6 marca 1971 w Kluczborku) – polski reżyser i scenarzysta filmowy.
Życiorys.
Absolwent Wydziału Reżyserii Filmowej i Telewizyjnej PWSFTviT w Łodzi (2003, dyplom w 2005).
W 2004 roku otrzymał nominację do Paszportu Polityki za etiudę "Bar na Viktorii" (2003).
W 2012 nakręcił film "Jesteś Bogiem" na podstawie losów Piotra „Magika” Łuszcza, Sebastiana „Rahima” Salberta oraz Wojciecha „Fokusa” Alszera, śląskich hip-hopowców, założycieli zespołu Paktofonika. Scenariusz do filmu stworzył Maciej Pisuk, na podstawie własnej książki "Paktofonika. Przewodnik Krytyki Politycznej".
Filmografia.
Filmy
Seriale

</doc>
<doc id="2697447" url="https://pl.wikipedia.org/wiki?curid=2697447" title="S 2 (KPEV)">
S 2 (KPEV)

S 2 – oznaczenie serii niemieckich parowozów pospiesznych kolei pruskich, produkowanych w latach 1890–1892, o układzie osi 2'B. Posiadały dwucylindrowy silnik bliźniaczy na parę nasyconą. Była to pierwsza pruska seria lokomotyw o układzie osi 2'B.
Historia powstania.
Parowóz serii S2 zapoczątkował nową generację pruskich lokomotyw pospiesznych i osobowych, będąc pierwszą pruską maszyną pospieszną o popularnym pod koniec XIX wieku w Europie układzie osi 2'B (poprzednie lokomotyw pruskie miały układ osi 1B). Konstrukcja lokomotyw w tym układzie zawdzięczała sporo podróży służbowej komisji niemieckich konstruktorów wraz z Augustem von Borriesem – naczelnikiem technicznego oddziału hanowerskiej dyrekcji kolei pruskich do USA i Wielkiej Brytanii, w celu zapoznania się z tamtejszymi konstrukcjami.
W 1890 roku hanowerska dyrekcja kolei zamówiła w fabryce Henschel dwie pierwsze doświadczalne lokomotywy pospieszne o układzie osi 2'B projektu von Borriesa, z dwucylindrowym silnikiem sprzężonym. Wyróżniały się one zastosowaniem zewnętrznego rozrządu Heusingera oraz prostą i udaną konstrukcją przedniego wózka tocznego o rozstawie osi 2000 mm, znanego później jako wózek typu hanowerskiego. Miały one stosunkowo nieduży rozstaw osi 6500 mm i kocioł o powierzchni 113,25 m². Koła napędowe miały średnicę 1960 mm. Lokomotywy nosiły numery Hannover 20 i 21, później Altona 448 i 449, a od 1906 roku zaliczono je do serii S2 (mimo posiadania silnika sprzężonego) z numerami Altona 101 i 102. Dalszych lokomotyw tego typu nie budowano, gdyż lepsza okazała się konstrukcja lokomotyw zamówionych przez dyrekcję kolei w Erfurcie.
W roku 1891 inżynier Lochner z dyrekcji kolei w Erfurcie zamówił także w firmie Henschel aż osiem doświadczalnych lokomotyw o układzie osi 2'B, w tym dwie pospieszne z silnikiem bliźniaczym i kołami średnicy 1960 mm, dwie pospieszne z silnikiem sprzężonym oraz po dwie analogiczne lokomotywy osobowe, różniące się kołami o mniejszej średnicy 1730 mm (późniejsze serie P4¹ i P4²). W stosunku do lokomotyw hanowerskich miały nieco większy kocioł (125,03 m²) i powierzchnię rusztu oraz rozstaw osi 6575 mm. Mniej udana była natomiast konstrukcja wózka tocznego osadzonego na ślizgowym łożysku kulistym oraz miały one bardziej skomplikowany wewnętrzny rozrząd Allana, wzorowany na lokomotywach amerykańskich. Lokomotywy pospieszne z silnikiem bliźniaczym otrzymały numery Erfurt 498 i 499, od 1906 roku zmienione na S2 Halle 101 i 102, a lokomotywy z silnikiem sprzężonym miały numery Erfurt 494 i 495, później S2 Halle 103 i 104.
Produkcja i służba.
Pomimo niektórych wad, koleje pruskie zamówiły w sześciu fabrykach budowę 148 egzemplarzy lokomotywy pospiesznej z silnikiem bliźniaczym w wersji erfurckiej, zaaprobowanej jako znormalizowany wzór ("Musterblatt") III-2a. Wszystkie zbudowano w 1892 roku – 56 lokomotyw wyprodukował Henschel, 25 – Schwartzkopff (BMAG), 25 – Vulcan, 19 – Grafensteden, 15 – Hanomag i 8 – Union. Nie zamawiano większej serii, gdyż lokomotywy te traktowane były jako model przejściowy, do czasu dopracowania bardziej perspektywicznej lokomotywy z silnikiem sprzężonym (późniejszej S 3). Odpowiednikiem pospiesznych lokomotyw typu III-2a były produkowane w tym czasie zbliżone lokomotywy osobowe typu III-1c (późniejsze P4¹).
Po wprowadzeniu podziału na serie na kolejach pruskich w 1906 roku, lokomotywy typu III-2a oraz lokomotywy próbne zostały oznaczone jako seria S 2 (S oznaczało parowozy pospieszne). 26 lokomotyw typu III-2a zostało jednak zrekonstruowanych z zastosowaniem silnika sprzężonego i zaliczonych do serii S 3.
Po wejściu do służby lokomotywy serii S 2 służyły w 11 dyrekcjach kolei pruskich, najwięcej w erfurckiej (29 plus 4 prototypy). W 1906 roku służyły w dziesięciu na 21 dyrekcji kolei pruskich, najwięcej w dyrekcji Halle (36 plus 4 prototypy), w pozostałych ich liczba nie przekraczała kilkunastu. Wszystkie 6 lokomotyw prototypowych wycofano do 1912 roku. Pozostałe lokomotywy wycofano do początku lat 20. i nie otrzymały one nowych numerów kolei niemieckich DRG.
Inne lokomotywy serii S 2.
Do serii S 2 została ponadto zaliczona doświadczalna lokomotywa Cöln lrh 341 (późniejsza S 2 Cöln 101) o układzie osi 2'B, lecz z nowym rodzajem kotła o falistej powierzchni konstrukcji Gustava Lentza (powierzchnia ogrzewalna 104,15 m²), zbudowana przez zakłady Hohenzollern w Düsseldorfie w 1892 roku. Konstrukcja kotła okazała się jednak nieudana. W 1894 roku doszło do wybuchu kotła, lecz lokomotywę odbudowano.
Do serii S 2 zaliczono także w 1906 roku 15 zupełnie innej konstrukcji lokomotyw o nietypowym układzie osi 1B1, z dwucylindrowym silnikiem bliźniaczym, z byłej prywatnej kolei Main-Neckar Eisenbahn (MNE), znacjonalizowanej w 1902 roku. Lokomotywy te były zbudowane na wzór belgijskiej serii 12 w latach 1892–1902 przez belgijskie zakłady Cockerill (8) i niemieckie MBG Karlsruhe (7). Po 1906 roku oznaczono je jako S 2 z numerami dyrekcji Mainz (Moguncja) 101 do 115, później 4 służyły w dyrekcji Essen.
Żadna z lokomotyw serii S 2 nie zachowała się do chwili obecnej.

</doc>
<doc id="2697450" url="https://pl.wikipedia.org/wiki?curid=2697450" title="Lagartos de Tabasco">
Lagartos de Tabasco

Lagartos de Tabasco – meksykański klub piłkarski z siedzibą w mieście Villahermosa, w stanie Tabasco.
Historia.
Zespół został założony w 2002 roku i od razu przystąpił do rozgrywek drugoligowych – Primera División A. Na zapleczu najwyższej klasy rozgrywkowej drużyna spędziła cały czas swojego istnienia, rozgrywając domowe spotkania na Estadio Olímpico w Villahermosie. Zespół został rozwiązany w 2006 roku, kiedy to Meksykański Związek Piłki Nożnej wprowadził przepis dotyczący obowiązku posiadania filii w drugiej lidze przez każdy zespół z Primera División. Właściciel Lagartos, rodzina Cantón Martínez de Escobar, zdecydowała się wówczas sprzedać licencję pierwszoligowemu Veracruz. Na licencji Lagartos powstał klub Tiburones Rojos de Coatzacoalcos.

</doc>
<doc id="2697451" url="https://pl.wikipedia.org/wiki?curid=2697451" title="Brestov (powiat Preszów)">
Brestov (powiat Preszów)

Brestov – wieś (obec) na Słowacji położona w kraju preszowskim, w powiecie Preszów. Pierwsze wzmianki o miejscowości pochodzą z roku 1229. 
Według danych z dnia 31 grudnia 2010, wieś zamieszkiwało 458 osób, w tym 235 kobiet i 223 mężczyzn.
W 2001 roku względem narodowości i przynależności etnicznej Słowacy stanowili 99,78% populacji, a Morawianie 0,22%.
Ze względu na wyznawaną religię struktura mieszkańców kształtowała się w 2001 roku następująco:

</doc>
<doc id="2697453" url="https://pl.wikipedia.org/wiki?curid=2697453" title="Stefan Bernas">
Stefan Bernas

Stefan Bernas (ur. 27 marca 1919 w Drzewicy, zm. 4 sierpnia 1983 w Warszawie) – polski elektroenergetyk, profesor Politechniki Warszawskiej.
W 1938 rozpoczął studia na Wydziale Elektrycznym Politechniki Warszawskiej, których kontynuację przerwał wybuch II wojny światowej. We wrześniu 1939 przeniósł się z Warszawy do Skarżyska-Kamiennej, dwa miesiące później przystąpił do konspiracyjnej organizacji "„Orzeł Biały”". W kwietniu groźba aresztowania zmusiła Stefana Bernasa do powrotu do Warszawy, gdzie wstąpił w szeregi Związku Walki Zbrojnej "(ps. Brat)". Uczestniczył konspiracyjnej Szkole Podchorążych, którą ukończył w 1943. Wkrótce dołączył do zgrupowania walczącego pod dowództwem majora Jana Piwnika „Ponurego” w Górach Świętokrzyskich. W 1944 powrócił do Warszawy, walczył w powstaniu w szeregach VII batalionu Armii Krajowej „Obroża”, był zastępcą dowódcy 1745 plutonu 10 kompanii „Kordian”. Po 1945 ukończył przerwane studia, jako elektroenergetyk osiągnął tytuł profesora doktora habilitowanego. W 1970 był organizatorem Instytutu Elektroenergetyki, w latach 1973-1977 piastował stanowisko dyrektora tej instytucji. Był autorem wielu publikacji naukowych i podręczników, uczestniczył w komitetach naukowych opiniujących wydawnictwa związane z elektryką i elektroenergetyką.
W uznaniu zasług na polu rozwoju polskiej nauki Stefan Bernas został odznaczony Krzyżem Kawalerskim Orderu Odrodzenia Polski.

</doc>
<doc id="2697454" url="https://pl.wikipedia.org/wiki?curid=2697454" title="Skala trudności szlaków kajakowych">
Skala trudności szlaków kajakowych

Skala trudności szlaków kajakowych - jedna z trzech skal opisujących charakterystykę szlaków kajakowych. Pozostałe dwie to skala uciążliwości i skala atrakcyjności. Skala trudności określana jest dla rzek górskich w kategoriach WW, zaś dla pozostałych rzek w kategoriach ZW.
 
 
Skala WW.
Skala WW (z ang. "White Water") jest międzynarodową skalą trudności rzek górskich. Skala jest podzielona na sześć stopni: od najłatwiejszego do najtrudniejszego. Nie opisuje niebezpieczeństwa, a jedynie poziom trudności (w większości przypadków niebezpieczeństwo rzek idzie w parze z trudnością, ale zdarzają się wyjątki od tej reguły).
Przykłady trudności WW na rzekach polskich i zagranicznych.
Nieczęsto zdarza się, że określony odcinek rzeki, a zwłaszcza cała rzeka, posiada jeden, równy poziom trudności. Dlatego też stosuje się opisy łamane, np.:
Oznaczenie X otrzymują miejsca niespływalne, na których dokonać należy przenoski. Przyczyną niespływalności może być przeszkoda w nurcie (np. wodospad, leżące drzewo, kamienie), brak wody, śluza, jaz, bród, itp. 
Skala ZW.
Dla rzek nizinnych i pozostałych akwenów stosuje się skalę ZW, w praktyce będącą pierwszymi trzema stopniami ogólnej klasyfikacji trudności rzek i szlaków kajakowych:

</doc>
<doc id="2697456" url="https://pl.wikipedia.org/wiki?curid=2697456" title="Lekcjonarz 4">
Lekcjonarz 4

Lekcjonarz 4 (według numeracji Gregory-Aland), oznaczany przy pomocy siglum ℓ "4" – rękopis Nowego Testamentu pisany minuskułą na pergaminie w języku greckim z XI wieku. Służył do czytań liturgicznych.
Opis rękopisu.
Kodeks zawiera wybór lekcji z Ewangelii do czytań liturgicznych, na 199 pergaminowych kartach (27,9 cm na 22,3 cm). Lekcje pochodzą z Ewangelii Jana, Mateusza i Łukasza. Zawiera noty muzyczne (neumy).
Tekst rękopisu pisany jest dwoma kolumnami na stronę, 24–25 linijek w kolumnie.
Tekst Pericope adulterae zamieszczony został w skróconej formie (Jan 8,3-11). Z punktu widzenia krytyki tekstu reprezentuje bizantyńską tradycję tekstualną.
Historia.
Paleograficznie datowany jest na wiek XI. Rękopis badał John Mill, który wykorzystał go w swoim wydaniu greckiego Nowego Testamentu.
Obecnie przechowywany jest w bibliotece University of Cambridge w Cambridge, pod numerem katalogowym Dd. 8.49.
Jest rzadko cytowany w naukowych wydaniach greckiego "Novum Testamentum" Nestle-Alanda (UBS3). NA27 nie cytuje go.

</doc>
<doc id="2697457" url="https://pl.wikipedia.org/wiki?curid=2697457" title="Aureliano de Beruete">
Aureliano de Beruete

Aureliano de Beruete y Moret (ur. 1845 w Madrycie, zm. 1912 tamże) – hiszpański malarz. Z zawodu był prawnikiem, angażował się również w politykę kraju, jednak porzucił swój zawód na rzecz malarstwa.
Studiował na Królewskiej Akademii Sztuk Pięknych św. Ferdynanda w Madrcyie. Jego nauczycielem był Carlos de Haes, znał również artystę Darío de Regoyos. Podróżował do Paryża, gdzie poznał członków szkoły z Barbizon i malarza Martina Rico.
W kręgu jego najbliższych przyjaciół-malarzy byli Ramon Casas i Joaquín Sorolla, który zorganizował w swoim domu pośmiertną antologiczną wystawę prac Beruete.
Malował impresjonistyczne pejzaże, pełne światła otwarte przestrzenie. Na swoich pracach często przedstawiał Madryt, Toledo oraz pasmo górskie Sierra de Guadarrama.
Jego syn, Aureliano de Beruete y Moret, był znanym krytykiem sztuki i dyrektorem Muzeum Prado.

</doc>
<doc id="2697459" url="https://pl.wikipedia.org/wiki?curid=2697459" title="Dania na Letnich Igrzyskach Olimpijskich 1920">
Dania na Letnich Igrzyskach Olimpijskich 1920

Danię na Letnich Igrzyskach Olimpijskich 1920 w Antwerpii reprezentowało 154 zawodników: 150 mężczyzn i 14 kobiet. Był to piąty start reprezentacji Danii na letnich igrzyskach olimpijskich.
Skład kadry.
Boks.
Mężczyźni
Gimnastyka.
Mężczyźni
Hokej na trawie.
Mężczyźni
Lekkoatletyka.
Mężczyźni
Pięciobój nowoczesny.
Mężczyźni
Piłka nożna.
Mężczyźni
Skoki do wody.
Kobiety
Mężczyźni
Strzelectwo.
Mężczyźni
Szermierka.
Mężczyźni
Tenis ziemny.
Kobiety
Mężczyźni
Miksty
Wioślarstwo.
Mężczyźni
Zapasy.
"Mężczyźni"

</doc>
<doc id="2697460" url="https://pl.wikipedia.org/wiki?curid=2697460" title="Bretejovce">
Bretejovce

Bretejovce – wieś (obec) na Słowacji położona w kraju preszowskim, w powiecie Preszów. Pierwsze wzmianki o miejscowości pochodzą z roku 1289.
Według danych z dnia 31 grudnia 2010, wieś zamieszkiwały 364 osoby, w tym 189 kobiet i 175 mężczyzn.
W 2001 roku względem narodowości i przynależności etnicznej Słowacy stanowili 99,48% populacji, a Rusini 0,26%.
Ze względu na wyznawaną religię struktura mieszkańców kształtowała się w 2001 roku następująco:

</doc>
<doc id="2697461" url="https://pl.wikipedia.org/wiki?curid=2697461" title="Metropolia wołgogradzka">
Metropolia wołgogradzka

Metropolia wołgogradzka – jedna z metropolii Rosyjskiego Kościoła Prawosławnego. W jej skład wchodzą trzy eparchie: wołgogradzka, kałaczowska oraz uriupińska.
Erygowana przez Święty Synod Rosyjskiego Kościoła Prawosławnego w marcu 2012. Jej pierwszym ordynariuszem został metropolita wołgogradzki i kamyszyński German (Timofiejew). Od grudnia 2018 nowym zarządcą został biskup Teodor (Kazanow) (od 2019 r. metropolita).

</doc>
<doc id="2697464" url="https://pl.wikipedia.org/wiki?curid=2697464" title="Fundulus inurus">
Fundulus inurus



</doc>
<doc id="2697465" url="https://pl.wikipedia.org/wiki?curid=2697465" title="Gambusia affinis affinis">
Gambusia affinis affinis



</doc>
<doc id="2697466" url="https://pl.wikipedia.org/wiki?curid=2697466" title="Liivo Leetma">
Liivo Leetma

Liivo Leetma (ur. 20 stycznia 1977 roku w Kose, Estonia) – estoński piłkarz grający na pozycji pomocnika w Grankulla IFK. W reprezentacji Estonii rozegrał 36 meczów. Jednak już w 2006 roku zdecydował się, by zakończyć karierę reprezentacyjną.

</doc>
<doc id="2697467" url="https://pl.wikipedia.org/wiki?curid=2697467" title="Ekwador na Letnich Igrzyskach Olimpijskich 1992">
Ekwador na Letnich Igrzyskach Olimpijskich 1992

Ekwador na Letnich Igrzyskach Olimpijskich 1992 reprezentowało 13 zawodników: sześciu mężczyzn i siedem kobiet. Był to 8 start reprezentacji Ekwadoru na letnich igrzyskach olimpijskich. 
Skład kadry.
Judo.
Kobiety
Kolarstwo.
Mężczyźni
Lekkoatletyka.
Kobiety
Mężczyźni
Pływanie.
Kobiety
Strzelectwo.
Mężczyźni
Tenis stołowy.
Kobiety

</doc>
<doc id="2697468" url="https://pl.wikipedia.org/wiki?curid=2697468" title="Gambusia affinis katruelis">
Gambusia affinis katruelis



</doc>
<doc id="2697470" url="https://pl.wikipedia.org/wiki?curid=2697470" title="Gambusia gracilis">
Gambusia gracilis



</doc>
<doc id="2697471" url="https://pl.wikipedia.org/wiki?curid=2697471" title="Gambusia humilis">
Gambusia humilis



</doc>
<doc id="2697473" url="https://pl.wikipedia.org/wiki?curid=2697473" title="Gambusia patruelis">
Gambusia patruelis



</doc>
<doc id="2697474" url="https://pl.wikipedia.org/wiki?curid=2697474" title="Haplochilus melanops">
Haplochilus melanops



</doc>
<doc id="2697475" url="https://pl.wikipedia.org/wiki?curid=2697475" title="Heterandria affinis">
Heterandria affinis



</doc>
<doc id="2697476" url="https://pl.wikipedia.org/wiki?curid=2697476" title="Rejon partizański">
Rejon partizański

Rejon partizański (ros. Партиза́нский райо́н, "Partizanskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest wieś Partizańskoje, której ludność stanowi 32% populacji rejonu. Rejon został utworzony 4 kwietnia 1924 roku.
Położenie.
Rejon ma powierzchnię 4 959 km² i znajduje się w środkowopołudniowej części Kraju Krasnojarskiego, granicząc na północny z rejonem ujarskim, na północnym wschodzie z rejonem rybińskim, na wschodzie z rejonem sajańskim, na południu z rejonem kuragińskim, a zachodzie z rejonem mańskim.
Przez rejon przebiega linia kolejowa, którą kursują pociągi na trasie Krasnojarsk-Abakan.
Ludność.
W 1989 roku rejon ten liczył 15 412 mieszkańców, w 2002 roku 12 437, w 2010 roku 10 255, a w 2011 zaludnienie spadło do 10 204 osób.
Podział administracyjny.
Administracyjnie rejon dzieli się na 9 sielsowietów.

</doc>
<doc id="2697477" url="https://pl.wikipedia.org/wiki?curid=2697477" title="Heterandria patruelis">
Heterandria patruelis



</doc>
<doc id="2697478" url="https://pl.wikipedia.org/wiki?curid=2697478" title="Zygonectes brachypterus">
Zygonectes brachypterus



</doc>
<doc id="2697479" url="https://pl.wikipedia.org/wiki?curid=2697479" title="Zygonectes gracilis">
Zygonectes gracilis



</doc>
<doc id="2697480" url="https://pl.wikipedia.org/wiki?curid=2697480" title="Zygonectes inurus">
Zygonectes inurus



</doc>
<doc id="2697481" url="https://pl.wikipedia.org/wiki?curid=2697481" title="Zygonectes patruelis">
Zygonectes patruelis



</doc>
<doc id="2697482" url="https://pl.wikipedia.org/wiki?curid=2697482" title="Eparchia kałaczowska">
Eparchia kałaczowska

Eparchia kałaczowska – jedna z eparchii Rosyjskiego Kościoła Prawosławnego, z siedzibą w Kałaczu nad Donem.
Eparchia została erygowana decyzją Świętego Synodu Rosyjskiego Kościoła Prawosławnego z 15 marca 2012 poprzez wydzielenie z eparchii wołgogradzkiej i kamyszyńskiej. Od momentu powstania jest częścią składową metropolii wołgogradzkiej. Początkowo nie posiadała ordynariusza, zaś obowiązki "locum tenens" pełnił metropolita wołgogradzki i kamyszyński German (Timofiejew). Od 2013 ordynariuszem eparchii jest biskup Jan (Kowalenko).
Eparchia obejmuje teren rejonów bykowskiego, iłowlińskiego, kałaczowskiego, kletskiego, kotielnikowskiego, lenińskiego, nikołajewskiego, oktiabrskiego, pałłasowskiego, swietłojarskiego, sriednieachtubińskiego, staropołtawskiego, surowikińskiego i czernyszkowskiego obwodu wołgogradzkiego.
W skład eparchii wchodzą 73 parafie, zgrupowane w 7 dekanatach: iłowlińskim, kałaczowskim, kletskim, kotielnikowskim, nikołajewskim, swietłojarskim i wołżskim.
Na terenie eparchii działają 3 monastery:

</doc>
<doc id="2697483" url="https://pl.wikipedia.org/wiki?curid=2697483" title="Niger na Letnich Igrzyskach Olimpijskich 1992">
Niger na Letnich Igrzyskach Olimpijskich 1992

Niger na Letnich Igrzyskach Olimpijskich 1992 reprezentowało 3 zawodników (sami mężczyźni). Był to 6 start reprezentacji Nigru na letnich igrzyskach olimpijskich.
Skład kadry.
Lekkoatletyka.
Mężczyźni

</doc>
<doc id="2697484" url="https://pl.wikipedia.org/wiki?curid=2697484" title="Brzeszczotek czarny">
Brzeszczotek czarny

Brzeszczotek czarny, brzeszczotek afrykański ("Xenomystus nigri") – gatunek słodko- i słonawowodnej ryby z rodziny brzeszczotkowatych (Notopteridae). Jedyny przedstawiciel rodzaju "Xenomystus". Bywa hodowany w akwariach domowych.
Występowanie.
Występuje w wodach słonawych i słodkich przybrzeżnych obszarów dorzecza zlewiska Atlantyku Afryki Zachodniej i Centralnej (Sierra Leone, Liberia, Togo, Benin i Kamerun). Występuje również w wodach dorzecza Jeziora Czad, Nilu, Konga i dorzecza rzeki Niger. Preferuje miejsca bogate w roślinność.
Charakterystyka.
Ciało bocznie spłaszczone, wyglądem przypominające ostrze noża (stąd inna nazwa - ryba nóż Starego Świata).
Barwa ciemnoszara po kolor ciemnobrązowy. Strona brzuszna jaśniejsza. Przez grzbiet przebiega podłużny, ciemny pasek. Płetwa odbytowa jest silna, rozciąga się od płetw piersiowych i biegnie wzdłuż ciała aż do końca, przechodząc w płetwę ogonową. Brak płetwy grzbietowej, płetwy brzuszne słabe. Oczy duże w stosunku do proporcji ciała, mogące zapewnić dobrą widoczność w nocy. W okolicach dużego pyska widoczna jest para czułków. Dorasta do 20 cm długości (max. 30 cm).
Prowadzi nocny tryb życia. Gatunek agresywny, szczególnie wobec przedstawicieli swego gatunku. Posiada organ umożliwiający mu pobieranie powietrza z atmosfery, przez co od czasu do czasu wypływa na powierzchnię wody. Wykorzystuje do tego celu specjalnie przystosowany pęcherz pławny, który pełni funkcję pomocniczego narządu oddechowego, obok skrzeli.
Wymagania hodowlane.
Akwarium powinno być wyposażone w kryjówki dla innych ryb, szczególnie z tego samego gatunku. Ryby te lubią przebywać wśród roślin z rodzaju "Ceratopteris", "Lemna", "Pistia", "Riccia" i "Salvinia".
Tarło.
W okresie tarła tułów samca przybiera barwę ciemnobrązową, przechodzącą w czerwonopurpurową. Na płetwie odbytowej widoczne są barwy oliwkowozielone. Samica składa ok. 200 sztuk ikry.

</doc>
<doc id="2697486" url="https://pl.wikipedia.org/wiki?curid=2697486" title="Xenomystus nigri">
Xenomystus nigri



</doc>
<doc id="2697487" url="https://pl.wikipedia.org/wiki?curid=2697487" title="Notopterus nigri">
Notopterus nigri



</doc>
<doc id="2697488" url="https://pl.wikipedia.org/wiki?curid=2697488" title="Lekcjonarz 67">
Lekcjonarz 67

Lekcjonarz 67 (według numeracji Gregory-Aland), oznaczany przy pomocy siglum ℓ "67" – rękopis Nowego Testamentu pisany minuskułą na pergaminie w języku greckim z XII wieku. Służył do czytań liturgicznych.
Opis rękopisu.
Kodeks zawiera wybór lekcji z Ewangelii do czytań liturgicznych, na 270 pergaminowych kartach (29,4 cm na 22,8 cm). Zawiera noty muzyczne (neumy).
Tekst rękopisu pisany jest dwoma kolumnami na stronę, 18 linijek w kolumnie. Pisany jest minuskułą.
Tekst Pericope adulterae zamieszczony został w skróconej formie (Jan 8,3-11). Z punktu widzenia krytyki tekstu reprezentuje bizantyńską tradycję tekstualną.
Historia.
Paleograficznie datowany jest na wiek XII. Rękopis badał Scholz, który go dodał do listy rękopisów Nowego Testamentu. Badał go również i sporządził krótki jego opis Paul Martin.
Obecnie przechowywany jest we Francuskiej Bibliotece Narodowej w Paryżu, pod numerem katalogowym Gr. 284.
Jest rzadko cytowany w naukowych wydaniach greckiego "Novum Testamentum" Nestle-Alanda (UBS3). NA27 nie cytuje go.

</doc>
<doc id="2697489" url="https://pl.wikipedia.org/wiki?curid=2697489" title="Notopterus nili">
Notopterus nili



</doc>
<doc id="2697490" url="https://pl.wikipedia.org/wiki?curid=2697490" title="Brežany">
Brežany

Brežany – wieś (obec) na Słowacji położona w kraju preszowskim, w powiecie Preszów. Pierwsze wzmianki o miejscowości pochodzą z roku 1329.
Demografia.
Według danych z dnia 31 grudnia 2010, wieś zamieszkiwało 159 osób, w tym 76 kobiet i 83 mężczyzn. W 2001 roku miejscowość zamieszkiwali wyłącznie Słowacy.
Ze względu na wyznawaną religię struktura mieszkańców kształtowała się w 2001 roku następująco:

</doc>
<doc id="2697491" url="https://pl.wikipedia.org/wiki?curid=2697491" title="Eparchia uriupińska">
Eparchia uriupińska

Eparchia uriupińska – jedna z eparchii Rosyjskiego Kościoła Prawosławnego, z siedzibą w Uriupinsku.
Eparchia została erygowana decyzją Świętego Synodu Rosyjskiego Kościoła Prawosławnego z 15 marca 2012 poprzez wydzielenie z eparchii wołgogradzkiej i kamyszyńskiej. Od momentu powstania jest częścią składową metropolii wołgogradzkiej. Jej pierwszym ordynariuszem został 31 marca 2012 biskup Elizeusz (Fomkin).

</doc>
<doc id="2697494" url="https://pl.wikipedia.org/wiki?curid=2697494" title="Stychejka pierzasta">
Stychejka pierzasta

Stychejka pierzasta, piórkosz ("Chirolophis ascanii") – gatunek ryby z rodziny stychejkowatych (Stichaeidae)
Występowanie.
Północny Atlantyk od zachodnich wybrzeży Irlandii, Norwegii i północnych brzegów Wielkiej Brytanii do południowych rejonów Morza Północnego, La Manche oraz Skagerrak, Kattegat i Ersund. Występuje również u wybrzeży Kanady.
Ryba żyjąca na dnie u skalistych wybrzeży w obszarach porośniętych trawą morską lub glonorostami, najczęściej na głębokości od 10 – 20 m, maksymalnie do głębokości 175 m.
Opis.
Dorasta maksymalnie do 25 cm, zazwyczaj jednak nie przekracza 15 cm. Ciało wydłużone o okrągłym przekroju. Głowa stosunkowo wysoka, spiczasta, pysk zaokrąglony. Nad oczami dwie pary rozgałęzionych drzewkowato czułków, na tylnej krawędzi otworu nosowego jeden mały czułek. Ciało pokryte bardzo drobną łuską, głowa bezłuska. Długa płetwa grzbietowa wsparta 50–65 twardymi promieniami, sięgająca od głowy do płetwy ogonowej. Płetwa odbytowa długa, podparta 1 twardym promieniem i 35–40 promieniami miękkimi. Płetwa brzuszna mała podparta 4 miękkimi promieniami. Płetwa ogonowa zaokrąglona.
Ubarwienie żółtawo- lub zielonkawobrązowe z szerokimi brunatnymi rozmytymi pasami poprzecznymi. Oczy otoczone ciemną obwódka.
Odżywianie.
Odżywia się drobnymi zwierzętami dennymi.
Rozród.
Tarło odbywa się od października do listopada, ikra składana jest w małych grudkach wśród kamieni i skorup małż. W okresie inkubacji ikra strzeżona jest przez samca. Po wylęgu larwy żyją w otwartej toni wodnej, po dojściu do stanu dorosłego przechodzą do dennego trybu życia.

</doc>
<doc id="2697496" url="https://pl.wikipedia.org/wiki?curid=2697496" title="Chirolophis ascanii">
Chirolophis ascanii



</doc>
<doc id="2697497" url="https://pl.wikipedia.org/wiki?curid=2697497" title="French Open 2012 (gra podwójna chłopców)">
French Open 2012 (gra podwójna chłopców)

French Open 2012 - gra podwójna chłopców – zawody deblowe chłopców, rozgrywane w ramach drugiego w sezonie wielkoszlemowego turnieju tenisowego, French Open. Zmagania miały miejsce pomiędzy 4 a 9 czerwca na paryskich kortach im. Rolanda Garrosa.

</doc>
<doc id="2697499" url="https://pl.wikipedia.org/wiki?curid=2697499" title="Kin chan no Cinema Jack">
Kin chan no Cinema Jack

Kin chan no Cinema Jack – australijsko-hongkońsko-japoński film komediowy z 1993 roku.
W 1993 roku podczas Nikkan Sports Film Awards Kinichi Hagimoto zdobył nagrodę Special Award, w 1994 roku podczas Nagrody Błękitnej Wstęgi zdobył nagrodę Special Award.
Obsada.
Źródło: Filmweb

</doc>
<doc id="2697502" url="https://pl.wikipedia.org/wiki?curid=2697502" title="Maria Bartusówna">
Maria Bartusówna

Maria Mirosława Bartusówna (ur. 10 stycznia 1854 we Lwowie, zm. 2 października 1885 tamże) – polska poetka i nowelistka epoki pozytywizmu, działaczka oświatowa.
Życiorys.
Córka malarza Stanisława Bartusa i Henryki ze Szczepańskich. Jej ojcem chrzestnym był pisarz i dziennikarz Jan Zachariasiewicz. Po śmierci ojca w 1859 spędziła kilka lat w rodzinie dziadka – Jana Juliana Szczepańskiego, dziennikarza i wydawcy. W późniejszych latach mieszkała, wraz z matką i ojczymem, w Roztokach nad Czeremoszem oraz u wuja Marcelego Sławińskiego w Kołomyi, gdzie współpracowała z teatrem amatorskim i była związana ze środowiskiem działaczy społecznych.
W 1874 w przeprowadziła się do Lwowa. W 1876 roku rozpoczęła kurs freblowski. W latach 1876–1878 pracowała w ochronkach. Przez krótki czas mieszkała w Warszawie, gdzie Antoni Odyniec zaprosił ją do współpracy z czasopismem „Kronika Rodzinna”, a także w Krakowie. Po zdaniu egzaminu nauczycielskiego w 1878 pracowała jako nauczycielka w szkołach wiejskich, m.in. w Sokolnikach pod Lwowem (1879-1880) i Nienadowej (1881–1882). Po powrocie do Lwowa starała się bezskutecznie o posadę w urzędzie (z braku środków nie mogła przystąpić do kursu na nauczyciela miejskiego). Współpracowała m.in. z czasopismami: „Dziennik Mód” (Kraków), „Tydzień” (Lwów) i „Ognisko Domowe” (Warszawa).
W 1870, mając szesnaście lat, zadebiutowała patriotycznym poematem "Trzy obrazy Sybiru" w tygodniku „Jutrzenka”, wydawanym w Kołomyi. Pierwszy zbiór wierszy Bartusówny (pod pseudonimem "Marya B") pt. "Poezje" ukazał się w 1876 we Lwowie nakładem księgarni Władysława Bełzy. W 1880 opublikowała rozszerzone wydanie debiutu, w 1884 – poemat "Czarodziejska fujarka", a w 1885 – opowieść prozą "Duch ruin".
Działała na rzecz oświaty ludowej.
W ostatnich latach życia Maria Bartusówna chorowała na gruźlicę, co było powodem jej zgonu. Jej ostatnim utworem był wiersz pt. "Do śmierci", zmarła 2 października 1885, została pochowana na Cmentarzu Łyczakowskim w niedzielę 4 października 1885 pole 53.
Twórczość.
W liryce Bartusównej znajdowało odbicie jej życie osobiste – osierocenie, trudne warunki życiowe, choroba, zawód miłosny. W poematach nawiązywała do romantyków, zwłaszcza do Juliusza Słowackiego. Ostatni z poematów, "Czarodziejska fujarka" (1884), jest alegorią różnych warstw narodu walczących ze sobą lub pogrążonych w niemocy. Ostatecznie natchniony ludowy śpiewak pokonuje dźwiękiem fujarki Ducha Burzy, przedstawiając wizję zgody i otrząśnięcia się z marazmu. Inne poematy jej autorstwa to m.in. "Magdalena", "Wilia szlachecka".
Ważne miejsce w twórczości zajmowały motywy patriotyczne – Bartusówna wychowała się w atmosferze żałoby narodowej po klęsce powstania styczniowego, interesowała się losami powstańców, walką o niepodległość Polski. Tematom powstańczym poświęcone były wiersze i poematy "Trzy obrazy Sybiru", "Sen powstańca", "W dwudziestą rocznicę powstania styczniowego". Z racji miejsca zamieszkania na Kresach południowo-wschodnich w jej twórczości pojawiały się także wątki ukraińskie, np. w poemacie "Opryszek" (1876), którego akcja dzieje się na Huculszczyźnie.
Upamiętnienie.
8 kwietnia 1889 w kościele OO. Dominikanów zostało odsłonięte epitafium wmurowane w ścianę kościoła w pierwszej kaplicy po lewej stronie. Inicjatorką jego powstania była kierowniczka seminarium żeńskiego Antonina Machczyńska. Wykonany został z alabastru i marmuru i przedstawiał kontur chaty z umieszczonym pośrodku medalionem z profilem Bartusówny z białego marmuru. Pod medalionem była lira przysłonięta kwiatami. Poniżej, na tablicy marmurowej, znajdował się wiersz Teofila Lenartowicza, a pod nim napis: " Marja Bartusówna urodona 1854 +1885". Pomnik zaprojektował bezpłatnie prof. Zachariewicz, medalion wykonał Tadeusz Wiśniowiecki, a resztę rzeźby wykonano w pracowni prof. Marconiego.

</doc>
<doc id="2697503" url="https://pl.wikipedia.org/wiki?curid=2697503" title="Bzenov">
Bzenov

Bzenov – wieś (obec) na Słowacji położona w kraju preszowskim, w powiecie Preszów. Pierwsze wzmianki o miejscowości pochodzą z roku 1423. 
Według danych z dnia 31 grudnia 2010, wieś zamieszkiwało 736 osób, w tym 370 kobiet i 366 mężczyzn.
W 2001 roku rozkład populacji względem narodowości i przynależności etnicznej wyglądał następująco:
Ze względu na wyznawaną religię struktura mieszkańców kształtowała się w 2001 roku następująco:

</doc>
<doc id="2697504" url="https://pl.wikipedia.org/wiki?curid=2697504" title="Babyloniënbroek">
Babyloniënbroek

Babyloniënbroek – wieś położona nad Bergse Moza (odnoga Mozy) w holenderskiej prowincji Brabancja Północna w gminie Aalburg. Wieś zamieszkują 404 osoby (2010).
W miejscowości znajduje się kościół ewangelicko-reformowany o nazwie "De Korenschoof" przy ulicy Broeksestraat 7, pochodzi z XIV wieku. Średniowieczny budynek jest czterokątny i pokryty strzechą.

</doc>
<doc id="2697505" url="https://pl.wikipedia.org/wiki?curid=2697505" title="Lekcjonarz 69">
Lekcjonarz 69

Lekcjonarz 69 (według numeracji Gregory-Aland), oznaczany przy pomocy siglum ℓ "69" – rękopis Nowego Testamentu pisany minuskułą na pergaminie w języku greckim z XII wieku. Służył do czytań liturgicznych.
Opis rękopisu.
Kodeks zawiera wybór lekcji z Ewangelii do czytań liturgicznych, na 257 pergaminowych kartach (30,7 cm na 23,3 cm). Lekcje pochodzą z Ewangelii Jana, Mateusza i Łukasza. Zawiera noty muzyczne (neumy).
Tekst rękopisu pisany jest dwoma kolumnami na stronę, 25 linijek w kolumnie. Pisany jest minuskułą.
Tekst Pericope adulterae zamieszczony został w skróconej formie (Jan 8,3-11). Z punktu widzenia krytyki tekstu reprezentuje bizantyńską tradycję tekstualną. Tekst jest standardowy, jednak z pewną liczbą błędów poprawionych przez późniejszego korektora.
Historia.
Paleograficznie datowany jest na wiek XII. Rękopis badał Scholz, który go dodał do listy rękopisów Nowego Testamentu. Badał go również i sporządził krótki jego opis Paul Martin.
Obecnie przechowywany jest we Francuskiej Bibliotece Narodowej w Paryżu, pod numerem katalogowym Gr. 256.
Jest rzadko cytowany w naukowych wydaniach greckiego "Novum Testamentum" Nestle-Alanda (UBS3). NA27 nie cytuje go.

</doc>
<doc id="2697507" url="https://pl.wikipedia.org/wiki?curid=2697507" title="Life in a Beautiful Light">
Life in a Beautiful Light

Life in a Beautiful Light – trzeci solowy album studyjny Amy Macdonald. Wydawnictwo ukazało się 11 czerwca 2012 roku nakładem wytwórni muzycznych Melodramatic Records i Mercury Records. Album zawiera 12 premierowych kompozycji wokalistki, a pierwszym singlem promującym płytę został utwór „Slow It Down”, do którego nakręcono teledysk. Producentem płyty został Pete Wilkinson.
W Polsce album osiągnął status złotej płyty.
Lista utworów.
Opracowano na podstawie materiału źródłowego.

</doc>
<doc id="2697508" url="https://pl.wikipedia.org/wiki?curid=2697508" title="Kalikat">
Kalikat



</doc>
<doc id="2697509" url="https://pl.wikipedia.org/wiki?curid=2697509" title="CL Smooth">
CL Smooth

CL Smooth, właśc. Corey Brent Penn, Sr. (ur. 8 października 1968) – amerykański raper i producent muzyczny pochodzący z New Rochelle, w stanie Nowy Jork.
W latach 1991–1995 członek duetu Pete Rock &amp; CL Smooth, w którym występował jako raper. Wspólnie z Pete’em Rockiem wydał trzy albumy. Zespół rozpadł się w 1995 roku. Kiedy duet reaktywował się dziesięć lat później na pewien czas, Rock i Smooth nagrali tylko kilka utworów. Była nadzieja na nagranie do kolejnego albumu w 2004 r., jednak obie strony wycofały się z realizacji tego pomysłu.
W ciągu swojej kariery CL Smooth wystąpił gościnnie u takich artystów jak: AZ, DJ Krush, Nujabes, J.R. Writer z The Diplomats, DJ Premier, Run-D.M.C., Mary Jane Blige, Heavy D &amp; the Boyz czy The Roots.
Swój debiutancki album solowy "American Me" wydał w 2006 roku. W celu promocji rok wcześniej wspólnie z DJ-em J.Period wydał mixtape "Man On Fire". Solowy album zawierał 17 utworów. Singlami zostały utwory: „American Me” i „Smoke in the Air”. Rok później ukazał się drugi album Smootha zatytułowany "The Outsider". Produkcją albumu zajęli się między innymi: John Legend, Pete Rock, The Heatmakerz i Just Blaze.
W 2010 roku CL Smooth wystąpił wspólnie z Pete’em Rockiem na trasie koncertowej „Clean Energy Tour”, która objęła między innymi Kalifornię.

</doc>
<doc id="2697510" url="https://pl.wikipedia.org/wiki?curid=2697510" title="Babyloniёnbroek">
Babyloniёnbroek



</doc>
<doc id="2697512" url="https://pl.wikipedia.org/wiki?curid=2697512" title="Juan Carlos I (2008)">
Juan Carlos I (2008)

Juan Carlos I (L61) – hiszpański uniwersalny okręt desantowy-lotniskowiec, znajdujący się w służbie od 2010 roku. Klasyfikowany oryginalnie jako "Buque de Proyección Estratégica" (okręt projekcji strategicznej). Jest największym okrętem w dziejach marynarki hiszpańskiej. Po wycofaniu ze służby lotniskowca „Principe de Asturias” w 2013 roku, przejął jego zadania. Dzięki wyposażeniu i możliwościom, jednostka jest predestynowana także do udziału w operacjach humanitarnych. Stanowi jedyny okręt swojego typu w marynarce hiszpańskiej, natomiast na jego bazie zbudowano dwa okręty typu "Canberra" dla Australii i budowany jest okręt dla Turcji.
Geneza i budowa.
Program budowy nowego okrętu desantowego został zainicjowany przez sztab generalny marynarki w maju 2002 roku. Projekt powstał w Hiszpanii w biurze koncernu Navantia i został zatwierdzony we wrześniu 2003 roku. Zdecydowano się na budowę dużej jednostki, zbudowanej według podobnej koncepcji jak amerykańskie LHD typu "Wasp" lub francuskie desantowce typu "Mistral" – stanowiącej uniwersalny okręt desantowy z dokiem i ciągłym pokładem lotniczym, umożliwiającym operowanie śmigłowców, a także samolotów. Założono, że okręt będzie specjalnie przystosowany do operowania z niego samolotów krótkiego lub pionowego startu i lądowania, pełniąc rolę pomocniczego lotniskowca, uzupełniającego lotniskowiec „Principe de Asturias”. W marcu 2004 roku podpisano umowę ze stocznią Navantia. Budowę rozpoczęto w styczniu 2005 roku w stoczni w Ferrolu, metodą modułową – z bloków. Blok nr 320 wykonano w Ferrolu, a blok nr 330 równolegle w stoczni w Fene, po czym został dostarczony do Ferrolu. Wodowanie nastąpiło 10 marca 2008 roku, korzystając z najwyższego w tym roku przypływu, w obecności rodziny królewskiej – okręt otrzymał imię króla Hiszpanii Jana Karola I, a matką chrzestną jednostki została królowa Zofia. Po ukończeniu w czerwcu prób stoczniowych, 30 września 2010 roku nastąpiło podniesienie bandery, w obecności króla – patrona okrętu. „Juan Carlos I” następnie rozpoczął próby morskie, zaplanowane na kolejne 12 miesięcy. Wstępny budżet wynosił 360 milionów euro, jednakże okręt kosztował łącznie 462 miliony euro (około 600 milionów dolarów).
„Juan Carlos I” stał się największym okrętem w dziejach marynarki hiszpańskiej i największym zbudowanym w Hiszpanii. Zastąpił w służbie dwa stare okręty desantowe „Hernán Cortés” (L41) i „Pizarro” (L42) amerykańskiego typu "Newport". Początkowo wspierał działania lotnicze jedynego hiszpańskiego lekkiego lotniskowca „Principe de Asturias”, a po jego wycofaniu ze służby w 2013 roku, przejął część obowiązków lotniskowca. Podkreśla się jednak, że traktowanie okrętu jako pełnowartościowego lekkiego lotniskowca jest utrudnione z uwagi na rozwijaną zbyt małą prędkość. Projekt „Juana Carlosa I” został jednak uznany za udany okręt uniwersalny i oparto na nim następnie dwa okręty desantowe typu "Canberra" („Canberrra” i „Adelaide”) dla Królewskiej Marynarki Australijskiej, a w 2016 roku rozpoczęto budowę także „Anadolu” dla Tureckiej Marynarki Wojennej. Hiszpania zamierzała początkowo zbudować drugi okręt tego typu, lecz plany te zarzucono w 2014 roku z powodów oszczędności.
Opis.
Okręt ma masywny kadłub o długości całkowitej 230,82 m, szerokości 32 m i wysokości burt do pokładu lotniczego 27,5 m. Wyporność pełna wynosi 27 560 t. Na prawie całej długości okrętu – z wyjątkiem rufy, ciągnie się pokład lotniczy o prostokątnym obrysie, wymiarach 201,9 × 32 m i powierzchni 5440 m². Z lewej strony na dziobie pokład lotniczy przechodzi w skocznię o nachyleniu do 12°, dla wspomagania startu samolotów typu STOVL – jest to pierwszy przypadek zastosowania skoczni na okręcie innej klasy, niż lotniskowiec. Na pokładzie lotniczym wydzielono osiem stanowisk dla śmigłowców (sześć na lewej burcie i dwa na prawej: na dziobie i za nadbudówką). Jednocześnie może z nich operować 6 śmigłowców średnich (wielkości AB 212, NH90 lub SH-3 Sea King) albo 4 ciężkie (jak CH-47 Chinook). Oprócz ośmiu śmigłowców na stanowiskach, na pokładzie może być ustawione dalsze sześć średnich śmigłowców ze złożonymi łopatami wzdłuż nadbudówki oraz po jednym na podnośnikach lotniczych. Na prawej burcie na pokładzie lotniczym, typowo dla lotniskowców, umieszczona jest wąska, lecz długa i dość wysoka nadbudówka o gładkich pochyłych ścianach, mieszcząca większość pomieszczeń bojowych. W jej przedniej części na najwyższej kondygnacji znajduje się przeszklone główne stanowisko dowodzenia, a za nim z lewej strony nadbudówki, nad pokładem lotniczym, umiejscowione jest stanowisko kontroli lotów. Na dachu znajdują się trzy podstawy dla anten oraz dwa wyloty spalin, ukształtowane w formie graniastosłupów w celu zmniejszenia odbicia radarowego; na rufowej podstawie znajduje się niewielki maszt. Jeden podnośnik lotniczy umieszczony jest po prawej burcie przed nadbudówką, a drugi centralnie, na końcu pokładu lotniczego, który nie dochodzi do samej rufy okrętu.
Pod pokładem lotniczym znajduje się pokład hangarowy, na którym w części rufowej mieści się hangar o powierzchni 985 m², a w dziobowej pokład ładunkowy o powierzchni 1880 m² do transportu lekkiej techniki wojskowej (mogą tam być transportowane także śmigłowce, których maksymalnie okręt może zabrać 30). Może być hangarowane także 10 ciężkich śmigłowców Chinook, ze zdemontowanymi łopatami wirników. Poniżej, ze względów statecznościowych, znajduje się pokład ładunkowy o powierzchni 1480 m² do transportu ciężkiej techniki, jak czołgi. Zatapialny dok, umieszczony w części rufowej, ma wymiary 69,3 × 16,8 m i powierzchnię 1165 m², zamykany jest od tyłu rampą o wymiarach 16,8 × 11,5 m. Pod sufitem doku znajduje się suwnica o udźwigu 18 ton, ułatwiająca załadunek na barki. Załadunek na dolny pokład bezpośrednio z nabrzeża umożliwiają dwie furty w prawej burcie z rozkładanymi rampami o nośności 65 ton. Komunikację między pokładami ładunkowymi zapewnia stała wewnętrzna skośna rampa przy lewej burcie i podnośnik o udźwigu 16 ton.
Załoga według oficjalnych danych składa się z 295 osób, w tym 31 oficerów, 53 podoficerów i 201 marynarzy. Inne źródła podawały 243 lub 261 osób. Ponadto okręt zabiera personel lotniczy w zależności od misji, oraz desant. Pomieszczenia mieszkalne i rekreacyjne załogi i desantu (lub ewakuowanych osób) znajdują się w części dziobowej kadłuba i między pokładami ładunkowymi. Okręt posiada dobrze wyposażony blok szpitalny z dwoma salami operacyjnymi, izbą chorych na 56 łóżek i oddziałem intensywnej terapii na 8 łóżek. W jego skład wchodzi także m.in. gabinet dentystyczny, pracownia RTG, sala pierwszej pomocy i laboratoria. W razie potrzeby okręt może ewakuować do 1000 osób z obszarów katastrof humanitarnych.
Możliwości transportowe i grupa lotnicza.
„Juan Carlos I” zabiera do zatapialnego doku cztery barki desantowe typu LCM-1E oraz 4-6 łodzi hybrydowych SuperCat. Alternatywnie można zabrać cztery barki LCM-8 lub jeden poduszkowiec desantowy amerykańskiego typu LCAC. Może transportować do 46 czołgów Leopard 2E, z tym, że w maksymalnej konfiguracji część z nich transportowana jest w doku zamiast barek. Może zabrać oprócz tego lżejsze pojazdy i około 900 żołnierzy desantu. Okręt może przewieźć ogółem do 170 różnych pojazdów lub 144 kontenerów TEU (76 na pokładzie dolnym i 67 na górnym). 
Okręt może przenosić w misjach desantowych do 30 średnich i ciężkich śmigłowców. W misjach w charakterze lotniskowca może przenosić 10–12 samolotów krótkiego lub pionowego startu i lądowania (STOVL, VTOL, V/STOL), jak AV-8B Matador (używany przez 9. Eskadrę lotnictwa marynarki) lub w przyszłości F-35B, oraz podobną liczbę śmigłowców. Używane mogą być śmigłowce średnie, będące na wyposażeniu lotnictwa marynarki: Sikorsky SH-3 Sea King, Sikorsky SH-60B Seahawk, Agusta-Bell 212, i lekkie Hughes 500. Przede wszystkim jako śmigłowce transportowe służą SH-3D/W z 5. Eskadry, a także lżejsze AB-212 z 3. Eskadry. Operować z okrętu mogą także śmigłowce ciężkie wojsk lądowych CH-47 Chinook lub średnie NH90 i Eurocopter Cougar oraz amerykańskie zmiennopłaty MV-22 Osprey.
Uzbrojenie.
Uzbrojenie obronne okrętu jest ograniczone do minimalnych możliwości samoobrony i tworzą je 4 działka GAM-B01 kalibru 20 mm oraz 4 karabiny maszynowe 12,7 mm. Oficjalne źródła Marynarki Hiszpańskiej jednak wskazują obecnie tylko na uzbrojenie w 4 karabiny maszynowe 12,7 mm. Możliwe jest zainstalowanie w przyszłości wyrzutni pocisków przeciwlotniczych bliskiego zasięgu RAM lub ESSM.
Napęd.
Siłownia okrętu jest kombinowana, spalinowo-elektryczno-turbogazowa (układ CODLAG). Bezpośrednio napędzają go dwa gondolowe pędniki azymutalne ABB Azipod, z których każdy składa się z silnika prądu stałego Siemens o mocy 11 000 kW i dwóch śrub Schottel o średnicy 4,5 m umieszczonych w układzie tandem. Pędniki zamontowane są obrotowo pod rufą okrętu, który nie ma klasycznych sterów, i zapewniają bardzo dobrą manewrowość. Dodatkowo na dziobie znajdują się dwa stery strumieniowe. Prąd wytwarzają generatory elektryczne, napędzane przez jedną turbinę gazową rozpowszechnionego na świecie typu General Electric LM2500 o mocy 19 750 kW i dwa silniki wysokoprężne MAN Izar 6V32/40 o mocy po 7860 kW.
Wyposażenie.
Okręt ma bogate wyposażenie radioelektroniczne. Trójwspółrzędny radar Indra Lanza N pracujący w paśmie D, na maszcie dziobowym, umożliwia wykrywanie celów w odległości do 330 km i na wysokości do 31 km. „Juan Carlos I” ma dwa radary nawigacyjne – „cichy” radar Indra Aries, o małej mocy emisji, pracujący w paśmie I/J, oraz radar Northrop Grumman Sperry Marine VisionMaster FT, również pracujący w paśmie I/J. System radiolokacyjny Aries SAAS służy do śledzenia celów powietrznych, w tym pocisków przeciwokrętowych, a system Aries PAR do sprowadzania własnych statków powietrznych. 
Bojowe centrum informacji wyposażone jest w 12 konsol operatorskich podłączonych do systemu dowodzenia Scomba (pracującym w systemie Linux). Rozbudowane są także systemy walki radioelektronicznej: system zakłócania pracy radarów Indra Rigel i system zakłócania łączności Mk 9500 Regulus. Okręt wyposażony jest w 6 wyrzutni celów pozornych Mk 36 SRBOC i holowaną pułapkę na torpedy akustyczne SLQ-25A Nixie. „Juan Carlos I” posiada także liczne systemy łączności radiowej i satelitarnej.
Służba.
Po wejściu do służby „Juan Carlos I” stacjonuje w bazie Rota. W lutym 2011 wziął udział w ćwiczeniach hiszpańskich sił desantowych ADELFIBEX 01/11 w Zatoce Kadyksu, z okrętami desantowymi „Castilla” i „Pizarro”. 8 lutego 2011 roku po raz pierwszy lądowały na nim śmigłowce (jako pierwszy SH-3D Sea King z 5. Eskadry). 2 maja 2011 roku okręt wyruszył na dłuższy rejs próbny na Morze Śródziemne i tego dnia doszło na nim do pierwszego startu samolotu AV-8B Harrier z 9. Eskadry. Podczas trwającego ponad miesiąc rejsu odwiedził Las Palmas de Gran Canaria, Kartagenę, Tulon we Francji, Stambuł i Ceutę.
W grudniu 2011 roku prowadzono próby operowania z okrętu śmigłowców ciężkich lotnictwa wojsk lądowych (FAMET) CH-47 Chinook. Okręt brał udział następnie w dalszych ćwiczeniach floty. W 2012 roku przeprowadzono próby operowania śmigłowców Tigre i Cougar lotnictwa FAMET. 17 września 2013 roku okręt otrzymał banderę bojową od królowej Hiszpanii Zofii podczas uroczystości w porcie w Kadyksie. 
W czerwcu 2014 roku testowano operowanie z okrętu amerykańskich zmiennopłatów MV-22 Osprey. Między 16 a 26 października 2014 roku okręt uczestniczył w manewrach NATO Noble Mariner 14 w Zatoce Kadyks, z okrętami z 16 państw, w tym Polski. Na początku 2015 roku okręt przeszedł pierwszy przegląd i remont w Rota. Podczas ćwiczeń NATO Trident Juncture w październiku i listopadzie 2015 roku zaokrętowano na „Juana Carlosa I” cztery MV-22 Ospreye z eskadry amerykańskiego Korpusu Piechoty Morskiej – był to pierwszy przypadek, kiedy eskadra lotnictwa USMC operowała z zagranicznego okrętu. Oprócz tego w skład grupy lotniczej wchodziło wówczas 6 hiszpańskich AV-8B Harrier i śmigłowiec AB-212.

</doc>
<doc id="2697513" url="https://pl.wikipedia.org/wiki?curid=2697513" title="Čelovce (powiat Preszów)">
Čelovce (powiat Preszów)

Čelovce – wieś (obec) na Słowacji położona w kraju preszowskim, w powiecie Preszów. Pierwsze wzmianki o miejscowości pochodzą z roku 1355.
Według danych z dnia 31 grudnia 2010, wieś zamieszkiwało 306 osób, w tym 145 kobiet i 161 mężczyzn.
W 2001 roku pod względem narodowości i przynależności etnicznej Słowacy stanowili 99,64% populacji, a Czesi 0,36%.
Ze względu na wyznawaną religię struktura mieszkańców kształtowała się w 2001 roku następująco:

</doc>
<doc id="2697515" url="https://pl.wikipedia.org/wiki?curid=2697515" title="Lekcjonarz 70">
Lekcjonarz 70

Lekcjonarz 70 (według numeracji Gregory-Aland), oznaczany przy pomocy siglum ℓ "70" – rękopis Nowego Testamentu pisany minuskułą na pergaminie w języku greckim z XII wieku. Służył do czytań liturgicznych.
Opis rękopisu.
Kodeks zawiera wybór lekcji z Ewangelii do czytań liturgicznych, na 313 pergaminowych kartach (34,4 cm na 26,9 cm). Lekcje pochodzą z Ewangelii Jana, Mateusza i Łukasza. Kilka kart na początku oraz końcu kodeksu zostały uzupełnione później na papierze.
Tekst rękopisu pisany jest dwoma kolumnami na stronę, 25–26 linijek w kolumnie. Pisany jest minuskułą.
Tekst Pericope adulterae zamieszczony został w skróconej formie (Jan 8,3-11). Z punktu widzenia krytyki tekstu reprezentuje bizantyńską tradycję tekstualną.
W Marku 10,7 stosuje unikatowy wariant μητερα ("matka") zamiast γυναικα ("żona").
Historia.
Paleograficznie datowany jest na wiek XII. Rękopis został przywieziony ze Wschodu w roku 1669. Badał go Scholz (niektóre partie), który go dodał do listy rękopisów Nowego Testamentu. Badał go również i sporządził krótki jego opis Paul Martin.
Obecnie przechowywany jest we Francuskiej Bibliotece Narodowej w Paryżu, pod numerem katalogowym Gr. 288.
Jest rzadko cytowany w naukowych wydaniach greckiego "Novum Testamentum" Nestle-Alanda (UBS3). NA27 nie cytuje go.

</doc>
<doc id="2697516" url="https://pl.wikipedia.org/wiki?curid=2697516" title="Carmelo Delgado Delgado">
Carmelo Delgado Delgado

Carmelo Delgado Delgado (ur. 20 kwietnia 1913, zm. 29 kwietnia 1937) – członek młodzieżówki Nacjonalistycznej Partii Portoryko. Żołnierz Brygady im. Abrahama Lincolna w czasie hiszpańskiej wojny domowej.
Delgado został przyjęty na studia w Uniwersytecie Portoryko, gdzie zaprzyjaźnił z działaczem narodowowyzwoleńczym i poetą Juanem Antonio Corretjerem. W tym okresie wstąpił do organizacji "Cadetes de la Republica" (Kadeci Republiki), organizacji młodzieżowej Nacjonalistycznej Partii Portoryko. Po uzyskaniu tytułu magistra, przeniósł się do Hiszpanii w poszukiwaniu studiów prawniczych. W dniu 22 września 1935, rozpoczął studia w Centralnym Uniwersytecie w Madrycie.
Po wybuchu hiszpańskiej wojny domowej między rządem republikańskim a rebeliantami Francisco Franco, przyłączył się do Brygady im. Abrahama Lincolna. Brygada im. Abrahama Lincolna składającej się głównie z ochotników ze Stanów Zjednoczonych. Delgado brał udział w bitwie o Madryt, gdzie został schwytany i wysłany do Valladolid i stanął przed trybunałem egzekucyjnym. Ambasada Stanów Zjednoczonych zaoferował pomoc, jednak Delgado porzucił ofertę. Według Corretjera: „wolał umrzeć przed pluton egzekucyjny niż żebrać o swoje życie do jankesów, którzy zaatakowali jego kraj”.

</doc>
<doc id="2697517" url="https://pl.wikipedia.org/wiki?curid=2697517" title="Players Tour Championship 2010/2011 – Turniej 5">
Players Tour Championship 2010/2011 – Turniej 5

Players Tour Championship 2010/2011 – Turniej 5 – siódmy turniej z cyklu 12 rankingowych turniejów Players Tour Championship, a piąty rozegrany w tym cyklu na Wyspach Brytyjskich, rozegrany w World Snooker Academy w Sheffield (Anglia) w dniach 7–10 października 2010 roku.
Wzięło w nim udział ?? zawodników.
W finale Ding Junhui pokonał Jamiego Jonesa wynikiem 4–1.
Nagrody.
Zwycięzca: L10 000
II miejsce: L5 000
Półfinalista: L2 500
Ćwierćfinalista: L1 500
Ostatnia 16: L1 000
Ostatnia 32: L600
Ostatnia 64: L200
Turniej główny.
Rundy pre-eliminacyjne.
Runda 1.
"Do 4 wygranych frame’ów"
Runda 2.
"Do 4 wygranych frame’ów"

</doc>
<doc id="2697518" url="https://pl.wikipedia.org/wiki?curid=2697518" title="Parafia Opieki Matki Boskiej w Sławatyczach">
Parafia Opieki Matki Boskiej w Sławatyczach



</doc>
<doc id="2697520" url="https://pl.wikipedia.org/wiki?curid=2697520" title="Players Tour Championship 2010/2011 – Turniej 6">
Players Tour Championship 2010/2011 – Turniej 6

Players Tour Championship 2010/2011 – Turniej 6 – ósmy turniej z cyklu 12 rankingowych turniejów Players Tour Championship, a szósty rozegrany w tym cyklu na Wyspach Brytyjskich, rozegrany w World Snooker Academy w Sheffield (Anglia) w dniach 14–17 października 2010 roku.
Wzięło w nim udział ?? zawodników.
W finale Walijczyk Dominic Dale pokonał Anglika Martina Goulda wynikiem 4–3.
Nagrody.
Zwycięzca: L10 000
II miejsce: L5 000
Półfinalista: L2 500
Ćwierćfinalista: L1 500
Ostatnia 16: L1 000
Ostatnia 32: L600
Ostatnia 64: L200
Turniej główny.
Runda pre-eliminacyjna.
"Do 4 wygranych frame’ów"

</doc>
<doc id="2697521" url="https://pl.wikipedia.org/wiki?curid=2697521" title="Natalja Sutiagina">
Natalja Sutiagina

Natalja Wiktorowna Sutiagina, ros. Наталья Викторовна Сутягина (ur. 17 stycznia 1980 w Penzie) - była rosyjska pływaczka, specjalizująca się w stylu motylkowym.
Mistrzyni Europy z Madrytu na 50 m stylem motylkowym, srebrna medalistka mistrzostw Europy z Eindhoven w sztafecie 4 x 100 m stylem zmiennym. Brązowa medalistka mistrzostw Europy na krótkim basenie z Antwerpii na 50 m motylkiem.
3-krotna uczestniczka igrzysk olimpijskich: z Sydney (11. miejsce na 100 m stylem motylkowym i 9. miejsce w sztafecie 4 x 100 m stylem zmiennym), Aten (16. miejsce na 100 m stylem motylkowym i 12. miejsce w sztafecie 4 x 100 m stylem zmiennym) oraz Pekinu (14. miejsce na 100 m stylem motylkowym i 5. miejsce w sztafecie 4 x 100 m stylem zmiennym).
W 2009 roku zakończyła sportową karierę.

</doc>
<doc id="2697522" url="https://pl.wikipedia.org/wiki?curid=2697522" title="Lekcjonarz 71">
Lekcjonarz 71

Lekcjonarz 71 (według numeracji Gregory-Aland), oznaczany przy pomocy siglum ℓ "71" – rękopis Nowego Testamentu pisany minuskułą na pergaminie w języku greckim z XI wieku. Służył do czytań liturgicznych.
Opis rękopisu.
Kodeks zawiera wybór lekcji z Ewangelii do czytań liturgicznych, na 159 pergaminowych kartach (31,7 cm na 22,8 cm). Lekcje pochodzą z Ewangelii Jana, Mateusza i Łukasza. Niektóre z jego kart został utracone i uzupełnione później na papierze.
Tekst rękopisu pisany jest dwoma kolumnami na stronę, 25–27 linijek w kolumnie. Pisany jest minuskułą.
Tekst Pericope adulterae zamieszczony został w skróconej formie (Jan 8,3-11). Z punktu widzenia krytyki tekstu reprezentuje bizantyńską tradycję tekstualną.
Historia.
Według kolofonu sporządzony został w roku 1066, przez prezbitera Jana dla mnicha Georga. Rękopis badał Scholz, który dodał go do listy rękopisów Nowego Testamentu. Badał go również i sporządził krótki jego opis Paul Martin oraz Henri Omont.
Obecnie przechowywany jest we Francuskiej Bibliotece Narodowej w Paryżu, pod numerem katalogowym Gr. 289.
Nie jest cytowany w naukowych wydaniach greckiego "Novum Testamentum" Nestle-Alanda (UBS3).

</doc>
<doc id="2697523" url="https://pl.wikipedia.org/wiki?curid=2697523" title="Rejon bieriozowski (Kraj Krasnojarski)">
Rejon bieriozowski (Kraj Krasnojarski)

Rejon bieriozowski (ros. Берёзовский райо́н, "Bieriozowskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest osiedle typu miejskiego Bieriozowka, którego ludność stanowi 55,1% populacji rejonu. Został on utworzony 25 kwietnia 1983 roku.
Położenie.
Rejon ma powierzchnię 4 244 km² i znajduje się w środkowopołudniowej części Kraju Krasnojarskiego, granicząc na północny z rejonem suchobuzimskim, na wschodzie z rejonem rybińskim, na południowym wschodzie z rejonem ujarskim, na południu z rejonem mańskim, na południowym zachodzie z rejonem bałachtińskim, a na zachodzie z rejonem jeliemianowskim i miastem Krasnojarsk.
Ludność.
W 1989 roku rejon ten liczył 40 294 mieszkańców, w 2002 roku 37 821, w 2010 roku 37 841, a w 2011 zaludnienie spadło do 37 744 osób.
Udział poszczególnych narodowości w populacji rejonu w 2002 roku był następujący:
Podział administracyjny.
Administracyjnie rejon zawiera jedno osiedle typu miejskiego: Bieriozowka i dzieli się na 5 sielsowietów.

</doc>
<doc id="2697525" url="https://pl.wikipedia.org/wiki?curid=2697525" title="Order Kim Dzong Ila">
Order Kim Dzong Ila

Order Kim Dzong Ila (kor. 김정일 훈장) – najwyższe odznaczenie Koreańskiej Republiki Ludowo-Demokratycznej (wraz z Orderem Kim Ir Sena).
Order został ustanowiony 3 lutego 2012, dla uczczenia 70. rocznicy urodzin północnokoreańskiego lidera. Może być przyznawany zarówno osobom fizycznym (urzędnikom państwowym, robotnikom), jak i jednostkom wojskowym, przedsiębiorstwom czy organizacjom społecznym za "wkład w realizację idei dżucze".

</doc>
<doc id="2697527" url="https://pl.wikipedia.org/wiki?curid=2697527" title="Alonzo Watson">
Alonzo Watson

Alonzo Watson (ur. 1891, zm. 1937) – amerykański działacz komunistyczny, żołnierz Brygad Międzynarodowych, jeden z pierwszych afroamerykańskich wolontariuszy w Stanach Zjednoczonych i pierwszy Afroamerykanin poległy na froncie wojny domowej.
Alonzo Watson urodził się w Chicago w 1891. Brał udział w I wojnie światowej, po powrocie przeniósł się do Nowego Jorku i wstąpił do Komunistycznej Partii Stanów Zjednoczonych. Dzień po Bożym Narodzeniu w 1936 popłynął na "SS Normandie" do pogrążonej w wojnie domowej Hiszpanii. Na miejscu dołączył do Brygady im. Abrahama Lincolna, która składała się głównie z amerykańskich lewicowców. Zginął w lutym 1937 w bitwie pod Jaramą.

</doc>
<doc id="2697530" url="https://pl.wikipedia.org/wiki?curid=2697530" title="Lekcjonarz 75">
Lekcjonarz 75

Lekcjonarz 75 (według numeracji Gregory-Aland), oznaczany przy pomocy siglum ℓ "75" – rękopis Nowego Testamentu pisany minuskułą na pergaminie w języku greckim z XII wieku. Służył do czytań liturgicznych.
Opis rękopisu.
Kodeks zawiera wybór lekcji z Ewangelii do czytań liturgicznych, na 250 pergaminowych kartach (28 cm na 22,7 cm). Lekcje pochodzą z Ewangelii Jana, Mateusza i Łukasza.
Tekst rękopisu pisany jest dwoma kolumnami na stronę, 29 linijek w kolumnie. Pisany jest minuskułą.
Tekst Pericope adulterae zamieszczony został w skróconej formie (Jan 8,3-11). Z punktu widzenia krytyki tekstu reprezentuje bizantyńską tradycję tekstualną.
Historia.
Paleograficznie datowany jest na wiek XII. Rękopis przywieziony został ze Wschodu do Paryża. Badał go Scholz, który dodał go do listy rękopisów Nowego Testamentu. Badał go również i sporządził krótki jego opis Paul Martin.
Obecnie przechowywany jest we Francuskiej Bibliotece Narodowej w Paryżu, pod numerem katalogowym Gr. 293.
Nie jest cytowany w krytycznych wydaniach greckiego "Novum Testamentum" Nestle-Alanda (UBS3).

</doc>
<doc id="2697531" url="https://pl.wikipedia.org/wiki?curid=2697531" title="Swiatłana Chachłowa">
Swiatłana Chachłowa

Swiatłana Anatoljeuna Chachłowa, biał. Святлана Анатольеўна Хахлова, ros. Светлана Анатольевна Хохлова, "Swietłana Anatoljewna Chochłowa" (ur. 2 października 1984 w Mińsku) – białoruska pływaczka, specjalizująca się we wszystkich stylach pływackich.
Wicemistrzyni Europy z Madrytu na 50 m stylem dowolnym. Brązowa medalistka mistrzostw Europy z Eindhoven na 50 m stylem motylkowym i mistrzostw Europy na krótkim basenie ze Szczecina na tym samym dystansie. Srebrna medalistka mistrzostw Europy na krótkim basenie z Riesy oraz brązowa medalistka z Chartres w sztafecie 4 x 50 m stylem dowolnym. Brązowa medalistka mistrzostw Europy na krótkim basenie z Helsinek na 100 m stylem zmiennym.
Uczestniczka igrzysk olimpijskich z Aten (15. miejsce na 50 m stylem dowolnym, 25. miejsce na 100 m stylem grzbietowym i 11. miejsce w sztafecie 4 x 100 m stylem dowolnym), Pekinu (20. miejsce na 50 m stylem dowolnym) oraz Londynu (20. miejsce na 50 m stylem dowolnym i 13. miejsce w sztafecie 4 x 100 m stylem dowolnym).

</doc>
<doc id="2697532" url="https://pl.wikipedia.org/wiki?curid=2697532" title="Martín Rico">
Martín Rico

Martín Rico Ortega (lub Martín Rico y Ortega) – hiszpański malarz pejzażysta.
Studiował na Królewskiej Akademii Sztuk Pięknych św. Ferdynanda w Madrcyie. Jego nauczycielem był Jenaro Pérez Villaamil. Współpracował także ze swoim bratem, Bernardem, w charakterze rysownika i ilustratora. Został dyrektorem czasopisma "La Ilustración Española y Americana".
W 1854 r. rozpoczął serię podróży po Europie, odwiedził Francję, Szwajcarię, Anglię i Włochy.
Pod wpływem artystów takich William Turner, Jacob van Ruisdael i Mariano Fortuny jak jego twórczość ewoluowała od realizmu do impresjonizmu. Jedno z jego najbardziej znanych dzieło to "Praczki".
W 1907 opublikował pamiętniki, które dedykował malarzowi Aureliano de Beruete.

</doc>
<doc id="2697534" url="https://pl.wikipedia.org/wiki?curid=2697534" title="Taśmiak długi">
Taśmiak długi

Taśmiak długi, taśmiak ("Lumpenus lampretaeformis") – gatunek ryby okoniokształtnej z rodziny stychejkowatych (Stichaeidae). W Polsce objęty częściową ochroną gatunkową.
Występowanie.
Północny Atlantyk od Morza Białego do wybrzeży Szkocji, Wysp Owczych, Skagerraku, Kattegatu i Bałtyku. W Bałtyku jest to prawdopodobnie relikt epoki lodowcowej. W Ameryce Północnej od wybrzeży stanu Massachusetts do Nowej Fundlandii występuje podgatunek "Lumpenus lumpretaeformis serpentinus".
Ryba przebywająca w strefach wód przybrzeżnych na większych głębokościach, od 30–80 m, najczęściej nad dnem mulistym i piaszczystym, rzadko skalistym.
Opis.
Dorasta maksymalnie do 42 cm. Ciało wydłużone, węgorzowate o okrągłym przekroju. Głowa mała, spiczasta, pysk zaokrąglony. Oczy duże. Ciało pokryte bardzo drobną łuską, głowa bezłuska. Długa płetwa grzbietowa wsparta 68–76 twardymi promieniami, sięgająca od głowy do płetwy ogonowej. Płetwa odbytowa długa, podparta 1 twardym promieniem i 47–53 promieniami miękkimi. Płetwy brzuszne cienkie, nitkowate. Płetwa ogonowa długa, wąska ze spiczastym zakończeniem.
Ubarwienie: grzbiet i boki jasnobrązowe lub jasnobrązowe z zielonkawym albo niebieskim odcieniem. Grzbiet i boki pokryte brunatnymi plamami i marmurkowatym deseniem. Brzuch zielonkawożółty.
Odżywianie.
W początkowym okresie życia odżywia się planktonem, a później zjada drobne zwierzęta denne. 
Rozród.
Tarło odbywa się od grudnia do stycznia, ikra składana jest na dnie. Po wylęgu larwy żyją w otwartej toni wodnej, w wieku ok. 3 miesięcy przechodzą do dennego trybu życia. Dojrzałość płciową osiągają w wieku 3 lat.

</doc>
<doc id="2697535" url="https://pl.wikipedia.org/wiki?curid=2697535" title="Eparchia karagandyjska">
Eparchia karagandyjska

Eparchia karagandyjska – jedna z eparchii Rosyjskiego Kościoła Prawosławnego, z siedzibą w Karagandzie. Jej obecnym (2013) ordynariuszem jest biskup karagandyjski i szachtyński Sebastian (Osokin), zaś funkcję katedry pełni sobór Wprowadzenia Matki Bożej do Świątyni w Karagandzie.
Eparchia została erygowana decyzją Świętego Synodu Rosyjskiego Kościoła Prawosławnego z 6 października 2010. Objęła część obszarów wchodzących dotąd w skład eparchii astańskiej oraz eparchii szymkenckiej. Jej pierwszym ordynariuszem został 20 lutego 2011 biskup Sebastian (Osokin).

</doc>
<doc id="2697536" url="https://pl.wikipedia.org/wiki?curid=2697536" title="Lumpenus lampretaeformis">
Lumpenus lampretaeformis



</doc>
<doc id="2697538" url="https://pl.wikipedia.org/wiki?curid=2697538" title="Yat kor ho ba ba">
Yat kor ho ba ba

Yat kor ho ba ba – hongkoński dramat filmowy z 2008 roku w reżyserii Sylvii Chang.
Obsada.
Źródło: Filmweb
Nagrody i nominacje.
W 2009 roku podczas 28. edycji Hong Kong Film Awards Louis Koo był nominowany do nagrody Hong Kong Film Award w kategorii Best Actor, Nora Miao była nominowana w kategorii Best Supporting Actress, Sylvia Chang, Mathias Woo i Susan Chan byli nominowani w kategorii Best Screenplay. Film zdobył nagrodę Film of Merit podczas Hong Kong Film Critics Society Awards.

</doc>
<doc id="2697541" url="https://pl.wikipedia.org/wiki?curid=2697541" title="Black River (Mauritius)">
Black River (Mauritius)

Black River – jeden z 9 dystryktów Mauritiusa, ze stolicą w Tamarin.

</doc>
<doc id="2697543" url="https://pl.wikipedia.org/wiki?curid=2697543" title="Sobór Wprowadzenia Matki Bożej do Świątyni w Karagandzie">
Sobór Wprowadzenia Matki Bożej do Świątyni w Karagandzie

Sobór Wprowadzenia Matki Bożej do Świątyni – prawosławny sobór w Karagandzie, katedra eparchii karagandyjskiej Rosyjskiego Kościoła Prawosławnego.
Sobór został wzniesiony w latach 1991–2000 z betonu i cegły. We wnętrzu świątyni znajduje się trzyrzędowy ikonostas. Cerkiew przeznaczona jest dla równoczesnego udziału w nabożeństwie 1200 wiernych.

</doc>
<doc id="2697545" url="https://pl.wikipedia.org/wiki?curid=2697545" title="Flacq">
Flacq

Flacq – jeden z 9 dystryktów Mauritiusa, ze stolicą w Centre de Flacq.

</doc>
<doc id="2697547" url="https://pl.wikipedia.org/wiki?curid=2697547" title="Khano Smith">
Khano Smith

Khano Wayne Smith (ur. 10 stycznia 1981 w Paget) – bermudzki piłkarz występujący na pozycji skrzydłowego, obecnie zawodnik Bermuda Hogges.
Kariera klubowa.
Smith urodził się na Bermudach, jednak w młodym wieku wyjechał do Stanów Zjednoczonych, gdzie uczęszczał do Champlain College oraz Lees-McRae College i tam także rozpoczynał grę w piłkę w szkolnych drużynach – odpowiednio Champlain Beavers i Lees-McRae Bobcats. Profesjonalną karierę zapoczątkował w wieku 22 lat w Carolina Dynamo z czwartej ligi amerykańskiej – USL Premier Development League i w sezonie 2003 pomógł drużynie wywalczyć pierwsze miejsce w regularnym sezonie konferencji południowej. Po tym sukcesie powrócił do ojczyzny, podpisując umowę z Dandy Town Hornets. Już w pierwszych rozgrywkach w nowym klubie, 2003/2004, zdobył mistrzostwo Bermudów, natomiast w kolejnym sezonie, 2004/2005, osiągnął tytuł wicemistrzowski i został królem strzelców ligi bermudzkiej.
Po dwóch udanych sezonach na Bermudach Smith został zawodnikiem amerykańskiego New England Revolution. Niebawem został podstawowym piłkarzem drużyny i w Major League Soccer po raz pierwszy wybiegł na boisko w wyjściowym składzie 4 czerwca 2005 w zremisowanym 1:1 meczu z Kansas City Wizards, zdobywając wówczas także pierwszego gola dla Revolution. W nowej drużynie początkowo był ustawiany jako napastnik, lecz w późniejszym czasie szkoleniowiec Steve Nicol zaczął umieszczać go na lewym skrzydle. W pierwszych rozgrywkach, 2005, wygrał z Revolution konferencję wschodnią i dotarł do finału MLS, zdobywając tytuł wicemistrzowski. W dwóch kolejnych sezonach zajmował drugie miejsce w konferencji i kolejne razy zostawał wicemistrzem MLS. Ponadto w 2007 roku zdobył krajowy puchar Stanów Zjednoczonych – US Open Cup, natomiast w 2008 roku wygrał rozgrywki SuperLigi.
W listopadzie 2008 Smith został wybrany w drafcie przez Seattle Sounders, jednak jeszcze przed rozegraniem jakiegokolwiek meczu w tej ekipie został oddany do New York Red Bulls z powodu ograniczeń pensji nałożonych przez MLS. Tam spędził z kolei pół roku, po czym udał się na testy do angielskiego Southend United. Ostatecznie podpisał sześciomiesięczny kontrakt z inną drużyną z tego kraju, Lincoln City, występującą w czwartej klasie rozgrywkowej – League Two. Po rozegraniu zaledwie pięciu ligowych spotkań odszedł z klubu w styczniu 2010, po wygaśnięciu kontraktu. Dwa miesiące później powrócił do New England Revolution, którego barwy reprezentował do końca sezonu, jednak nie potrafił nawiązać z nim do sukcesów odnoszonych podczas pierwszego pobytu w tym klubie.
W 2011 roku, ponownie jako wolny zawodnik, Smith zasilił drugoligową drużynę Carolina RailHawks, lecz odszedł z niej kilka tygodni później, po tym, jak nie znalazł się w składzie na nadchodzący sezon. Powrócił wówczas do ojczyzny i został piłkarzem zespołu Bermuda Hogges, występującego w USL Premier Development League.
Kariera reprezentacyjna.
W seniorskiej reprezentacji Bermudów Smith zadebiutował jeszcze jako zawodnik Carolina Dynamo, w 2003 roku. Premierowego gola w kadrze narodowej strzelił 29 lutego 2004 w wygranym 13:0 meczu z Montserratem w ramach eliminacji do Mistrzostw Świata 2006. Dwukrotnie wpisał się na listę strzelców także w rewanżowej konfrontacji z tym rywalem, jednak jego drużyna nie zdołała zakwalifikować się na mundial. Z podobnym skutkiem dla Bermudczyków zakończyły się eliminacje do Mistrzostw Świata 2010, podczas których Smith wystąpił w trzech spotkaniach. Brał również udział w eliminacjach do Mistrzostw Świata 2014 i strzelił wówczas trzy gole – w meczach z Gujaną (1:2) oraz dwóch z Barbadosem (2:1, 2:1). Jego kadra ponownie nie awansowała na światowy czempionat.

</doc>
<doc id="2697548" url="https://pl.wikipedia.org/wiki?curid=2697548" title="Flori Lang">
Flori Lang

Flori Lang (ur. 30 stycznia 1983 w Zurychu) - szwajcarski pływak, specjalizujący się głównie w stylu grzbietowym, dowolnym i motylkowym.
Wicemistrz Europy z Eindhoven na 50 m stylem grzbietowym, srebrny medalista mistrzostw Europy na krótkim basenie ze Szczecina na 50 m grzbietem.
Olimpijczyk z Pekinu (19. miejsce na 50 m stylem dowolnym i 13. miejsce w sztafecie 4 x 100 m stylem zmiennym). 

</doc>
<doc id="2697549" url="https://pl.wikipedia.org/wiki?curid=2697549" title="Grand Port">
Grand Port

Grand Port – jeden z 9 dystryktów Mauritiusa, ze stolicą w Mahébourg.

</doc>
<doc id="2697552" url="https://pl.wikipedia.org/wiki?curid=2697552" title="Pistolet (album)">
Pistolet (album)

Pistolet – debiutancki album studyjny Krzysztofa Zalewskiego, wydany 1 marca 2004 roku nakładem wytwórni BMG Poland. Album zawiera 11 premierowych utworów wokalisty, a pierwszym singlem promującym płytę został cover Edie Brickell „What I Am”.
Album powstał przy współpracy wokalisty z takimi muzykami jak m.in. Marcin Bors, Bartosz Kapłoński czy Kasia Nosowska.
Płyta dotarła do 7. miejsca listy OLiS.
Lista utworów.
Opracowano na podstawie materiału źródłowego.

</doc>
<doc id="2697553" url="https://pl.wikipedia.org/wiki?curid=2697553" title="Moka (dystrykt)">
Moka (dystrykt)

Moka – jeden z 9 dystryktów Mauritiusa, ze stolicą w mieście o tej samej nazwie.

</doc>
<doc id="2697554" url="https://pl.wikipedia.org/wiki?curid=2697554" title="Carl Hirschmann">
Carl Hirschmann

Carl Anton Wilhelm Hirschmann – holenderski bankier oraz działacz FIFA, założyciel tej federacji w 1904 roku. Jeden z dwóch pierwszych wiceprzewodniczących, a także drugi Sekretarz Generalny FIFA.
Życie i kariera zawodowa.
Carl Hirschmann pracował jako Sekretarz Generalny Królewskiego Holenderskiego Związku Piłki Nożnej. 23 maja 1904 Robert Guérin został pierwszym prezydentem FIFA, a Hirschmann wraz ze Szwajcarem Victorem Schneiderem zostali wybrani na wiceprzewodniczących. Pierwszym Sekretarzem Generalnym FIFA został z kolei Belg Louis Muhlinghaus, którego stanowisko Hirschmann przejął po dwóch latach.
I wojna światowa spowodowała przerwę w rozwoju FIFA, choć na neutralnych boiskach nadal odbywały się międzynarodowe spotkania. W 1918 zmarł jej drugi prezydent, Daniel Burley Woolfall i od tego czasu nieoficjalnie władzę przejął Hirschmann. Jako Sekretarz Honorowy, ze swojego biura w Amsterdamie starał się utrzymać federację przy życiu, między innymi wymieniając korespondencję ze współpracownikami zza granicy. Hirschmann zamierzał zorganizować spotkanie w Brukseli w 1919 roku, ale rozmowy na ten temat, zwłaszcza z przedstawicielami angielskiej federacji, mocno się przedłużały. Do spotkania ostatecznie doszło rok później w Antwerpii, gdzie został wybrany nowy prezydent FIFA, Jules Rimet. Hirschmann ponownie został wybrany na Sekretarza Generalnego i pełnił tę funkcję aż do 1931 roku, kiedy to postanowił z niej zrezygnować.
Holender całe swoje życie poświęcał sportowi, nie tylko piłce nożnej, przyczynił się także do powstania narodowego komitetu olimpijskiego.

</doc>
<doc id="2697555" url="https://pl.wikipedia.org/wiki?curid=2697555" title="Aglikozuria">
Aglikozuria

Aglikozuria – stan, w którym w moczu pacjenta nie stwierdza się obecności glukozy.
Aglikozuria w moczu dobowym jest celem leczenia cukrzycy (szczególnie cukrzycy typu 2) i przy prawidłowym progu nerkowym dla glukozy jest wskaźnikiem jej dobrego wyrównania metabolicznego.
Przy cukrzycy typu 1, podczas której konieczne jest stosowanie hormonu – insuliny, dążenie do całkowitego "odcukrzenia" moczu może doprowadzić do niedocukrzenia (hipoglikemii) krwi i wszystkich wynikających z tego powikłań, mogących w niektórych przypadkach doprowadzić nawet do śmierci pacjenta. Z tego powodu u chorych na ten typ cukrzycy (szczególnie u osób niepełnosprawnych) a także u chorych z cukrzycą chwiejną, świadomie dopuszcza się do wydalania z moczem niewielkiej ilości glukozy, co pozwala zachować pewien margines bezpieczeństwa.
W przypadku podwyższenia progu nerkowego dla glukozy, występującego np.: u osób starszych, przy niektórych chorobach nerek lub w cukrzycowej chorobie nerek mimo nieobecności glukozy w moczu stężenie tego cukru we krwi może być wysokie.

</doc>
<doc id="2697557" url="https://pl.wikipedia.org/wiki?curid=2697557" title="Konferencja Katolickich Biskupów Stanów Zjednoczonych">
Konferencja Katolickich Biskupów Stanów Zjednoczonych

Konferencja Katolickich Biskupów Stanów Zjednoczonych (, USCCB) – konferencja episkopatu Stanów Zjednoczonych.
Funkcjonowanie.
Konferencja została założona w roku 1966. Składa się ze wszystkich aktywnych i emerytowanych członków hierarchii obrządku łacińskiego i wschodniego (tj. kardynałów, biskupów diecezjalnych, biskupów pomocniczych i koadiutorów) z terenów Stanów Zjednoczonych i Amerykańskich Wysp Dziewiczych. Swą obecną nazwę instytucja ta uzyskała 1 lipca 2001 z połączenia Krajowej Konferencji Biskupów Katolickich - "National Conference of Catholic Bishops (NCCB)" z jej świeckim ramieniem, tj. Konferencją Katolików Amerykańskich - "United States Catholic Conference (USCC)". Siedziba USCCB znajduje się w Waszyngtonie. Składa się z 16 stałych komisji, a także innych działów, sekretariatów i biur. Konferencja spotyka się dwa razy do roku (w czerwcu i listopadzie). Pomiędzy tymi spotkaniami USCCB jest zarządzana przez Komitet Administracyjny. Istnieje również Komitet Wykonawczy składający się z przewodniczącego konferencji, wiceprzewodniczącego i sekretarza (wszyscy muszą być biskupami). Wszystkie główne stanowiska w instytucji są kadencyjne (kadencja trwa trzy lata).
Struktura.
Zarządzanie
Główne Komisje i ich przewodniczący

</doc>
<doc id="2697558" url="https://pl.wikipedia.org/wiki?curid=2697558" title="Rejon szuszeński">
Rejon szuszeński

Rejon szuszeński (ros. Шу́шенский райо́н, "Szuszenskij rajon") – rejon administracyjny i komunalny Kraju Krasnojarskiego w Rosji. Stolicą rejonu jest robotnicze osiedle typu miejskiego Szuszenskoje, którego ludność stanowi 51,7% populacji rejonu. Został on utworzony 5 stycznia 1944 roku.
Położenie.
Rejon ma powierzchnię 10 140 km² i znajduje się w południowej części Kraju Krasnojarskiego, granicząc na północy z rejonem minusińskim, na północnym wschodzie z rejonem karatuzskim na wschodzie i południowym wschodzie z rejonem jermakowskim, na południowym zachodzie z republiką Tuwa, a na zachodzie z Republiką Chakasji.
Znajduje się tu Park Narodowy „Szuszenskij bor” i część Sajańsko-Szuszeńskiego Rezerwatu Biosfery.
Ludność.
W 1989 roku rejon ten liczył 37 628 mieszkańców, w 2002 roku 36 891, w 2010 roku 33 221, a w 2011 zaludnienie wzrosło do 36 038 osób.
Podział administracyjny.
Administracyjnie rejon dzieli się na jedno osiedle typu miejskiego: Szuszenskoje i 7 sielsowietów.

</doc>
<doc id="2697559" url="https://pl.wikipedia.org/wiki?curid=2697559" title="Lista departamentów rządowych w Australii">
Lista departamentów rządowych w Australii

Poniższa lista przedstawia departamenty rządowe Australii. Zgodnie z organizacją rządu od 14 września 2010 roku liczba departamentów wynosi 20. Każdy departament podlega danemu ministerstwu, dodatkowo w ramach departamentów działają agencje wspomagające.

</doc>
<doc id="2697560" url="https://pl.wikipedia.org/wiki?curid=2697560" title="Pamplemousses (dystrykt)">
Pamplemousses (dystrykt)

Pamplemousses – jeden z 9 dystryktów Mauritiusa, ze stolicą w Pamplemousses.

</doc>
<doc id="2697564" url="https://pl.wikipedia.org/wiki?curid=2697564" title="Plaines Wilhems">
Plaines Wilhems

Plaines Wilhems – jeden z 9 dystryktów Mauritiusa, ze stolicą w Beau Bassin-Rose Hill.

</doc>
<doc id="2697565" url="https://pl.wikipedia.org/wiki?curid=2697565" title="Alfred Herforth">
Alfred Herforth



</doc>
<doc id="2697566" url="https://pl.wikipedia.org/wiki?curid=2697566" title="Konferencja Episkopatu Stanów Zjednoczonych">
Konferencja Episkopatu Stanów Zjednoczonych



</doc>
<doc id="2697568" url="https://pl.wikipedia.org/wiki?curid=2697568" title="Alergia insulinowa">
Alergia insulinowa

Alergia insulinowa – stan humoralnej nadwrażliwości na hormon insulinę objawiający się występowaniem nieswoistych objawów uczulenia (głównie na skórze, rzadko na innych narządach) po jej wstrzyknięciu. Sama w sobie insulina rzadko jest przyczyną uczulenia. Zazwyczaj za jego wystąpienie odpowiedzialne są:
Pewne znaczenie w powstawaniu alergii mogą mieć także gatunkowe różnice w składzie chemicznym insuliny.
Alergia insulinowa wczesna.
Pojawia się w postaci nacieku na skórze (czasem o charakterze martwicznym) około 2 (rzadziej 3–4) godzin po wstrzyknięciu insuliny, znikają po 1–2 dniach. Mają one charakter pośredni między odczynem wczesnym a późnym (tzw. odczyn wczesny opóźniony). Odczyn uogólniony uwidacznia się w postaci pokrzywki, czasem swędzącego obrzęku, obrzęku stawów, gorączki.
Najgorszą postacią odczyny uogólnionego jest wstrząs anafilaktyczny, któremu towarzyszą nieraz obrzęk głośni, skurcz oskrzeli i spadek ciśnienia tętniczego.
W przypadku wystąpienia alergii insulinowej podczas stosowania insuliny należy zbadać czy odczyn wywołany jest przez sam hormon czy substancje do niego dodane.
Alergia insulinowa późna.
Jest to miejscowy odczyn skóry pojawiający się po 18–24 godzinach od podania insuliny, w miejscu jej wstrzyknięcia. Ten typ alergii insulinowej objawia się twardym, ciemnoczerwonym, swędzącym i piekącym nacieczeniem o średnicy ok. 3–5 centymetrów. Osiąga ono maksymalne nasilenie po 36–48 godzinach i zazwyczaj znika po kilku dniach bez leczenia.
Alergia typu późnego jest wyrazem nadwrażliwości typu komórkowego na insulinę. Alergii tej nie towarzyszy zwiększone zapotrzebowanie organizmu na hormon i nie stanowi ona takiego zagrożenia dla zdrowia pacjenta jak alergia wczesna.

</doc>
<doc id="2697570" url="https://pl.wikipedia.org/wiki?curid=2697570" title="Minuskuł 4">
Minuskuł 4

Minuskuł 4 (według numeracji Gregory-Aland), ε 371 (von Soden) – rękopis Nowego Testamentu z tekstem czterech Ewangelii, pisany minuskułą na pergaminie w języku greckim z XIII wieku. Przechowywany jest w Paryżu.
Opis rękopisu.
Kodeks zawiera tekst czterech Ewangelii na 212 pergaminowych kartach (18,5 cm na 14,3 cm). Niektóre partie rękopisu zostały utracone (Mateusz 2,9-20; Marek 15,42-16,14; Jan 1,1-13.49-3,11). Karty rękopisu zostały ułożone w "quarto".
Tekst rękopisu pisany jest jedną kolumną na stronę, 26–28 linijek w kolumnie.
Tekst Ewangelii dzielony jest według κεφαλαια (rozdziałów) oraz według Sekcji Ammoniusza, których numery umieszczono na marginesie. Sekcje Ammoniusza opatrzone zostały odniesieniami do Kanonów Euzebiusza. Tekst ewangelii zawiera τιτλοι (tytuły). Ponadto przed każdą z Ewangelii umieszczone zostały listy κεφαλαια.
Kodeks zawiera "Epistula ad Carpianum", noty do czytań liturgicznych, synaksarion, menologium.
Tekst Pericope adulterae (Jan 7,53-8,11) oznakowany został przy pomocy obelisku jako wątpliwy.
Tekst.
Grecki tekst Ewangelii reprezentuje mieszaną tradycję tekstualną. Aland nie zaklasyfikował go do żadnej kategorii. Pod względem tekstualnym jest bliski dla minuskułu 273.
Historia.
Paleograficznie datowany jest na wiek XIII. Rękopis wykorzystany został przez Erazma w "Novum Testamentum omne" oraz przez Stefanusa w jego Editio Regia (1550), który oznakował go przy pomocy γ'. John Mill wykorzystał rękopis w swoim wydaniu greckiego Nowego Testamentu. Na listę rękopisów Nowego Testamentu wciągnął go Wettstein. Rękopis badał Scholz oraz Paulin Martin.
Obecnie przechowywany jest we Francuskiej Bibliotece Narodowej w Paryżu, pod numerem katalogowym Gr. 84.
Jest cytowany w krytycznych wydaniach greckiego "Novum Testamentum" Nestle–Alanda (NA26, NA27).

</doc>
<doc id="2697571" url="https://pl.wikipedia.org/wiki?curid=2697571" title="Eparchia uralska">
Eparchia uralska

Eparchia uralska – jedna z eparchii Rosyjskiego Kościoła Prawosławnego, z siedzibą w Uralsku. Jej obecnym (2022) ordynariuszem jest arcybiskup uralski i atyrauski Antoni (Moskalenko), zaś funkcję katedry pełni sobór św. Michała Archanioła w Uralsku.
Eparchia została erygowana decyzją Świętego Synodu Rosyjskiego Kościoła Prawosławnego z 30 stycznia 1991. Jej pierwszym ordynariuszem został biskup Antoni (Moskalenko), który nadal sprawuje swój urząd (od 1997 r. jako arcybiskup). Administratura dzieli się na trzy dekanaty, w ramach których funkcjonuje 45 parafii obsługiwanych przez 48 kapłanów. Podlega jej ponadto żeński monaster Opieki Matki Bożej w Uralsku.
24 marca 2022 r. postanowieniem Świętego Synodu Rosyjskiego Kościoła Prawosławnego wydzielono z części dwóch eparchii (szymkenckiej i uralskiej) nową administraturę – eparchię aktobską.

</doc>
<doc id="2697572" url="https://pl.wikipedia.org/wiki?curid=2697572" title="Franziskus Eisenbach">
Franziskus Eisenbach

Franziskus Eisenbach (ur. 1 maja 1943 w Strzelcach Opolskich) - niemiecki duchowny rzymskokatolicki, w latach 1988-2002 biskup pomocniczy Moguncji. 
Życiorys.
Święcenia kapłańskie przyjął 30 lipca 1967 w diecezji Moguncji. 17 marca 1988 papież Jan Paweł II mianował go biskupem pomocniczym tej diecezji, ze stolicą tytularną Sigus. Sakry udzielił mu 24 kwietnia 1988 biskup diecezjalny Moguncji Karl Lehmann, późniejszy kardynał. 16 kwietnia 2002 przeszedł na wcześniejszą emeryturę w wieku 59 lat (biskupi wiek emerytalny to 75 lat). Od tego czasu pozostaje biskupem seniorem diecezji. 

</doc>
<doc id="2697575" url="https://pl.wikipedia.org/wiki?curid=2697575" title="Lista australijskich departamentów">
Lista australijskich departamentów



</doc>
<doc id="2697577" url="https://pl.wikipedia.org/wiki?curid=2697577" title="Konforemny zbiornik paliwa">
Konforemny zbiornik paliwa

Konforemny zbiornik paliwa (ang. "conformal fuel tank", w skrócie CFT) – dodatkowy zbiornik paliwa w samolocie, przylegający do jego kadłuba, w odróżnieniu od tradycyjnych, mocowanych poprzez podwieszenie na węźle uzbrojenia.
Zaletą zbiorników konforemnych w porównaniu do tradycyjnych jest mniej znaczące zwiększanie skutecznej powierzchni odbicia i oporu aerodynamicznego, a do tego nie zajmują miejsca uzbrojeniu. Jednakże w przeciwieństwie do nich nie mogą być odrzucone w locie po opróżnieniu.

</doc>
<doc id="2697578" url="https://pl.wikipedia.org/wiki?curid=2697578" title="Lista departamentów rządowych Australii">
Lista departamentów rządowych Australii



</doc>
<doc id="2697579" url="https://pl.wikipedia.org/wiki?curid=2697579" title="Port Louis (dystrykt)">
Port Louis (dystrykt)

Port Louis – jeden z 9 dystryktów Mauritiusa. W dystrykcie znajduje się stolica kraju - Port Louis.

</doc>
<doc id="2697581" url="https://pl.wikipedia.org/wiki?curid=2697581" title="Rivière du Rempart (dystrykt)">
Rivière du Rempart (dystrykt)

Rivière du Rempart – jeden z 9 dystryktów Mauritiusa, ze stolicą w Poudre d’Or.

</doc>
<doc id="2697583" url="https://pl.wikipedia.org/wiki?curid=2697583" title="Savanne">
Savanne

Savanne – jeden z 9 dystryktów Mauritiusa, ze stolicą w Souillac. Znajduje się na południu, a jego powierzchnia wynosi 239 km2. Populacja wynosi około 80 000 osób. Uchodzi za malowniczy obszar.

</doc>
<doc id="2697584" url="https://pl.wikipedia.org/wiki?curid=2697584" title="Asmara (stacja kolejowa)">
Asmara (stacja kolejowa)

Asmara – stacja kolejowa obsługująca ruch pasażerski w stolicy Erytrei, Asmarze. 
Dworzec został otwarty 5 grudnia 1911 wraz z ukończeniem ostatniego odcinka linii kolejowej z Massauy. Od 1923 rozpoczęły się ruch pasażerski na linii kolejowej do Keren, która została otwarta częściowo już w 1914 dla transportu towarowego.

</doc>
<doc id="2697586" url="https://pl.wikipedia.org/wiki?curid=2697586" title="Drongelen">
Drongelen

Drongelen – wieś położona nad częścią Mozy nazywaną Bergse Moza, w gminie Aalburg w Brabancji Północnej, w Holandii. Wieś zamieszkana była w 2010 przez 402 osób.
Opis wsi.
Między Drongelen i Waalwijk (miejscowość położona na przeciwnym brzegu Bergse Moza) kursuje prom.
Podczas II wojny światowej większa część Drongelen uległa zniszczeniu.
Zabytki.
We wsi znajduje się zabytkowy Kościół Reformowany (Burgemeester D.A. van der Schansstraat 2).

</doc>
<doc id="2697588" url="https://pl.wikipedia.org/wiki?curid=2697588" title="Witaj, smutku">
Witaj, smutku

Witaj, smutku (fr. "Bonjour tristesse") – powieść Françoise Sagan wydana w 1954 roku. Książka znajduje się na liście 100 książek XX wieku według „Le Monde”. Tytuł zaczerpnięty został z wiersza Paula Éluarda, który zaczyna się wersem „Adieu tristesse/ Bonjour tristesse...”. Filmowa adaptacja pojawiła się w roku 1958.
Fabuła.
17-letnia Cécile spędza wakacje w willi na francuskiej Riwierze ze swoim ojcem Raymondem i jego kochanką Elsą Mackenbourg. Ojciec jest uwodzicielem i amoralnym człowiekiem, mającym za sobą wiele romansów, który swoje flirty usprawiedliwia, cytując Oscara Wilde, że „grzech to jedyna nuta żywego koloru, która utrzymuje się we współczesnym świecie.” Gdy Elsa przyjeżdża do willi spędzić lato z Raymondem, dla Cécile szybko staje się jasne, że jest jego kolejną kochanką, która na krótko pojawi się w życiu ojca. Cécile próbuje ukryć swoją naiwność i niedoświadczenie w miłości, starając się poderwać mężczyznę w wieku jej ojca. Wreszcie poznaje młodszego mężczyznę Cyryla, z którym ma romantyczny, ale ostatecznie nieudany związek...

</doc>
<doc id="2697591" url="https://pl.wikipedia.org/wiki?curid=2697591" title="Eparchia kokczetawska">
Eparchia kokczetawska

Eparchia kokczetawska – (, "Kökşetau jäne Aqmola eparhiasy") jedna z eparchii Rosyjskiego Kościoła Prawosławnego, z siedzibą w Kokczetawie.
Eparchia została erygowana decyzją Świętego Synodu Rosyjskiego Kościoła Prawosławnego z 5 października 2011 przez wydzielenie z eparchii szymkenckiej. Obejmuje parafie w obwodzie akmolińskim. Jej ordynariuszem jest od 2013 biskup Serapion (Kołosnicyn).

</doc>
<doc id="2697597" url="https://pl.wikipedia.org/wiki?curid=2697597" title="Dystrykt Dowa">
Dystrykt Dowa

Dowa – jeden z 28 dystryktów Malawi, położony w Regionie Centralnym. Jego stolicą jest Dowa.

</doc>
<doc id="2697600" url="https://pl.wikipedia.org/wiki?curid=2697600" title="Master P">
Master P

Master P, właściwie Percy Robert Miller (ur. 29 kwietnia 1967 w Nowym Orleanie) – amerykański raper, aktor i przedsiębiorca. Założyciel wytwórni muzycznej No Limit Records.
Życiorys.
Sławę zdobył w latach dziewięćdziesiątych XX wieku występując w grupie muzycznej TRU i po wydaniu albumu "Ice Cream Man", z którego pochodzi pierwszy singel rapera „Mr. Ice Cream Man”. Singel zatytułowany „Make 'Em Say Uhh!” promujący album "Ghetto D" okrył się platyną, dzięki czemu popularność Millera wzrosła. W 1997 wystąpił w pierwszym autorskim filmie "I'm Bout It".
W 1998 roku raper wydał swój najlepiej się sprzedający album w karierze, "MP da Last Don". Płyta była oparta na filmie "MP da Last Don", którego Miller wyprodukował a wystąpili w nim tacy raperzy jak Snoop Dogg, Silkk the Shocker, C-Murder. Album zadebiutował na najwyższym miejscu notowania Billboard 200 ze sprzedażą 400 000 egzemplarzy w pierwszym tygodniu. Kompozycja uzyskała status poczwórnej platyny. Również w tym roku wystąpił w filmie "I Got the Hook Up", w którym wystąpili raperzy. Rok później wydał kolejną płytę pt. "Only God Can Judge Me" (z ang. "Tylko Bóg może mnie sądzić"), która mimo tego, że nie osiągnęła takiego sukcesu jak poprzednik, uzyskała status złotej. Na świecie sprzedano ponad milion egzemplarzy.
Z początkiem nowego tysiąclecia popularność Matera P malała. Po zbankrutowaniu wytwórni No Limit Records, raper utworzył podobną New No Limit Records, która następnie przeistoczyła się w punkt dystrybucyjny Guttar Music Entertainment. W listopadzie 2000 roku, P. Miller wydał album "Ghetto Postage", który osiągnął sukces sprzedając się w ilości 500 000 egzemplarzy. Trzy lata później P. wystąpił w filmie "Lockdown". Do 2005 roku raper wydał kilka albumów, które osiągnęły sukces komercyjny sprzedając się w ilości do miliona egzemplarzy.
Sport.
Jako koszykarz zawodowy podpisał kontrakt z zespołami Charlotte Hornets w sezonie 1998/99 i w Toronto Raptors w 1999. Nie wystąpił jednak w żadnym oficjalnym meczu. Ponadto grywał w lidze Continental Basketball Association, w klubie Fort Wayne Fury. Wystąpił na McDonald’s NBA All-Star Celebrity Game, zdobywając 17 punktów.
Życie prywatne.
Zaangażowany w życie społeczne poprzez fundacje P. Miller Youth Centers i P. Miller Food Foundation, które wspomagają biedną ludność.
Rozwiedziony z żoną, z którą ma czwórkę dzieci.
Ma również córkę Cymphonique Miller i syna Lil’a Romeo, który jest także raperem i aktorem. Brat Silkk the Shocker i C-Murder.

</doc>
<doc id="2697601" url="https://pl.wikipedia.org/wiki?curid=2697601" title="Dystrykt Kasungu">
Dystrykt Kasungu

Kasungu – jeden z 28 dystryktów Malawi, położony w Regionie Centralnym. Jego stolicą jest Kasungu.

</doc>
<doc id="2697602" url="https://pl.wikipedia.org/wiki?curid=2697602" title="Pawieł Sankowicz">
Pawieł Sankowicz

Pawieł Sankowicz, biał. Павел Санковіч, ros. Павел Санкович (ur. 29 czerwca 1990 w Grodnie) – białoruski pływak, specjalizujący się w stylu grzbietowym, motylkowym i zmiennym, brązowy medalista mistrzostw świata na krótkim basenie i mistrzostw Europy.
Kariera pływacka.
Dwukrotny brązowy medalista mistrzostw Europy na krótkim basenie ze Szczecina na 50 i 100 m stylem grzbietowym.
Olimpijczyk z Pekinu (29. miejsce na 100 m grzbietem i 16. miejsce w sztafecie 4 × 100 m stylem zmiennym) oraz z Londynu (18. miejsce na 100 m grzbietem i 35. miejsce na 100 m stylem motylkowym).

</doc>
<doc id="2697603" url="https://pl.wikipedia.org/wiki?curid=2697603" title="Rasbora taytayensis">
Rasbora taytayensis

Rasbora taytayensis – endemiczny gatunek słodkowodnej, niewielkiej (ok. 5 cm długości) ryby karpiokształtnej z rodzaju "Rasbora", opisany po raz pierwszy w 1924 roku przez Amerykanina Alberta Williama Herre'a z północnej części prowincji Palawan (region Taytay) na Filipinach.
"Rasbora taytayensis" żyje przy dnie, żywiąc się głównie zooplanktonem i bentosem.
Jego pozycja taksonomiczna jest niepewna. Syntypy (BSMP) uznano za zniszczone, nazwa taksonu została opublikowana bez właściwego opisu. W opinii taksonomów jest to prawdopodobnie synonim "Rasbora semilineata".

</doc>
<doc id="2697604" url="https://pl.wikipedia.org/wiki?curid=2697604" title="Rejon karatuzski">
Rejon karatuzski

Rejon karatuzski (ros. Карату́зский райо́н, "Karatuzskij rajon") – rejon administracyjny i komunalny Kraju Krasnojarskiego w Rosji. Centrum administracyjnym rejonu jest wieś Karatuzskoje, której ludność stanowi 42,7% populacji rejonu. Został on utworzony 4 kwietnia 1924 roku.
Położenie.
Rejon ma powierzchnię 10 236 km² i znajduje się w południowej części Kraju Krasnojarskiego, granicząc na północny z rejonem kuragińskim, na wschodzie z Republiką Tuwa, na południu z rejonem jermakowskim, a na zachodzie z rejonem szuszyńskim i rejonem minusińskim.
Rejon usytuowany jest w kotlinie Minusińskiej w zlewisku rzeki Amył u stóp pasma górskiego Sajan Wschodni.
Ludność.
W 1989 roku rejon ten liczył 19 923 mieszkańców, w 2002 roku 18 795, w 2010 roku 16 032, a w 2011 liczba mieszkańców spadła do 15 940 osób.
Podział administracyjny.
Administracyjnie rejon dzieli się na 14 sielsowietów.

</doc>
<doc id="2697605" url="https://pl.wikipedia.org/wiki?curid=2697605" title="Červenica">
Červenica

Červenica – wieś (obec) na Słowacji położona w kraju preszowskim, w powiecie Preszów. Pierwsze wzmianki o miejscowości pochodzą z roku 1427. 
Według danych z dnia 31 grudnia 2010, wieś zamieszkiwały 833 osoby, w tym 421 kobiet i 412 mężczyzn.
W 2001 roku pod względem narodowości i przynależności etnicznej Słowacy stanowili 68,56% populacji, a Romowie 31,16%.
Ze względu na wyznawaną religię struktura mieszkańców kształtowała się w 2001 roku następująco:

</doc>
<doc id="2697609" url="https://pl.wikipedia.org/wiki?curid=2697609" title="Andrzej Hauptman">
Andrzej Hauptman

Andrzej Hauptmann (ur. 9 października 1946 w Zabrzu, zm. 29 marca 1998 w Zabrzu) – duchowny ewangelicki. W latach 1979-1988 proboszcz parafii w Zabrzu. Prezes Synodu Kościoła Ewangelicko-Augsburskiego w latach 1995–1998.
Życiorys.
Syn zwierzchnika diecezji katowickiej ks. seniora Alfreda Hauptmana. Studiował teologię na Chrześcijańskiej Akademii Teologicznej w Warszawie. 23 listopada 1969 w zabrzańskim kościele został ordynowany na duchownego przez ks. bp. Andrzeja Wantułę. W latach 1977-1978 pełnił funkcje duszpasterza polskich ewangelickich parafii w Londynie, zaś w latach 1989-1991 opiekował się Polakami w Berlinie.
Całe życie związany był z Parafią Ewangelicko-Augsburską w Zabrzu. Od 1979 roku był drugim proboszczem tej parafii, zaś w 1982 został wybrany na jej pierwszego proboszcza zastępując na tym stanowisku ojca.
Od 1982 był członkiem zarządu Bratniej Pomocy im. Gustawa Adolfa, w 1996 został jej prezesem. Rok wcześniej został wybrany na Prezesa Synodu Kościoła Ewangelicko-Augsburskiego w Polsce.
Zmarł po długiej chorobie 29 marca 1998 w Sosnowcu. Odznaczony pośmiertnie przez Prezydenta Rzeczypospolitej Polskiej Krzyżem Oficerskim Orderu Odrodzenia Polski.

</doc>
<doc id="2697610" url="https://pl.wikipedia.org/wiki?curid=2697610" title="Demjata">
Demjata

Demjata – wieś (obec) na Słowacji położona w kraju preszowskim, w powiecie Preszów. Pierwsze wzmianki o miejscowości pochodzą z roku 1330. 
Według danych z dnia 31 grudnia 2010, wieś zamieszkiwało 1 102 osób, w tym 554 kobiet i 548 mężczyzn.
W 2001 roku rozkład populacji względem narodowości i przynależności etnicznej wyglądał następująco:
Ze względu na wyznawaną religię struktura mieszkańców kształtowała się w 2001 roku następująco:

</doc>
<doc id="2697611" url="https://pl.wikipedia.org/wiki?curid=2697611" title="Minuskuł 8">
Minuskuł 8

Minuskuł 8 (według numeracji Gregory-Aland), ε 164 (von Soden) – rękopis Nowego Testamentu z tekstem czterech Ewangelii, pisany minuskułą na pergaminie w języku greckim z XI wieku. Przechowywany jest w Paryżu.
Opis rękopisu.
Kodeks zawiera tekst czterech Ewangelii, na 199 pergaminowych kartach (28,7 cm na 21,8 cm). Niektóre partie rękopisu zostały utracone (Mateusz 2,9-20; Marek 15,42-16,14; Jan 1,1-13.49-3,11).
Tekst rękopisu pisany jest jedną kolumną na stronę, 26–28 linijek w kolumnie. Scrivener ocenił, że charakter pisma jest piękny.
Tekst Ewangelii dzielony jest według κεφαλαια (rozdziałów) oraz według Sekcji Ammoniusza, których numery umieszczono na marginesie. Sekcje Ammoniusza opatrzone zostały odniesieniami do Kanonów Euzebiusza. Tekst ewangelii zawiera τιτλοι (tytuły). Ponadto przed każdą z Ewangelii umieszczone zostały listy κεφαλαια.
Zawiera "Epistula ad Carpianum", tablice do Kanonów Euzebiusza, Prolegomenę, ilustracje, noty liturgiczne na marginesach, księgi liturgiczne z żywotami świętych (menologium i synaksarion).
Tekst Pericope adulterae (Jan 7,53-8,11) oraz J 5,4 oznakowany został przy pomocy obelisku jako wątpliwy.
Tekst.
Grecki tekst Ewangelii reprezentuje bizantyńską tradycję tekstualną. Aland zaklasyfikował go do kategorii V. Według "Claremont Profile Method", tj. metody wielokrotnych wariantów, reprezentuje standardowy tekst bizantyński w Łk 1; 10; 20.
Historia.
Paleograficznie datowany jest na wiek XI.
Rękopis należał niegdyś do Antonelli Petrucci, sekretarza Ferdynanda I, króla Neapolu. Rękopis wykorzystany został przez Stefanusa w jego Editio Regia (1550), który oznakował go przy pomocy ζ'. Na listę rękopisów Nowego Testamentu wciągnął go Wettstein. Rękopis badał Scholz oraz Paulin Martin.
Obecnie przechowywany jest we Francuskiej Bibliotece Narodowej w Paryżu, pod numerem katalogowym Gr. 83.
Nie jest cytowany w krytycznych wydaniach greckiego "Novum Testamentum" Nestle–Alanda (NA26, NA27).

</doc>
<doc id="2697612" url="https://pl.wikipedia.org/wiki?curid=2697612" title="Ingenieurkontor Lübeck">
Ingenieurkontor Lübeck

Ingenieurkontor Lübeck Prof Gabler Nachf GmbH (IKL) – niemieckie przedsiębiorstwo w formie prawnej spółki z ograniczoną odpowiedzialnością (GmbH) z siedzibą w Lubece, spółka zależna Howaldtswerke-Deutsche Werft. Założone w 1958 roku przez profesora Ulricha Gablera biuro konstrukcyjne specjalizujące się w projektowaniu konstrukcji okrętów podwodnych dla niemieckiej marynarki wojennej oraz klientów zagranicznych.

</doc>
<doc id="2697613" url="https://pl.wikipedia.org/wiki?curid=2697613" title="Markie Post">
Markie Post

Marjorie Armstrong „Markie” Post (ur. 4 listopada 1950 w Palo Alto, zm. 7 sierpnia 2021 w Los Angeles) – amerykańska aktorka i producentka telewizyjna.
Życiorys.
Wczesne lata.
Urodziła się w Palo Alto w Kalifornii jako drugie z trójki dzieci Marylee Post, poetki, i Richarda Freemana Posta, naukowca / fizyka nuklearnego. Dorastała z dwójka rodzeństwa w Stanford i Walnut Creek, gdzie ukończyła Las Lomas High School i była cheerleaderką. Przez jakiś czas uczęszczała do Pomona College Claremont w Kalifornii. W 1975 ukończyła Lewis &amp; Clark College w Portland w Oregonie, gdzie zdobyła tytuł Bakalaureat.
Kariera.
Grała na scenie w przedstawieniach takich jak "A Day in the Death of Joe Egg", "The Fantasticks", "Faceci i laleczki" i "Włochata małpa" Eugene’a O’Neilla. Pracowała jako asystentka gospodarza kilku teleturniejów, w tym "Card Sharks" (1978-1981) i "Ułamek sekundy" ("Split Second"), którego twórcą był Monty Hall. Wkrótce wzięła udział w komedii telewizyjnej NBC "Frankie i Annette: drugi raz w okolicy" ("Frankie and Annette: The Second Time Around", 1978) z Frankiem Avalonem. Jedną z jej pierwszych głównych ról była postać Barbara Jane Bookman w serialu komediowym ABC ​"Semi-Tough" (1980) z udziałem Davida Hasselhoffa. Od 2 lutego do 8 maja 1981 grała niewielką rolę Chris Brennan w miniserialu kryminalnym NBC "Kroniki gangsterów" ("Gangster Wars", 1981) w reż. Richarda C. Sarafiana u boku Michaela Nouriego w roli Charlesa „Lucky’ego” Luciana i Joego Penny jako Benjamina „Bugsy” Siegela. Stała się ulubienicą wśród amerykańskich telewidzów dzięki roli prostolinijnej prawniczki Christine Sullivan w sitcomie NBC "Nocny trybunał" ("Night Court", 1984-1992). W opartym na prawdziwej historii dreszczowcu NBC "Kto zabił moją córkę?" (1994) wcieliła się w rolę matki, która prowadzi śledztwo w sprawie śmierci swojej córki. Choć regularnie brała udział w telewizyjnych filmach stacji Lifetime i Hallmark, sporadycznie występowała w filmach kinowym, w tym komediodramacie sportowym Daniela Petrie "Paczka sześciu" (1982) z Kennym Rogersem i jako matka Mary Jensen (Cameron Diaz) w komedii Bobby’ego i Petera Farrellych "Sposób na blondynkę" (1998). W serialu kryminalnym NBC "Chicago PD" (2014-2017) grała Barbarę „Bunny” Fletcher, matkę detektyw Erin Lindsay (Sophia Bush).
Życie prywatne.
11 czerwca 1971 wyszła za mąż za Stephena Knoxa, z którym się rozwiodła 5 września 1972. 7 lutego 1982 poślubiła producenta i scenarzystę telewizyjnego Michaela A. Rossa, z którym miała dwie córki – Kathleen (ur. 16 czerwca 1987) i Daisy (ur. 30 marca 1990).
Śmierć.
Zmarła 7 sierpnia 2021 w Los Angeles po czteroletniej walce z rakiem w wieku 70 lat.

</doc>
<doc id="2697615" url="https://pl.wikipedia.org/wiki?curid=2697615" title="Élie Bayol">
Élie Bayol

Élie Marcel Bayol (ur. 28 lutego 1914 w Marsylii, zm. 25 maja 1995 w La Ciotat) – francuski kierowca wyścigowy, który ścigał się w Formule 1 dla zespołów O.S.C.A. i Gordini. Karierę zawodową rozpoczął w 1950 w Formule 3 i awansował do Formuły 2 i wyścigów-wspinaczek dookoła Francji. Jego najwyższym wynikiem było czwarte miejsce w Circuit de Cadours w 1951 roku. W 1953 roku był po raz kolejny czwarty w Pau i zdobył pole position w Albi. W tym samym roku zwyciężył w wyścigu Aix les Bains Circuit du Lac Grand Prix zaliczanym do klasy Formuły 2.
Jego kariera w F1 zakończyła się po 8 wyścigach, w przeciągu 5 lat. Po dwóch latach z zespołem O.S.C.A. dołączył w 1954 do zespołu Gordini. W tym zespole dojechał na punktowanej pozycji raz, zdobywając 2 punkty podczas Grand Prix Argentyny. Zajął również czwarte miejsce w niezaliczanym do mistrzostw wyścigu w Pau.

</doc>
<doc id="2697616" url="https://pl.wikipedia.org/wiki?curid=2697616" title="Rejon krasnoturański">
Rejon krasnoturański

Rejon krasnoturański (ros. Краснотура́нский райо́н, "Krasnoturanskij rajon") – rejon administracyjny i komunalny Kraju Krasnojarskiego w Rosji. Centrum administracyjnym rejonu jest wieś Krasnoturańsk, której ludność stanowi 42,7% populacji rejonu. Został on utworzony 4 kwietnia 1924 roku.
Położenie.
Rejon ma powierzchnię 3 462 km² i znajduje się w południowej części Kraju Krasnojarskiego, granicząc na północy z rejonem nowosiołowskim, na północnym wschodzie z rejonem bałachtińskim, na wschodzie z rejonem idrińskim, na południowym wschodzie z rejonem kuragińskim, na południu z rejonem minusińskim, a na zachodzie z Republiką Chakasji.
Rejon usytuowany jest na prawym brzegu rzeki Jenisej.
Ludność.
W 1989 roku rejon ten liczył 18 629 mieszkańców, w 2002 roku 17 322, w 2010 roku 15 569, a w 2011 liczba mieszkańców spadła do 15 511 osób.
Podział administracyjny.
Administracyjnie rejon dzieli się na 9 sielsowietów.

</doc>
<doc id="2697617" url="https://pl.wikipedia.org/wiki?curid=2697617" title="USNS Impeccable">
USNS Impeccable



</doc>
<doc id="2697619" url="https://pl.wikipedia.org/wiki?curid=2697619" title="Minuskuł 14">
Minuskuł 14

Minuskuł 14 (według numeracji Gregory-Aland), ε 1021 (von Soden) – rękopis Nowego Testamentu z tekstem czterech Ewangelii, pisany minuskułą na pergaminie w języku greckim z X wieku. Rękopis należał niegdyś do kardynała Mazarina, obecnie przechowywany jest w Paryżu.
Opis rękopisu.
Kodeks zawiera tekst czterech Ewangelii, na 392 pergaminowych kartach (17,6 cm na 19,2 cm). Niektóre partie rękopisu zostały utracone (Mateusz 1,1-9; 3,16-4,9). Karty rękopisu zostały ułożone w octavo; niektóre karty przeniesione zostały do niewłaściwych miejsc. Tekst Mateusza 1,1-9; 3,16-4,9 został uzupełniony w XV wieku.
Tekst rękopisu pisany jest jedną kolumną na stronę, 17 linijek w kolumnie. Litery mają piękny, okrągły kształt; inicjały są zdobione złotem oraz innymi kolorami. Przydechy i akcenty stosowane są regularnie.
Tekst Ewangelii dzielony jest według κεφαλαια (rozdziałów) oraz według Sekcji Ammoniusza (w Marku 233), których numery umieszczono na marginesie. Sekcje Ammoniusza opatrzone zostały odniesieniami do Kanonów Euzebiusza. Tekst ewangelii zawiera τιτλοι (tytuły) rozdziałów. Ponadto przed każdą z Ewangelii umieszczone zostały listy κεφαλαια (spis treści).
Tekst Pericope adulterae (Jan 7,53-8,11) oznakowany został przy pomocy obelisku jako wątpliwy.
Tekst.
Grecki tekst Ewangelii reprezentuje bizantyńską tradycję tekstualną. Aland zaklasyfikował go do kategorii V. Według "Claremont Profile Method", tj. metody wielokrotnych wariantów, reprezentuje standardowy tekst bizantyński. Metodą tą przebadano jednak tylko dwa rozdziały Ewangelii Łukasza (1; 20).
Historia.
Według kolofonu rękopis sporządzony został w roku 964 i do czasu odkrycia Ewangelii Uspienskiego był najstarszym znanym datowanym rękopisem. Rękopis należał niegdyś do kardynała Mazarina (wraz z 305, 311, 313, oraz 324). Wykorzystał go Ludolph Küster w poszerzonej re-edycji Nowego Testamentu Milla (jako Paris 7). Rękopis badał paleograf Bernard de Montfaucon, który sporządził pierwszy jego opis oraz facsimile. Na listę rękopisów Nowego Testamentu wciągnął go Wettstein.
Rękopis badał Scholz oraz Dean Burgon. Scholz skolacjonował tekst Mateusza 7-21; Marka 1-6; Łukasza 3-4; 9; 11; Jana 3-9.
Obecnie przechowywany jest we Francuskiej Bibliotece Narodowej (Gr. 70), w Paryżu.
Nie jest cytowany w krytycznych wydaniach greckiego "Novum Testamentum" Nestle–Alanda (NA26, NA27).

</doc>
<doc id="2697620" url="https://pl.wikipedia.org/wiki?curid=2697620" title="Rejon idriński">
Rejon idriński

Rejon idriński (ros. И́дринский райо́н, "Idrinskij rajon") – rejon administracyjny i komunalny Kraju Krasnojarskiego w Rosji. Centrum administracyjnym rejonu jest wieś Idrinskoje, której ludność stanowi 36,3% populacji rejonu. Został on utworzony 4 kwietnia 1924 roku.
Położenie.
Rejon ma powierzchnię 6 115 km² i znajduje się w południowej części Kraju Krasnojarskiego, granicząc na północy z rejonem bałachtińskim, na wschodzie i południu z rejonem kuragińskim, a na zachodzie z rejonem krasnoturańskim.
Rejon usytuowany jest na prawym brzegu rzeki Jenisej.
Ludność.
W 1989 roku rejon ten liczył 17 780 mieszkańców, w 2002 roku 15 399, w 2010 roku 12 476, a w 2011 liczba mieszkańców spadła do 12 309 osób.
Podział administracyjny.
Administracyjnie rejon dzieli się na 16 sielsowietów.

</doc>
<doc id="2697624" url="https://pl.wikipedia.org/wiki?curid=2697624" title="Nagroda im. Stanisława Piętaka">
Nagroda im. Stanisława Piętaka

Nagroda Literacka im. Stanisława Piętaka – polska nagroda literacka przyznawana od 1965 roku (rok po śmierci Stanisława Piętaka) do 1994 roku.
Nagroda została ustanowiona przez Zarząd Główny Związku Młodzieży Wiejskiej, Ludową Spółdzielnię Wydawniczą i redakcje „Tygodnika Kulturalnego” i „Regionów”. Wartość nagrody w 1975 roku wyniosła 20 tys. zł. Od 1975 roku Związek Socjalistycznej Młodzieży Polskiej przejął nagrodę od Związku Młodzieży Wiejskiej.
Nagrodę przyznawano m.in. za osiągnięcia w dziedzinie poezji, prozy, krytyki literackiej, eseistyki, publicystyki radiowej, dramatu. Jurorami byli m.in.: Jacek Kajtoch w latach 1972–1973, Henryk Bereza, przewodniczącymi jury byli Jarosław Iwaszkiewicz (od 1965 roku do śmierci), Wiesław Myśliwski, sekretarzem – Roch Sulima. Dwukrotnymi laureatami nagrody byli Wiesław Myśliwski, Edward Redliński, Edward Stachura i Tadeusz Nowak. Nagroda była uroczyście wręczana w m.in. w maju, następnie udawano się do restauracji Kamienne Schodki w Warszawie, którą prowadziła Aleksandra Piętak, wdowa po poecie. W 1975 roku podczas uroczystości wręczenia nagrody była obecna wspomniana wdowa oraz Stanisław Adamczyk, redaktor naczelny „Tygodnika Kulturalnego”. W 1989 roku, oprócz Wiesława Myśliwskiego, nagrodę wręczał sekretarz Zarządu Głównego Związku Socjalistycznej Młodzieży Polskiej, Alojzy Choda.
W czasach PRL ukazała się seria Ludowej Spółdzielni Wydawniczej „Biblioteka Laureatów Nagrody im. Stanisława Piętaka”. Wydano w niej tylko dwie nagrodzone książki: "Tyle słońca" Adolfa Momota w 1988 roku i "Sień" Mariana Pilota w 1989 roku.

</doc>
