<doc id="2718474" url="https://pl.wikipedia.org/wiki?curid=2718474" title="Karpętaj">
Karpętaj

 
Karpętaj – sztuczny zbiornik wodny (glinianka), zlokalizowany w Poznaniu, na granicy Rudniczego i Świerczewa (tzw. Szachty), w sąsiedztwie ul. Głogowskiej i ul. Glinianej. 
Staw o nieregularnym kształcie. Wokół rozciągają się nieużytki i osiedla domów jednorodzinnych. W pobliżu znajdowała się jedna z najdłużej działających cegielni, spośród kilkunastu, w obrębie Szacht (do lat 90. XX w.).

</doc>
<doc id="2718475" url="https://pl.wikipedia.org/wiki?curid=2718475" title="USS Pargo (SSN-650)">
USS Pargo (SSN-650)

USS Pargo (SSN-650) – amerykański myśliwski okręt podwodny z napędem jądrowym typu "Sturgeon" z czasów zimnej wojny, zbudowany w stoczni Electric Boat według projektu SCB-188A. Wyposażony w cztery umieszczone w śródokręciu wyrzutnie torpedowe kalibru 533 mm, wystrzeliwujące pociski przeciwokrętowe Harpoon oraz rakietowe pociski przeciwpodwodne SUBROC z głowicą jądrową W55 o mocy 5 kT, a także w 23 torpedy Mk. 48 ADCAP i minotorpedy Mk. 60 Captor oraz miny wód głębokich Mk. 57.

</doc>
<doc id="2718479" url="https://pl.wikipedia.org/wiki?curid=2718479" title="Staw Kachlarski">
Staw Kachlarski

 
Staw Kachlarski – sztuczny zbiornik wodny (glinianka), zlokalizowany w Poznaniu, na granicy Rudniczego i Świerczewa (tzw. Szachty) pomiędzy ul. Glinianą i ul. Wykopy, w sąsiedztwie ul. Głogowskiej.
Staw o kształcie zbliżonym do trapezu. Wokół rozciągają się nieużytki i osiedla domów jednorodzinnych. W pobliżu znajdowała się jedna z najdłużej działających cegielni, spośród kilkunastu, w obrębie Szacht (do lat 90. XX w.).

</doc>
<doc id="2718480" url="https://pl.wikipedia.org/wiki?curid=2718480" title="4 Tyrolski Pułk Strzelców Cesarskich">
4 Tyrolski Pułk Strzelców Cesarskich

4 Tyrolski Pułk Strzelców Cesarskich (niem. "4. Regiment der Tiroler Kaiserjäger") - elitarny pułk piechoty Armii Austro-Węgier, Kaiserjäger imienia 1848 Kaiser Franz Joseph. Okręg uzupełnień - Triest.
Pułk został utworzony 20 kwietnia 1895 roku z Feld-Batalionen Nr. 13 do Nr. 16 i Ersatz-Batalions-Cadre Nr. 4.
Kolory pułkowe: trawiasty (niem. grasgrün), guziki złote.
Dyslokacje 1903-1914.
Dyslokacje w latach 1903–1911.
Dowództwo oraz bataliony I i II stacjonowały w Salzburgu. III batalion stacjonował w Braunau, IV w Hall in Tirol. W 1907 roku III batalion przeniósł się na rok do Salzburga.
Dyslokacje w latach 1908–1911.
Dowództwo oraz batalion III stacjonowały w Bregencji. I batalion w Innsbrucku, II w Schwaz, IV w Hall in Tirol.
Dyslokacje w latach 1912–1913.
Sztab i III batalion stacjonowały w Trieście, I i II batalion w Mezzocoronie, a IV w Hall in Tirol.
Przydział w roku 1914.
W 1914 roku sztab i wszystkie bataliony oprócz I został przeniesiony do Rivy, a I do Hall in Tirol.
Wszystkie bataliony walczyły na froncie wschodnim i wchodziły w skład 3 Armii XIV Korpus. Pułk walczył na ziemiach polskich m.in. przy forsowaniu Sanu pod Leżajskiem (14-18.10.1914), walkach pod Rozwadowem (24.10-2.11.1914).

</doc>
<doc id="2718481" url="https://pl.wikipedia.org/wiki?curid=2718481" title="Jeszcze dłuższe zaręczyny">
Jeszcze dłuższe zaręczyny

Jeszcze dłuższe zaręczyny (ang. "The Five-Year Engagement") – amerykańska komedia romantyczna z 2012 roku w reżyserii Nicholasa Stollera, wyprodukowany przez Universal Pictures. W filmie występują Jason Segel i Emily Blunt.
Światowa premiera filmu miała miejsce 27 kwietnia 2012 roku. Premiera filmu odbyła się w Wielkiej Brytanii 22 czerwca 2012 roku, natomiast w Polsce odbyła się 29 czerwca 2012 roku.
Opis fabuły.
Violet Barnes (Emily Blunt) właśnie zrobiła doktorat z psychologii. Tom Solomon (Jason Segel) jest zastępcą szefa kuchni w modnej restauracji w San Francisco. Zaręczyli się po roku znajomości i planują huczny ślub, na który bardzo czekają ich rodziny. Ale wciąż zdarza się coś, co zmusza zakochanych do przekładania jego terminu. A to Violet przyjmuje propozycję stypendium naukowego na uniwersytecie w innym mieście. A to Tom, który razem z nią opuszcza San Francisco, nie może znaleźć odpowiedniej posady. W końcu przyjmuje pracę w delikatesach, choć nie jest to szczyt jego marzeń. Gdy Violet przedłuża stypendium i wyznaje narzeczonemu, że... całowała się z profesorem, z którym współpracuje, para się rozstaje. Nie na długo.

</doc>
<doc id="2718482" url="https://pl.wikipedia.org/wiki?curid=2718482" title="Herb Chabarowska">
Herb Chabarowska

Herb Chabarowska (ros: "Герб Хабаровска") – jeden z symboli miejskich Chabarowska, w obecnej postaci przyjęty oficjalnie przez radę miejską 13 sierpnia 1991 roku.
Opis i symbolika.
Francuska tarcza herbowa podzielona poziomo na trzy równe pola. Po prawej (lewej z punktu widzenia obserwatora) wspięty czarny niedźwiedź. Po lewej (prawej z punktu widzenia obserwatora) wspięty złoty tygrys. Ich języki i oczy w kolorze ciemnoczerwonym, zwrócone do siebie paszczami. Podtrzymują dawny herb Chabarowska z czasów Imperium Rosyjskiego. Pomiędzy nimi data "1858", rok założenia miasta. Podtrzymywany przez niedźwiedzia i tygrysa dawny herb Chabarowska to złota tarcza zwieńczona koroną basztową z trzema zwykłymi blankami. Podzielona na niebieską wstęgą na trzy pola: z dwoma płonącymi wzgórzami, polem pustym i poniżej nich czerwonym łososiem. 
Kolory tarczy nawiązują do flagi rosyjskiej. Na wewnętrznym herbie błękitna wstęga jest symbolem rzeki Amur, nad którym położony jest Chabarowsk. Płonące wzgórza to nawiązanie do wulkanów jakie znajdują się na tych terenach. Łosoś występuje obficie w rzece Amur, a rybołówstwo było jednym z podstawowych źródeł dochodu mieszkańców tych ziem. Tygrys syberyjski i azjatycki występują na obszarze Kraju Chabarowskiego i są ważnymi symbolami w historii i kulturze tej krainy, stąd ich obecność w herbie. 
Historia.
Obecna wersja herbu jest trzecią z kolei używaną w mieście. Początkowo Chabarowsk nie posiadał własnego herbu. Będąc centrum administracyjnym imperialnego obwodu nadmorskiego używał herbu tego właśnie regionu. Była to srebrna francuska tarcza herbowa przedzielona błękitną wstęgą. Po prawej stronie i lewej stronie umieszczono dwie czarne góry z czerwonymi płomieniami. Całość ozdobiona koroną nawiązującą wyglądem do czasów sprzed powstania Imperium Rosyjskiego - miało to podkreślać wielosetletnie aspiracje Rosji do kontroli nad Azją. 1 lutego 1912 r. Chabarowsk uzyskuje pierwszy własny heraldyczny symbol miejski, który - jak już wspomniano - jest obecnie jednym z elementów aktualnie używanego herbu. 
Autorem herbu jest pochodzący z Chabarowska artysta, Siergiej Łoginow (Сергей Логинов). Opis i użycie herbu jest regulowane uchwałą Rady Miasta Chabarowska. Od 2006 r. na emitowanych przez Centralny Bank Rosji banknotach o wartości 5 tysięcy rubli jako jeden z elementów umieszczony jest herb Chabarowska. 

</doc>
<doc id="2718483" url="https://pl.wikipedia.org/wiki?curid=2718483" title="Flaga Chabarowska">
Flaga Chabarowska

Flaga Chabarowska (ros: "Флаг Хабаровска") – jeden z symboli miejskich Chabarowska, w obecnej postaci przyjęty oficjalnie przez radę miejską 30 października 2007 roku.
Opis i symbolika.
Flaga Chabarowska to prostokątny materiał w proporcjach (szerokość do długości) – 2:3 podzielony na trzy pionowe, nieproporcjonalne pasy o kolorach: czerwonym, białym i niebieskim. Na środkowym, węższym pasie (w proporcji 1/5 do całości flagi) umieszczono stary (z czasów Imperium Rosyjskiego) Herb Chabarowska. Na lewym pasie znajduje się czarny niedźwiedź, a na prawym złoty tygrys. Obie figury zwrócone do siebie paszczami podtrzymują znajdujący się pośrodku herb.
Kolory flagi nawiązują do flagi rosyjskiej. Błękit w umieszczonym na fladze herbie symbolizuje rzekę Amur nad którą leży Chabarowsk, a azjatycki i tygrys syberyjski występujące na obszarze Kraju Chabarowskiego, podobnie jak widoczny na herbie łosoś, zajmują ważne miejsce w kulturze miasta i regionu. 
Użycie flagi jest regulowane uchwałą (nr. 504) Rady Miasta Chabarowska.

</doc>
<doc id="2718484" url="https://pl.wikipedia.org/wiki?curid=2718484" title="Olivia Palermo">
Olivia Palermo

Olivia Palermo (ur. 28 lutego 1986 w Greenwich) – amerykańska aktorka i modelka. Najbardziej znana z udziału w programie stacji MTV, "The City".
Kariera.
Jej największym sukcesem było wzięcie udziału w reality-show "The City", który był dla niej zapoznaniem z aktorstwem. Seria zadebiutowała 29 grudnia 2009 roku. Doniesiono, że Olivia otrzymała 12000 dolarów za jeden odcinek produkcji. W ramach programu, pracowała w dziale PR dla Diane von Furstenberg, a później w dziale akcesoria dla magazynu "Elle". Została przypisana do agencji Wilhelmina Models w 2009 roku. Pojawiła się na okładkach takich czasopism jak "Elle Mexico", "Tatler", "ASOS Magazine", "Shop Til You Drop" i "Marie Claire UK". Pojawiła się jako juror gościnny w Project Runway 9 i Britain and Ireland's Next Top Model. W październiku 2011 Olivia założyła bloga, w którym dzieli się swoimi codziennymi przeżyciami, podróżami i modą.
Życie prywatne.
Jest córką Douglasa Palermo, dewelopera włoskiego pochodzenia i projektantki wnętrz, Lynn Hutchings. Dorastała między Upper East Side w Nowym Yorku, a rodzinnym Greenwich w stanie Connecticut.

</doc>
<doc id="2718485" url="https://pl.wikipedia.org/wiki?curid=2718485" title="Wytrącanie">
Wytrącanie



</doc>
<doc id="2718488" url="https://pl.wikipedia.org/wiki?curid=2718488" title="Rzeź niewiniątek (fresk Giotta)">
Rzeź niewiniątek (fresk Giotta)

Rzeź niewiniątek – fresk autorstwa Giotto di Bondone namalowany ok. 1305 roku dla kaplicy Scrovegnich w Padwie.
Jeden z 40 fresków namalowanych przez Giotta w kaplicy Scrovegnich należący do cyklu scen przedstawiających życie Joachima i Anny, rodziców Marii oraz Chrystusa.
Geneza.
Obraz przedstawia scenę mordowania dzieci w Betlejem. Rzeź została dokonana na rozkaz Heroda, namiestnika Rzymu, który obawiał się przyjścia na świat nowo narodzonego króla żydowskiego. Epizod został opisany w Ewangelii Mateusza: Motyw rzezi i gniewu Heroda można spotkać w Protoewangelii Jakuba oraz w "Złotej legendzie" autorstwa Jakuba de Voragine.
Opis fresku.
Wersja "Rzezi niewiniątek" Giotta, rozgrywa się na tle miejskich budynków i lazurowego nieba. Niektórzy historycy sztuki identyfikują budynek po prawej stronie z Baptysterium we Florencji lub z San Francesco w Bolonii. Z lewej strony w loggie stoi Herod i gestem nakazuje zabicie wszystkich noworodków. Główna scena fresku rozgrywa się w drugiej jego części. Po lewej stronie stoją oprawcy, po prawej tłum kobiet a pośrodku widać stos ciał zabitych dzieci. To najbardziej dramatyczny fresk w całym cyklu. Postaciom na fresku, Giotto nadał wyjątkowo silną ekspresję. Jedynie dwóch oprawców znajduje się w ruchu. Na pierwszym planie, jeden z nich próbuje wyrwać dziecko z objęć kobiety, chwytając je za nóżkę. W prawej ręce trzyma miecz mierząc w noworodka. Matka obejmuje dziecko, które chwyta się jej szyi. Na twarzy kobiety widać ból a z ust wydobywa się krzyk rozpaczy. Inne kobiety, które już straciły dzieci, również lamentują a z ich oczu płynął łzy.

</doc>
<doc id="2718489" url="https://pl.wikipedia.org/wiki?curid=2718489" title="Lingwetki">
Lingwetki



</doc>
<doc id="2718490" url="https://pl.wikipedia.org/wiki?curid=2718490" title="Lubik aksamitek">
Lubik aksamitek

Lubik aksamitek, aksamitek przepaskowiec ("Pilophorus perplexus") – gatunek pluskwiaka z rodziny tasznikowatych i podrodziny Phylinae.
Morfologia.
Owad ma ciało długości od 3,8 do 4,9 mm, ubarwione brązowo. Głowa, przedplecze oraz tarczka prawie czarne. Podobnie jak pozostali przedstawiciele rodzaju posiada, dzięki ułożeniu włosków, srebrzyste linie na półpokrywach.
Tryb życia.
Pluskwiak ten występuje licznie w koronach drzew, gdzie poluje na drobne owady. Obserwowany na klonach, olszach, dębach, jesionach, głogach, lipach i innych. Ma jedno pokolenie w roku. Imagines występują od czerwca do września. Zimują jaja.
Występowanie.
Owad ten występuje prawie w całej Europie, a także w Armenii, Azerbejdżanie, Gruzji, Algierii, Maroku, Tunezji i na Maderze. Gatunek zawleczony został także do Ameryki Północnej.

</doc>
<doc id="2718491" url="https://pl.wikipedia.org/wiki?curid=2718491" title="Abraham Szwajcer">
Abraham Szwajcer

Abraham Szwajcer (ur. 1866, zm. 29 października 1927 w Łodzi) − nauczyciel żydowski, działacz społeczny i oświatowy, dyrektor średniej technicznej szkoły żydowskiej w Łodzi. 
Życiorys.
Po ukończeniu seminarium nauczycielskiego i wieloletniej praktyce pedagogicznej został w 1897 r. kierownikiem szkoły „Talmud Tory” z warsztatami rzemieślniczymi kształcącej młodych łódzkich Żydów w kilku zawodach, a następnie dyrektorem Szkoły Przemysłowej Towarzystwa „Talmud Tora” tzw. Szkoły Jarocińskich przy ul. Średniej (obecnie ul. Pomorska) 46/48, później ośmioklasowego gimnazjum humanistycznego Towarzystwa Szerzenia Oświaty i Wiedzy Technicznej wśród Żydów.
Od 1910 r. był prezesem Stowarzyszenia Nauczycieli i Nauczycielek Żydów, zastępując na tym stanowisku dotychczasowego prezesa Józefa Aba. 
Był współzałożycielem Polskiego Towarzystwa Badań nad Dziećmi (1911), członkiem zarządu Łódzkiego Towarzystwa Szerzenia Oświaty oraz Łódzkiego Żydowskiego Towarzystwa Opieki nad Sierotami. 
W 1914 brał udział w ogólnorosyjskim zjeździe nauczycieli ludowych w Petersburgu. 
Około 1915 podjął badania nad wprowadzeniem w Łodzi powszechnego nauczania i wyniki tych badań przedstawił po dwóch latach Radzie Miejskiej, w skład której wchodził w latach 1917-1919, wybrany z listy Żydowskiego Komitetu Wyborczego Nauczycieli Żydów. Z inicjatywy Stefana Kopcińskiego i upoważnienia Komisji Powszechnego Nauczania opracował projekt „Statut miejscowy o wprowadzeniu przymusu szkolnego w m. Łodzi”. Po burzliwych debatach Rada Miejska opowiedziała się za przymusową nauką dla dzieci, które już uczęszczały do szkoły, z sugestią stopniowego rozszerzenia przymusu szkolnego na inne dzieci w wieku szkolnym.
Jego inicjatywa przymusu szkolnego została zrealizowana przez nowo wybraną Radę Miejską w 1919. 
Zmarł 29 października 1927 r., przeżywszy lat 60 i został pochowany na cmentarzu żydowskim tzw. „nowym” przy ul. Brackiej w Łodzi (str. L, kw. F nr grobu 9411). 
Po jego śmierci dyrektorem szkoły został syn Maurycy (ur. 7 lutego 1888, zm. 28 kwietnia 1929).

</doc>
<doc id="2718492" url="https://pl.wikipedia.org/wiki?curid=2718492" title="USS Lapon (SSN-661)">
USS Lapon (SSN-661)

USS Lapon (SSN-661) – amerykański myśliwski okręt podwodny z napędem jądrowym typu "Sturgeon" z czasów zimnej wojny, zbudowany w stoczni Newport News według projektu SCB-188A. Wyposażony w cztery umieszczone w śródokreciu wyrzutnie torpedowe kalibru 533 mm, wystrzeliwujące pociski przeciwokrętowe Harpoon oraz rakietowe pociski przeciwpodwodne SUBROC z głowicą jądrową W55 o mocy 5 kT, a także w 23 torpedy Mk. 48 ADCAP i minotorpedy Mk. 60 Captor oraz miny wod głębokich Mk. 57.
Zwodowany 16 grudnia 1966 roku w stoczni Newport News, przyjęty do United States Navy 14 grudnia 1967 roku.
W drugiej połowie 1969 roku, po wykryciu na północ od Norwegii radzieckiego rakietowego okrętu podwodnego typu Yankee przez system SOSUS, 16 września Lapon przechwycił go w cieśninie duńskiej. Amerykański okręt podjął śledzenie go w drodze przez Atlantyk, a następnie w sektorze patrolu strategicznego radzieckiego okrętu w odległości 1500 do 2000 mil morskich od wschodniego wybrzeża USA. USS Lapon śledził radziecki okręt przez cały okres patrolu tego ostatniego, i przerwał śledzenie dopiero 9 listopada 1969 roku, gdy Yankee opuścił swój sektor i odpłynął do ZSRR. USS Lapon nieprzerwanie śledził radziecki strategiczny okręt rakietowy przez 47 dni, co stanowiło rekordowe dotąd osiągnięcie, i zapoczątkowało systematyczne śledzenie radzieckich jednostek SSBN przez amerykańskie okręty podwodne.
Wycofany ze służby 8 sierpnia 1992 roku.

</doc>
<doc id="2718493" url="https://pl.wikipedia.org/wiki?curid=2718493" title="USS Queenfish (SSN-651)">
USS Queenfish (SSN-651)

USS Queenfish (SSN-651) – amerykański myśliwski okręt podwodny z napędem jądrowym typu "Sturgeon" z czasów zimnej wojny (w służbie czynnej 1966-1990), zbudowany w stoczni Newport News według projektu SCB-188A. Wyposażony w cztery umieszczone w śródokreciu wyrzutnie torpedowe kalibru 533 mm, wystrzeliwujące pociski przeciwokrętowe Harpoon oraz rakietowe pociski przeciwpodwodne SUBROC z głowicą jądrową W55 o mocy 5 kT, a także w 23 torpedy Mk. 48 ADCAP i minotorpedy Mk. 60 Captor oraz miny wod głębokich Mk. 57.

</doc>
<doc id="2718494" url="https://pl.wikipedia.org/wiki?curid=2718494" title="Województwo śląskie (1945–1950)">
Województwo śląskie (1945–1950)

Województwo śląskie (także "województwo zagłębiowsko-śląskie", "województwo śląsko-dąbrowskie") – jednostka administracyjna Polski istniejąca w latach 1945–1950, powstała na bazie przedwojennego województwa śląskiego.
Nazewnictwo.
Nazwa utworzonej w 1945 jednostki administracyjnej z trzech niezależnych od siebie regionów (przedwojennego województwa śląskiego, Śląska Opolskiego i Zagłębia Dąbrowskiego), których obszar pokrywa się w znacznym stopniu z dzisiejszymi województwami: śląskim i opolskim, brzmiała "województwo śląsko-dąbrowskie". Nazwa oficjalnie została ogłoszona w komunikacie zamieszczonym w „Gazecie Urzędowej Województwa Śląskiego” w marcu 1945 roku. Ogłoszono m.in.: „Województwo obejmujące ziemie Śląska Górnego, Śląska Opolskiego i Zagłębia Dąbrowskiego otrzymało nazwę: województwo śląsko-dąbrowskie”. 
Określenia „województwo śląsko-dąbrowskie” (początkowo pojawiał się także zapis „województwo śląsko-zagłębiowskie” bądź „województwo zagłębiowsko-śląskie”) powszechnie stosowane były na obszarze samego województwa. Używano ich m.in. w ówczesnych wydawnictwach (np. kartograficznych), lokalnej prasie, na pieczęciach Urzędu Wojewódzkiego, czy w używanej przez wojewodę tytulaturze. Termin ten („województwo śląsko-dąbrowskie”) nie został jednak najprawdopodobniej usankcjonowany żadnym dokumentem potwierdzającym zasadność jego używania od strony formalnoprawnej i z tego powodu władze centralne oraz w ogólnopolskich zestawieniach używały terminu „województwo śląskie”. 
Poprzez wprowadzenie dla województwa nazwy „śląsko-dąbrowskie”, chciano symbolicznie podkreślić fakt „zjednoczenia” odróżniając nazwę nowego województwa od jednostki administracyjnej z okresu dwudziestolecia międzywojennego. Ponieważ w stolicy zdawano sobie sprawę z „dwoistości” nazewnictwa, dlatego często tłumaczono, że mimo prawidłowej nazwy województwa śląskiego „w potocznym użyciu stosowana jest nazwa województwo śląsko-dąbrowskie”. W 1947 przygotowano propozycję wprowadzenia dla obszaru województwa nazwy „katowickie”; Nazwa wprowadzona w życie w 1950 roku, wraz z nowym podziałem na województwo katowickie i opolskie na mocy ustawy z 28 czerwca 1950 roku.
Historia.
W 1944 roku dekretem Polskiego Komitetu Wyzwolenia Narodowego uchylono wprowadzony przez III Rzeszę podział administracyjny.
7 maja 1945 zniesiono Statut Organiczny Województwa Śląskiego. 
18 sierpnia 1945 włączono do obszaru województwa śląskiego z województwa kieleckiego powiaty: będziński i zawierciański.
28 czerwca 1946 przyłączono do obszaru województwa śląskiego powiaty: bytomski, miasto Bytom, dobrodzieński, gliwicki, miasto Gliwice, głubczycki, grodkowski, kluczborski, kozielski, niemodliński, nyski z Nysą, oleski, opolski z Opolem, prudnicki, raciborski z Raciborzem, strzelecki i miasto Zabrze. Dla tego obszaru działania utworzono ekspozyturę urzędu wojewódzkiego w Opolu.
6 lipca 1950 z województwa wydzielono powiaty: opolski, kluczborski, raciborski, głubczycki, prudnicki, nyski, niemodliński i grodkowski do nowo utworzonego województwa opolskiego oraz zmieniono jego nazwę na katowickie.
Demografia.
Na początku 1946 roku województwo to zamieszkiwało 2,8 mln osób (183 osoby/km2). Mimo wysiedleń liczba mieszkańców, dzięki repatriacji i procesom migracyjnym, stale wzrastała i w 1949 osiągnęła 3,2 mln osób (209 os./km2).
Miasta.
Wytłuszczone zostały siedziby powiatów.
Największym miastem były Katowice.
Władze.
Wojewodowie śląscy:

</doc>
<doc id="2718495" url="https://pl.wikipedia.org/wiki?curid=2718495" title="Osprzęt instalacyjny elektrotechniczny">
Osprzęt instalacyjny elektrotechniczny

Osprzęt elektroinstalacyjny - zestaw (zbiór) elementów o różnej konstrukcji, zależnej od sposobu układania przewodów instalacji elektrycznej, przeznaczony do mocowania, łączenia i ochrony (osłony) tych przewodów.
W skład elektrotechnicznego osprzętu wchodzą między innymi:

</doc>
<doc id="2718497" url="https://pl.wikipedia.org/wiki?curid=2718497" title="USS Richard B. Russell (SSN-687)">
USS Richard B. Russell (SSN-687)

USS Richard B. Russell (SSN-687) – amerykański myśliwski okręt podwodny z napędem jądrowym typu "Sturgeon" w wersji z przedłożonym kadłubem z czasów zimnej wojny, zbudowany w stoczni Newport News według projektu SCB-300.65. Wyposażony w cztery umieszczone w śródokreciu wyrzutnie torpedowe kalibru 533 mm, wystrzeliwujące pociski przeciwokrętowe Harpoon oraz rakietowe pociski przeciwpodwodne SUBROC z głowicą jądrową W55 o mocy 5 kT, a także w 23 torpedy Mk. 48 ADCAP i minotorpedy Mk. 60 Captor oraz miny wod głębokich Mk. 57.

</doc>
<doc id="2718498" url="https://pl.wikipedia.org/wiki?curid=2718498" title="Michaił Jełgin">
Michaił Jełgin

Michaił Jełgin, ros. Михаил Николаевич Елгин (ur. 14 października 1981 w Petersburgu) – rosyjski tenisista.
Kariera zawodowa.
Jełgin uzyskał status profesjonalny w 1998. Od tego czasu trzy razy wygrywał turnieje rangi ATP Challenger Tour w grze pojedynczej i siedemnaście razy w grze podwójnej.
W październiku 2013 wygrał po raz pierwszy zawody z cyklu ATP World Tour, a dokonał tego w Moskwie, gdzie grał w parze z Denisem Istominem. Ponadto Rosjanin osiągnął trzy finały w deblu o randze ATP World Tour.
Najwyższe, 123. miejsce w singlu osiągnął podczas notowania 6 lipca 2009. 25 czerwca 2012 zanotował 53. pozycję w deblu, co było jego najwyższą lokatą.

</doc>
<doc id="2718500" url="https://pl.wikipedia.org/wiki?curid=2718500" title="USS L. Mendel Rivers (SSN-686)">
USS L. Mendel Rivers (SSN-686)

USS L. Mendel Rivers (SSN-686) – amerykański myśliwski okręt podwodny z napędem jądrowym typu "Sturgeon" w wersji z przedłożonym kadłubem z czasów zimnej wojny, zbudowany w stoczni Newport News według projektu SCB-300.65. Wyposażony w cztery umieszczone w śródokreciu wyrzutnie torpedowe kalibru 533 mm, wystrzeliwujące pociski przeciwokrętowe Harpoon oraz rakietowe pociski przeciwpodwodne SUBROC z głowicą jądrową W55 o mocy 5 kT, a także w 23 torpedy Mk. 48 ADCAP i minotorpedy Mk. 60 Captor oraz miny wod głębokich Mk. 57.

</doc>
<doc id="2718501" url="https://pl.wikipedia.org/wiki?curid=2718501" title="Herb obwodu tiumeńskiego">
Herb obwodu tiumeńskiego

Herb obwodu tiumeńskiego (ros: "Герб Тюменской области") – jest oficjalnym symbolem obwodu tiumeńskiego, przyjętym w obecnej formie 18 września 2008 roku przez obwodową dumę.
Opis i symbolika.
Francuska Tarcza herbowa podzielona na trzy równe poziome pola. Górne pole barwy srebrnej (białej), środkowe błękitnej, a dolne zielonej. W górne pole wpisane trzy specjalne korony, barwy błękitnej, każda o czterech zębach, z tego dwa środkowe są rozdwojone i zwrócone ku wewnątrz. W środkowym polu symbol wschodzącego słońca wraz z promieniami barwy złotej. W dolnym polu łączące się ze znajdującym się powyżej słońcem półkole, w złotym obramowaniu, podzielone przez pionowe czarne i błękitne pasy. Powyżej tarczy znajduje się korona herbowa w formie rosyjskiej Wielkiej Korony Imperialnej. Po każdej ze stron trzymacze heraldyczne w formie dwóch wspiętych czarnych soboli, o złotych pyskach i brzuchach i czerwonych wyciągniętych językach. Każdy z nich stoi na złotej strzale, zwróconej grotem do zewnętrznej strony. Pod nimi błękitna szarfa z dewizą herbową w języku rosyjskim: Сибирью прирастать будет.
Trzy niebieskie korony w górnym polu tarczy herbowej swą ornamentyką nawiązuje do folkloru lokalnych ludów zamieszkujących teren obwodu. Symbolizują one trzy podmioty: obwód tiumeński, a także powiązane z nim okręgi (będące jednocześnie jego częścią, a także niezależnym podmiotem Federacji Rosyjskiej) autonomiczne: Jamalsko-Nienieckim i Chanto-Mansyjskim (Jugrą). Wschodzące słońce symbolizować ma nadzieję na dostatnią przyszłość dla ludów zamieszkujących obwód tiumeński. Dolna część słońca w czarno-błękitnych pasach jest odwołaniem do głównych zasobów naturalnych regionu: ropy i gazu. Wizerunek sobola ze strzałą jest starym wyobrażeniem, które od wieków pojawiało się na herbach związanych z ziemiami syberyjskimi. Wielka Korona Imperialna Rosji podkreśla status obwodu jako ważny człon Federacji Rosyjskiej. Biały (srebrny) kolor symbolizować ma śniegi regionu tiumeńskiego, niebieski jego wielkie rzeki i jeziora, a zielony tajgę. Dewiza jest nawiązaniem do wypowiedzi Michaiła Łomonosowa dotyczącego Syberii, że wraz z rozwojem Syberii rosnąć będzie także potęga Rosji.
Historia.
W czasach sowieckich obwód tiumeński nie posiadał własnego herbu, w użyciu była symbolika związana z państwową ideologią. Dopiero rozpad Związku Radzieckiego i transformacja w Rosji sprawiły, że pojawiły się pomysły by nadać obwodowi tiumeńskiemu pierwszy oficjalny herb. Od 1994 r. trwały prace nad projektem i w końcu 1 maja 1995 r. duma obwodu tiumeńskiego przyjęła ustawę wprowadzającą herb obwodu. Była to tarcza francuska barwy szarej, pośrodku znajdował się kontur granic obwodu tiumeńskiego, w barwach białym, błękitnym i zielonym, a w nim złote wschodzące słońce. Pod tarczą słoneczną półokrąg w barwach błękitu i czerni, obok (ale jeszcze na tarczy) dwa brązowe sobole podtrzymujące złotą koronę stylizowaną według lokalnej ornamentyki ludowowej. Pod nimi złota wstęga z napisem w języku rosyjskim "obwód tiumeński". Symbolika herbu była taka sama jak obecnego. Herb ten był jednak sprzeczny z zasadami heraldyki i został skrytykowany przez ekspertów. 
Poprawki naniesiono dopiero ponad dziesięć lat później. 24 października 2008 r. regionalna duma obwodu tiumeńskiego przegłosowała zmianę wyglądu herbu. Zgodność nowego herbu z normami rosyjskiej heraldyki umożliwiła mu wpisanie go do Państwowego heraldycznego rejestru Federacji Rosyjskiej, gdzie otrzymał on numer 4306. Użycie herbu reguluje ustawa obwodowej dumy. Na jej podstawie herb powinien zawsze znajdować się na dokumentach urzędowych wytwarzanych zarówno przez obwodową władzę wykonawczą jak i ustawodawczą. Ma się go umieszczać także na fasadach budynków obwodowej administracji, na pojazdach należących do niej, na listach gratulacyjnych i nagrodach honorowych, a także w innych sytuacjach precyzowanych przez ustawę. Herb występuje także w formie prostej jako tarcza wraz z koroną. 22 czerwca 2012 r. przedstawiciele regionalnej dumy obwodu tiumeńskiego przekazali, na ręce delegacji brytyjskiej ambasady, m.in. wyobrażenie herbu obwodowego jako prezent dla królowej Elżbiety II z okazji jej jubileuszu. 

</doc>
<doc id="2718502" url="https://pl.wikipedia.org/wiki?curid=2718502" title="Ernst Moritz Hess">
Ernst Moritz Hess

Ernst Moritz Hess (ur. 1890 w Gelsenkirchen, zm. 14 września 1983 we Frankfurcie nad Menem) – niemiecki oficer i sędzia żydowskiego pochodzenia.
Życiorys.
Dzieciństwo i młodość.
Ernst Moritz Hess urodził się w 1890 roku w Gelsenkirchen. Hess był synem adwokata Juliusa Hessa i pochodzącej z rodu bankierów z Wetzlar Elisabethy Heertz. Hess pochodził z rodziny żydowskiej, ale został ochrzczony i wychowany w duchu protestanckim.
Służba wojskowa.
W początkach I wojny światowej wstąpił do 2. Królewskiej Dywizji Bawarskiej jako oficer i został przydzielony do Pułku Lista, dowodzonego przez płk. von Lista. W tym samym oddziale co Hess służyli także Adolf Hitler i Rudolf Heß. Oddział walczył na froncie zachodnim we Flandrii. Obaj, E. Hess i A. Hitler, służyli w nim do roku 1918.
Hess został poważnie ranny w październiku 1914 roku. Latem 1916 roku został bezpośrednim dowódcą Hitlera, ale już w październiku został ponownie poważnie ranny. Za służbę na froncie został odznaczony Krzyżem Żelaznym pierwszej i drugiej klasy oraz bawarskim Orderem Zasługi Wojskowej. Po wojnie Hess utrzymywał kontakty z żołnierzami, późniejszymi współpracownikami Hitlera. Należeli do nich Fritz Wiedemann, oficer przy sztabie Pułku Lista, a następnie adiutant Hitlera w latach 1934–1939, oraz Hans Lammers, szef kancelarii Rzeszy.
Okres spokoju.
Hess po wojnie pracował jako sędzia. Ożenił się z Niemką Margarete Witte, z którą miał córkę Ursulę. Początkowo rodzina osiedliła się w Düsseldorfie, a gdy Hess został zmuszony do przejścia na emeryturę od 1 stycznia 1936 roku, w Wuppertalu. W 1934 roku został odznaczony Krzyżem Honorowym za Wojnę Światową 1914/1918. Po pobiciu przez bojówki SS na jesieni 1936 roku Hess przeprowadził się w październiku następnego roku wraz z rodziną do Bolzano we Włoszech, części niemieckojęzycznego Południowego Tyrolu.
W świetle rasistowskich ustaw norymberskich, Hess został uznany za Żyda, a jego córka za "półkrwi Żyda pierwszego stopnia". Już w czerwcu 1936 roku Hess wysłał do Hitlera list z prośbą o zmianę kategorii rasowej dla siebie i swojej córki. W liście powoływał się na chrześcijańskie i patriotyczne wychowanie oraz na swoją służbę w okresie I wojnie światowej. Hitler odrzucił jednak petycję, ale zezwolił na wypłacanie mu we Włoszech części emerytury sędziowskiej i zwolnił z obowiązku noszenia imienia „Izrael”, identyfikującego go jako Żyda.
W archiwum gestapo z Düsseldorfu zachowało się pismo reichsführera SS Heinricha Himmlera, w którym ten nakazuje udzielić ochrony Hessowi „na życzenie Hitlera”. Ochrona działała do czasu, gdy dotychczasowe represje i szykany na Żydach zaczęły ewoluować w kierunku ich eksterminacji.
Represje.
W czerwcu 1939 roku zawarta została umowa o opcji w Południowym Tyrolu, która dała niemieckojęzycznej ludności regionu możliwość wyboru do 31 grudnia 1939 roku pomiędzy pozostaniem w Południowym Tyrolu i emigracją do Niemiec. W rezultacie rodzina Hessów została zmuszona do powrotu do Niemiec. W Niemczech Hess podjął próby wyjazdu z rodziną do Szwajcarii i Brazylii, ale te nie udały się.
Ufając zapewnieniom o ochronie Hitlera, po krótkim pobycie z matką i siostrą w Düsseldorfie, Hess przeprowadził się z rodziną w połowie 1940 roku do bawarskiego Unterwössen koło Traunstein. Pod koniec czerwca 1941 roku został wezwany do stawienia się w "Urzędzie ds. Aryzacji" w Monachium, gdzie poinformowano go, że pismo o ochronie straciło ważność w maju 1941 roku i odtąd ma on być traktowany jak inni Żydzi. Prawdopodobnie zmiana statusu Hessa wynikała z faktu, że Wiedemann wypadł z łask Hitlera i został wysłany na stanowisko konsula generalnego w San Francisco.
Hess został deportowany do obozu koncentracyjnego dla Żydów Milbertshofen w pobliżu Monachium, gdzie był robotnikiem przymusowym. Później został przydzielony do firmy budowlanej jako robotnik. W latach 1943–1945 przymusowo pracował jako pomocnik hydraulika. Przed deportacją do obozu śmierci ochroniło go jedynie małżeństwo z Niemką. W tym czasie jego żona przebywała na wolności, a córka była robotnikiem przymusowym w fabryce w Monachium. Ponadto matka i siostra Hessa zostały w ramach represji na Żydach wywiezione do Theresienstadt, skąd młodsza z nich została wysłana do komory gazowej w Auschwitz. Matka Hessa uciekła z Theresienstadt pociągiem do Szwajcarii, a po wojnie wyemigrowała do Brazylii.
Okres powojenny.
Po zakończeniu wojny Hess postanowił nie wracać do pracy w wymiarze sprawiedliwości, mimo że został mianowany prezesem sądu okręgowego w Nadrenii Północnej-Westfalii. Dzięki kontaktom prywatnym podjął pracę w Kolejach Zachodnioniemieckich. Odznaczony został w późniejszych latach Krzyżem Wielkim Orderu Zasługi Republiki Federalnej Niemiec i nagrodą honorową Frankfurtu nad Menem.
Zmarł 14 września 1983 roku we Frankfurcie nad Menem.

</doc>
<doc id="2718503" url="https://pl.wikipedia.org/wiki?curid=2718503" title="Bitwa pod Isaszeg">
Bitwa pod Isaszeg

Bitwa pod Isaszeg – starcie zbrojne, które miało miejsce 6 kwietnia 1849 w trakcie powstania węgierskiego.
Do bitwy doszło kilka dni po zwycięskich dla Węgrów bitwach nad Austriakami pod Hatvan oraz Tabiabicske. Dnia 6 kwietnia 1849 r. 52-tysięczne siły węgierskie dowodzone przez generała Artura von Görgeya przypuściły atak na pozycje austriackie (36 000 ludzi) pod wsią Isaszeg. W trakcie bitwy na tyły węgierskie dostał się jeden z korpusów austriackich pod dowództwem generała Franza von Schlika. Z pomocą Węgrom przybył wówczas batalion Józefa Wysockiego, który wyparł przeciwnika, zmuszając go do odwrotu. W wyniku zaciętej walki ostatecznie Węgrom udało się zdobyć wieś Isaszeg. Straty austriackie wyniosły 4 000 zabitych i rannych. 

</doc>
<doc id="2718504" url="https://pl.wikipedia.org/wiki?curid=2718504" title="Herb obwodu saratowskiego">
Herb obwodu saratowskiego

Herb obwodu saratowskiego (ros: "Герб Саратовской области") – jest oficjalnym symbolem rosyjskiego obwodu saratowskiego, przyjętym w obecnej formie 23 maja 2001 roku przez obwodową dumę.
Opis i symbolika.
Francuska tarcza herbowa o błękitnej barwie, w nią wpisane trzy srebrne ryby zwrócone głowami ku jej środkowi. Dwie odchodzą z dwóch górnych rogów tarczy, a trzecia z jej środkowego dołu. Wszystkie trzy zwrócone pyskami do siebie. Grzbiet dolnej ryby ukierunkowany jest w lewą stronę heraldyczną (prawą z punktu widzenia obserwatora). Nad tarczą otwarta korona herbowa o pięciu rogach w barwie złotej.
Herb obwodu saratowskiego jest w zasadzie kopią herbu miasta Saratów. Przedstawia trzy jesiotry, które żyją w przepływającej przez, zarówno przez cały obwód jak i jego stolicę, rzekę Wołgę. Od wieków mieszkańcy regionu utrzymywali się z rybołówstwa, stąd wpisane w herb ryby odgrywają ważną rolę, nie tylko w gospodarce, ale także w kulturze. Błękit tarczy jest kolejnym nawiązaniem do Wołgi oraz innych rzek regionu i ma oddawać ich piękno, a ryby tworzą razem pochodząca z greckiego alfabetu literę ipsylon. Ryby są także nawiązaniem do symboliki wczesnochrześcijańskiej. Korona herbowa ma podwójną symbolikę. Po pierwsze jest to także odniesienie do prawosławnego dziedzictwa regionu i dlatego jej "zęby" przypominać mają wieże prawosławnej cerkwi. Korona ta ma także oddawać obronną przeszłość miasta, gdyż założone w 1590 r. za panowania cara Fiodora I i leżące tuż na granicy Carstwa Rosyjskiego pełniło funkcję fortecy granicznej.
Historia.
Herb w zbliżonej formie używany był w czasach Imperium Rosyjskiego przez saratowską gubernię, najprawdopodobniej już od czasów Piotra I Wielkiego. W późniejszym okresie jego tarcza zwieńczona była Wielką Koroną Imperialną Rosji, a całość otaczał wieniec ze złotych liści dębu okalany wstęgą orderu św. Andrzeja Apostoła Pierwszego Powołania. W formie tej przetrwał do bolszewickiego przewrotu w 1917 r., gdy został zastąpiony przez symbolikę sowiecką. Po rozpadzie Związku Radzieckiego i transformacji w Federacji Rosyjskiej postanowiony ustanowić herb dla obwodu saratowskiego. Stało się to 5 września 1996 r. decyzją obwodowej dumy. Nowy herb powstał na bazie dawnego herbu gubernialnego, z drobnymi różnicami. Przede wszystkim usunięto dawną koronę cesarską i zastąpiono ją wiązką liści dębu ze wstęgą Orderu św. Andrzeja. Istniały także drobne różnice w przedstawieniu jesiotrów oraz wieńca dębu i wstęgi orderowej. Ten projekt herbu został zakwestionowany przez ekspertów jako niespełniający założeń heraldycznych.
Obecny kształt odpowiadający tradycji rosyjskiej heraldyki został nadany 23 maja 2001 roku przez obwodową dumę. Pomyślnie przeszedł on weryfikację i otrzymał numer 850 w Państwowym heraldycznym rejestrze Federacji Rosyjskiej. Herb posiada także drugą wersję, możliwą do użytku. W tym wariancie tarcza herbowa jest otoczona wieńcem liści dębowych i laurowych, a ma to symbolizować siłę i odwagę mieszkańców regionu, a także zwycięstwa odnoszone przez nich nad wrogami Rosji. Według obwodowego prawa herb musi być zawsze umieszczany na fasadach budynków należących do obwodowej władzy ustawodawczej i wykonawczej. Powinien on także być obecny w salach posiedzeń administracji obwodowej, a także na dokumentach przez nią wytwarzanych.

</doc>
<doc id="2718506" url="https://pl.wikipedia.org/wiki?curid=2718506" title="Grafechon">
Grafechon

Grafechon (także: Grafekon; gr. "graphe" – pisać, "echo" – zatrzymywać, ros. "Графекон") – jeden z rodzajów lamp pamięciowych.
Lampa skonstruowana w 1949 przez L. Pensaka (laboratoria RCA). Pozwala na zapisanie impulsów elektrycznych na tarczy pamięciowej w celu ich późniejszego odczytu.
Składa się z 2 lamp – nadawczej (kineskop) i odbiorczej (ikonoskop). Pomiędzy nimi znajduje się tarcza pamiętająca o znacznej pojemności.

</doc>
<doc id="2718507" url="https://pl.wikipedia.org/wiki?curid=2718507" title="Osprzęt elektroinstalacyjny">
Osprzęt elektroinstalacyjny



</doc>
<doc id="2718511" url="https://pl.wikipedia.org/wiki?curid=2718511" title="Phouvong">
Phouvong

Phouvong – dystrykt Laosu, znajdujący się w prowincji Attapu.
Miejscowości.
W dystrykcie Phouvong znajduje się 38 miejscowości: Ban Arapruich, Ban Chom, Ban Dak-Lay, Ban Ekchoum-Phoukaniang, Ban Gnangteu, Ban Khouy, Ban Kong-Ek, Ban Kongmi, Ban Lapoung, Ban Lomlay, Ban Namavong Noy, Ban Onglouang, Ban Pakha, Ban Phiadouang, Ban Phiaha, Ban Phiahom, Ban Phiakhamdaonang, Ban Phiakhamkak, Ban Phialu Gnai, Ban Phialu Noy, Ban Phianong, Ban Phiapang, Ban Phiaseuk, Ban Phiaviang, Ban Phokandong, Ban Phomoun, Ban Phomoun Gnai, Ban Renthuk, Ban Senchay, Ban Senkeo, Ban Senkhamphon, Ban Senlouang, Ban Tanong, Ban Thattamo, Ban Tong-Asa, Ban Vianglouang, Ban Vongxay i Ban Vongxay Noy.

</doc>
<doc id="2718516" url="https://pl.wikipedia.org/wiki?curid=2718516" title="Bajerovce">
Bajerovce

Bajerovce – wieś (obec) na Słowacji, w kraju preszowskim w powiecie Sabinov, w regionie zwanym Szaryszem. Zwarta zabudowa wsi znajduje się nad obydwoma brzegami potoku Ľubotínka.
Pierwsze wzmianki o miejscowości pochodzą z roku 1366.
Według danych z dnia 31 grudnia 2010 wieś zamieszkiwały 303 osoby, w tym 151 kobiet i 152 mężczyzn.
W 2001 roku względem narodowości i przynależności etnicznej 82,77% populacji stanowili Słowacy, 16,95% Rusini, a 0,28% Ukraińcy. 61,02% spośród mieszkańców wyznawało grekokatolicyzm, 35,31% prawosławie, 2,26% rzymskokatolicyzm, a 1,41% nie było wiernymi żadnego kościoła. We wsi znajdowało się 119 domostw.

</doc>
<doc id="2718517" url="https://pl.wikipedia.org/wiki?curid=2718517" title="Teraz Białystok">
Teraz Białystok

Teraz Białystok - bezpłatny tygodnik miejski, ukazujący się od 8 listopada 2007 roku na terenie Białegostoku.
Tygodnik wydawany jest w nakładzie 20 tysięcy egzemplarz. Jego tematyka - dotycząca głównie społeczności, kultury i polityki - dotyczy spraw lokalnych. Wydawcą są Media Regionalne Sp z o.o. Oddział w Białymstoku.

</doc>
<doc id="2718518" url="https://pl.wikipedia.org/wiki?curid=2718518" title="Teraz Gorzów">
Teraz Gorzów

Teraz Gorzów – bezpłatny tygodnik miejski, ukazujący się na terenie Gorzowa Wielkopolskiego.
Tygodnik wydawany jest w nakładzie 12 tysięcy egzemplarzy. Jego tematyka - dotycząca głównie społeczności, kultury i polityki - dotyczy spraw lokalnych. Wydawcą są Media Regionalne Sp. z o.o. Oddział w Zielonej Górze.

</doc>
<doc id="2718519" url="https://pl.wikipedia.org/wiki?curid=2718519" title="Teraz Kielce">
Teraz Kielce

Teraz Kielce – bezpłatny tygodnik miejski, ukazujący się od 4 września 2008 roku na terenie Kielc.
Tygodnik wydawany jest w nakładzie 20 tysięcy egzemplarz. Jego tematyka – dotycząca głównie społeczności, kultury i polityki – dotyczy spraw lokalnych. Wydawcą są Media Regionalne Sp z o.o. Oddział w Kielcach.

</doc>
<doc id="2718520" url="https://pl.wikipedia.org/wiki?curid=2718520" title="Teraz Opole">
Teraz Opole

Teraz Opole – bezpłatny tygodnik miejski, ukazujący się od 23 października 2008 roku na terenie Opola.
Tygodnik wydawany jest w nakładzie 10 tysięcy egzemplarz. Jego tematyka – dotycząca głównie społeczności, kultury i polityki – dotyczy spraw lokalnych. Wydawcą jest Pro-Media Sp. z o.o.

</doc>
<doc id="2718521" url="https://pl.wikipedia.org/wiki?curid=2718521" title="Teraz Radom">
Teraz Radom

Teraz Radom – bezpłatny tygodnik miejski, ukazujący się od 10 kwietnia 2008 roku do 11 grudnia 2014 roku na terenie Radomia.
Tygodnik wydawany był w nakładzie 20 tysięcy egzemplarzy. Jego tematyka – dotyczyła głównie społeczności, kultury i polityki – spraw lokalnych. Wydawcą były Media Regionalne Sp z o.o. Oddział w Kielcach.
W tym dniu zmienił się w „Nasze Miasto”, które informuje też o sprawach miejskich.

</doc>
<doc id="2718522" url="https://pl.wikipedia.org/wiki?curid=2718522" title="Teraz Słupsk">
Teraz Słupsk

Teraz Słupsk – bezpłatny tygodnik miejski, ukazujący się od stycznia 2007 roku na terenie Słupska.
Tygodnik wydawany jest w nakładzie 12 tysięcy egzemplarz. Jego tematyka – dotycząca głównie społeczności, kultury i polityki – dotyczy spraw lokalnych. Wydawcą są Media Regionalne Sp z o.o. Oddział w Koszalinie.

</doc>
<doc id="2718523" url="https://pl.wikipedia.org/wiki?curid=2718523" title="Teraz Rzeszów">
Teraz Rzeszów

Teraz Rzeszów - bezpłatny tygodnik miejski, ukazujący się od 20 kwietnia 2008 roku na terenie Rzeszowa.
Tygodnik wydawany jest w nakładzie 20 tysięcy egzemplarzy. Jego tematyka - dotycząca głównie społeczności, kultury i polityki - dotyczy spraw lokalnych. Wydawcą są Media Regionalne Sp z o.o. Oddział w Rzeszowie.

</doc>
<doc id="2718525" url="https://pl.wikipedia.org/wiki?curid=2718525" title="Radechon">
Radechon

Radechon (gr. "echo" - zatrzymywać) – jeden z rodzajów lamp pamięciowych.
Pozwala na zapisanie cyfrowego sygnału elektrycznego (w postaci sygnału 1-dodatniego, 0-ujemnego) w celu ich późniejszego odczytu. Pojemność lamp wynosiła ok. 5 kilobajtów, stosowane były jako pamięci RAM w maszynach cyfrowych.
Składały się z pojedynczej lampy z jedną wyrzutnią elektronów.

</doc>
<doc id="2718526" url="https://pl.wikipedia.org/wiki?curid=2718526" title="USS Swordfish (SSN-579)">
USS Swordfish (SSN-579)

USS Swordfish (SSN-579) – amerykański okrętów podwodnych z napędem atomowym typu "Skate". Oparty w pewnej mierze na projekcie konwencjonalnych okrętów typu "Tang", był jednym z czterech ostatnich amerykańskich okrętów podwodnych których kadłub nie był oparty na rozwiązaniach opracowanych w programie badawczym Albacore.

</doc>
<doc id="2718527" url="https://pl.wikipedia.org/wiki?curid=2718527" title="Bodovce">
Bodovce

Bodovce – wieś (obec) na Słowacji, w kraju preszowskim w powiecie Sabinov. Pierwsze wzmianki o miejscowości pochodzą z roku 1427.
Według danych z dnia 31 grudnia 2010 wieś zamieszkiwało 328 osób, w tym 164 kobiet i 164 mężczyzn.
W 2001 roku względem narodowości i przynależności etnicznej całość populacji stanowili Słowacy. 99,07% spośród nich wyznawało rzymskokatolicyzm, a pozostałe 0,93% grekokatolicyzm. We wsi znajdowało się 89 domostw.

</doc>
<doc id="2718529" url="https://pl.wikipedia.org/wiki?curid=2718529" title="Samakkhixay">
Samakkhixay

Samakkhixay – dystrykt Laosu, znajdujący się w prowincji Attapu.
Miejscowości.
W dystrykcie Samakkhixay znajdują się 24 miejscowości: Attapu, Ban Chengsomkhot, Ban Don, Ban Fangdeng, Ban Fangxekaman, Ban Hatsati, Ban Hom Theung, Ban Khang, Ban Khang Loum, Ban Khang Theung, Ban Konghang, Ban Kongmun, Ban Lagnao, Ban Langkeo, Ban Noy, Ban Sixao, Ban Takdet, Ban Tammaleuy Nua, Ban Tammaleuy Tai, Ban Thahintek, Ban Thalan, Ban Vatlouang, Ban Xaisi i Muang May.

</doc>
<doc id="2718530" url="https://pl.wikipedia.org/wiki?curid=2718530" title="Wilfred (amerykański serial telewizyjny)">
Wilfred (amerykański serial telewizyjny)

Wilfred (2011-) – amerykański serial telewizyjny, który był emitowany przez stację FX. Powstał na podstawie australijskiego serialu o tej samej nazwie. Serial miał swoją światową premierę 23 czerwca 2011 roku W Polsce nadawany jest na kanale Fox Polska od 11 lipca 2012 roku oraz na kanale Eska TV od 22 września 2013 roku. 3 października stacja FX przedłużyła serial o czwarty i finałowy sezon.
Opis fabuły.
Pogrążony w depresji młody prawnik Ryan (Elijah Wood) podejmuje próbę samobójczą, która kończy się niepowodzeniem. Następnego ranka jego piękna sąsiadka Jenna (Fiona Gubelmann) prosi, by zaopiekował się jej psem. Jednak Wilfred (Jason Gann) to nie zwyczajny czworonóg, a mężczyzna w przebraniu psa. Przynajmniej tak widzi go Ryan. Co więcej obaj zabiegają o względy Jenny. Jednocześnie Wilfred pomaga zagubionemu mężczyźnie ponownie odnaleźć radość życia.

</doc>
<doc id="2718531" url="https://pl.wikipedia.org/wiki?curid=2718531" title="USS Sargo (SSN-583)">
USS Sargo (SSN-583)

USS Sargo (SSN-583) – amerykański okrętów podwodnych z napędem atomowym typu "Skate". Oparty w pewnej mierze na projekcie konwencjonalnych okrętów typu "Tang", był jednym z czterech ostatnich amerykańskich okrętów podwodnych, których kadłub nie był oparty na rozwiązaniach opracowanych w programie badawczym Albacore.

</doc>
<doc id="2718532" url="https://pl.wikipedia.org/wiki?curid=2718532" title="Jemiołuszek ozłocony">
Jemiołuszek ozłocony

Jemiołuszek ozłocony ("Hypseloecus visci") – gatunek pluskwiaka z podrzędu różnoskrzydłych i rodziny tasznikowatych (Miridae). Jedyny europejski przedstawiciel rodzaju "Hypseloecus".
Budowa ciała.
Owad ma ciało długości od 3 do 3,6 mm o owalnym kształcie oraz pokryte włoskami o różnym stopniu jasności. Ubarwienie ciała od ciemnobrązowego do czarnego. Głowa jest szeroka i krótka.
Tryb życia.
Pluskwiak ten występuje na różnych gatunkach jemioły, gdzie poluje na drobne owady. Ma jedno pokolenie w roku. Zimują jaja.
Występowanie.
Owad ten znany jest z kilkunastu krajów Europy i Turcji. W Polsce wykazany tylko z Bielinka nad Odrą.

</doc>
<doc id="2718533" url="https://pl.wikipedia.org/wiki?curid=2718533" title="Ingolstadt (ujednoznacznienie)">
Ingolstadt (ujednoznacznienie)

Niemcy:
Zobacz też:

</doc>
<doc id="2718534" url="https://pl.wikipedia.org/wiki?curid=2718534" title="Drzewostany Puszczy Białowieskiej">
Drzewostany Puszczy Białowieskiej

W Puszczy Białowieskiej zachowały się ostatnie na Nizinie Środkowoeuropejskiej fragmenty lasów o charakterze pierwotnym. W Puszczy dominują lasy liściaste oraz mieszane. Obserwuje się zjawisko ustępowania sosny zwyczajnej z siedlisk terenu Białowieskiego Parku Narodowego (BPN) na rzecz gatunków liściastych.
W Puszczy rośnie 26 gatunków drzew, nie licząc gatunków uprawianych przez człowieka w parkach. Rozmiarami oraz wiekiem wyróżnia się dąb szypułkowy, najwyższym drzewem jest świerk. Spośród gatunków do niedawna występujących w Puszczy zaginął cis. Gatunkiem zagrożonym jest jodła pospolita. Z drugiej strony, na terenie Puszczy w wyniku działalności człowieka pojawiły się nowe gatunki.
Drzewostany w Puszczy tworzą obszerne połacie lasów o charakterze naturalnym charakteryzujące się zróżnicowaniem gatunkowym w zależności od siedliska. Ingerencja człowieka i zapotrzebowanie na pewne gatunki ze strony gospodarki leśnej wpływały na zmianę proporcji nasycenia pewnymi gatunkami. Drzewostany jednogatunkowe występują głównie w borach, będące wynikiem nasadzeń w okresie międzywojennym i powojennym.
Niemal równolegle z rozpoczęciem przemysłowej eksploatacji Puszczy podniosły się głosy za jej ochroną. Pierwsze rezerwaty utworzono w 1921 roku. Białowieski Park Narodowy utworzono na obszarze, który nigdy nie został poddany przemysłowej eksploatacji. Ingerencja ze strony człowieka była tu zawsze niewielka.
Naturalna historia Puszczy.
Cała flora występująca obecnie w Puszczy Białowieskiej formowała się stopniowo w wyniku migracji roślin z terenów niezlodowaciałych w zależności od zmian klimatycznych oraz tworzenia się i przekształcania gleb. Flora najpierw przybywała tu z południa i zachodu, później z północy i wschodu. Ciężkonasienne gatunki drzew (dąb, lipa, grab) były niezdolne do zajmowania bezleśnych terytoriów i mogły pojawić się dopiero wtedy, gdy lekkonasienne gatunki (brzoza, sosna, osika) już zalesiły terytorium i wytworzyły odpowiedni ekoklimat oraz glebę, na tyle żyzną, by mogły na niej się rozwijać gatunki bardziej wymagające. Nasiona tych gatunków były przynoszone przez ptaki.
Ocenia się, że w okresie częściowego ocieplenia klimatu (10–9 tys. lat p.n.e.) na terenie dzisiejszej puszczy pojawiły się lasy sosnowo-brzozowe, przy czym gatunkiem dominującym była sosna, brzoza występowała w charakterze domieszki. Na aluwiach rzecznych pojawia się, jakkolwiek rzadko, olcha, a w połowie tego okresu pojawiają się pierwsze świerki i leszczyna.
Lasy sosnowo-brzozowe wycofały się później na skutek oziębienia klimatu w okresie młodszego dryasu (9000–8250). Zmiany polegały głównie na zmniejszeniu powierzchni leśnej oraz poważnym wzroście roli brzóz, zwłaszcza brzóz krzewiastych oraz zbiorowisk roślin zielnych z dużym udziałem turzyc.
Lasy sosnowo-brzozowe wróciły w okresie preborealnym (8250–6750 p.n.e.) dając początek formacji leśnej na obszarze geograficznym, na którym występuje dziś Puszcza Białowieska. Gatunkiem dominującym tym razem była brzoza, lecz jej dominacja jest krótkotrwała. Stopniowo pojawia się grab, wiąz i lipa, które wraz z leszczyną tworzą zaczątki lasów mieszanych. Prowadzi to do ustąpienia lasów sosnowo-brzozowych. Później w okresie borealnym (6750–5500 p.n.e.) malał udział brzozy, a zwiększał się sosny, która maksymalnie rozprzestrzeniła się w holocenie. W okresie borealnym pojawia się klon. Świerk przybył w okresie subborealnym, tj. około 2500–500 p.n.e. Obecne typy lasów ukształtowały się około roku 500 p.n.e.
W okresie atlantyckim (5500–2500 p.n.e.) następuje wzrost udziału lasów liściastych. W okresie subborealnym (2500–500 p.n.e.) postępuje ochłodzenie klimatu ze wzrostem wilgotności. Udział borów sosnowych i mieszanych prawdopodobnie nie uległ zmianie, ale do ich składu dołączył świerk, nieznacznie wrasta też rola dębu. W okresie subatlantyckim (500 p.n.e. – 60 n.e.) zmniejszył się udział wiązu, dębu oraz lipy, a w podszycie leśnym znacząco ubywa leszczyny. Ponadto zmniejszyła się rola olchy, co jest wynikiem obniżenia poziomu wód gruntowych. Ochłodzenie klimatu sprzyja rozwojowi świerka.
Ostatni etap formowania się flory Puszczy polegał nie tyle na migracji nowych gatunków, co na częściowym lub całkowitym wymieraniu gatunków ciepłolubnych. Gdy nastąpiło rozrodzenie się świerka oraz runa leśnego lepiej rozwijającego się w niższej temperaturze, flora zubożała.
Obecne typy lasów.
Klasyfikacja.
Od najdawniejszych czasów rozróżniano typy lasów w Puszczy. Nazwy drzewostanów „grud”, „oles”, „jełosmycz”, „bór ljago”, „bór bagno” stosował już w 1559 roku G. B. Wołowicz. Terminy te używane były od dawna przez miejscową ludność. Termin „grud” (dzisiaj „grąd”) odnosił się do lasów liściastych, w których rósł grab, klon, brzost i lipa. Termin „jełosmycz” odnosił się do lasów świerkowych, „oles” do lasu z przewagą olszy i jesionu, „bór ljago” do borów sosnowych, a „bór bagno” do borów bagiennych.
Jan Jerzy Karpiński wyróżnił siedem typów lasów w Puszczy Białowieskiej: bór sosnowy, bór sosnowo-świerkowy (lub iglasty), bór sosnowo-świerkowo-dębowy (lub mieszany), bór bagienny, las liściasty świeży (lub grąd wysoki), las liściasty wilgotny (lub grąd niski) oraz las olchowo-jesionowy (lub ols). Na terenie zagospodarowanej części puszczy człowiek naruszył naturalne proporcje pomiędzy typami lasów, zachowały się one w prawie nienaruszonej formie w BPN. Ponadto zależy to od żyzności siedlisk. Przewaga drzew liściastych wynika stąd, że w środkowej części Puszczy dominują siedliska żyzne.
Janusz Bogdan Faliński zaproponował inną klasyfikację, według czterech klas zbiorowisk leśnych:
Według Falińskiego w Puszczy przeważają grądy oraz bory mieszane. Grądy stanowią 47,2% zagospodarowanej części Puszczy i 44,4% w BPN, bory mieszane stanowią 26,5% części zagospodarowanej oraz 20,4% w BPN.
Lasy liściaste i mieszane.
Grąd występuje w dwóch wariantach, jako grąd wysoki i niski. Grąd wysoki (lub las świeży) występuje na glinach z domieszką wapna, pokrytych grubą warstwą próchnicy, ze słabym wpływem wód gruntowych. Tło drzewostanu tworzy dąb i świerk, a w roli domieszki występuje w nim lipa, modrzew, osika, klon, grab. Najczęstszymi składnikami runa są: szczawik zajęczy, sałatnik leśny, przylaszczka pospolita, gwiazdnica wielkokwiatowa, dąbrówka rozłogowa, poziewnik szorstki, perłówka zwisła, zawilec gajowy, konwalijka dwulistna i turzyca palczasta. W podszyciu występuje leszczyna, trzmielina, suchodrzew, kruszyna, dereń, jarzębina, porzeczka alpejska oraz bez. Las tego typu jest rozpowszechniony w polskiej części Puszczy oraz w BPN.
Grąd niski (lub las wilgotny) występuje na pasach utworów kredowych pokrytych powłoką żyznych wilgotnych piasków i glin. Od grądu wysokiego różni się mniej zwartym tłem lasu, lecz w jego skład wchodzą potężniejsze graby, większa domieszka dębu i lipy. Pojedynczo występuje wiąz, jesion wyniosły, olcha czarna, brzoza omszona, topola osika. Runo jest podobne jak w grądzie wysokim, lecz zawiera także sobie właściwe elementy. Do najczęstszych składników runa należą: gajowiec żółty, marzanka wonna, gwiazdnica wielkokwiatowa, szczawik zajęczy, tojeść pospolita, turzyca leśna, dąbrówka rozłogowa, merzyk fałdowany oraz wietlica samicza. W podszyciu występuje kruszyna, bez czarny, bez koralowy, porzeczka czarna, kalina, czeremcha, dereń, trzmielina.
Grądy w rezerwacie ścisłym BPN, a więc w warunkach braku ingerencji ze strony człowieka, są wyjątkowo stabilne, w przeciwieństwie do lasów zależnych od wody. Zachodzące w nim zmiany mieszczą się w granicach naturalnej dynamiki, pomimo iż zmieniają się proporcje pomiędzy poszczególnymi gatunkami. Gatunki tworzące drzewostan grądu nie zanikają, ani nie wykazują tendencji ku zanikaniu. Zachodzą natomiast procesy unifikacyjne, zmniejszają się różnice pomiędzy podzespołami grądu. Być może jest to przejaw regeneracji lasów, po niedawnej presji ze strony człowieka.
Dąbrowa świetlista jest to las liściasty, którego drzewostan stanowiony jest przede wszystkim przez dąb szypułkowy. Niewielki jest udział innych drzew, którymi zwykle są: osika, grab i lipa. Całość stwarza wrażenie parku, w którym światło słoneczne dociera aż do runa. Runo jest bujne i bogatsze w gatunki niż w jakimkolwiek innym zbiorowisku leśnym. Dominują w nim gatunki ciepłolubne, spotykane częściej na południe i wschód od Puszczy. Podszyt jest skąpy i ogranicza się do leszczyn, pojedynczych grabów i trzmieliny brodawkowatej. Na runo składają się: pięciornik biały, jaskier wielokwiatowy, bodziszek leśny, naparstnica zwyczajna, dzwonek brzoskwiniolistny, dzwonek szczeciniasty, wyka kaszubska, miodunka wąskolistna, turzyca pagórkowa, ciemiężyk białokwiatowy, miodownik melisowaty, groszek wschodniokarpacki, groszek czerniejący, pszczelnik wąskolistny, dziewięćsił bezłodygowy i liczne koniczyny. Warstwa mchów jest uboga, tworzą ją głównie merzyki. Niektóre stanowiska dawnych dąbrów zostały zaprzepaszczone z chwilą założenia na nich osiedli. Park Pałacowy w Białowieży znajduje się w miejscu, gdzie dawniej była dąbrowa, natomiast właściwe osiedle zajęło miejsce dawnych grądów. Występujące w Puszczy głębokie żwirownie, efekt po XX-wiecznej działalności człowieka, pochłonęły kolejne stanowiska dąbrów.
Bory iglaste.
Bór świeży zajmuje suche, świeże piaski, bez wyraźnego wpływu wody gruntowej. Drzewem dominującym jest sosna, w niewielkiej domieszce może występować brzoza i świerk. Charakterystycznymi dla runa gatunkami są: rokietnik pospolity, borówka brusznica, wrzos pospolity, widłoząb miotlasty. W skład podszycia wchodzi jałowiec, jarzębina, dąb.
Bór wilgotny zajmuje wilgotne piaski. Drzewami dominującymi są sosna i świerk, a gatunkiem domieszkowym jest brzoza. W skład podszycia wchodzi: kruszyna, jarzębina, jałowiec, wierzby krzewiaste. Charakterystycznymi dla runa gatunkami są: borówka czarna, rokiet pospolity, borówka brusznica, widłoząb falistolistny, gajnik lśniący. Gatunkami różnicującymi względem boru świeżego są: borówka bagienna, bagno zwyczajne, trzęślica modra i torfowiec odgięty.
Bór bagienny występuje na zabagnionych kotlinach i wklęsłościach terenu pozbawionych odpływu wody. Teren jest ukształtowany kępiasto, a pomiędzy kępami znajdują się dolinki zapełnione wodą. Dominują w nim karłowato rosnąca sosna, ponadto w charakterze domieszki brzoza omszona. Udział brzozy omszonej ma charakter jednostkowy. Podszycie jest mało zwarte i występuje w nim głównie sosna pochodząca z obfitego odnowienia naturalnego. Towarzyszy jej okazyjnie występująca brzoza omszona i wierzba szara. Runo jest ubogie w gatunki i ma charakter mozaikowy, tworzą je mchy torfowce, trzcina, wełnianka, żurawina, bobrek trójlistny i inne rośliny występujące na zabagnionych terenach torfiastych. Wśród krzewów występuje jako pozostałość polodowcowa brzoza niska. Jej nasiona rozsiewa nie wiatr, a roznosi je woda z topniejącego na wiosną śniegu na przedwiośniu.
Bór mieszany występuje na raczej ubogich siedliskach o kwaśnych glebach. Pod względem florystycznym oraz ekologicznym nawiązuje zarówno do lasów liściastych, jak i szpilkowych. Gatunkiem dominującym jest na ogół świerk, sosna, pomimo iż jest stałym składnikiem, pod względem ilościowym odgrywa niewielką rolę. Wśród borów mieszanych wyróżniane są dwa typy: bór mieszany świeży oraz bór mieszany wilgotny. W pierwszym woda gruntowa jest głęboka lub średnio głęboka, ponadto korzysta z krótkiej okresowej wody glebowo-opadowej. Drugi typ zajmuje gleby mineralne znajdujące się pod umiarkowanym lub dość silnym wpływem wody gruntowej lub glebowo-opadowej. Bór mieszany świeży tworzony jest przez sosnę i świerk, w charakterze domieszki występuje dąb, modrzew, brzoza. Podszyt stanowiony jest przez jałowiec, jarzębinę, suchodrzew, leszczynę, kruszynę i trzmielinę. Runo jest urozmaicone, częstymi jego składnikami są: borówka czarna, rokiet pospolity, gajnik lśniący, siódmaczek leśny, kosmatka owłosiona i inne.
Drzewostany boru mieszanego wilgotnego stanowione są przez świerk oraz sosnę, gatunkami domieszkowymi są: dąb, brzoza, osika.
Podszyt leśny jest reprezentowany przez kruszynę, wierzby krzewiaste, leszczynę, jarzębinę, jałowiec. Runo stanowione jest głównie przez: borówkę czarną, trzęślicę modrą, torfowiec, fałdownik trzyrzędowy, siódmaczek leśny, rokiet pospolity, gajnik lśniący, kosmatkę owłosioną, borówkę bagienną i bagno pospolite.
Olsy.
Ols zajmuje miejsca niskie na osadach iłowo-piaszczystych oraz iłowo-gliniastych, w pobliżu rzek bądź na dawnych jej korytach. Las porasta tereny zalewane wodą i jest na ogół trudno dostępny. Ten typ lasu tworzony jest przez czarną olchę, ponadto świerk oraz jesion. Pojedynczo, w roli domieszki, występuje brzoza i osika. Podszyt leśny stanowiony jest przez kruszynę, kalinę, leszczynę, czarną porzeczkę, bez, jarzębinę, czeremchę, trzmielinę. W runie do często występujących gatunków należą: zachylnik błotny, trzcinnik lancetowaty, jaskier rozłogowy, pokrzywa zwyczajna, kuklik pospolity, tojeść pospolita, rozesłana i bukietowa, wietlica samicza, sit rozpierzchły. Gatunkami różnicującymi względem lasu wilgotnego są: wiązówka błotna, psianka słodkogórz, knieć błotna, ostrożeń warzywny, turzyce, kosaciec żółty i inne.
Wyróżniany też jest ols jesionowy zajmujący siedliska żyzne, zasobne w związki pochodzenia organicznego lub organiczno-mineralne, przeważnie z płytkim poziomem wody gruntowej, okresowo pojawiającej się na powierzchni. Głównymi gatunkami są jesion i olcha, natomiast w roli domieszki występują wiąz i brzoza. Podszyt stanowiony jest przez kruszynę, leszczynę, bez czarny, porzeczkę czarną i czeremchę. W runie występuje dużo pokrzywy zwyczajnej, czyśćca leśnego, niecierpka pospolitego, czartawy pospolitej, kuklika pospolitego, szczyra trwałego, kostrzewy olbrzymiej, bodziszka cuchnącego, bluszczyka kurdybanka, gajowca żółtego. Gatunkami różnicującymi od olsu są: chmiel zwyczajny, śledziennica skrętolistna i kozłek lekarski. Gatunkami różnicującymi od lasu wilgotnego są: wiązówka błotna, psianka słodkogórz, knieć błotna, ostrożeń warzywny, tarczyca pospolita, karbieniec pospolity, rzeżucha gorzka.
Łęgi wierzbowe.
Łęgi wierzbowe to bujne lasy i zarośla stanowione przez wierzby wąskolistne. Lasy te porastają piaszczyste aluwia w dolinach większych rzek puszczańskich. Puszczańskie rzeki należą do wolno płynących, doliny rzek są wąskie, górne ich odcinki są zabagnione, nie stwarza to sprzyjających warunków dla rozwoju lasów łęgowych. Lasy te zostały ponadto przetrzebione przez człowieka w XX wieku. Z tego powodu występują w Puszczy jedynie fragmenty lasów łęgowych. Lasy łęgowe spotykamy tylko na peryferiach Puszczy Ladzkiej w dolinie rzeki Narew. Nad Narewką, w dół od Kosego Mostu, ocalały jedynie małe i rzadkie kępy lasu wierzbowego. Drzewostan tworzony jest przez dwa gatunki: wierzbę kruchą i wierzbę białą.
Gatunki drzew i krzewów.
Flora drzew puszczańskich liczy 26 gatunków, w tym 21 gatunków drzew liściastych i 5 iglastych, ponadto 55 gatunków krzewów, 1 gatunek półkrzewu, 24 gatunków krzewinek. Wzrostem, pokrojem oraz wiekiem wyróżnia się wśród nich dąb szypułkowy.
W Puszczy Białowieskiej dominuje świerk pospolity ("Picea abies") stanowi 31%, sosna zwyczajna ("Pinus sylvestris") – stanowi 20%, olsza czarna ("Alnus glutinosa") – 14%, dąb szypułkowy ("Quercus robur") – 5%, grab pospolity ("Carpinus betulus") – 5%, jesion wyniosły ("Fraxinus excelsior") – 5%, brzoza brodawkowata ("Betula pendula") – 2%, brzoza omszona ("Betula pubescens") – 1%, klon zwyczajny ("Acer platanoides") – 0,7%, dąb bezszypułkowy ("Quercus petraea") – 0.5%, osika ("Populus tremula") – 0,5%, lipa drobnolistna ("Tilia cordata") – 0,5%, wiąz górski ("Ulmus glabra") – 0,3%. W pojedynczej domieszce występuje niekiedy wiąz szypułkowy ("Ulmus laevis") oraz dzika jabłoń, a w postaci niewielkich drzew – jarzębina oraz wierzba iwa ("Salix caprea"). Brak we florze buka, lipy szerokolistnej i klonu polnego.
Właściwymi twórcami drzewostanów są sosna, grab i olcha czarna. Gatunkami współpracującymi są świerk i dąb szypułkowy, i gdy zabraknie któregoś z głównych gatunków w drzewostanie, ona są w stanie je zastąpić. Podobne zdolności posiadają brzozy, osika oraz jesion.
Świerk wdziera się wszędzie do każdego środowiska i konkuruje z sosną, grabem i olchą. Brzozy również wnikają do każdego środowiska, jednak są bardziej wrażliwe na brak światła i dlatego nie są w stanie długo wytrzymać na zajętych raz pozycjach. Grabowi w utrzymaniu zajętych terenów pomagają klon i lipa, a częściowo także wiąz górski. Partnerem dla olchy jest jesion. Dąb oscyluje pomiędzy sosną a grabem. Na najbardziej żyznej i niezakwaszonej glebie rosną grab i olcha czarna. Stopień wilgotności gleby i nasycenia wody solami mineralnymi oraz ruch wody w glebie – to czynniki rozgraniczające zasięg drzew puszczańskich.
Świerk.
Świerk przybył do puszczy prawdopodobnie z ostoi środkoworosyjskiej. Jego rozpowszechnienie i wkroczenie do większości zbiorowisk leśnych związane jest z ochłodzeniem klimatu i przypada na okres subborealny. W okresie inwazji tego gatunku istniały już na terenie Puszczy lasy mieszane typu grądu i świerk stał się ich stałym składnikiem.
Świerk jest pospolitym drzewem na terenie Puszczy Białowieskiej i występuje wszędzie. Nie ma nawet 1 km² w Puszczy wolnego od świerka (z wyjątkiem pól, łąk i osiedli). Jedynie na terenie BPN oraz nadleśnictwa Browsk jego stanowiska są mniej liczne. Na ogół w zagospodarowanej części puszczy jego występowanie jest częstsze. Udział i rozpowszechnienie jest rezultatem zarówno naturalnej ekspansji gatunku oraz gospodarki leśnej. W kompleksach leśnych położonych na południe i południowy zachód od puszczy udział świerka gwałtownie maleje. Jego rola ogranicza się tam nagle do sporadycznej domieszki. Do najbliższych zwartych stanowisk świerka na południe od Puszczy dzieli 80-100 km.
W lasach typu grąd świerk dominuje wzrostem nad wszystkimi innymi drzewami. Przekracza 50 metrów, dożywa 300 lat. Dawniej podawano, że osiąga 55 metrów (np. Faliński). Dojrzałe świerki wyrastają ponad sklepienie i jest to charakterystyczna cecha ściany lasu oglądanego np. z Polany Białowieskiej, bądź spoza Puszczy.
Ze względu na swoje rozmiary oraz tendencję do tworzenia płytkich systemów korzeniowych świerk jest narażony na silne wiatry bardziej niż inne gatunki i stanowi większość wykrotów. Wykroty świerkowe są jedną z nieodłącznych cech krajobrazu Puszczy Białowieskiej. W grądach są one podstawowym czynnikiem (obok ssaków kopytnych) kształtującym dno lasu, stwarzają też mozaikę siedliskową. Zagłębienia wykrotowe często zabagniają się i są wykorzystywane przez rośliny bagienne. Wykroty sprawiają, że w obrębie tej samej jednostki glebowej powstają profile glebowe o odmiennych właściwościach fizycznych i chemicznych. Wykroty dają ponadto schronienie dla zwierząt.
Świerk może również rozmnażać się wegetatywnie za pomocą dolnych gałęzi, które wbijają się w glebę, zakorzeniają w niej i wypuszczają pędy osiowe. Po pewnym czasie gałąź butwieje, a nowy pęd zaczyna żyć swoim własnym życiem. Intensywny obsiew świerka skutkuje i tym, że nasiona padają na gnijące pnie oraz kłody drzew i na nich wyrastają nowe świerki (saprofityzm).
W większym stopniu niż inne gatunki modyfikuje mikroklimat lasu, w którym rośnie. Pokrywa śnieżna pod świerkami jest cieńsza i zarazem trwalsza niż pod innymi gatunkami. Pod korony świerków dociera też mniej światła. Dlatego większa obecność świerka ma wielki wpływ na florystyczną kompozycję runa leśnego.
W lasach rezerwatu ścisłego BPN obserwuje się powolne ustępowanie świerka, m.in. z powodu gradacji kornika.
Świerk służy człowiekowi jako drewno budulcowe oraz opałowe, pozyskuje się zeń papierówkę oraz kopalniaki. Korę świerkową przekazywano niegdyś dla przemysłu garbarskiego. Świerk wycinany jest na choinki. W latach 70. świerk dostarczał ponad 40% z ogólnej masy drewna pozyskiwanego z Puszczy Białowieskiej.
Sosna.
Sosna wraz z brzozami należy do drzew, które w okresie preborealnym dały początek formacji leśnej na obszarze geograficznym, na którym znajduje się dziś Puszcza Białowieska. Obecnie sosna samodzielnie tworzy drzewostany w borach bagiennych oraz w suchych borach chrobotkowych, tj. na siedliskach trudno dostępnych dla świerka. Sosna słabo się odnawia w warunkach Białowieskiego Parku Narodowego i jest gatunkiem ustępującym. W przeszłości istniały tu warunki bardziej sprzyjające dla sosny.
Stosunek sosny do świerka nie jest stały i ulega stałym zmianom. Jednym z czynników wpływających na zmianę jest pożar, wywołany czy to przez pioruny, czy to przez człowieka. Sosna jako głębiej zakorzeniona ma większe szanse na przetrwanie ognia. Jeżeli jednak sosna ulegnie ogniowi, świerk, dzięki szybszej odnowie naturalnej, szybko zajmuje jej miejsce. Również masowe sadzenie sosny przez człowieka w XX wieku wpływało na zmianę tego stosunku. Sadzenie sosny w monokulturach skutkowało masowym pojawieniem się niektórych szkodników, np. motyli takich jak strzygonia choinówka, brudnica mniszka i barczatka sosnówka. Obserwuje się zjawisko ustępowania sosny zwyczajnej z terenu BPN, a na siedliska dotąd przez nią zajmowane wkraczają gatunki liściaste. Na początku XX wieku była jedynym gatunkiem, obok wiązu górskiego, który osiągał mniejsze rozmiary niż w chwili zakładania Parku Narodowego. W borach sosnowych odnawia się nie sosna, lecz świerk bądź inne gatunki. Pomimo iż na niektórych obszarach BPN powstają liczne naloty i podrosty, zwykle zamierają po kilku latach.
Sosna żyje do 350 lat, jest drzewem budulcowym, którym człowiek interesował się od dawna. Sosna służyła za drzewo okrętowe. Sosny spławiano Narewką i Narwią do Wisły, a stąd transportowano ją dalej. Sosny masztowe sprzedawano do zachodniej Europy. W latach 70. XX wieku sosna stanowiła około 25% całego drewna dostarczanego gospodarce narodowej przez Puszczę Białowieską. W XX wieku nastąpił ubytek zasobów sosny w stosunku do XIX wieku.
Jodła i cis.
Jodła i cis zawsze stanowiły w Puszczy rzadkość. Cis występował w jednym tylko stanowisku, na którym też zaginął, jodła występuje w dwóch stanowiskach i jest gatunkiem zagrożonym.
Cis miał swoje stanowisko w zachodniej części Puszczy, w uroczysku Nieznanowo w dawnej Straży Leśniańskiej. Liczyło ono w 1887 i 1893 roku tylko dwa krzewy. Ostatnim, który go widział, był prawdopodobnie N. K. Genko w 1902 roku. Umiejscowił je dokładnie w oddziale 489 i 517. Cisa nie znaleźli już niemieccy botanicy podczas I wojny światowej. Zaraz po I wojnie światowej poszukiwał go polski botanik Józef Paczoski. Również późniejsze próby podejmowane przez polskich botaników nie przyniosły rezultatów. Nieznany jest powód zaginięcia tego gatunku. Z opisu, jaki pozostawił N.K. Genko, wynika, że okoliczna ludność niszczyła cis, uważając go za środek leczniczy przeciw wściekliźnie.
Jodła jest od dawna znana we wschodniej części Puszczy w uroczysku Cisówka (oddział 562, w białoruskiej części Puszczy). Występuje tam w postaci kilkudziesięciu młodych drzew porastających mineralną wyspę, grądzik, otoczone zewsząd przez bagna Dzikiego Nikora, osuszone w czasach ZSRR. Drugie stanowisko znaleziono w 1923 roku, w uroczysku Hubar (oddział 738) na południe od Białowieży, w białoruskiej części Puszczy. Według opisu Jana Kloski rosło tam jedno drzewo o pierśnicy 37,5 cm i wysokości 22 m, którego wiek oszacował na 70 lat. Ponadto rosły tam trzy drzewka (pięcio-, siedmio- i dziesięcioletnie) oraz kilkadziesiąt dwu- i trzyletnich nalotów. W 1923 roku wiatr powalił największy okaz jodły z uroczyska Cisówka, a w 1928 przez pomyłkę wycięto największe drzewo w uroczysku Hubar.
Ze względu na oddalenie od najbliższego zwartego zasięgu (240 km na Roztoczu, 170 km na Nizinie Południowo-podlaskiej) sugerowano w przeszłości, że występowanie jodły w puszczy nie jest naturalne, że została sprowadzona przez człowieka. Jednak badania palinologiczne wykazały, że w osadach torfowisk pyłki jodły pojawiają się od okresu borealnego.
Jałowiec pospolity.
Jałowiec występuje w puszczy na ogół jako krzew, niezbyt zresztą częsty, a jego występowanie wiąże się w dużym stopniu z działalnością człowieka. Z natury jałowiec występuje głównie w podszyciu suchych borów sosnowych na wydmach, których w polskiej części puszczy nie jest wiele. Występowanie i rozpowszechnienie w innych borach sosnowych dokonuje się na skutek rozrzedzenia ich drzewostanu, w wyniku plądrowniczego wyrębu drzew. Plądrowniczy wyrąb dokonywany był z reguły na peryferiach Puszczy. Na peryferiach Puszczy jałowiec wkracza także i do innych typów lasów w wyniku degradacji siedlisk i zniszczenia poszycia. Systematyczny wypas bydła w Puszczy prowadził w przeszłości do eliminacji roślin krzewiastych i zielonych, co sprzyjało rozpowszechnieniu jałowca, spotykanego czasem nawet w warunkach wilgotnych, na łęgach i olsach.
Pojedyncze okazy rosnące na północnych peryferiach Puszczy dochodzą do 8 metrów wysokości i mają pokrój drzewiasty.
Dęby.
Dąb pojawił się na terenie puszczy około 9000 lat temu, w okresie borealnym. W związku z ocieplaniem i oziębianiem klimatu rola dębu wzrastała bądź malała. Ostatecznie ustaliła się około roku 500 p.n.e. Obecnie występują dwa gatunki dębu – dąb szypułkowy i dąb bezszypułkowy. Dąb szypułkowy ma owoce umieszczone w długich szypułkach, natomiast dąb bezszypułkowy – w bardzo krótkich szypułkach i sprawia to wrażenie braku szypułek (stąd nazwa). Liście dębu szypułkowego mają przy ogonku uszkowatą nasadę, u bezszypułkowego – klinowatą nasadę, unerwienie liści dębu szypułkowego jest gęste, podczas gdy u bezszypułkowego – rzadkie, a kształt liści bardziej regularny. Ponadto kora pni dębu szypułkowego jest gruba i spękana w postaci głębokich pionowych listew, kora dębu bezszypułkowego jest gładsza. Dąb szypułkowy jest gatunkiem bardziej rozpowszechnionym, występuje w dwóch odmianach, u jednej liście rozwijają się wcześniej, u drugiej później.
Dąb szypułkowy występuje w lasach liściastych i mieszanych, jest głównym składnikiem dąbrów świetlistych, w grądach występuje ze świerkiem i lipą. Największe rozmiary osiąga w grądzie niskim. Dochodzi tam do 43 metrów wysokości, 2,5 metra średnicy, dożywa wieku 400–500 lat. Odnowienia dębu nie są liczne, ale ze względu na jego długowieczność nic nie wskazuje, by był on zagrożony.
Puszcza Białowieska znajduje się w środku geograficznego występowania dębu szypułkowego i tym samym jego występowanie w Puszczy nie jest niczym nadzwyczajnym. Znajduje się natomiast na północno-wschodniej granicy naturalnego występowania dębu bezszypułkowego. Największe stanowisko dębu bezszypułkowego znajduje się w białoruskiej części puszczy, na południe od Białowieży. W polskiej części puszczy większe skupienie znajduje się w nadleśnictwie Hajnówka, którego większa część chroniona jest w rezerwacie Lipiny (oddział 272 D).
Grubizna dębowa zawsze była przedmiotem zainteresowania. W latach 1916–1939 wycięto około 10 mln m³ drewna w puszczy, z czego około połowa przypadała na dęby. Oznacza to, że wycięto około 200 tys. dorodnych dębów. W latach 70. XX dąb dostarczał już tylko 11% masy drewna pozyskiwanego w Puszczy, nie ze względu na spadek zapotrzebowania, lecz ze względu na wyczerpanie puszczańskich zasobów. Gospodarka leśna prowadzona w XX wieku doprowadziła do dysproporcji stopnia nasycenia pomnikowymi dębami między rezerwatem ścisłym BPN a zagospodarowaną częścią polskiej Puszczy Białowieskiej.
Lipa, klon, grab.
Lipa drobnolistna, klon zwyczajny i grab występują zwykle razem i tworzą najbardziej rozpowszechniony w Puszczy typ lasu mieszanego (w grądach). Poza grądami gatunki te występują rzadko, spotykane są w charakterze domieszki w drzewostanach boru mieszanego i łęgu olszowo-jesionowego. W postaci podrostów mogą czasem występować także w innych zbiorowiskach leśnych. Lipa szerokolistna nie występuje w Puszczy naturalnie, brak też jaworu i klonu polnego. Lipa szerokolistna rośnie w Parku Pałacowym w Białowieży, posadzona w końcu XIX wieku, ponadto młode jej pokolenie rośnie na powierzchniach badawczych stacji geobotanicznej.
W historii Puszczy z tych trzech gatunków najpierw pojawiła się lipa, następnie grab, a najpóźniej klon. Gatunki te pojawiły się w okresie borealnym. W okresie tym ważną rolę odgrywała lipa, tworząca wraz z dębem i wiązem ciepłolubne lasy mieszane. Grab stał się głównym składnikiem lasów w okresie atlantyckim. Klon jest stałym składnikiem drzewostanów grądowych, nigdy jednak nie odgrywał ważnej roli w lasach puszczańskich.
Z niewyjaśnionych powodów lipa nie występuje w północnej części Puszczy, pomimo iż są tam sprzyjające siedliska. Sugerowano, iż jest to wynikiem działalności człowieka.
Człowiek od dawna wykorzystywał lipę dla celów gospodarczych, odzierano z niej łyko dla produkcji łapci, powrozów i mat. Odpowiednio przygotowana kora służyła do krycia dachów. Kwiat lipy zbierano jako lekarstwo, a lipowy miód pszczeli po dziś dzień uchodzi za jeden z najlepszych pszczelich produktów. Miękkie drewno lipy ze względu na łatwość obróbki jest po dziś dzień cenione w rzeźbiarstwie.
Do redukcji lipy przyczyniała się masowa hodowla zwierzyny i wypas bydła. Zamiana Puszczy w zwierzyniec na przełomie XIX i XX wieku spowodowała największe szkody w młodym pokoleniu dębów i lip. Na skutek tego brakuje dzisiaj lip, które urodziły się w okresie nadmiaru zwierzyny, ponieważ zostały zjedzone, zanim wyrosły w drzewa. W XX wieku stale malał udział lipy z powodu jej nadmiernej eksploatacji. Jednak w ostatnich latach obserwuje się powrót lipy do drzewostanów, przede wszystkim w BPN, zarówno na drodze generatywnej, jak i wegetatywnej. Wprawdzie wegetatywne odrośla są narażone na zjedzenie przez zwierzęta, niemniej odnowa na drodze wegetatywnej umożliwia lipie trwanie w niemal tym samym miejscu przez setki i tysiące lat. Większość starych lip w grądach BPN ma od jednego do kilkunastu drzewiastych odrośli. Gdy stara lipa zostanie powalona, powstałą lukę wypełnia jedno z jej narośli.
Stare, pomnikowe lipy mają rozrośniętą nasadę pnia i głęboko, nierówno popękaną korę, która przypomina korę dębu i bardzo się różni od gładkiej kory młodych lip. Nawet porastająca korę roślinność epifityczna inna jest na starych, a inna na młodych lipach. Zdarza się, że turyści mylą stare lipy z dębem. Żadne drzewo puszczańskie nie ma tak rozbudowanej struktury i nie dostarcza tak wielu miejsc do życia innym organizmom jak lipa z rozszerzonym u podstawy, zwykle guzowatym pniem, silnie urzeźbioną korą i rozbudowaną koroną.
Grab jest głównym strukturotwórczym elementem grądów. Grab jest mniejszy od innych puszczańskich drzew, ale tworzy najszersze korony, w efekcie czego blokuje dopływ światła i utrudnia odnawianie się dla innych gatunków. Grab jest głęboko zakorzeniony i odporny na silne wiatry. Młode graby, jeżeli znajdą się w niekorzystnych warunkach, mają zdolność wegetowania przez długie lata w formie podszytu. Drzewka te dostają swoją szansę, gdy powstaje luka w drzewostanie.
Lipa dorasta do 42 metrów wysokości, a średnica pnia osiąga 2 metry grubości; klon osiąga 37 metrów wysokości i 1 metr średnicy, grab osiąga 30 metrów wysokości i 1 metr średnicy. W literaturze podaje się zwykle, iż maksymalny wiek lip puszczańskich wynosi 250–300 lat. Jednak pnie białowieskich lip są w środku puste i nie można zliczyć liczby ich słojów. Maksymalny wiek klonu i grabu szacuje się na 150–200 lat. Grab dożywa 300 lat.
Drewno grabu nie cieszy się zainteresowaniem leśnika, a wyrąb dębu, lipy i innych gatunków sprzyja w naszych czasach rozpowszechnianiu tego drzewa.
Wiązy.
Wiązy należą do najrzadziej spotykanych gatunków drzew w Puszczy. Występują trzy drzewiaste gatunki wiązów: górski (czyli brzost), szypułkowy (czyli klimak) i wiąz polny (czyli pospolity). Z tych trzech najczęściej występującym gatunkiem jest wiąz górski. Wszystkie trzy gatunki są związane z siedliskami wilgotnymi i żyznymi, dlatego występują wyłącznie na grądach niskich i łęgach.
Wiązy pojawiły się na terenie puszczy pod koniec okresu preborealnego i już w okresie borealnym (6750–5500 p.n.e.) odgrywały ważną rolę wraz z dębem i lipą w ciepłolubnych lasach liściastych. W następnych okresach udział wiązu systematycznie maleje. W naszych czasach dodatkowo gospodarka leśna doprowadziła do wytrzebienia wiązu. Dawniej występował fragment zwartego drzewostanu wiązu polnego nad rzeką Przedzielną.
Wiąz dostarcza twardego i cenionego surowca drzewnego, używanego do wyrobu oklein. W latach 70. XX wieku dostarczał mniej, niż 1% ogólnej masy drewna pozyskiwanego w puszczy.
Wiąz górski osiąga 37 metrów wysokości i 150 centymetrów grubości, wiąz polny i szypułkowy osiągają 30 metrów wysokości i nie przekraczają 80 centymetrów średnicy.
W Puszczy występuje też jeden gatunek wiązu krzewiastego – wiąz korkowy. Spotkać go można na krawędzi doliny Narewki, w okolicach wsi Gruszki, wraz z innymi ciepłolubnymi roślinami.
Jesion i olsza.
Jesion wyniosły i olsza czarna są rozpowszechnione w całej Puszczy, ale ograniczone są wyłącznie do siedlisk wilgotnych. Jesion rozmnaża się przede wszystkim generatywnie. Olsza związana jest z siedliskami bagiennymi, które monopolizuje na drodze odnawiania wegetatywnego, najczęściej powstają one po złamaniu drzewa macierzystego. Kilkupniowe olsze – charakterystyczna cecha olsów – to bardzo często odrośla powstałe po śmierci drzewa macierzystego.
Jesion osiąga 40 metrów wysokości i 130 centymetrów grubości, olsza osiąga 40 metrów wysokości i 1 metr średnicy. Maksymalny wiek białowieskich olsz czarnych szacowany jest na 150–200 lat.
Jesion dostarcza cenione drzewo okleinowe. W latach 70. XX jesion dostarczał ponad 1% ogólnej masy drewna pozyskiwanego w puszczy. Zapotrzebowanie na drewno jesionu spowodowało, że jesion zniknął z wielu drzewostanów, w innych natomiast jest niszczony przez zwierzynę łowną. W latach 70. XX olsza dostarczała 7% ogólnej masy drewna pozyskiwanego w Puszczy.
Osika i brzozy.
Osika i brzoza (brzoza brodawkowata i brzoza omszona) występują zwykle jako domieszki w naturalnych drzewostanach różnych zbiorowisk leśnych. Łączy je wspólna nowsza historia. Jako gatunki lekkonasienne wkraczają szybko wszędzie tam, gdzie na skutek niszczenia lasu pojawiła się luka w drzewostanie. W okresie pierwszej wojny światowej oraz w okresie międzywojennym objęto zrębami większą część Puszczy, co stworzyło dla obu gatunków wyjątkowo sprzyjające warunki.
Brzoza, oprócz masowej produkcji daleko rozsiewanych nasion, ma jeszcze jedną cechę zapewniającą jej przetrwanie – spoczywające w glebie nasiona brzozy długo zachowują żywotność i tworzą „glebowe banki nasion”. Jeżeli w jakimś miejscu powstają korzystne warunki do kiełkowania, nasiona brzozy zwykle są już tam obecne i korzystają ze swej szansy. Osika, w przeciwieństwie do brzozy, nie tworzy glebowych banków nasion, lecz „banki odrośli korzeniowych”. Są one zasilane przez system korzeniowy macierzystego drzewa i dzięki temu mogą wegetować nawet przy niekorzystnym bilansie świetlnym. Jeżeli powstaje luka w drzewostanie, odrośla osiki korzystają ze swej szansy.
Oba gatunki rosną dziś obficie na terenach, w których w okresie międzywojennym dokonywano wyrębów i nie wprowadzano odnowienia (tzw. drzewostany pocenturowskie). Gatunkiem dominującym jest tu brzoza i stanowi około 50% lasów. W formie domieszki występuje świerk, poza tym gatunki, które tworzyły poprzedni, tj. wycięty drzewostan. Od lat 70. ogólna powierzchnia drzewostanów pocenturowskich stopniowo się zmniejsza. Mieczysław Kutrzeba w 1979 roku podawał, że wynosi ona około 8 tysięcy hektarów, natomiast Borecki i Brzeziecki w 2001 roku oszacowali, że ich ogólna powierzchnia wynosi mniej niż 6 tysięcy hektarów. Drewno tych drzew nie jest cenione przez leśników.
Osika osiąga 40 metrów wysokości i 100 centymetrów grubości, osiąga wiek 180 lat; brzoza brodawkowata osiąga 30 metrów i 100 centymetrów grubości; brzoza omszona osiąga 30 metrów i 70 centymetrów grubości. Dokładne oszacowanie wieku brzozy jest trudne, ze względu na próchnienie drewna od środka i niemożność policzenia liczby słojów.
Wierzby.
W Puszczy występuje 15 gatunków wierzby. Wierzba występuje głównie w dolinach puszczańskich rzek. Poszczególne gatunki wierzby różnią się wielkością i pokrojem, zachodzi zmienność wewnątrzgatunkowa, niektóre gatunki czasem występują jako drzewa, czasem jako krzewy. Wszystkie gatunki są dwupienne, każdy gatunek może się mieszać z innymi gatunkami.
Wierzby dzielone są na dwie grupy, wierzby wąskolistne i wierzby szerokolistne. Wąskolistne są reprezentowane przez dwa gatunki drzewiaste – wierzba krucha i wierzba biała, a spośród krzewów – witwa, wiklina, wierzba trójpręcikowa i migdałowa. Są to gatunki łęgowe, występujące w nadrzecznych aluwiach dolnej Narewki i Narwi. Wierzby szerokolistne są reprezentowane przez wierzbę siwą, wierzbę uszatą czerniejącą, wierzbę śniadą oraz wierzbę pręcikową. Odosobnione stanowisko wśród wierzb zajmuje wierzba iwa, która na ogół występuje jako domieszka do grądów. Rozpowszechniła się na skutek XX-wiecznych wyrębów. Wierzba iwa dorasta do 30 metrów.
W rezultacie działalności człowieka rozpowszechniły się w Puszczy wierzby szerokolistne i zajęły nowe stanowiska, podczas gdy wierzby wąskolistne znacznie skurczyły swój stan posiadania.
Pozostałe gatunki drzew.
W Puszczy występuje ponadto czeremcha, jarzębina, topola czarna oraz dzikie drzewa owocowe, jak grusza pospolita oraz dzika jabłoń (płonka). Czeremcha zwyczajna sporadycznie występuje w grądach niskich i przystrumykowych łęgach olszowo-jesionowych, np. nad Orłówką i Jabłonkówką. Rzadko jest częścią niższej warstwy drzewostanu, na ogół w podszyciu. Podobnie i jarzębina rzadko wchodzi w skład drzewostanu, zazwyczaj jest częścią podszycia, a trafia się we wszystkich typach lasów z wyjątkiem boru bagiennego. Jarzębina, podobnie jak świerk, może wyrastać na gnijących pniach i wykrotach. Topola czarna występuje w postaci pojedynczych drzew na brzegu doliny Narwi na północnych peryferiach Puszczy. W dolinie Narwi rośnie też brzoza niska i zimoziół północny, jako relikty po epoce lodowcowej.
Grusza pospolita i dzika jabłoń mogą występować w podszyciu lub w niższej warstwie drzewostanów w borach mieszanych i wysokich grądach. Gruszę pospolitą można spotkać w miejscach, gdzie dawniej stała np. leśniczówka. Osiągają one rozmiary niewielkich drzew.
Według badań Wojciecha Adamowskiego z roku 2002 w Puszczy występuje pięć gatunków drzew obcego pochodzenia, które tworzą spontaniczne populacje, są to jawor, klon jesionolistny, dąb czerwony, robinia akacjowa i jabłoń domowa. Wśród obcych gatunków o większym stopniu rozpowszechnienia wskazuje się także na jesion pensylwański i czereśnię ptasią. Jednak na terenie Puszczy nie ma drzewostanów, w których obcy gatunek stanowiłby ponad 10% udziału. Obce gatunki drzewiaste występują w formie pojedynczej lub co najwyżej grupowych domieszek. Spotykane są głównie w oddziałach sąsiadujących z terenami nieleśnymi lub wzdłuż dróg komunikacyjnych.
Wpływ gospodarki leśnej.
Rozwój osadnictwa wiązał się z karczowaniem lasów, co prowadziło do zmniejszenia stanu posiadania gatunków, a ponieważ pod pola oraz przyszłe osady w pierwszej kolejności zajmowano siedliska grądów oraz dąbrów, karczunek dotyczył najczęściej drzew liściastych takich, jak dąb, lipa, klon oraz grab. Ostatni wielki karczunek dokonany został za sprawą carycy Katarzyny II, która po insurekcji kościuszkowskiej rozdała puszczę swoim faworytom. Wycięto wtedy w krótkim czasie 40 tys. ha lasu, tj. prawie 1/4 ówczesnej Puszczy.
Rozwinięta planowa gospodarka leśna prowadziła do zmniejszenia liczby gatunków cenionych jako surowiec budowlany, a więc dębu szypułkowego, jesionu oraz sosny. Eliminacja niektórych gatunków prowadziła do zmian w strukturze drzewostanów, stosowanie zrębów czystych umożliwiało rozpowszechnienie się niektórych gatunków, dawniej nie tak licznych gatunków lekkonasiennych, tj. brzozy, osiki oraz wierzby iwa. W nieco mniejszym stopniu dotyczy to również świerka, którego naturalny udział w drzewostanach zawsze był znaczny, a teraz w wyniku działalności człowieka wzrósł jeszcze bardziej.
W czasach okupacji rosyjskiej roczny wyręb nigdy nie przekraczał 10 tys. m³ drewna. W latach 1916–1939 Niemcy, Rosjanie i Polacy wycięli ponad 10 mln m³, czyli 1/3 zasobów Puszczy. Spowodowało to największe w historii przekształcenie drzewostanów Puszczy. W latach 1945–1946 użytkowanie Puszczy miało charakter niezorganizowany i plądrowniczy. Główną troską było zabezpieczenie lasów Puszczy Białowieskiej przed gradacją kornika, w latach 1948–1958 przeciętnie wycinano 189 tysięcy m³. Rekordowym w czasach PRL-u był rok 1975, kiedy wycięto 212 tysięcy m³. W następnych latach nastąpił spadek w pozyskiwaniu drewna (168,1 m³ w 1980 roku). W latach 90. XX wieku, w warunkach III Rzeczypospolitej, kontynuowano wycinanie puszczy na poziomie lat 80. Na początku XXI wieku planowy wyręb wynosił 150 tysięcy m³ rocznie.
Innym rodzajem ingerencji ze strony człowieka było zaprowadzenie uprawy niektórych gatunków, zwłaszcza sosny, co doprowadziło do jej pojawienia się na stanowiskach oraz siedliskach, gdzie dawniej w ogóle jej nie było.
Na strukturę drzewostanów wpłynęły również i inne formy użytkowania lasu, jak np. nadmierna hodowla zwierzyny w końcu XIX i na początku XX wieku. Doprowadziło to do zaniku bądź zredukowania podrostu takich gatunków drzew liściastych jak dąb, jesion oraz lipy. W największym stopniu dotknęło to lipę, u której brakuje dziś drzew, które wykiełkowały w końcu XIX i na początku XX wieku. Podobne skutki niósł za sobą wypas bydła w lesie, zlikwidowany dopiero w latach 70. XX wieku. Produkcja węgla drzewnego, smoły i potażu prowadziła do lokalnego przetrzebienia niektórych gatunków.
W czasach Polski Ludowej na terenie nadleśnictwa Hajnówka w oddziałach 437, 438, 461, 462 i 485 zachodził proces powolnego zamierania drzewostanów na powierzchni około 125 hektarów w wyniku oddziaływania zanieczyszczonej rzeki Leśnej Prawej. Zanieczyszczenia pochodziły ze ścieków przemysłowych oraz komunalnych miasta Hajnówka. W 1977 roku zawartość związków fenolowych w miejscu, w którym rzeka wpływała do Puszczy, wynosiła 37,8 mg na 1 litr, podczas gdy dopuszczalną normą było wówczas 0,02 mg na 1 litr. Ścieki w ogóle nie były czyszczone, a rzeka była całkowicie martwa.
Kilkakrotnie było regulowane koryto rzeki Narewki, po raz pierwszy w XVIII wieku. W XX wieku do rzeki zaczęły spływać ścieki komunalne z Białowieży, sztuczne nawozy i pestycydy z pól uprawnych.
Człowiek od dawna ingerował w stosunki wodne na terenie Puszczy, regulując rzeki dla spławu drewna (już w XVII wieku), kopiąc rowy melioracyjne (zwłaszcza w latach 1950–1970 w białoruskiej części), co wpływało na odwodnienie terenów przyległych. Na zakłócenie stosunków wodnych miało także wpływ wybudowanie sieci kolejek leśnych oraz dróg żwirowych (budowane także po II wojnie światowej), często wykonanych na nasypach. Mają one charakter barier dla swobodnego spływu. Największe zmiany stosunków wodnych nastąpiły w prawobrzeżnej części zlewni rzeki Leśnej. Zmiany te wpływały na strukturę i stan drzewostanów w łęgach, olsach, borach i świerczynach bagiennych. Ma to także pośredni wpływ na drzewostany w BPN.
Jednak pomimo tego Puszcza dotrwała do naszych czasów w niespotykanej gdzie indziej kondycji, zachowując fragmenty swoich lasów w stanie niemal nie naruszonym przez człowieka.
Ochrona Puszczy.
Niemal równolegle z rozpoczęciem przemysłowej eksploatacji Puszczy podniosły się głosy ze strony niemieckich naukowców za ochroną części jej lasów. Jednym z jej orędowników był Hugo Conwentz w 1916 roku. Po wojnie, w wyniku starań Władysława Szafera wspieranego przez innych polskich uczonych, Ministerstwo Rolnictwa i Dóbr Państwowych na mocy decyzji z 29 grudnia 1921 roku wydzieliło leśnictwo, a następnie nadleśnictwo Rezerwat. 4 sierpnia 1932 nadleśnictwo Rezerwat zostało przekształcone w Park Narodowy w Białowieży, o powierzchni 4693,24 hektarów, reaktywowany po wojnie rozporządzeniem Rady Ministrów PRL z dnia 21 października 1947 i odtąd jest znany pod nazwą Białowieski Park Narodowy. Zachodnią granicą Parku stała się rzeka Narewka, północną – rzeka Hwoźna, a wschodnią – granica państwowa z ZSRR. Spośród drzew dominują tu świerk i grab, mniejsze powierzchnie zajmują olcha, sosna, brzoza, dąb i jesion. W Parku nie wykonuje się czynności gospodarczych, służy celom naukowym i dydaktycznym, a częściowo także turystycznym. W roku 1979 UNESCO wpisało Białowieski Park Narodowy na Listę Światowego Dziedzictwa Ludzkości. 26 października 1996 roku powierzchnia parku została powiększona do 10 502 hektarów. Teren poszerzony nie należy do rezerwatu ścisłego. Na obszarze rezerwatu ścisłego nigdy nie dokonywano planowych wyrębów i nigdy nie było przemysłowej eksploatacji lasów. Ingerencja ze strony człowieka zawsze była tu niewielka i nigdy nie przerwała naturalnych procesów.
Niezależnie od tego w różnych miejscach Puszczy zaczęto tworzyć rezerwaty dla ochrony poszczególnych drzewostanów. W oddziałach 814 i 815 utworzono rezerwat sosnowy o powierzchni 838 hektarów. W nadleśnictwie Nikor utworzono rezerwat jodłowy (12,2 hektarów) i bagienny (95,25 hektarów). Rosło tam około 80 jodeł, wysuniętych daleko na wschód poza ich naturalnym zasięgiem.
W roku 1921 utworzono Rezerwat przyszosowy po obu stronach szosy prowadzącej z Hajnówki do Białowieży. Rezerwat był szeroki na 500 metrów. W 1931 roku utworzono drugi taki rezerwat wzdłuż szosy prowadzącej do Prużan, a jego szerokość wynosiła po 100 metrów z każdej strony drogi. W obu tych rezerwatach obowiązywała ochrona częściowa, usuwany z nich posusz oraz wiatrołomy.
W 1936 roku otworzono jeszcze niewielki rezerwat w oddziale 804 dla ochrony świerków odroślowych (1,8 hektara) i rezerwat bluszczu w oddziale 646 i 647 (0,23 hektara), ponieważ w Puszczy przebiega północno-wschodnia granica naturalnego występowania bluszczu w Europie.
W 1961 roku utworzono rezerwat dębu bezszypułkowego Lipiny o powierzchni 24,51 hektarów, w oddziale 272D. W tym samym czasie utworzono też rezerwat Nieznanowo i Pogorzelce. W 1969 roku za rezerwat częściowy uznano wydzielony w okresie międzywojennym pas lasu po obu stronach szosy z Hajnówki do Białowieży, Rezerwat Krajobrazowy, o powierzchni 1356,91 hektarów. W czasach PRL-u utworzono ponadto rezerwaty: Wysokie Bagno, Wilczy Szlak, Głuszec, Szczekotowo, Starzyna, Michnówka, Sitki i Głęboki Kąt. Ponadto poza Parkiem ochronie podlegają drzewa, którym przyznano status drzewa pomnikowego. Puszcza Białowieska w roku 1986 została uznana za Obszar Chronionego Krajobrazu o powierzchni 860 km². Różnymi formami ochrony objęto ponad 50% jej powierzchni. W roku 2001 rezerwaty przyrody w polskiej części Puszczy stanowiły powierzchnię 3459,75 hektarów. Do krajowego rejestru programu zabezpieczenia puli genowej wpisano 401 drzew. Ponad 1100 drzew uznano za pomniki przyrody.
W czasach ZSRR rezerwaty ścisłe białoruskiej części Puszczy stanowiły 18% powierzchni. W 1991 roku niepodległa Białoruś objęła ochroną całą swoją część Puszczy, przekształcając ją w park narodowy o powierzchni 1100 km². 65% przeznaczono dla badań naukowych. W 1992 roku UNESCO wpisało białoruską część Puszczy na Listę Światowego Dziedzictwa Ludzkości.
W roku 1994 ukazuje się „Projekt utworzenia Parku Narodowego Puszczy Białowieskiej”, który zakłada objęcie statusem parku narodowego całej polskiej części Puszczy Białowieskiej. Przeprowadzono w nim analizę zniszczeń poczynionych w Puszczy w XX wieku przez gospodarkę leśną. W tym samym czasie powstaje „Leśny kompleks promocyjny” (526 km²) mający na celu ochronę substancji i walorów Puszczy, w części poza granicami BPN.
Rozporządzeniem Ministra Środowiska w roku 2003 powstaje rezerwat Lasy Naturalne Puszczy Białowieskiej. Obejmuje on obszar lasu o powierzchni 85,8 km², położonego na terenie nadleśnictw: Białowieża, Hajnówka i Browsk. Obszar rezerwatu składa się z 19 fragmentów. Rezerwat ma na celu zachowanie lasów naturalnych (ok. 30,0 km²) i zbliżonych do naturalnych, typowych dla Puszczy Białowieskiej łęgów i olsów oraz siedlisk leśnych z dominacją starych drzewostanów z dużym udziałem olszy, dębu, jesionu.

</doc>
<doc id="2718535" url="https://pl.wikipedia.org/wiki?curid=2718535" title="March 731">
March 731

March 731 – samochód Formuły 1, zaprojektowany w 1973 roku przez Robina Herda i skonstruowany przez March Engineering. Model uczestniczył w sezonach 1973–1974.

</doc>
<doc id="2718536" url="https://pl.wikipedia.org/wiki?curid=2718536" title="Brezovica (powiat Sabinov)">
Brezovica (powiat Sabinov)

Brezovica – wieś (obec) na Słowacji, w kraju preszowskim w powiecie Sabinov. Pierwsze wzmianki o miejscowości pochodzą z roku 1317.
Według danych z dnia 31 grudnia 2010 wieś zamieszkiwało 1679 osób, w tym 831 kobiet i 848 mężczyzn.
W 2001 roku względem narodowości i przynależności etnicznej 99,53% populacji stanowili Słowacy, a pozostałą część Czesi, Polacy, Rusini i Ukraińcy. 96,32% spośród mieszkańców wyznawało rzymskokatolicyzm, 2,13% grekokatolicyzm, po 0,12% protestantyzm i prawosławie, 0,06% inne religie, 0,65% zaś nie wyznawało żadnej wiary. We wsi znajdowało się 469 domostw.

</doc>
<doc id="2718537" url="https://pl.wikipedia.org/wiki?curid=2718537" title="Innocent Egbunike">
Innocent Egbunike

Innocent Ejima Egbunike (ur. 30 listopada 1961 w Onitsha) – nigeryjski lekkoatleta specjalizujący się w długich biegach sprinterskich, trzykrotny uczestnik letnich igrzysk olimpijskich (Los Angeles 1984, Seul 1988, Barcelona 1992), brązowy medalista olimpijski z Los Angeles w biegu sztafetowym 4 × 400 metrów.

</doc>
<doc id="2718538" url="https://pl.wikipedia.org/wiki?curid=2718538" title="Port lotniczy Shizuoka">
Port lotniczy Shizuoka

, znany również jako Mt. Fuji Shizuoka Airport – lotnisko w prefekturze Shizuoka w Japonii otwarte 4 czerwca 2009 roku
. Obsługuje głównie połączenia krajowe oraz dwa stałe połączenia międzynarodowe: do Szanghaju i Seulu.
Historia.
Prefektura Shizuoka, by spowodować wzrost liczby podróżujących komunikacją lotniczą w rejonie Shizuoki, Hamamatsu i góry Fudżi oraz aby zapełnić lukę w lotniskach pomiędzy Tokio a Nagoją wykupiła 190 ha ziemi pod nowy port lotniczy Shizuoka Airport. Powodem budowy lotniska w tym miejscu była chęć sprawienia, by turyści i miejscowi nie musieli polegać tylko na przeciążonych lotniskach Wielkiego Tokio. Lotnisko to odciążyłoby ruch lotniczy w Tokio, ale jego budowa, podobnie jak w przypadku Portu lotniczego Kobe była poddawana krytyce, gdyż drugie bliskie lotnisko, port lotniczy w Nagoi, nie było przeciążone i wciąż było w fazie rozwoju.
Linie i kierunki lotów.
Port lotniczy jest głównym węzłem (tzw. hubem) dla linii Fuji Dream Airlines. Ponadto obsługuje na stałe sześciu innych przewoźników. Oprócz połączeń stałych obsługuje także loty czarterowe. 
Szczegóły w tabeli (stan na 06-2012):
Komunikacja naziemna.
Kolej.
W bezpośrednim sąsiedztwie lotniska brak jest stacji kolejowej. Najbliższa stacja to Kanaya, jednak strona lotniska poleca stację Shizuoka, jeśli podróżuje się w kierunku Tokio lub stację Hamamatsu, jeśli w kierunku Nagoi. Dojazd autobusem do tej pierwszej trwa 50 minut, do drugiej 70 minut. Stacje znajdują się na linii Tōkaidō oraz Tōkaidō Shinkansen.
Autobus.
Dwóch operatorów komunikacji autobusowej zapewnia przejazdy z lotniska na stacje kolejowe:
Samochód/Taxi.
Na lotnisku działa także wypożyczalnia samochodów oraz postój taksówek.

</doc>
<doc id="2718542" url="https://pl.wikipedia.org/wiki?curid=2718542" title="Podoctidae">
Podoctidae

Podoctidae – rodzina pajęczaków z rzędu kosarzy i podrzędu Laniatores zawierająca około 130 opisanych gatunków. 
Opis.
Przedstawiciele tej rodziny osiągają od 2,5 do 5 mm długości ciała, a rozpiętość ich odnóży waha się od 3 do 30 mm. Większość gatunków jest barwy od brązowej do żółtej, jednak niektóre są ciemnozielone. Nogi mogą być żółto-czarno prązkowane. Charakteryzują się wyjątkową budową penisa.
Występowanie.
Większość gatunków zamieszkuje Azję Południowo-Wschodnią, szczególnie Nową Gwineę. Ponadto występują w Melanezji, Mikronezji, Japonii, Indiach, Sri Lance, Mauritiusie, Madagaskarze, Seszelach i środkowej Afryce.
Nazwa.
Nazwa rodzajowa "Podoctinus" pochodzi z greki i oznacza „kolczasta stopa”. Nawiązuje ona do rzędu kolców po wewnętrznej stronie uda.
Systematyka.
Około 130 opisanych gatunków należy do około 60 rodzajów. Rodzina podzielona jest na 3 podrodziny:

</doc>
<doc id="2718543" url="https://pl.wikipedia.org/wiki?curid=2718543" title="Caddoidea">
Caddoidea



</doc>
<doc id="2718544" url="https://pl.wikipedia.org/wiki?curid=2718544" title="Ortikon">
Ortikon

Ortikon – jeden z rodzajów lampy analizującej.
Wybieranie wiązką elektronów w tego typu lampie odbywa się ortogonalnie (prostopadle) do płytki światłoczułej. Strumień elektronów był wolniejszy niż w ikonoskopie i superikonoskopie, lampa nie generowała zatem sygnałów fałszywych (ciemnych plam w obrazie).
Lampa nie zdobyła dużej popularności. 
Około 1950 skonstruowano ortikon obrazowy (superortikon), który mógł pracować nawet przy bardzo słabym oświetleniu. Wadami tego rozwiązania było zasilanie lampy z kilkunastu źródeł zasilania, duży ciężar i długość (ok. 40 cm), konieczność utrzymywania stałej temperatury (termostatowanie).

</doc>
<doc id="2718548" url="https://pl.wikipedia.org/wiki?curid=2718548" title="Genki Imamura">
Genki Imamura

 - były japoński pływak, specjalizujący się głównie w stylu klasycznym.
Brązowy medalista mistrzostw świata z Montrealu na 200 m stylem klasycznym. Brązowy medalista Uniwersjady z Izmiru na tym samym dystansie. Srebrny medalista Igrzysk Azji Wschodniej z Makau na 400 m stylem zmiennym.
Uczestnik Igrzysk Olimpijskich w Atenach (11. miejsce na 200 m stylem klasycznym).

</doc>
<doc id="2718550" url="https://pl.wikipedia.org/wiki?curid=2718550" title="Tramwaje w Bom Sucesso">
Tramwaje w Bom Sucesso

Tramwaje w Bom Sucesso − zlikwidowany system komunikacji tramwajowej w brazylijskim mieście Bom Sucesso, działający w latach 1930−1947.
Historia.
Otwarcie linii tramwajowej w Bom Sucesso nastąpiło 21 września 1930. Linia tramwajowa o długości 3 km i rozstawie szyn wynoszącym 1000 mm połączyła dworzec kolejowy z centrum miasta. Do obsługi linii wybudowano we własnym zakresie jeden tramwaj o konstrukcji otwartej. Zajezdnia znajdowała się na końcu linii w centrum miasta. W styczniu 1931 dotychczasowy operator linii EFOM połączył się z inną firmą i od tego czasu operatorem linii była spółka "Rede Mineira de Viação" (RMV). Linię tramwajową najprawdopodobniej zamknięto w 1947. 

</doc>
<doc id="2718551" url="https://pl.wikipedia.org/wiki?curid=2718551" title="Formacje trawiaste">
Formacje trawiaste

Formacje trawiaste – bezdrzewne formacje roślinne, w których dominującą rolę pełnią trawy. Wykształcają się tam, gdzie warunki klimatyczne i siedliskowe uniemożliwiają rozwój formacjom leśnym. Czynnikami ograniczającymi występowanie lasów i zarazem warunkującymi utrzymywanie się formacji trawiastych są: niskie temperatury, znaczna zmienność sezonowa klimatu, niewielka ilość opadów, długotrwałe zalewy wód, silne wiatry i lawiny. Granica między strefą formacji trawiastych a strefą lasów może być kształtowana przez występowanie cyklicznych pożarów. Na Środkowym Zachodzie Stanów Zjednoczonych występował tzw. półwysep preriowy, czyli wysunięty w głąb strefy leśnej pas strefy trawiastej, który zanikł od czasu systematycznego gaszenia naturalnych pożarów. Również silna presja dużych roślinożerców może uniemożliwić przekształcenie formacji trawiastej w leśną. Ma to miejsce np. na obszarach o dużym zagęszczeniu słoni, które w tej sytuacji są gatunkiem kluczowym, odpowiedzialnym za utrzymanie takiej fizjonomii ekosystemu. Wypas również jest odpowiedzialny za utrzymanie niektórych formacji trawiastych w strefie umiarkowanej, co dotyczy m.in. muraw bliźniczkowych. Formacje trawiaste występują na lądach od obszarów okołobiegunowych po strefę tropikalną zajmując na Ziemi w sumie ok. 3200 milionów ha. Formacje trawiaste dzieli się na strefowe lub azonalne odpowiednio do rozmieszczenia czynników warunkujących ich występowanie. 
Strefowe formacje trawiaste.
Sawanna.
Formacja z dominacją traw, choć także z większym lub mniejszym udziałem rosnących pojedynczo lub grupami krzewów i drzew. Sawanny kształtują się w strefie międzyzwrotnikowej na obszarach, gdzie w ciągu roku występuje regularnie okres bezdeszczowy. Roczna suma opadów może wynosić od 200 do 1500 mm, a temperatury są wysokie, w okresie deszczowym wynoszą 18–24 °C, a w suchym 14–20 °C. Różne typy sawann występują na rozległych obszarach Afryki i Ameryki Południowej, mniejsze powierzchnie zajmują w Ameryce Środkowej, Australii oraz na Archipelagu Malajskim.
Step.
Formacja bezdrzewna z przewagą traw i zróżnicowanym udziałem zielnych roślin kserofilnych. Kształtuje się pod wpływem klimatu kontynentalnego w strefie umiarkowanej. Stepy zajmowały pierwotnie rozległe obszary Eurazji od wybrzeży Morza Czarnego po północne Chiny. W Ameryce Północnej określane są mianem prerii, a w Południowej pampy (pampasów). Na półkuli południowej wyróżnia się także formacje o charakterze przejściowym między stepami i górskimi halami – tussock (na obszarze okołoantarktycznym) i paramo (w Andach). W strefie przejściowej między stepami i lasami strefy umiarkowanej kształtuje się lasostep.
Azonalne formacje trawiaste.
Rośliny trawiaste odgrywają dominującą rolę w wielu zbiorowiskach kształtujących się wzdłuż wybrzeży morskich na siedliskach zasolonych, zwłaszcza na nadmorskich marszach, ale także na wydmach. Głównym czynnikiem warunkującym występowanie formacji trawiastych w strefie umiarkowanej i chłodnej są wylewy wód w dolinach rzecznych, gdzie długotrwałe wylewy wraz z działaniem lodu podczas powodzi roztopowych i zimowych warunkują występowanie naturalnych łąk przyrzecznych. Na obszarach górskich ponad górną granicą lasu kształtują się przystosowane do krótkiego okresu wegetacji murawy halne, zwykle bardzo bogate florystycznie i barwne.
W strefie umiarkowanej wiele azonalnych siedlisk trawiastych (ewentualnie budowanych przez zbliżone fizjonomicznie rośliny, zwłaszcza turzycowate) ma charakter półnaturalny lub antropogeniczny, a ich istnienie warunkowane jest przez użytkowanie – koszenie lub wypas.

</doc>
<doc id="2718552" url="https://pl.wikipedia.org/wiki?curid=2718552" title="Fototyrystor">
Fototyrystor

Fototyrystor, LASCR (gr. "phōtós" – światło + tyrystor, ang. Light Activated Semiconductor Controlled Rectifier) – element optoelektroniczny, rodzaj tyrystora wyzwalanego promieniowaniem elektromagnetycznym.
Fototyrystor wykonywany jest zazwyczaj z krzemu i umieszczany w obudowie umożliwiającej przeniknięcie do wnętrza światła lub promieniowania o innej częstotliwości. Strumień promieniowania powoduje zmianę stanu tyrystora ze stanu blokowania do stanu przewodzenia, przy czym moc promieniowania strumienia potrzebna do przełączenia zmniejsza się wraz ze wzrostem napięcia anoda-katoda (formula_1). Można także regulować próg włączenia fototyrystora napięciem bramki (jeśli jest wyprowadzona na zewnątrz obudowy). Stan przewodzenia utrzymuje się także po zaniku strumienia światła.
Zastosowanie fototyrystorów: jako przekaźniki (reagujące na światło), detektory światła.

</doc>
<doc id="2718553" url="https://pl.wikipedia.org/wiki?curid=2718553" title="Most Bailey'a">
Most Bailey'a



</doc>
<doc id="2718554" url="https://pl.wikipedia.org/wiki?curid=2718554" title="Combat Desert Jackiet">
Combat Desert Jackiet



</doc>
<doc id="2718555" url="https://pl.wikipedia.org/wiki?curid=2718555" title="Tomasz Kozłowski (poseł)">
Tomasz Kozłowski (poseł)

Tomasz Stefan Kozłowski (ur. 23 grudnia 1895 w Przybysławicach, zm. 14 lipca 1946 w Mielnie) – polski ziemianin, rolnik, działacz społeczny, poseł na Sejm III (1930–1935) i IV (1935–1938) kadencji w II Rzeczypospolitej, członek Rady Głównej Centralnego Towarzystwa Organizacji i Kółek Rolniczych od 1934 roku, prezes Wojewódzkiego Towarzystwa Organizacji i Kółek Rolniczych w Kielcach.
Życiorys.
Urodził się w rodzinie Stefana, ziemianina, działacza ludowego i Marii ze Strasburgerów. Był bratem:
Tomasz uczył się w prywatnych gimnazjach w Kielcach, Lublinie i Warszawie (m.in. w Średniej Szkole Realnej E. Rontalera w Warszawie), studiował z przerwami na Kursach Przemysłowo-Rolniczych (później w przemianowanych na Wyższą Szkołę Rolniczą, a jeszcze później na SGGW w Warszawie).
Będąc uczniem gimnazjum brał udział w tajnych organizacjach samokształceniowych, m.in. w Organizacji Postępowo-Niepodległościowej Szkół Średnich w Warszawie. W czasie studiów działał w ZWC (w latach 1912–1914). W sierpniu 1914 roku zgłosił się do I Brygady Legionów Polskich, walczył w 1 pułku ułanów Legionów Polskich. Od 5 lutego do 31 marca 1917 roku był słuchaczem kawaleryjskiego kursu oficerskiego przy 1 pułku ułanów w Ostrołęce. Kurs ukończył z wynikiem dobrym. Posiadał wówczas stopień kaprala. Po kryzysie przysięgowym w 1917 roku został internowany w Szczypiornie, skąd zbiegł i wstąpił do POW. W czasie manifestacji przeciw traktatowi brzeskiemu w lutym 1918 roku w Warszawie został ranny. Na wiosnę 1918 roku był więziony za agitację na Chełmszczyźnie. W czasie wojny polsko-bolszewickiej walczył w stopniu podporucznika w 11 pułku ułanów. W 1921 roku został przeniesiony do rezerwy. 8 stycznia 1924 został zatwierdzony w stopniu podporucznika ze starszeństwem z 1 czerwca 1919 i 69. lokatą w korpusie oficerów rezerwy kawalerii. Posiadał przydział w rezerwie do 11 puł w Ciechanowie.
W dwudziestoleciu międzywojennym prowadził rodzinny majątek Przybysławice. 
Pełnił szereg funkcji społecznych, był m.in.: prezesem Okręgowego Towarzystwa Rolniczego w Miechowie i Izby Rolniczej w Kielcach (w okresie 1933–1939), wiceprezesem Rady Towarzystw Rolniczych województwa kieleckiego, prezesem wojewódzkiego zrzeszenia producentów mleka, wiceprezesem (od 1929 roku) i prezesem (od 1931 roku) Wojewódzkiego TOKR. Przez kilka lat kierował organizacją kielecką BBWR, był przeciwnikiem OZN. 
W wyborach parlamentarnych w 1930 roku został zastępcą posła na Sejm III kadencji (1930–1935) startując z listy państwowej nr 1 (BBWR). Po zrzeczeniu się mandatów przez poprzedników, Adama Alojzego Krzyżanowskiego lub Zdzisława Lechnickiego został posłem, składając przyrzeczenie 13 lutego 1931 roku. W kadencji tej należał do klubu BBWR, z którego z czasem wystąpił.
23 maja 1934 roku został wybrany przewodniczącym międzyministerialnej komisji ds finansowo-rolnych.
W wyborach parlamentarnych w 1935 roku został wybrany posłem na Sejm IV kadencji (1935–1938) 14 636 głosami z okręgu nr 26, obejmującego powiaty: zawierciański i olkuski. W kadencji tej należał do Grupy Polskiej Posłów i Senatorów województw południowo-wschodnich. Pracował w komisjach: budżetowej (której był przewodniczącym) i rolnej. W Sejmie IV kadencji w lipcu 1938 roku został wybrany do specjalnej komisji do spraw cen artykułów rolnych.
W czasie okupacji był członkiem ZWZ-AK, w 1940 roku był współzałożycielem „Unii” organizującej pomoc dla głodujących pisarzy i literatów, w 1941 roku był organizatorem Towarzystwa Wydawniczego, gromadzącego rękopisy polskich autorów. Był poszukiwany przez Gestapo od maja 1943 roku, ukrywał się, nie przerywając działalności konspiracyjnej. Po wojnie od maja 1945 roku pracował jako administrator majątków państwowych w Urzędzie Ziemskim Dolnego Śląska, od lutego 1946 był organizatorem i dyrektorem okręgu Państwowych Nieruchomości Ziemskich w Koszalinie.
Zginął ratując tonącą dziewczynę. Został pochowany na cmentarzu Powązkowskim w Warszawie (kwatera 33-6-23,24).
Tomasz Kozłowski był żonaty z Jadwigą Postępską, córką Stanisława, z którą miał trzech synów:

</doc>
<doc id="2718556" url="https://pl.wikipedia.org/wiki?curid=2718556" title="Ryō Takayasu">
Ryō Takayasu

 – były japoński pływak, specjalizujący się głównie w stylu motylkowym i dowolnym.
Brązowy medalista mistrzostw świata z Montrealu w sztafecie 4 x 100 m stylem zmiennym. Srebrny medalista Mistrzostw Pacyfiku na 100 m stylem motylkowym. 2-krotny zwycięzca zawodów o Puchar Świata w Tokio na 50 i 100 m stylem motylkowym.

</doc>
<doc id="2718557" url="https://pl.wikipedia.org/wiki?curid=2718557" title="Michaił Elgin">
Michaił Elgin



</doc>
<doc id="2718559" url="https://pl.wikipedia.org/wiki?curid=2718559" title="Michaił Ełgin">
Michaił Ełgin



</doc>
<doc id="2718561" url="https://pl.wikipedia.org/wiki?curid=2718561" title="Brezovička">
Brezovička

Brezovička – wieś (obec) na Słowacji, w kraju preszowskim w powiecie Sabinov.
Położenie.
Wieś położona jest u północno-wschodnich podnóży Striebornej hory (949 m n.p.m.) w Górach Lewockich. Leży nad Sławkowskim Potokiem, ok. 1,5 km powyżej jego ujścia do Torysy, przy drodze z Brezovicy do Niżniego Sławkowa.
Historia.
Została założona w końcu XIII w., później należała do feudalnego "państwa" Torysa. Pierwsze wzmianki o miejscowości pochodzą z roku 1320.
Demografia.
Według danych z dnia 31 grudnia 2010 wieś zamieszkiwały 423 osoby, w tym 205 kobiet i 218 mężczyzn.
W 2001 roku względem narodowości i przynależności etnicznej 96,45% populacji stanowili Słowacy, 2,13% Romowie, a pozostałą część Czesi i Polacy. 93,84% spośród mieszkańców wyznawało rzymskokatolicyzm, 0,47% grekokatolicyzm, 0,24% husytyzm. We wsi znajdowało się 116 domostw.

</doc>
<doc id="2718562" url="https://pl.wikipedia.org/wiki?curid=2718562" title="Ilia Krasnow">
Ilia Krasnow



</doc>
<doc id="2718563" url="https://pl.wikipedia.org/wiki?curid=2718563" title="Borys Siergiejewski">
Borys Siergiejewski



</doc>
<doc id="2718564" url="https://pl.wikipedia.org/wiki?curid=2718564" title="Tadeusz M. Płużański">
Tadeusz M. Płużański

Tadeusz Marek Płużański (ur. 21 marca 1971 w Warszawie) – polski dziennikarz, historyk i publicysta.
Życiorys.
Syn prof. Tadeusza Płużańskiego. Studiował w Instytucie Historycznym Uniwersytetu Warszawskiego.
W Światowym Związku Żołnierzy Armii Krajowej redagował do 2012 „Biuletyn Informacyjny ŚZŻAK”. Publikował m.in. w „Biuletynie Informacyjnym” ŚZŻAK oraz w prawicowej prasie: „Najwyższym Czasie!”, „Naszej Polsce”, „Uważam Rze”, „W sieci”, „Do Rzeczy”, „Tygodniku Solidarność”, „Gazecie Polskiej Codziennie” i „Gazecie Polskiej”. Objął funkcję szefa działu opinie w „Super Expressie”.
W 2013 został prezesem Fundacji „Łączka”, sprawującą opiekę i działalność wspierającą wobec Kwatery na Łączce. Zasiadł w Radzie Fundacji Reduta Dobrego Imienia – Polska Liga przeciw Zniesławieniom. Został stałym komentatorem Telewizji Republika.
W listopadzie 2016 stanął na czele, powołanego wraz z Tomaszem Panfilem i publicystą Leszkiem Żebrowskim, Społecznego Trybunału Narodowego, który ogłosił infamię dla Bolesława Bieruta, Stefana Michnika, Władysława Gomułki i Zbigniewa Domino.
3 lipca 2017 objął stanowisko szefa redakcji reportażu i publicystyki w TVP Info. Z tego stanowiska 18 czerwca 2018 został zwolniony i przeniesiony do TVP Historia.

</doc>
<doc id="2718565" url="https://pl.wikipedia.org/wiki?curid=2718565" title="Joel Zwick">
Joel Zwick

Joel Zwick (ur. 11 stycznia 1942 w Brooklynie) – amerykański reżyser filmowy, telewizyjny i teatralny.
Jest najbardziej znany z pracy nad serialami: "Perfect Strangers", "Pełna chata" i "Family Matters" oraz z reżyserii filmów: "Moje wielkie greckie wesele", "Agencja „Trzecie Oko”" i "Gruby Albert".
Urodził się w Brooklynie w stanie Nowy Jork. Był wykształcony w Brooklyn College.

</doc>
<doc id="2718566" url="https://pl.wikipedia.org/wiki?curid=2718566" title="Gilles Quénéhervé">
Gilles Quénéhervé

Gilles Quénéhervé (ur. 17 maja 1966 w Paryżu) – francuski lekkoatleta specjalizujący się w biegach sprinterskich, dwukrotny uczestnik letnich igrzysk olimpijskich (Seul 1988, Barcelona 1992), brązowy medalista olimpijski z Seulu w biegu sztafetowym 4 × 100 metrów.

</doc>
<doc id="2718568" url="https://pl.wikipedia.org/wiki?curid=2718568" title="Maximilian von Scheckendorff">
Maximilian von Scheckendorff



</doc>
<doc id="2718569" url="https://pl.wikipedia.org/wiki?curid=2718569" title="Červená Voda (powiat Sabinov)">
Červená Voda (powiat Sabinov)

Červená Voda – wieś (obec) na Słowacji, w kraju preszowskim w powiecie Sabinov. Miejscowość została ustanowiona w roku 1956.
Według danych z dnia 31 grudnia 2010 wieś zamieszkiwało 480 osób, w tym 235 kobiet i 245 mężczyzn.
W 2001 roku względem narodowości i przynależności etnicznej 99,78% populacji stanowili Słowacy, a 0,22% Rusini. 70,00% spośród mieszkańców wyznawało grekokatolicyzm, 27,83% rzymskokatolicyzm, 0,22% prawosławie, a 1,09% nie wyznawało żadnej religii. We wsi znajdowało się 117 domostw.

</doc>
<doc id="2718573" url="https://pl.wikipedia.org/wiki?curid=2718573" title="Yūko Nakanishi">
Yūko Nakanishi

 - była japońska pływaczka, specjalizująca się w stylu motylkowym.
Brązowa medalistka igrzysk olimpijskich w Atenach na dystansie 200 m stylem motylkowym (oprócz tego 14. miejsce na 100 m motylkiem), uczestniczka igrzysk olimpijskich z Sydney (7. miejsce na 200 m delfinem) oraz Pekinu (18. miejsce na 100 i 5. miejsce na 200 m stylem motylkowym). Dwukrotna brązowa medalistka mistrzostw świata z Barcelony i Montrealu na 200 m motylkiem.
Była rekordzistka świata na 200 m stylem motylkowym na krótkim basenie (25 m).

</doc>
<doc id="2718574" url="https://pl.wikipedia.org/wiki?curid=2718574" title="Sosna Marta">
Sosna Marta

Sosna Marta – pomnikowa sosna zwyczajna rosnąca w Puszczy Białowieskiej, olbrzym sosnowy, w chwili obecnej najpotężniejsza sosna Puszczy Białowieskiej, drugą po niej jest sosna przy Dziedzince.
Obecny obwód pnia na wysokości 130 cm od postawy wynosi 391 cm (według pomiarów z 2009 roku), obecna wysokość drzewa wynosi 40,4 metrów (według pomiarów Tomasza Niechody z 2009 roku).
Pomimo iż w tej chwili jest najpotężniejszą sosną Puszczy Białowieskiej, w przeszłości kilka sosen przewyższało ją rozmiarami. Na początku XX wieku rekordzistą była sosna z oddziału 402, której obwód pnia wynosił 410 cm, została powalona w latach 20. XX wieku. Po niej rekordzistką była sosna z oddziału 318, o obwodzie pnia ponad 390 cm, drzewo zamarło w latach 60. lub 70..
Nazwa została nadana na część Marty Popławskiej, miłośniczki przyrody Puszczy Białowieskiej.
Żywotność sosny jest dobra, jej wiek jest szacowany na około 250-300 lat; rośnie na żyznym siedlisku.

</doc>
<doc id="2718575" url="https://pl.wikipedia.org/wiki?curid=2718575" title="Červenica pri Sabinove">
Červenica pri Sabinove

Červenica pri Sabinove – wieś (obec) na Słowacji, w kraju preszowskim w powiecie Sabinov. Zwarta zabudowa miejscowości znajduje się na południowym podnóżu Gór Czerchowskich, u ujścia Hanigowskiego Potoku ("Hanigovský potok") do Torysy i wzdłuż drogi krajowej nr 68.
Pierwsze wzmianki o miejscowości pochodzą z roku 1278.
Według danych z dnia 31 grudnia 2010 wieś zamieszkiwały 825 osoby, w tym 419 kobiet i 406 mężczyzn.
W 2001 roku względem narodowości i przynależności etnicznej 99,18% populacji stanowili Słowacy, a 0,82% Czesi. 93,14% spośród mieszkańców wyznawało rzymski katolicyzm, 5,90% grekokatolicyzm, a 0,82% nie wyznawało żadnej religii. We wsi znajdowało się 179 domostw. We wsi znajduje się czynny przystaanek kolejowy.

</doc>
<doc id="2718577" url="https://pl.wikipedia.org/wiki?curid=2718577" title="Chortoq">
Chortoq

Chortoq (uzb. cyr.: Чортоқ; ros.: Чартак, "Czartak") – miasto we wschodnim Uzbekistanie, w wilajecie namangańskim, w Kotlinie Fergańskiej, siedziba administracyjna tumanu Chortoq. W 1989 roku liczyło ok. 35,5 tys. mieszkańców. Ośrodek przemysłu włókienniczego i spożywczego (fabryka wody mineralnej). W pobliżu miasta znajduje się kurort balneologiczny.
Miejscowość otrzymała prawa miejskie w 1976 roku.

</doc>
<doc id="2718578" url="https://pl.wikipedia.org/wiki?curid=2718578" title="Generator Vackářa">
Generator Vackářa

Generator Vackářa – oscylator zaprojektowany w 1949 przez czeskiego inżyniera Jiří Vackářa będący odmianą generatora Colpittsa i Clappa.
Generator jest efektem prac Vackářa nad zwiększeniem stabilności częstotliwości generatorów fal elektromagnetycznych. Zaproponował, aby w układzie sprzężenia zwrotnego zastosować pojemnościowy dzielnik napięcia; taki układ miał zredukować niechciane pojemności pasożytnicze lamp elektronowych i przyczynić się do poszerzenia pasma generowanych częstotliwości oraz stabilności układu. Generator Vackářa był realizowany w technice lampowej, obecnie – tranzystorowej.

</doc>
<doc id="2718580" url="https://pl.wikipedia.org/wiki?curid=2718580" title="Escadabiidae">
Escadabiidae

Escadabiidae -rodzina pajęczaków z rzędu kosarzy i podrzędu Laniatores zawierająca tylko 6 opisanych gatunków. 
Opis.
Przedstawiciele tej rodziny osiągają około 3 mm długości ciała i posiadają drobne szczękoczułki.
Występowanie.
Rodzina neotropikalna. Wszystkie gatunki są endemitami Brazylii.
Nazwa.
Nazwa rodzajowa "Escadabius" pochodzi od nazwy miejscowości Escada (stan Pernambuco) i starogreckiego "bios" oznaczającego "żyć".
Systematyka.
6 opisanych gatunków należy do 4 rodzajów:

</doc>
<doc id="2718581" url="https://pl.wikipedia.org/wiki?curid=2718581" title="Samoidae">
Samoidae

Samoidae – rodzina pajęczaków z rzędu kosarzy i podrzędu Laniatores zawierająca około 50 opisanych gatunków, w tym dwa kopalne.
Opis.
Przedstawiciele tej rodziny osiągają od 2 do 6 mm długości ciała o barwie od jasnobrązowej do zielonożółtej lub żółtej z ciemnym nakrapianiem, czasem ciemnobrązowe.
Występowanie.
Gatunki zamieszkujące Polinezję, Melanezję, Australię, Meksyk, Indie Zachodnie i Wenezuelę są niezwykle podobne, podczas gdy gatunki z Afryki, Madagaskaru, Seszeli i Indonezji wydają się nie należeć do tej rodziny.
Nazwa.
Nazwa rodzajowa "Samoa" pochodzi od Samoa.
Systematyka.
Rodzina zawiera około 50 opisanych gatunków w 26 rodzajach:

</doc>
<doc id="2718582" url="https://pl.wikipedia.org/wiki?curid=2718582" title="Lipa z okolic Szczekotowa">
Lipa z okolic Szczekotowa

Lipa z okolic Szczekotowa – pomnikowa lipa rosnąca w pobliżu rezerwatu przyrody Szczekotowa; jedna z najpotężniejszych lip Puszczy Białowieskiej, prawdopodobnie najpotężniejsza spośród rosnących w zagospodarowanej części puszczy. Obecnie przewyższają ją dwie lipy rosnące na terenie BPN.
Obwód pnia na wysokości piersi, tj. 130 cm od postawy, wynosi 525 centymetrów (według pomiarów dokonanych w 1984 roku przez Tomasza Niechodę), wysokość drzewa wynosi 25-28 metrów (według szacunków z 1984).
Drzewo wykiełkowało w XVIII wieku; wiek szacowany jest na około 300 lat; korona drzewa jest jak na lipę raczej rozłożysta.
Żywotność drzewa jest dobra jak na jego wiek.

</doc>
<doc id="2718584" url="https://pl.wikipedia.org/wiki?curid=2718584" title="Marcjan Ottenhauz">
Marcjan Ottenhauz

Marcjan Ottenhauz (ok. 1712-1793), herbu Bończa – podkomorzy derpski (1789–1793), konsyliarz konfederacji słuckiej w 1767 roku.

</doc>
<doc id="2718585" url="https://pl.wikipedia.org/wiki?curid=2718585" title="Umask">
Umask

umask (user mask) – polecenie interfejsu POSIX, które odpowiada za ograniczanie praw dostępu do plików. Umożliwia podanie aktualnej tzw. maski użytkownika (maski uprawnień). Maska to zestaw ósemkowych wartości, który jest wykorzystywany do przypisywania uprawnień dla nowych plików w systemach uniksowych i uniksopodobnych (w tym w Linuksie). Aby otrzymać zestaw uprawnień należy od odpowiedniego trybu dostępu, czyli zestawu domyślnych uprawnień, odjąć zawartość maski.
Użycie.
 umask [-p] [-S] [mode]
"mode" określa w jaki sposób ma się zachować dana maska. Gdy ten argument zostanie pominięty, to zostanie wydrukowana aktualna wartość maski. Jeżeli "mode" zacznie się od cyfry, zostanie zinterpretowana jako liczba w systemie ósemkowym. W przeciwnym wypadku zostanie zinterpretowana jako maska w formie symbolicznej.
Bity uprawnień.
Każdy plik posiada zestaw bitów uprawnień. Wyróżnia się bity uprawnień dla użytkownika (właściciela), grupy i pozostałych. Każda z tych wartości zapisana jest na 3 bitach, więc możliwe wartości należą do zakresu [0, 7]. Poza tym w bitach dotyczących użytkownika, pierwszy bit odpowiada za prawo do odczytania zawartości pliku, drugi za prawo do modyfikacji zawartości danego pliku a trzeci za prawo do wykonywania (analogicznie dla grupy i pozostałych). Gdy do pliku przypisany zostanie zestaw uprawnień 777, to wszyscy będą mieli do niego pełne uprawnienia. Przy domyślnych ustawieniach pliki są tworzone z trybem dostępu 666 a katalogi 777.
Nowe pliki (nie będące katalogami) tworzone dla maski 022 będą miały uprawnienia 644 – oznacza to, że właściciel pliku będzie miał do niego prawo odczytu i zapisu a grupa oraz pozostali będą mieli tylko prawo do odczytu. Dla tej samej maski katalogi otrzymają uprawnienia 755.
Katalogi.
Katalogi są specjalnym rodzajem plików z prawem wykonywania. Aby odróżnić je od zwykłych plików, wykorzystywana jest dodatkowa wartość podawana przed bitami uprawnień.

</doc>
<doc id="2718586" url="https://pl.wikipedia.org/wiki?curid=2718586" title="Rookie Challenge">
Rookie Challenge



</doc>
<doc id="2718587" url="https://pl.wikipedia.org/wiki?curid=2718587" title="Pop (Uzbekistan)">
Pop (Uzbekistan)

Pop (uzb. cyr. Поп; ros. Пап, "Pap") – miasto we wschodnim Uzbekistanie, w wilajecie namangańskim, w Kotlinie Fergańskiej, siedziba administracyjna tumanu Pop. W 1989 roku liczyło ok. 16 tys. mieszkańców. Ośrodek przemysłu włókienniczego.
Miejscowość otrzymała prawa miejskie w 1980 roku.

</doc>
<doc id="2718588" url="https://pl.wikipedia.org/wiki?curid=2718588" title="Stanisław Dąbrowski (malarz)">
Stanisław Dąbrowski (malarz)

Stanisław Dąbrowski (ur. 16 lipca 1892 w Krośnie, zm. 4 września 1973 w Krakowie) – polski malarz, grafik i historyk sztuki. Malował pejzaże, martwą naturę, kompozycje rodzajowe, rzadziej portrety.
Życiorys.
Syn Konstantego i Emilii z Krupińskich. Uczęszczał do Szkoły Sztuk Pięknych w Kazaniu, naukę kontynuował na Akademii Sztuk Pięknych w Krakowie, gdzie studiował od 1909 do 1913 pod kierunkiem Wojciecha Weissa i Józefa Mehoffera. Równolegle był studentem Uniwersytetu Jagiellońskiego, gdzie ukończył historię sztuki. Umiejętności malarskie rozwijał w Monachium i Paryżu, skąd powrócił w 1914.
Wstąpił do Legionów Polskich, gdzie zaszeregowano go do 2 kompanii III baonu 1 Pułku Piechoty, a następnie w 6 pułku piechoty II Brygady. W 1916 Stanisław Dąbrowski został przeniesiony do Departamentu Wojskowego Naczelnego Komitetu Narodowego, a następnie do Centralnego Biura Wydawnictw, gdzie współpracował ze Stanisławem Romanem Czaplickim. W 1917 przeniesiono go do Inspektoratu Zaciągu w Przemyślu, który stanowił rezerwę dla Polskiego Korpusu Posiłkowego. Na stopień chorążego kancelaryjnego został mianowany 1 stycznia 1917. Przeszedł wyszkolenie w przemyskiej Szkole Oficerów Polskiego Korpusu Posiłkowego. 2 lutego 1918 został aresztowany i osadzony w obozie w Witkowicach. Po listopadzie 1918 został oficerem Wojska Polskiego, znalazł zatrudnienie w Ministerstwie Spraw Zagranicznych jako inspektor referatu do spraw rewindykacji zabytków wywiezionych przez zaborcę do Austrii i Niemiec.
W 1921 przeszedł do rezerwy i został nauczycielem rysunku w krakowskich szkołach średnich. Od 1923 ograniczył pracę zawodową na rzecz malarstwa, brał udział w licznych wystawach w kraju i zagranicą. Od 1924 przez czterdzieści lat regularnie wyjeżdżał na plenery malarskie do Zakopanego i Białki Tatrzańskiej, gdzie w kościele znajduje się wiele obrazów jego pędzla. Helena Blum w 1947 skomentowała jego wystawę następującymi słowami: "w bardzo kolorowym namalowanym motywie zatraca się zupełnie indywidualność artysty, który tkwi w kręgu doświadczeń dawnego, dobrego malarstwa W. Weissa. Lecz gdy malarstwo Weissa reprezentowało pewien styl i epokę, Dąbrowski oznacza tylko jej epigonizm". Był członkiem Cechu Artystów Plastyków Jednoróg. Pochowany na Cmentarzu Rakowickim w Krakowie (kwatera IIa-wsch.).

</doc>
<doc id="2718589" url="https://pl.wikipedia.org/wiki?curid=2718589" title="Herb Uljanowska">
Herb Uljanowska

Herb Uljanowska (ros: "Герб Ульяновска") – jest oficjalnym symbolem miejskim Uljanowska, przyjętym w obecnej formie 19 grudnia 2003 roku przez radę miasta.
Opis i symbolika.
Herb ma postać nowoczesnej francuskiej tarczy herbowej. W błękitną tarczę wpisana jest srebrna kolumna zwieńczona złotą koroną. W dolnej części dwie zaokrąglone, półkoliste wstęgi. Dolna barwy czarnej, górna barwy złotej. Kolumna miała być symbolem władzy monarszej i majestatu, w obecnej interpretacji symbolizować ma także wartości demokratyczne odrodzonej Rosji. Według innej wersji symbolizować ma także sztukę budowlaną i dynamiczny rozwój młodego miasta. Trudno ustalić genezę użycia herbu jako symbolu Symbirska-Uljanowska. Czerń symbolizuje urodzajne ziemie tego regionu, a złota korona ma oznaczać potęgę mieszkańców miasta. Korona wraz z kolumną ma także symbolizować fakt, że miasto zostało założone z rozkazu monarszego, przez cara Aleksego I Romanowa.
Historia.
Pierwszy herb miasta został ustanowiony około roku 1672. Miała to być swoista nagroda za dzielną obronę tych ziem w okresie powstania wywołanego przez Stieńkę Razina. Herb przedstawiał lwa wspartego na nogach, w szponach trzymającego miecz, spoglądającego w lewą stronę (heraldyczną, prawą z punktu widzenia obserwatora), jego łeb zwieńczony był koroną. Po 1695 r. herb ten wychodzi z użycia. Według lokalnych badaczy lew ma mieć pochodzenie irańskie i być nawiązaniem do faktu, że miasto leżało na jednym ze szlaków handlowych do tego kraju. Kolejna wersja herbu, która w zasadzie pokrywa się z tym obecnie używanym, pojawia się w okresie panowania Piotra I Wielkiego. W 1712 r. wyobrażenie ukoronowanej kolumny widnieje na chorągwi symbirskiego regimentu. Według badaczy najprawdopodobniej pochodzi z Holandii, kraju którym car (imperator) szczególnie się zachwycał. Podobny motyw widnieje w jednym z holenderskich herbarzy, opublikowanych w 1705 r. w Amsterdamie. 22 grudnia 1780 r. rada miejska Symbirska oficjalnie ustanowiła wyobrażenie ukoronowanej kolumna na błękitnej tarczy herbem miasta. W 1859 r. pojawił się pomysł modyfikacji herbu. Miał on zostać zwieńczony koroną basztową z trzyma blankami. Całość miała być otoczona kłosami zbóż przeplatanymi wstęgą Orderu św. Aleksandra Newskiego.
W 1917 r. po przewrocie bolszewickim dawny herb Symbirska wychodzi z użycia, a nazwa miasta zostaje wkrótce, na cześć Włodzimierza Lenina zmieniona na Uljanowsk. Po tym okresie oficjalnie używano symboliki sowieckiej. W latach sześćdziesiątych pojawił się pomysł ustanowienia emblematu miasta, na którym widnieć miał pomnik Lenina. Nie wszedł on jednak do powszechnego użytku.
5 marca 1997 r. Uljanowska Rada Miejska zdecydowała o ustanowieniu dawnego herbu Symbirska herbem Uljanowska. Różnił się on od pierwowzoru. Kolumna znajdowała się na jednolitym białym polu (bez czarno-złotego elementu), oryginalną koronę zastąpiono Wielką Koroną Imperialną Rosji. Jeden z wcześniejszych projektów zakładał też pozostawienie kolumny bez korony, ale spotkało się to z krytyką ekspertów od heraldyki. Ostatecznie 19 grudnia 2003 przyjęto obecne wyobrażenie. Herb otrzymał numer 231 w Państwowym heraldycznym rejestrze Federacji Rosyjskiej. Użycie herbu reguluje odpowiednie postanowienie rady miejskiej z 14 grudnia 2005 r. (nr. 202).

</doc>
<doc id="2718590" url="https://pl.wikipedia.org/wiki?curid=2718590" title="Flaga Uljanowska">
Flaga Uljanowska

Flaga Uljanowska (ros: "Флаг Ульяновска") – jest oficjalnym symbolem miejskim Uljanowska, przyjętym w obecnej formie 30 kwietnia 2003 roku przez radę miasta. 
Historia i symbolika.
Flaga Uljanowska to prostokątny materiał w proporcjach (szerokość do długości) – 2:3 podzielony na trzy równe pionowe pasy, w kolorach: błękitnym, białym i znowu błękitnym. Pośrodku znajduje się korona, znana z herbu Uljanowska. Błękitny kolor widoczny na fladze jest nawiązaniem do dwóch rzek nad którymi leży miasto: Wołgi i Swijagi. Korona na białym tle jest przeniesiona wprost z herbu miejskiego. Flaga ma za zadanie reprezentować historię miasta Uljanowska i jednocześnie ma przypominać jego mieszkańcom o wierności i szacunku wobec lokalnych władz, patriotyzmie i dumie jaką powinni odczuwać z ich miasta.
30 kwietnia 2004 r. Uljanowska Rada Miejska zdecydowała o przyjęciu tego projektu jako oficjalnej flagi miasta. Otrzymała ona numer 232 w Państwowym heraldycznym rejestrze Federacji Rosyjskiej. Użycie flagi reguluje odpowiednie postanowienie rady miejskiej dotyczące symboliki miasta, z 14 grudnia 2005 r. (nr. 202). 

</doc>
<doc id="2718591" url="https://pl.wikipedia.org/wiki?curid=2718591" title="To'rako'rg'on">
To'rako'rg'on



</doc>
<doc id="2718592" url="https://pl.wikipedia.org/wiki?curid=2718592" title="Herb Saratowa">
Herb Saratowa

Herb Saratowa (ros: "Герб Саратова") – jest oficjalnym symbolem rosyjskiego miasta Saratów, przyjętym w obecnej formie 18 listopada 1997 roku przez radę miasta.
Opis i symbolika.
Na francuskiej tarczy herbowej barwy błękitnej, wpisane trzy srebrne ryby zwrócone głowami do środka tarczy. Jedna znajduje się w dolnej, środkowej części, dwie pozostałe odchodzącą od górnych narożników tarczy. Wszystkie trzy ryby umiejscowione są w taki sposób, że niemal stykają się pyskami. Dolny zwrócony jest grzbietem w prawą stronę heraldyczną (lewą z perspektywy obserwatora).
Ryby znajdujące się na herbie to jesiotry, które obficie zamieszkują wody rzeki Wołgi, która przepływa przez Saratów. Błękit tarczy symbolizować ma także zasoby wodne oraz piękno Wołgi oraz jej dopływów. Ryby tworzą razem literę alfabetu greckiego - ipsylon. W tym przypadku litera ta ma symbolizować rozdroża dróg, przy których znajduje się miasto, oraz możliwość wyboru dobrej drogi życiowej. Ryby mają być także nawiązaniem do trzech monasterów prawosławnych, które w czasach powstania herbu (XVIII wiek) istniały w Saratowie i które przyczyniły się do jego rozwoju. W tym kontekście, ryba jako starożytny symbol chrześcijański, ma podkreślać przywiązanie miasta do dawnej tradycji. Rybołówstwo było też od wieków głównym zajęciem mieszkańców Saratowa, na którym oparta była gospodarka miejska - stąd obecność ryb jako ważnego symbolu w herbie.
Historia.
Jesiotry w herbie Saratowa pojawiły się za czasów panowania Piotra I Wielkiego, a w 1780 r. trafiły na flagę guberni saratowskiej oraz na jej herb. Za panowania Katarzyny II, w czasie akcji nadawania miastom rosyjskim herbów, zatwierdzony został także herb Saratowa. Stało się to 23 sierpnia 1781 roku. Herb ten w zasadzie niczym się nie różnił od obecnego, jedynie jesiotry przedstawione były w ciemniejszych barwach oraz w delikatnie innej stylizacji. Herb ten miał przetrwać aż do przewrotu bolszewickiego w 1917 r., gdy został zarzucony na rzecz symboliki związanej z nowym systemem. W czasach sowieckich pojawiały się pomysły by stworzyć nowy emblemat miasta, mający oddawać jego komunistycznego ducha, ale do realizacji tych projektów nie doszło. Wraz z rozpadem Związku Radzieckiego i przemianach jakie dokonywały się w Rosji powrócono do pomysły stworzenia herbu. 18 listopada 1997 r. Saratowska Rada Miejska zadecydowała o ustanowieniu nowego herbu dla miasta (ustawa nr. 13-108). Według tej ustawy herb Saratowa musi znajdować się w pomieszczeniach rady miejskiej oraz administracji saratowskiej. Powinien on być także umieszczonym na szablonach oficjalnych dokumentów wytwarzanych przez miejskie urzędy, w oficjalnych biuletynach oraz czasopismach saratowskich oraz na samochodach należących do miasta. Miasto Saratów pozostaje właścicielem praw do wyobrażenia herbu i bez zgody zabrania jego wykorzystywania w celach komercyjnych. Według zamysłu jego twórców ma on symbolizować bogatą historię miasta, jego dawne tradycje i świetność, które przetrwały do obecnych czasów i są pielęgnowane przez kolejne pokolenia. Herb ten otrzymał numer 212 w Państwowym heraldycznym rejestrze Federacji Rosyjskiej.

</doc>
<doc id="2718593" url="https://pl.wikipedia.org/wiki?curid=2718593" title="Flaga Saratowa">
Flaga Saratowa

Flaga Saratowa (ros: "Флаг Саратова") – jest oficjalnym symbolem rosyjskiego miasta Saratów, przyjętym w obecnej formie 18 listopada 1997 roku przez radę miasta.
Opis i symbolika.
Flaga Saratowa to prostokątny materiał w proporcjach (szerokość do długości) – 2:3, podzielony na dwa poziome pasy. Dolny w kolorze błękitnym stanowi 1/3 całej flagi. Górny, barwy białej, stanowi 2/3 całości. Został na nim umieszczony miejski herb Saratowa. Jest to błękitna tarcza z trzema srebrnymi jesiotrami. Błękit dolnego pola flagi jest taki sam jak błękit użyty w herbie umieszczonym w górnym polu.
Symbolika flagi jest w zasadzie taka sama jak symbolika herbu miasta. Jesiotry umieszczone w herbie symbolizują bogactwa naturalne regionu oraz obfitość ryb, które to zamieszkują wody Wołgi. Błękit jest także nawiązaniem do tej wielkiej rzeki, jej piękna oraz znaczenia dla mieszkańców, a biel oddawać ma czystość, szlachetność oraz uczciwość ludzi zamieszkujących obszar Saratowa.
Historia.
Flaga została ustanowiona 5 lutego 1997 r. decyzją rady miasta Saratowa. Różniła się ona nieznacznie od obecnie używanego wzoru. Podzielona była na trzy pola. Dwa dolne stanowiące połowę flagi były (patrząc od dołu) koloru czerwonego i zielonego. Górny białego, na nim znajdował się herb miasta w formie sprzed 1917 r., dodatkowo zwieńczony Wielką Koroną Imperialną Rosji oraz wstęgą Orderu św. Andrzeja Apostoła Pierwszego Powołania. Bardzo szybko ten projekt został zmieniony, bo już 28 maja 1997 roku. Zmiana była kosmetyczna: zastąpiono wyobrażenie herbu nowym, zgodnym z tym jaki kilka miesięcy później zostanie przyjęty jako oficjalny herb miejski Saratowa. Do kolejnej zmiany doszło kilka miesięcy później.
18 listopada 1997 r. decyzją Saratowskiej Rada Miejskiej, wraz z ustanowieniem nowego herbu dla miasta, zostały wprowadzone także poprawki do wyglądu flagi, której nadano obecny wygląd (ustawa nr. 13-108). Tym samym w jednym tylko roku 1997 miasto Saratów posiadało trzy różne flagi miejskie. Otrzymała ona numer 212 w Państwowym heraldycznym rejestrze Federacji Rosyjskiej. Według prawa flaga Saratowa musi zawsze powiewać nad budynkami rady miasta oraz saratowskiej administracji. Powinna się także znajdować przy wjeździe do miasta, na lotnisku, a także głównych dworcach kolejowych i autobusowych w Saratowie. W przypadku jednoczesnego użycia wraz z flagą obwodu saratowskiego i państwową flagą rosyjską nie może ona być większa lub być wywieszona wyżej niż wymienione flagi.

</doc>
<doc id="2718594" url="https://pl.wikipedia.org/wiki?curid=2718594" title="Dąbrówka Kobułcka">
Dąbrówka Kobułcka

Dąbrówka Kobułcka – przystanek osobowy w Dąbrówka Kołubcka na linii kolejowej nr 233, w powiecie olsztyńskim, w województwie warmińsko-mazurskim, w Polsce.

</doc>
<doc id="2718595" url="https://pl.wikipedia.org/wiki?curid=2718595" title="Parleza Wielka (przystanek kolejowy)">
Parleza Wielka (przystanek kolejowy)

Parleza Wielka – przystanek osobowy w Parlezie Wielkiej na linii kolejowej nr 233, w powiecie olsztyńskim, w województwie warmińsko-mazurskim, w Polsce.

</doc>
<doc id="2718596" url="https://pl.wikipedia.org/wiki?curid=2718596" title="Biantidae">
Biantidae

Biantidae – rodzina pajęczaków z rzędu kosarzy i podrzędu Laniatores zawierająca około 130 opisanych gatunków. 
Opis.
Przedstawiciele tej rodziny osiągają od 1,5 do 5,5 mm długości ciała. Rozpiętość odnóży dochodzi u nich do 26 mm. Nogogłaszczki są znacznie powiększone i uzbrojone. Wiele gatunków jest barwy mahoniowej, inne żółte z ciemnym nakrapianiem.
Występowanie.
Rodzina jest szeroko rozprzestrzeniona na subkontynencie indyjskim, Madagaskarze i w Afryce. Podrodzina Stenostyginae występuje w Indiach Zachodnich i Ameryce Południowej.
Nazwa.
Nazwa rodzajowa "Biantes" pochodzi od Biantesa, syna Partenopajosa z greckiej mitologii.
Systematyka.
Rodzina zawiera około 130 opisanych gatunków zgrupowanych w 29 rodzajach oraz dzieli się na 4 podrodziny:

</doc>
<doc id="2718597" url="https://pl.wikipedia.org/wiki?curid=2718597" title="Daletice">
Daletice

Daletice – wieś (obec) na Słowacji, w kraju preszowskim w powiecie Sabinov. Pierwsze wzmianki o miejscowości pochodzą z roku 1320.
Według danych z dnia 31 grudnia 2010 wieś zamieszkiwały 92 osoby, w tym 43 kobiety i 49 mężczyzn.
W 2001 roku względem narodowości i przynależności etnicznej całość populacji stanowili Słowacy. 71,03% spośród mieszkańców wyznawało rzymskokatolicyzm, 29,04% protestantyzm, a 0,93% nie wyznawało żadnej religii. We wsi znajdowało się 37 domostw.

</doc>
<doc id="2718598" url="https://pl.wikipedia.org/wiki?curid=2718598" title="Skomack Wielki (przystanek kolejowy)">
Skomack Wielki (przystanek kolejowy)

Skomack Wielki – okresowo czynna bocznica szlakowa i nieczynny przystanek osobowy i a dawniej stacja kolejowa w Skomacku Wielkim na linii kolejowej nr 233, w powiecie ełckim, w województwie warmińsko-mazurskim, w Polsce. 
Stacja posiadała niewielki układ torowy (tor główny zasadniczy, główny dodatkowy i boczny/ładunkowy), sygnalizację kształtową obsługiwaną przez dwie nastawnie: SC, SC1. W roku 2012 linia kolejowa została wyremontowana na odc. Orzysz-Ełk. Prace swoim zakresem objęły również ten punkt, który został zaadaptowany na bocznicę szlakową. 

</doc>
<doc id="2718599" url="https://pl.wikipedia.org/wiki?curid=2718599" title="Mołdzie (przystanek kolejowy)">
Mołdzie (przystanek kolejowy)

Mołdzie – zlikwidowany przystanek osobowy w Mołdziach na linii kolejowej nr 223, w powiecie ełckim, w województwie warmińsko-mazurskim, w Polsce.

</doc>
<doc id="2718600" url="https://pl.wikipedia.org/wiki?curid=2718600" title="Bartosze (przystanek kolejowy)">
Bartosze (przystanek kolejowy)

Bartosze – przystanek osobowy w Bartoszach na linii kolejowej nr 233, w powiecie ełckim, w województwie warmińsko-mazurskim, w Polsce.

</doc>
<doc id="2718601" url="https://pl.wikipedia.org/wiki?curid=2718601" title="Rogale (przystanek kolejowy)">
Rogale (przystanek kolejowy)

Rogale – przystanek osobowy w Rożyńsku na linii kolejowej nr 233, w powiecie ełckim, w województwie warmińsko-mazurskim, w Polsce.

</doc>
<doc id="2718602" url="https://pl.wikipedia.org/wiki?curid=2718602" title="Arnold von Winkelried">
Arnold von Winkelried

Arnold von Winkelried zwany "Wielkim" (zm. 1522) – szwajcarski żołnierz, od 1512 roku najemnik w służbie mediolańskiej i austriackiej przeciw Francji, a następnie w służbie francuskiej przeciw Austrii. Zginął od ognia wrogiej artylerii w bitwie pod Bicoccą, gdy sfrustrowani niepowodzeniem ataków na umocniony obóz pikinierów żołnierze zażądali od oficerów walki w pierwszej linii.
Jego nagłośniona w Szwajcarii śmierć wpłynęła prawdopodobnie na ewolucję legendy o dzielnym żołnierzu, który w bitwie pod Sempach rzucił się na kopie austriackiego rycerstwa, umożliwiając tym samym zwycięstwo Szwajcarów. Od śmierci Arnolda von Winkelrieda w 1522 roku ów bohater zaczął być w źródłach nazywany Winkelriedem, a kilkanaście lat później Arnoldem Winkelriedem.

</doc>
<doc id="2718603" url="https://pl.wikipedia.org/wiki?curid=2718603" title="Stygnommatidae">
Stygnommatidae

Stygnommatidae - rodzina pajęczaków z rzędu kosarzy i podrzędu Laniatores zawierająca około 30 opisanych gatunków, w tym dwa kopalne. 
Opis.
Przedstawiciele tej rodziny osiągają od 3 do 6 mm długości ciała. Szczękoczułki posiadają dwukrotnie dłuższe niż ciało. Nogogłaszczki również znacznie wydłużone, masywne i uzbojone. Większość gatunków żyje w ściółce, ale znane są też troglofile.
Występowanie.
Rodzina neotropikalna, rozprzestrzeniona od Meksyku po Brazylię. Ponadto należą tu gatunki z południowej Florydy, Indonezji i Malezji, jednakże nie ma pewności czy powinny pozostać w tej rodzinie.
Systematyka.
Rodzina zawiera 29 opisanych gatunków w zaledwie 2 rodzajach:

</doc>
<doc id="2718604" url="https://pl.wikipedia.org/wiki?curid=2718604" title="Quva">
Quva

Quva (uzb. cyr.: Қува; ros.: Кува, "Kuwa") – miasto we wschodnim Uzbekistanie, w wilajecie fergańskim, w Kotlinie Fergańskiej, siedziba administracyjna tumanu Quva. W 1989 roku liczyło ok. 26 tys. mieszkańców. Ośrodek przemysłu drzewnego (fabryka mebli), spożywczego (fabryka konserw) i włókienniczego.
Historia.
Na terenie dzisiejszej Quvy istniało w średniowieczu miasto (wzmiankowane po raz pierwszy w X wieku), którego ruiny zachowały się do dnia dzisiejszego. Pod koniec lat 50. XX wieku podczas prac archeologicznych natknięto się na ruiny kompleksu buddyjskiego z przełomu VII i VIII wieku oraz zabudowań mieszkalnych z okresu od VII do X wieku.
Miejscowość otrzymała prawa miejskie w 1974 roku.

</doc>
<doc id="2718607" url="https://pl.wikipedia.org/wiki?curid=2718607" title="Kaizoku Sentai Gokaiger">
Kaizoku Sentai Gokaiger

 – japoński serial z gatunku "tokusatsu" z roku 2011. Jest jubileuszowym, trzydziestym piątym serialem z sagi Super Sentai stworzonym przez Toei Company. Podobnie jak pozostałe Sentai, był emitowany na kanale TV Asahi. Liczył 51 odcinków. Pierwszy odcinek pojawił się 13 lutego 2011, ostatni pokazano 19 lutego 2012. Serial "Gokaiger" był emitowany w Korei Południowej pod nazwą "Power Rangers Captain Force".
W 2014 roku serial został zaadaptowany na Power Rangers Super Megaforce, który jest kontynuacją Power Rangers Megaforce. 
Slogan serii to Zróbmy przedstawienie! (派手に行くぜっ！ "Hade ni ikuze!").
Fabuła.
Grupka kosmicznych piratów ma zamiar zdobyć Największy Skarb Wszechświata. By uzyskać do niego dostęp muszą zebrać sekretne moce 34 drużyn Sentai. Bohaterowie zostają zaatakowani przez Kosmiczne Cesarstwo Zangyack, które niegdyś zostało pokonane przez owe 34 drużyny, które by tego dokonać poświęciły swoje moce. Moce te przekształciły się w Klucze Wojowników, które dają tytułowym bohaterom możliwość przemiany w każdego wojownika w Sentai. Gokaigersi muszą pokonać Zangyack i zdobyć upragniony skarb. Podczas swojej przygody napotykają na swoich poprzedników.
Klucze Wojowników i Sekretne Moce.
Kiedy 34 drużyny wojowników Sentai poświęciły swoje moce by pokonać wojska Zangyack, trafiły one do kosmosu i przekształciły się w podobne do wojowników figurki-klucze zwane . Przed akcją serialu Aka Czerwony pozbierał wszystkie Klucze Wojowników i schował je w specjalnej skrzyni. Kiedy Basco ta Jolokia zdradził kompanów ukradł Klucze Dodatkowych Herosów. Wspaniały zaś objął pieczę nad pozostałymi. Każdy Gokaiger za pomocą tych kluczy może przemienić się w każdego dawnego wojownika/wojowniczki bez względu na płeć i kolor; ponadto wtedy może używać jego/jej broni. Dodatkowo może wsadzić klucz do specjalnych cylindrów w Gokai Szabli i Gokai Pistolecie aby wykonać atak zwany Falą Ostateczną.
By zdobyć Największy Skarb Wszechświata, Gokaigersi muszą zdobyć , zwane Sekretami. Każda dawna drużyna posiada jeden. Nie wszystkie te moce zostały użyte w serialu. W ostatnim odcinku Wspaniały odlatując z Ziemi wysypuje wszystkie Klucze Wojowników, po czym wracają one do prawowitych właścicieli.
W nawiasach podano odcinki i filmy, w których klucze zostały użyte.
Klucze Gokaigersów.
Klucze Gokaigersów – Sekret to Ostateczny Soul pozwalający na uformowanie Ostatecznego Gokaiō. Ujawniony w 37 odcinku.
Klucze Gorangersów.
Klucze Gorangersów – Sekret to Variblune i Goran Gokaiō, otrzymany od Tsuyoshiego Kaijō w filmie "Gokaiger vs. Goseiger".
Klucze JAKQ.
Klucze JAKQ – Sekret nieznany, otrzymany od Sōkichiego Banby w filmie "Gokaiger vs. Goseiger"
Klucze Battle Fever J.
Klucze Battle Fever J – Sekret nieznany, otrzymany od Shirō Akebono jako prezent gwiazdkowy w 44 odcinku. Klucz Battle Kenii w połączeniu z mocą klucza Denji Niebieskiego jest zdolny do otworzenia portalu do Wymiaru Makuu.
Klucze Denjimanów.
Klucze Denjimanów – Sekret nieznany, otrzymany od Daigorō Ōme w filmie "Gokaiger vs. Goseiger". Klucz Denji Niebieskiego w połączeniu z mocą klucza Battle Kenii jest zdolny do otworzenia portalu do Wymiaru Makuu.
Klucze Sun Vulcan.
Klucze Sun Vulcan – Sekret nieznany, zabrany przez Basco w ramach kaucji w 31 odcinku, odebrany przez Gokaigersów w 49 odcinku i może być użyty, gdyż Gokaigersi uzyskali aprobatę Takayukiego Hiby.
Klucze Goggle Five.
Klucze Goggle Five – Sekret nieznany, otrzymany od Kanpeia Kurody w filmie "Gokaiger vs Goseiger".
Klucze Dynamanów.
Klucze Dynamanów – Sekret to atak Super Dynamite, otrzymany od Rei Tachibany w filmie "Gokaiger vs Goseiger".
Klucze Biomanów.
Klucze Biomanów – Sekret nieznany, otrzymany od Shirō Gō w filmie "Gokaiger vs Goseiger".
Klucze Changemanów.
Klucze Changemanów – Sekret to Earthforce, zabrany przez Basco w ramach kaucji w 31 odcinku, odebrany przez Gokaigersów w 49 odcinku i użyty za pozwoleniem Shō Hayatego.
Klucze Flashmanów.
Klucze Flashmanów – Sekret nieznany, zabrany przez Basco w ramach kaucji w 31 odcinku, odebrany przez Gokaigersów w 49 odcinku i mógł zostać użyty, gdyż Gokaigersi uzyskali aprobatę Daia.
Klucze Maskmanów.
Klucze Maskmanów – Sekret to atak Gokaiō zwany Gokai Aura Galaxy, zabrany przez Basco w ramach kaucji w 31 odcinku, odebrany przez Gokaigersów w 49 odcinku i użyty za pozwoleniem Akiry.
Klucze Livemanów.
Klucze Livemanów – Sekret to przemiana Gokaiō w Super Live Robota, otrzymany od Jō Ōhary w 30 odcinku.
Klucze Turborangersów.
Klucze Turborangersów – Sekret nieznany, otrzymany od Rikiego Honō w filmie "Gokaiger vs. Goseiger".
Klucze Fivemanów.
Klucze Fivemanów – Sekret nieznany, zabrany przez Basco w ramach kaucji w 31 odcinku, odebrany przez Gokaigersów w 49 odcinku i dzięki aprobacie Remi Hoshikawy może zostać użyty.
Klucze Jetmanów.
Klucze Jetmanów – Sekret to atak Goren Gokaiō zwany Gokai Jet Feniks, otrzymany od Gaia Yūkiego w 28 odcinku.
Klucze Zyurangersów.
Klucze Zyurangersów – Sekret to GouJuuRex. Sekret otrzymał Gai od ducha Buraia w 18 odcinku.
Klucze Dairangersów.
Klucze Dairangersów – Sekret to Kiryoku Bomber, otrzymany od Ryō w filmie "Gokaiger vs. Goseiger".
Klucze Kakurangersów.
Klucze Kakurangersów – Ninjaman jest jedynym wojownikiem w Sentai, który nie posiada klucza, jednak za to jego powiększona postać jest Sekretem kluczy Kakurangersów. Bohaterowie otrzymali go od Ninjamana w 46 odcinku.
Klucze Ohrangersów.
Klucze Ohrangersów – Sekret to Gokai Galeon Buster, otrzymany od Gorō Hoshino w 31 odcinku.
Klucze Carrangersów.
Klucze Carrangersów – Sekret to atak Gokaiō zwany Gokai Gekisō Giri, otrzymany od Kyōsukego Jinnaia w 14 odcinku. Pod koniec odcinka dawny Czerwony Rajdowiec mówi, że prawdziwym Sekretem jest poza Carrangersów.
Klucze Megarangersów.
Klucze Megarangersów – Sekret to Mega Winger, a konkretniej jego skrzydła które mogą połączyć się z GouJuuŌ. Sekret został otrzymany od Kenty Datego w 39 odcinku.
Klucze Gingamanów.
Klucze Gingamanów – Sekret to atak GouJuuJina zwany GouJuu Eidan, otrzymany od Hyuugi w 20 odcinku.
Klucze GoGoFive.
Klucze GoGoFive – Sekret to atak Gokaiō zwany Shōka Hose, podobny do ataku gaśnic Victory Robota. Otrzymany od Matsuri Tatsumi w 23 odcinku.
Klucze Timerangersów.
Klucze Timerangersów – Sekret to wezwanie GouJuu Wiertła z roku 3000. Przekazany został Gaiowi poprzez ducha Naoto Takizawy w 18 odcinku.
Klucze Gaorangersów.
Klucze Gaorangersów – Sekret to nowa wersja Gao Lwa, która może połączyć się z Gokaiō w Gao Gokaiō. Otrzymany od Kakeru Shishiego w 9 odcinku.
Klucze Hurricangersów.
Klucze Hurricangersów – Sekret to nowa wersja Fuuraimaru, która może się połączyć z Gokaiō w Hurricane Gokaiō. Sekret otrzymany od trójki Hurricangersów w 26 odcinku. Mimo że Gouraigersi są odrębną grupą i podczas aktywacji ich kluczy jest inny dźwięk, ich klucze wlicza się do kluczy Hurricangersów. To samo tyczy się kluczu Shurikengera, który to nie należał ani do Hurricangersów ani do Gouraigersów. 
Klucze Abarangersów.
Klucze Abarangersów – tu w zasadzie Sekret jest rozbity na dwie połowy. Pierwsza została przekazana Gaiowi przez ducha Mikoto Nakadaia w 18 odcinku. Wykorzystując klucz Abare Zabójcy, Gai może przekształcić GōJūRexa w GōJūJina. Drugą połowę przekazuje pozostałym Gokaigersom Yukito Sanjō. Używając wszystkich kluczy, Gokaigersi mogą połączyć Gokaiō i GōJūJina w GōJuu Gokaiō.
Klucze Dekarangersów.
Klucze Dekarangersów – Sekretem jest nowa wersja Pat Strikera, która może się połączyć z Gokaiō w Deka Gokaiō. Otrzymany od Doggiego Krugera w 5 odcinku.
Klucze Magirangersów.
Klucze Magirangersów – Sekretem jest nowa wersja Magi Smoka, która może się połączyć z Gokaiō w Magi Gokaiō. Otrzymany w 3 odcniku od Kaia Ozu, Sekret ten jest pierwszym zdobytym przez Gokaigersów.
Klucze Boukengersów.
Klucze Boukengersów – Sekretem jest DaiBouken, który zostaje wezwany do pomocy Gokaiō. Sekret otrzymany od Satoru Akashiego w filmie "Gokaiger vs. Goseiger".
Klucze Gekirangersów.
Klucze Gekirangersów – Sekretem jest aura głównych bestii (Geki Tygrys, Jaguar, Gepard, Wilk i SaiDain) piątki Gekirangersów. Sekret otrzmany od Jana Kandou w 7 odcinku.
Klucze Go-Ongersów.
Klucze Go-Ongersów – Sekretem jest trzynasty Engine- Machalcon, który potrafi się połączyć z Gokaiō w Go-On Gokaiō oraz z GouJuu Gokaiō w Ostatecznego Gokaiō. Sekret otrzymany od Saki Rōyamy w filmie "Gokaiger vs. Goseiger", jednak pierwszy raz użyty po wyjaśnieniu go przez Sōsukego Esumi w 36 odcinku.
Klucze Shinkengersów.
Klucze Shinkengersów – Sekret to przemiana Gao Gokaiō w Shinken Gokaiō, otrzymany od Kaoru Shiby w 12 odcinku.
Klucze Goseigersów.
Klucze Goseigersów – Sekret to Głowice Goseigersów (Smok, Feniks, Wąż, Tygrys, Rekin plus Bracia Skick, Landick i Seiack), otrzymany od piątki Goseigersów w filmie "Gokaiger vs. Goseiger".
Legendy.
W "Gokaiger" Legendami nazywa się dawnych wojowników ze wszystkich 34 drużyn, którzy pokonali pierwszy atak Zangyack w tzw. Bitwie Legend. By to uczynić poświęcili swoje moce, które wyleciały do kosmosu w postaci kluczy. W ludzkiej postaci pojawiają się niektóre Legendy. Kilku z nich pojawia się więcej niż jeden raz.
Zangyack.
 to przeciwnicy Gokaigersów, którzy podejmują się drugiej próby podbicia Ziemi. Poprzednim razem zostali powstrzymani przez 34 drużyny Sentai, które poświęciły do tego swe moce. Przywódcą Zangyack jest Akudos Gil. Każdy z Gokaigersów ma do nich swój uraz osobisty - Wspaniały za zniszczenie jego planety oraz śmierć Aka Czerwonego, Joe za zabicie swojego kolegi i jego przemianę w bezdusznego robota, Luka, Doktorek i Ahim za zniszczenie ich planet, zaś Gai, jako Ziemianin chce pomścić swych idoli, którzy poświęcili moce dla uratowania Ziemi. Ich bazą w serialu jest statek zwany Gigantycznym Koniem (ギガントホース "Giganto Hōsu", Gigant Horse). We wszystkich planetach należących do Zangyack funkcjonuje waluta zwana Zagin (1 Zagin = ok. 11 zł), w niej też są określone ceny za głowy Gokaigersów, Navi, Basco i Sally. Nazwa wywodzi się od słowa "zangyaku" (残虐) oznaczającego "okrucieństwo".

</doc>
<doc id="2718609" url="https://pl.wikipedia.org/wiki?curid=2718609" title="Błąd ostateczny">
Błąd ostateczny

Błąd ostateczny (ang. "Terminal Error") – amerykański film sensacyjny z gatunku science fiction z 2002 roku w reżyserii Johna Murlowskiego. W filmie występują Michael Nouri, Marina Sirtis, Matthew Ewald i Timothy Busfield.
Opis fabuły.
Dochodzi do serii groźnych awarii. Okazuje się, że jest to wina wirusa komputerowego, który bardzo szybka rozprzestrzenia, zakłócając funkcjonowanie całego miasta. Tragedię mogą powstrzymać jedynie właściciel przedsiębiorstwa programistycznego Brad (Michael Nouri) i jego syn Dylan (Matthew Ewald).
Obsada.
i inni

</doc>
<doc id="2718610" url="https://pl.wikipedia.org/wiki?curid=2718610" title="Adam Zdrójkowski">
Adam Zdrójkowski

Adam Zdrójkowski (ur. 29 maja 2000 w Warszawie) – polski aktor i prezenter telewizyjny.
Życiorys.
Jest synem Dariusza i Edyty Zdrójkowskich i bratem-bliźniakiem Jakuba, także aktora. W 2003 rodzina wzięła udział w programie "Chwila prawdy".
W 2009 grał Pawełka w serialu Polsatu "Rodzina zastępcza". W latach 2011–2020 wcielał się w Kubę Boskiego w serialu TVP2 "Rodzinka.pl", a rola zapewniła mu największą rozpoznawalność.
W 2016 uczestniczył w programie rozrywkowym Polsatu "Dancing with the Stars. Taniec z gwiazdami". W 2018 został jednym z prowadzących program TVP2 "The Voice Kids" i razem z Wiktorią Gąsiewską wystąpił w jednym z odcinków talk-show "The Story of My Life. Historia naszego życia". W 2019 współprowadził program "The Voice of Poland", a w parze z Wiktorią Gąsiewską zwyciężył w pierwszej edycji programu TVP2 "Dance Dance Dance". W 2021 brał udział w 15. edycji programu rozrywkowego Polsatu "Twoja twarz brzmi znajomo"; po dziewięciu odcinkach dotarł do finału, w którym zajął trzecie miejsce. Również wystąpił w świątecznym odcinku programu.
Życie prywatne.
W latach 2017–2021 był w nieformalnym związku z aktorką Wiktorią Gąsiewską.
Filmografia.
Spis sporządzono na podstawie materiału źródłowego:
Bibliografia.
 

</doc>
<doc id="2718611" url="https://pl.wikipedia.org/wiki?curid=2718611" title="Lee McNeill">
Lee McNeill

Lee Vernon McNeill (ur. 2 grudnia 1964 w Lumberton w stanie Karolina Północna, zm. 29 września 2021 w Fayetteville) – amerykański lekkoatleta specjalizujący się w biegach sprinterskich, uczestnik letnich igrzysk olimpijskich w Seulu (1988).
Sukcesy sportowe.
W 1985 zdobył w Kobe brązowy medal letniej uniwersjady w biegu na 100 metrów. W 1987 zdobył złoty medal mistrzostw świata w biegu sztafetowym 4 x 100 metrów (wspólnie z Lee McRae'em, Harveyem Glance'em i Carlem Lewisem). W 1987 sztafeta amerykańska w tym samym składzie zdobyła również złoty medal igrzysk panamerykańskich, rozegranych w Indianapolis. W 1988 wystąpił w reprezentacji Stanów Zjednoczonych w sztafecie 4 x 100 metrów na olimpiadzie w Seulu, jednakże z powodu błędu podczas jednej ze zmian w biegu kwalifikacyjnym drużyna amerykańska została zdyskwalifikowana i odpadła z dalszej rywalizacji.

</doc>
<doc id="2718613" url="https://pl.wikipedia.org/wiki?curid=2718613" title="Stanisław Kazimierz Krahelski">
Stanisław Kazimierz Krahelski

Stanisław Kazimierz Krahelski (ur. 11 stycznia 1899 w majątku Ułasowszczyzna, zm. wiosną 1940 w Charkowie) – rotmistrz Wojska Polskiego.
Życiorys.
Urodził się 11 stycznia 1899 w majątku Ułasowszczyzna, w gminie Międzyrzecz (powiat wołkowyski), w rodzinie Mieczysława i Antoniny z Korczyców. Był młodszym bratem Piotra (1894–1940), podporucznika rezerwy, zamordowanego w Katyniu.
Od 1917 był członkiem Polskiej Organizacji Wojskowej. W 1918 wstąpił do Wojska Polskiego i został przydzielony do 1 pułku ułanów krechowieckich. Ukończył Szkołę Podchorążych w Warszawie.
Po zakończeniu działań wojennych pozostał w wojsku. 3 maja 1922 został zweryfikowany w stopniu porucznika ze starszeństwem z dniem 1 sierpnia 1922 w korpusie oficerów jazdy. W 1923 służył w 1 pułku ułanów w Augustowie. W pułku pełnił obowiązki dowódcy plutonu, później dowódcy szwadronu. W marcu 1930 został przeniesiony do Korpusu Ochrony Pogranicza, do Brygady KOP „Wołyń”. 27 czerwca 1935 awansował na rotmistrza ze starszeństwem z dniem 1 stycznia 1935 i 10. lokatą w korpusie oficerów kawalerii. Od 1937 był instruktorem w Szkole Podchorążych dla Podoficerów w Bydgoszczy. 2 lipca 1938 został przeniesiony do dywizjonu rozpoznawczego 10 Brygady Kawalerii w Rzeszowie na stanowisko adiutanta. W grudniu tego roku został przesunięty na stanowisko dowódcy szwadronu strzeleckiego. Na czele tego pododdziału walczył w kampanii wrześniowej 1939 roku. 
W czasie walk dostał się do sowieckiej niewoli. Przebywał w obozie w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
5 października 2007 Minister Obrony Narodowej awansował go pośmiertnie do stopnia majora. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2718614" url="https://pl.wikipedia.org/wiki?curid=2718614" title="Drienica">
Drienica

Drienica – wieś (obec) na Słowacji, w kraju preszowskim w powiecie Sabinov. Pierwsze wzmianki o miejscowości pochodzą z roku 1343.
Według danych z dnia 31 grudnia 2010 wieś zamieszkiwało 714 osób, w tym 344 kobiety i 370 mężczyzn.
W 2001 roku względem narodowości i przynależności etnicznej 99,11% populacji stanowili Słowacy, 0,60% Ukraińcy, a 0,30% Rusini. 67,36% spośród mieszkańców wyznawało grekokatolicyzm, 22,21% rzymski katolicyzm, 8,49% prawosławie, 1,04% protestantyzm, a 0,60% nie wyznawało żadnej religii. We wsi znajdowało się 219 domostw.

</doc>
<doc id="2718615" url="https://pl.wikipedia.org/wiki?curid=2718615" title="Quvasoy">
Quvasoy

Quvasoy (uzb. cyr.: Қувасой; ros.: Кувасай, "Kuwasaj") – miasto we wschodnim Uzbekistanie, w wilajecie fergańskim, w Kotlinie Fergańskiej, przy granicy z Kirgistanem. W 1989 roku liczyło ok. 25 tys. mieszkańców. Ośrodek przemysłu cementowego i ceramicznego (fabryka porcelany).
Miejscowość otrzymała prawa miejskie w 1954 roku.

</doc>
<doc id="2718617" url="https://pl.wikipedia.org/wiki?curid=2718617" title="Codex Sangallensis 18">
Codex Sangallensis 18

Kodeks Sangalleński, łac. "Codex Sangallensis" (Gregory-Aland no. 0130), ε 80 (von Soden) – grecki kodeks uncjalny Nowego Testamentu, paleograficznie datowany na IX wiek. Jest cytowany w krytycznych wydaniach greckiego Nowego Testamentu.
Opis.
Zachowało się 7 pergaminowych kart kodeksu (29,5 × 21,3 cm), z tekstem Ewangelii Marka (1,31-2,16) i Ewangelii Łukasza (1,20-31.64-79; 2,24-48). Tekst pisany jest dwoma kolumnami na stronę, 22 linijek w kolumnie, wielką semi-uncjałą. Charakter pisma jest podobny do Kodeksu Sangalleńskiego 48, choć litery są większe. Stosuje akcenty.
Jest palimpsestem, tekst górny jest tekstem Wulgaty, naniesiony został w wieku XII.
Test.
Grecki tekst kodeksu jest wynikiem wymieszania tradycji tekstualnych. Aland zaklasyfikował go do Kategorii III. Zawiera element bizantyjski.
Według "Claremont Profile Method", tj. metody wielokrotnych wariantów, w Łk 1 reprezentuje tekst mieszany.
Historia.
Sporządzony został w IX wieku prawdopodobnie przez iroszkockiego mnicha w Sankt-Gallen. Rękopis był badany przez Tischendorfa.
W roku 1908 Caspar René Gregory dał mu siglum 0130.
4 karty kodeksu przechowywane są obecnie w Bibliotece Opactwa św. Galla, pod numerem katalogowym 18, 3 karty kodeksu przechowywane są w Zurychu (Zentralbibliothek, C 57, fol. 5, 74, 93, 135).

</doc>
<doc id="2718619" url="https://pl.wikipedia.org/wiki?curid=2718619" title="Sroka czarnoczelna">
Sroka czarnoczelna



</doc>
<doc id="2718620" url="https://pl.wikipedia.org/wiki?curid=2718620" title="Yuko Nakanishi">
Yuko Nakanishi



</doc>
<doc id="2718621" url="https://pl.wikipedia.org/wiki?curid=2718621" title="Dendrocitta bayleii">
Dendrocitta bayleii



</doc>
<doc id="2718624" url="https://pl.wikipedia.org/wiki?curid=2718624" title="Ulica Sieroca w Poznaniu">
Ulica Sieroca w Poznaniu

Ulica Sieroca (do 1918 i 1939-1946: "Waisenstrasse") – ulica znajdująca się w Poznaniu na Starym Mieście na osiedlu Stare Miasto.
Przebieg i charakter.
Swój bieg zaczyna przy ulicy Franciszkańskiej, biegnie dalej na południe, przecina ulicę Paderewskiego, kończy się na skrzyżowaniu z ul. Kozią. Nazwa pochodzi od budynku sierocińca, stojącego przy tej ulicy. Sierociniec założyło miasto w 1832 roku w budynku po klasztorze franciszkanów.
Przy niej stoją zabudowania klasztorne franciszkanów. Pod numerem 10 ma siedzibę Powiatowa Stacja Sanitarno-Epidemiologiczna w Poznaniu.

</doc>
<doc id="2718625" url="https://pl.wikipedia.org/wiki?curid=2718625" title="Carlos Enrique Díaz de León">
Carlos Enrique Díaz de León

Carlos Enrique Díaz de León (ur. 1915, zm. 2014) – gwatemalski pułkownik, dowódca sił zbrojnych w administracji prezydenta Jacobo Arbenza Guzmana, tymczasowy prezydent Gwatemali przez jeden dzień od 27 do 28 czerwca 1954 roku, mianowany przez Arbenza, który ustąpił w wyniku zamachu stanu (operacji PBSUCCES), dowodzonego przez pułkownika Carlosa Castillo Armasa. Po opanowaniu stolicy Gwatemali przez wojsko Armasa Diaz stracił stanowisko po tym, jak odmówił podporządkowania się nowym władzom.

</doc>
<doc id="2718627" url="https://pl.wikipedia.org/wiki?curid=2718627" title="Kodeks 0131">
Kodeks 0131

Kodeks 0131 (Gregory-Aland no. 0131) ε 81 (Soden) – grecki kodeks uncjalny Nowego Testamentu na pergaminie, paleograficznie datowany na IX wiek. Rękopis jest przechowywany jest w Trinity College (B VIII, 5) w Cambridge.
Opis.
Do dnia dzisiejszego zachowały się 4 karty kodeksu (24,5 na 18,5 cm) z fragmentem Ewangelii Marka (7,3-4.6-8.30-8,16; 9,2.7-9).
Tekst pisany jest jedną kolumną na stronę, w 24 linijkach w kolumnie. Stosuje przydechy i akcenty.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Aland datował kodeks na IX wiek. W ten sam sposób datuje go obecnie INTF.
Rękopis został odkryty przez William White w 1857 roku. Gregory w 1908 roku dał mu siglum 0131.
Rękopis cytowany jest w krytycznych wydaniach greckiego Nowego Testamentu (NA26, NA27). W NA27 cytowany jest jako świadek pierwszego rzędu.

</doc>
<doc id="2718629" url="https://pl.wikipedia.org/wiki?curid=2718629" title="Triaenonychidae">
Triaenonychidae

Triaenonychidae – rodzina pajęczaków z rzędu kosarzy i podrzędu Laniatores zawierająca ponad 440 opisanych gatunków.
Budowa ciała.
Większość przedstawicieli rodziny osiąga długość ciała od 3 do 5 mm. Istnieje jednak gatunek południowoafrykański o długości ciała 1 mm, a niektóre gatunki z podrodziny Adaeinae mają osiągają centymetr. Nogi są krótkie o długości od 4 do 12 mm. Nogogłaszczki długie, uzbrojone i masywniejsze od nóg.
Występowanie.
Zamieszkują obie Ameryki, Japonię, Koreę, Australię i Nową Zelandię oraz Madagaskar.
Pokrewieństwo.
Triaenonychidae prawdopodobnie powinny zostać podzielone na co najmniej dwie rodziny. Gatunki australijskie tworzą Triaenonychidae "sensu stricto" i mogą zawierać Synthetonychiidae, natomiast północne gatunki powinny się znaleźć w Travuniidae.
Systematyka.
Rodzina liczy ponad 440 opisanych gatunków zgrupowanych w około 120 rodzajach. Podzielona jest na 6 podrodzin, a Triaenonychinae na 3 plemiona:

</doc>
<doc id="2718630" url="https://pl.wikipedia.org/wiki?curid=2718630" title="Agoristenidae">
Agoristenidae

Agoristenidae – rodzina pajęczaków z rzędu kosarzy i podrzędu Laniatores zawierająca około 70 opisanych gatunków.
Opis.
Przedstawiciele tej rodziny osiągają od 2 do 5 mm długości ciała. Ubarwione jest od żółtawgo do ciemnobrązowego. Niektóre gatunki posiadają żółte paski lub białe bądź zielone łaty.
Występowanie.
Rodzina neotropikalna. Podrodzina Agoristeninae jest endemiczna dla Wielkich Antyli, a pozostałe występują w Ameryce Południowej.
Nazwa.
Nazwa rodzajowa "Agoristenus" pochodzi od starogreckich słów "agora" oznaczającego "spotykać" i "stenos" oznaczającego "niewielu" i nawiązuje do rzadkości rodziny w chwili jej odkrycia.
Systematyka.
Rodzina zawiera około 70 opisanych gatunków w 26 rodzajach oraz podzielona jest na 3 podrodziny:
Podrodzina: Agoristeninae 
Podrodzina: Leiosteninae 
Podrodzina: Zamorinae 

</doc>
<doc id="2718632" url="https://pl.wikipedia.org/wiki?curid=2718632" title="Assamiidae">
Assamiidae

Assamiidae - rodzina pajęczaków z rzędu kosarzy i podrzędu Laniatores zawierająca ponad 400 opisanych gatunków i będąca tym samym trzecią najliczniejszą rodziną kosarzy. 
Opis.
Przedstawiciele tej rodziny osiągają od 2 do 8 mm długości ciała. Posiadają zazwyczaj długie nogi o długości od 4 do 40 mm. Ubarwienie ciała zwykle jest czerwonawobrązowe do żółtego z czarnym nakrapianiem i siatkowaniem. Niektóre gatunki mają rysunek na tarczy grzbietowej.
Występowanie.
Kosarze te występują w Starym Świecie z wyjątkiem Europy i Madagaskaru. Rozprzestrzenione są od Afryki przez południową Azję i Indonezję po Nową Gwineę, wyspy na Pacyfiku i Australię.
Pokrewieństwo.
Rodzina prawdopodobnie jest grupą siostrzaną dla Gonyleptoidea.
Systematyka.
Rodzina Assamidae została podzielona przez Roewera na 12 podrodzin, jednak wiele z nich wydaj się nieuzasadniona. Obecnie wyróżnia się 5 dużych grup gatunków, których zasięg nie pokrywa się z tradycyjnym podziałem na podrodziny:
Tradycyjny podział na 12 podrodzin wygląda następująco:

</doc>
<doc id="2718633" url="https://pl.wikipedia.org/wiki?curid=2718633" title="Eriaxis rigida">
Eriaxis rigida

Eriaxis rigida – gatunek roślin jednoliściennych z rodziny storczykowatych ("Orchidaceae"). Jedyny przedstawiciel monotypowego rodzaju Eriaxis. Reprezentuje plemię "Vanilleae" z podrodziny waniliowych ("Vanilloideae"). Występuje jako endemit na Nowej Kaledonii, gdzie rośnie w pełnym słońcu w świetlistych zaroślach na ubogich glebach, zasobnych w rudy metali. Mimo posiadania atrakcyjnych kwiatów, gatunek nie jest uprawiany ze względu na wielkie trudności z jego uprawą poza naturalnym dla niego siedliskiem.
Morfologia.
Wzniesiona bylina ze sztywnymi, skórzastymi liśćmi. Kwiaty różowe, efektowne.

</doc>
<doc id="2718634" url="https://pl.wikipedia.org/wiki?curid=2718634" title="Ryo Takayasu">
Ryo Takayasu



</doc>
<doc id="2718635" url="https://pl.wikipedia.org/wiki?curid=2718635" title="Cranaidae">
Cranaidae

Cranaidae – rodzina pajęczaków z rzędu kosarzy i podrzędu Laniatores zawierająca około 140 opisanych gatunków.
Opis.
Przedstawiciele tej rodziny osiągają od 6 do 16 mm długości ciała. Ubarwione zwykle od brązowego do czarnozielonkawego z nogami czasem jaśniejszymi do żółtawych. Niektóre gatunki posiadają białe paski.
Występowanie.
Rodzina neotropikalna, zamieszkuje północną część Ameryki Południowej. Kilka gatunków występuje na terenie Panamy i Kostaryki. Znaczne zróżnicowanie osobników związane jest z różnorodnością zajmowanych siedlisk. Występują na wysokości od 500 do nawet 5000 m n.p.m.
Nazwa.
Nazwa rodzajowa "Cranaus" pochodzi od Kranaosa, króla Aten w mitologii greckiej.
Systematyka.
Rodzina zawiera około 80 opisanych rodzajów oraz około 140 gatunków. Podzielona jest na 4 podrodziny:

</doc>
<doc id="2718636" url="https://pl.wikipedia.org/wiki?curid=2718636" title="Eriaxis">
Eriaxis



</doc>
<doc id="2718637" url="https://pl.wikipedia.org/wiki?curid=2718637" title="Kodeks 0132">
Kodeks 0132

Kodeks 0132 (Gregory-Aland no. 0132) ε 82 (Soden) – grecki kodeks uncjalny Nowego Testamentu na pergaminie, paleograficznie datowany na IX wiek. Rękopis jest przechowywany jest w Christ Church College (B VIII, 5) w Oksfordzie.
Opis.
Do dnia dzisiejszego zachowała się 1 karta kodeksu (24,5 na 18,5 cm) z fragmentem Ewangelii Marka (5,16-40).
Tekst pisany jest dwoma kolumnami na stronę, w 33 linijkach w kolumnie, 14-18 liter w linijce. Stosuje przydechy i akcenty.
Jest palimpsestem, tekst górny należy do minuskułu 639 (XI wiek).
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Gregory datował na IX wiek, Aland datował kodeks na IX wiek. W ten sam sposób datuje go obecnie INTF.
Rękopis został odkryty przez A. A. Vansittart.
Był badany i opisywany przez Kitchin, Tischendorfa i Gregory'ego.
Pierwotnie był oznaczany przy pomocy siglum Wf. Gregory w 1908 roku dał mu siglum 0132.
Rękopis cytowany jest w krytycznych wydaniach greckiego Nowego Testamentu (NA26, NA27). W NA27 cytowany jest jako świadek pierwszego rzędu.

</doc>
<doc id="2718638" url="https://pl.wikipedia.org/wiki?curid=2718638" title="Pentanychidae">
Pentanychidae

Pentanychidae – rodzina pajęczaków z rzędu kosarzy i podrzędu Laniatores zawierająca 6 opisanych gatunków. 
Opis.
Przedstawiciele tej rodziny mają 2-3 mm długości ciała. Ubarwienie od żółtego do pomarańczowego z różną ilością dodatku czarnej pigmentacji.
Występowanie.
Kosarze te znane są z zachodniego wybrzeża USA, gdzie występują od stanu Waszyngton po Oregon.
Systematyka.
Rodzina zawiera 6 opisanych gatunków w dwóch rodzajach:

</doc>
<doc id="2718639" url="https://pl.wikipedia.org/wiki?curid=2718639" title="Travuniidae">
Travuniidae

Travuniidae - rodzina pajęczaków z rzędu kosarzy i podrzędu Laniatores zawierająca kilkanaście gatunków. 
Opis.
Przedstawiciele tej rodziny to niewielkie kosarze o długości ciała do 3 mm. Nogi są smukłe i nieuzbrojone, natomiast nogogłaszczki są silne i wyposażone w ostre kolce.
Występowanie.
Kosarze te wykazane są z Europy, USA i Japonii.
Pokrewieństwo.
Najbliżej spokrewnione są z Cladonychiidae. Istnieje nawet możliwość, że Travuniidae są parafiletyczne względem tej rodziny.
Nazwa.
Nazwa rodzajowa "Travunia" pochodzi od łacińskiej nazwy miasta Trebinje w Bośni i Hercegowinie.
Systematyka.
Rodzina zawiera 14 gatunków oraz 2 opisane podrodziny. W Europie występuje 11 (oznaczone pogrubieniem):
Podrodzina: Peltonychiinae 
Podrodzina: Travuniinae 
incertae sedis

</doc>
<doc id="2718640" url="https://pl.wikipedia.org/wiki?curid=2718640" title="Stefan Grabowski (zm. 1770)">
Stefan Grabowski (zm. 1770)

Stefan Grabowski herbu Oksza (zm. 4 września 1770 roku w Siemianowiczach) – stolnik wołkowyski w latach 1756-1770, konsyliarz konfederacji słuckiej w 1767 roku.

</doc>
<doc id="2718643" url="https://pl.wikipedia.org/wiki?curid=2718643" title="Mistrzostwa Świata w Snookerze na Sześciu Czerwonych 2012">
Mistrzostwa Świata w Snookerze na Sześciu Czerwonych 2012

Mistrzostwa Świata w Snookerze na Sześciu Czerwonych 2012 (ang. "2012 SangSom 6-red World Championship") – 4. edycja mistrzostw świata w snookerze na sześciu czerwonych, która została rozegrana w dniach 2–7 lipca w Montien Riverside Hotel w Bangkoku. Zwyciężył Mark Davis, który sięgnął po tytuł po raz pierwszy. Maksymalne breaki (75 pkt) padły dwukrotnie podczas tych mistrzostw. Osiągnęli je Judd Trump i Shaun Murphy.
Relację z zawodów przeprowadziła stacja komercyjna Eurosport. 

</doc>
<doc id="2718645" url="https://pl.wikipedia.org/wiki?curid=2718645" title="Epedanidae">
Epedanidae

Epedanidae – rodzina pajęczaków z rzędu kosarzy i podrzędu Laniatores zawierająca około 200 opisanych gatunków. Jedyna rodzina nadrodziny Epedanoidea.
Opis.
Przedstawiciele tej rodziny osiągają od 2 do 5 mm długości ciała. Posiadają cienkie nogi o rozpiętości od 6 do 26 mm. Szczękoczułki są masywne z silnym ząbkowaniem. Nogogłaszczki długie i masywne, wyposażone w rząd potężnych kolców po wewnętrznej stronie. U samców kolcowanie nogogłaszczków jest silniejsze niż u samic. Większość gatunków jest barwy jasnobrązowej z nielicznym czarnym nakrapianiem, a u niektórych z białymi łatami.
Występowanie.
Wszystkie gatunki występują w Azji. Rozprzestrzenione są od Chin, Nepalu i Birmy przez Japonię, kraje Azji południowo-wschodniej po Filipiny i Nową Gwineę.
Pokrewieństwo.
Epedanidae są siostrzanym taksonem dla Gonyleptoidea.
Systematyka.
Rodzina zawiera ponad 200 gatunków zgrupowanych w 70 rodzajów i 4 opisane podrodziny:

</doc>
<doc id="2718647" url="https://pl.wikipedia.org/wiki?curid=2718647" title="5 Dywizja Piechoty (austro-węgierska)">
5 Dywizja Piechoty (austro-węgierska)

5 Dywizja Piechoty (5. ITD) – wielka jednostka piechoty cesarskiej i królewskiej Armii.
5 Dywizja Piechoty wchodziła w skład 1 Korpusu stacjonującego w Krakowie. Komenda stacjonowała w Ołomuńcu.
W 1912 roku dokonano kolejnych zmian w składzie 5 i 12 Dywizji Piechoty:
W 1913 roku w skład 10 Brygady Piechoty został włączony Pułk Piechoty Nr 1, który dotychczas podlegał komendantowi 23 Brygady Piechoty, natomiast Pułk Piechoty Nr 100 został podporządkowany 23 Brygadzie Piechoty.

</doc>
<doc id="2718648" url="https://pl.wikipedia.org/wiki?curid=2718648" title="Epedanoidea">
Epedanoidea



</doc>
<doc id="2718649" url="https://pl.wikipedia.org/wiki?curid=2718649" title="Michał Grabowski (generał)">
Michał Grabowski (generał)



</doc>
<doc id="2718651" url="https://pl.wikipedia.org/wiki?curid=2718651" title="Kodeks 0133">
Kodeks 0133

Kodeks 0133 (Gregory-Aland no. 0133) ε 83 (Soden) – grecki kodeks uncjalny Nowego Testamentu na pergaminie, paleograficznie datowany na IX wiek. Rękopis jest przechowywany jest w British Library (Add. 31919) w Londynie.
Opis.
Do dnia dzisiejszego zachowało się 29 kart kodeksu (33 na 26 cm) z tekstem Ewangelii Mateusza (1,1-14; 5,3-19; 23,9-25,30; 25,43-26,26; 26,50-27,16) Ewangelii Marka (1,1-43; 2,21-5,1; 5,29-6,22; 10,51-11,13).
Tekst pisany jest dwoma kolumnami na stronę, w 20 linijkach w kolumnie, wielką uncjałą.
Tekst.
Grecki tekst kodeksu przekazuje Tekst bizantyński. Kurt Aland zaklasyfikował go do kategorii V.
Historia.
Aland datował kodeks na IX wiek. W ten sam sposób datuje go obecnie INTF.
Rękopis został odkryty przez w 1881 przez Abbotta oraz Mahaffy'ego w Blenheim.
Puttick zakupił go w 1882 roku dla British Museum.
Gregory w 1908 roku dał mu siglum 0133.
Rękopis cytowany jest w krytycznych wydaniach greckiego Nowego Testamentu (NA26, NA27). W NA27 cytowany jest jako świadek pierwszego rzędu.

</doc>
<doc id="2718652" url="https://pl.wikipedia.org/wiki?curid=2718652" title="Bukaty">
Bukaty

Bukat – bydło w wieku do 18 miesięcy, intensywnie żywione i przeznaczone na ubój.

</doc>
<doc id="2718653" url="https://pl.wikipedia.org/wiki?curid=2718653" title="Kodeks 0134">
Kodeks 0134

Kodeks 0134 (Gregory-Aland no. 0134) ε 84 (Soden) – grecki kodeks uncjalny Nowego Testamentu na pergaminie, paleograficznie datowany na VIII wiek. Rękopis jest przechowywany jest w Bodleian Library (Sedl. sup. 2, ff. 177-178) w Oksfordzie.
Opis.
Do dnia dzisiejszego zachowały się 2 karty kodeksu (17 na 14 cm) z tekstem Ewangelii Marka (3,15-32; 5,16-31).
Tekst pisany jest jedną kolumną na stronę, w 26 linijkach w kolumnie, 21-24 liter w linijce. Litery są niewielkie. Stosuje przydechy i akcenty. Tekst dzielony jest według κεφαλαια, których numery umieszczono na marginesie oraz według mniejszych jednostek - Sekcji Ammoniusza z odniesieniami do Kanonów Euzebiusza.
Tekst.
Grecki tekst kodeksu przekazuje Tekst bizantyński. Kurt Aland zaklasyfikował go do kategorii V.
Historia.
Gregory datował na IX wiek. Aland datował kodeks na VIII wiek. W ten sam sposób datuje go obecnie INTF.
Rękopis był cytowany w 26 wydaniu greckiego Nowego Testamentu Nestle-Alanda (NA26). NA27 nie cytuje go więcej, ze względu na fragmentaryczny charakter rękopisu oraz reprezentowanie tekstu większości.

</doc>
<doc id="2718654" url="https://pl.wikipedia.org/wiki?curid=2718654" title="Guasiniidae">
Guasiniidae

Guasiniidae – rodzina pajęczaków z rzędu kosarzy i podrzędu Laniatores zawierająca 3 opisane gatunki w 2 rodzajach
Budowa ciała.
Wszystkie gatunki są całkowicie pozbawione oczu.
Występowanie.
Kosarze te to południowoamerykańskie endemity. Dwa pierwsze gatunki zostały odnalezione pod korą w ściółce. Kolejny został napotkany w glebie lasu deszczowego w pobliżu ujścia Rio Negro, na terenie będącym zalewanym na prawie pół roku.
Systematyka.
Jest to wraz z Ogoveidae i Fissiphalliidae najmniejsza rodzina kosarzy. Ostatnie badania sugerują, że dwa opisane rodzaje powinny być połączone w jeden.

</doc>
<doc id="2718656" url="https://pl.wikipedia.org/wiki?curid=2718656" title="DEL (2012/2013)">
DEL (2012/2013)

19. sezon Deutsche Eishockey Liga został rozegrany na przełomie 2012 i 2013 roku. Był to 55. sezon rozgrywek o mistrzostwo Niemiec w hokeju na lodzie. W rozgrywkach wzięło udział 14 zespołów.
Obrońcą tytułu była drużyna Eisbären Berlin, która w finale poprzedniej edycji pokonała Adler Mannheim 3:2.
Sezon zasadniczy.
Sezon zasadniczy rozpoczął się we wrześniu 2012 roku, a zakończył w marcu 2013 roku. Uczestniczyło w nim 14 drużyn, które rozegrały po 52 spotkania. Najskuteczniejszym zawodnikiem rundy zasadniczej został Szwed, Calle Ridderwall (DEG), który w 51 meczach uzyskał 58 punktów (22 gole i 36 asyst). Najlepszym strzelcem był Kanadyjczyk Matt Dzieduszycki (Grizzly Adams Wolfsburg), który zdobył 31 goli w 45 spotkaniach.
Legenda:
Sześć najlepszych drużyn zapewniło sobie awans do rundy playoff, w której będą walczyły o mistrzostwo Niemiec. Kolejne cztery drużyny awansowały do rundy kwalifikacyjnej play-off. Zwycięzcy tej rundy dołączyły do sześciu najlepszych drużyn sezonu zasadniczego i razem z nimi przystąpiły do ćwierćfinałów. Cztery najgorsze drużyny zakończyły sezon w marcu 2013 roku po ostatniej kolejce sezonu zasadniczego.
Faza play-off.
Sześć najlepszych drużyn po rundzie zasadniczej zapewniło sobie bezpośredni awans do rundy play-off. Drużyny z miejsc 7-10 rozgrywały między sobą rundę kwalifikacyjną do dwóch zwycięstw o dwa miejsca w play-off. Wygrane z nich zostały przyporządkowane do drużyn z miejsc 1 i 2. W ćwierćfinałach obowiązuje zasada do czterech zwycięstw meczowych, zaś w półfinałach i finale do trzech wygranych.

</doc>
<doc id="2718657" url="https://pl.wikipedia.org/wiki?curid=2718657" title="Alan Rees">
Alan Rees

Alan Rees (ur. 12 stycznia 1938 roku w Langston w Monmouthshire) – brytyjski kierowca wyścigowy. W Formule 1 zadebiutował w Grand Prix Niemiec w 1966 roku w zespole Roy Winkelmann Racing. W 1969 wraz z Maksem Mosleyem, Grahamem Coakerem i Robinem Herdem utworzył zespół Formuły 1 March Engineering.

</doc>
<doc id="2718658" url="https://pl.wikipedia.org/wiki?curid=2718658" title="Fissiphalliidae">
Fissiphalliidae

Fissiphalliidae – rodzina pajęczaków z rzędu kosarzy i podrzędu Laniatores zawierająca 7 opisanych gatunków należących do jednego rodzaju Fissiphallius
Budowa ciała.
Przedstawiciele rodziny mają od 2 do 3 mm długości ciała i od 3 do 9 mm rozpiętości odnóży. Ubarwione są od żółtawego do bladobrązowego, czasem z paskami lub kropkami.
Występowanie.
Kosarze te to południowoamerykańskie endemity, gdzie występują od lasu deszczowego Amazonii po wysokie na 3,500 m n.p.m. wzniesienia w Kolumbii.
Systematyka.
Należy tu jeden rodzaj:

</doc>
<doc id="2718659" url="https://pl.wikipedia.org/wiki?curid=2718659" title="Fissiphallius">
Fissiphallius



</doc>
<doc id="2718664" url="https://pl.wikipedia.org/wiki?curid=2718664" title="Panzerspähwagen SK-1">
Panzerspähwagen SK-1

Panzerspähwagen SK-1 (Sonder Kfz-1) — wschodnioniemiecki samochód pancerny z lat pięćdziesiątych XX wieku.
Historia.
W połowie lat pięćdziesiątych XX wieku w zakładach VEB ROBUR-Werke Zittau opracowano konstrukcję samochodu pancernego dla wschodnioniemieckiej policji ludowej i organizacji paramilitarnej Kampfgruppen der Arbeiterklasse. 
Do konstrukcji samochodu pancernego wykorzystano podwozie samochodu ciężarowego "Robur Garant 30K". Natomiast konstrukcja nadwozia była wzorowana na radzieckim samochodzie pancernym BA-64.
Samochód został wyposażony w 1 karabin maszynowy MG 34 kal. 7,92 mm produkcji niemieckiej, niektóre z samochodów wyposażono w radzieckie karabiny maszynowe DT. Karabin maszynowy umieszczony był w ruchomej wieżyczce.
Samochód został po raz pierwszy pokazany publicznie w 1961 roku, w czasie uroczystego apelu Kampfgruppen der Arbeiterklasse w Berlinie 18 sierpnia 1961 roku.
Użycie.
Samochód pancerny Sonder Kfz-1 został na początku lat sześćdziesiątych wprowadzony do uzbrojenia skoszarowanych oddziałów wschodnioniemieckiej Policji Ludowej oraz paramilitarnej organizacji wschodnioniemieckiej Kampfgruppen der Arbeiterklasse (pol. Robotnicze Grupy Bojowe).

</doc>
<doc id="2718665" url="https://pl.wikipedia.org/wiki?curid=2718665" title="Chest Rig">
Chest Rig

Chest Rig (panel piersiowy, chińczyk) – specyficzny typ kamizelki taktycznej. Po raz pierwszy stosowana przez żołnierzy chińskich.
Historia.
Chest Rig rozpowszechnił się podczas wojny w Wietnamie, gdzie był stosowany przez Wietkong, a także przez regularną armię północy. Produkcja była stosunkowo tania, a kamizelka pozwalała na wygodne przenoszenie najpotrzebniejszego wyposażenia: magazynków i granatów. Ponadto nie demaskowała sylwetki tak jak plecak. W latach 70. kamizelki typu chest rig były używane m.in. przez Rhodesian SAS. Przystosowane były do przenoszenia magazynków do karabinu FN FAL.
Kolejnym większym konfliktem, gdzie kamizelki Chest Rig pojawiły się masowo jest wojna afgańska. Były tam szeroko stosowane przez Mudżahedinów. Kamizelki zdobyte na poległych Talibach można było też spotkać u żołnierzy radzieckich. W wyniku tych doświadczeń w ZSRR powstała kamizelka lifchik (Typ 2). 
Kamizelka typu Chest Rig w maskowaniu DPM znalazła się także na wyposażeniu Brytyjskich Sił Zbrojnych. 
Obecnie kamizelki tego typu produkuje wiele firm cywilnych. W dobie systemu PALS, pojawiły się także kamizelki nieposiadające naszytych stałych kieszeni. Zamiast tego obszyte są taśmami PALS, do których można zamocować odpowiadające nam ładownice.
Konstrukcja.
Kamizelka składa się z jednego dużego panelu oraz szelek. Nosi się ją z przodu, na klatce piersiowej lub na brzuchu. W tradycyjnym Chest Rigu nie ma zakrytych pleców co zapewnia lepszą wentylację, a także dobre współgranie z plecakiem. Wszystkie kieszenie i ładownice umieszczone są na panelu.

</doc>
<doc id="2718666" url="https://pl.wikipedia.org/wiki?curid=2718666" title="Nemastomatidae">
Nemastomatidae

Nemastomatidae – rodzina pajęczaków z rzędu kosarzy i podrzędu Dyspnoi zawierająca około 170 opisanych gatunków, w tym również gatunki rodzaje kopalne.
Budowa ciała.
Kosarze te posiadają ciało długości od 1 do 6 mm. Proporcje szczękoczułek nie odbiegają od normy, jednak nogogłaszczki u wielu gatunków są bardzo wydłużone i wąskie. Długość nóg jest różnorodna.
Występowanie.
Podrodzina Ortholasmatinae występuje w basenie Pacyfiku tj. w zachodniej części Ameryki Północnej i wschodniej Azji (Japonia, Tajlandia). Podrodzina Nemastomatinae natomiast występuje w całej Europie od Islandii po Zakaukazie, a także w Afryce Północnej (Góry Atlas) oraz w Azji od Anatolii przez północny Iran aż do Azji Środkowej i Himalajów. Większość gatunków ograniczona jest do niewielkich obszarów górskich. W Polsce do 2000 roku wykazano 5 gatunków.
Pokrewieństwo.
Nematosomatidae to takson monofiletyczny. Rodzina stanowi prawdopodobnie grupę siostrzaną dla rodzajów "Dicranolasma" i "Trogulus" (Trogulidae).
Nazwa.
Nazwa rodzajowa "Nemastoma" pochodzi z greki i oznacza dosłownie „nitkowate usta”. Nawiązuje ona do kształtu nogogłaszczek.
Systematyka.
Rodzina liczy około 170 gatunków należące do dwóch opisanych podrodzin, z czego w Europie wykazano 56, a w Polsce 5 (oznaczone pogrubieniem):

</doc>
<doc id="2718667" url="https://pl.wikipedia.org/wiki?curid=2718667" title="Manaosbiidae">
Manaosbiidae

Manaosbiidae – rodzina pajęczaków z rzędu kosarzy i podrzędu Laniatores zawierająca około 50 opisanych gatunków. 
Opis.
Przedstawiciele tej rodziny osiągają od 3 do 10 mm długości ciała. Ubarwienie ciała jest u nich zwykle ciemnobrązowe z czarnym nakrapianiem. Przydatki zwykle jaśniejsze, często z ciemnym pierścieniowaniem.
Występowanie.
Rodzina neotropikalna, wykazana z Panamy i Brazylii, gdzie zamieszkuje od podgórskich lasów u podnóża And, przez lasy deszczowe Amazonii po lasy łęgowe.
Pokrewieństwo.
Stygnidae są siostrzanym taksonem dla Gonyleptidae i wewnątrz Gonyleptoidea należą do tej samej grupy co Cranaidae i Manaosbiidae. Rodzina jest monofiletyczna.
Nazwa.
Nazwa rodzajowa "Manaosbia" pochodzi od nazwy miasta Manaus oraz starogreckiego "bios" oznaczającego "życie".
Systematyka.
Rodzina zawiera 26 opisanych rodzajów oraz około 50 gatunków:

</doc>
<doc id="2718668" url="https://pl.wikipedia.org/wiki?curid=2718668" title="Minuskuł 28">
Minuskuł 28

Minuskuł 28 (wedle numeracji Gregory—Aland), ε 168 (von Soden) – rękopis Nowego Testamentu pisany minuskułą na pergaminie w języku greckim z XI wieku. Przechowywany jest w Paryżu.
Opis rękopisu.
Kodeks zawiera tekst czterech Ewangelii, na 292 pergaminowych kartach (23,1 cm na 18,7 cm).
Tekst rękopisu pisany jest jedną kolumną na stronę, w 19 linijek na stronę.
Tekst Ewangelii dzielony jest według κεφαλαια ("rozdziały") oraz według Sekcji Ammoniusza, których numery umieszczono na marginesie. Sekcje Ammoniusza zostały opatrzone odniesieniami do Kanonów Euzebiusza. Tekst ewangelii zawiera τιτλοι ("tytuły") do rozdziałów.
Tekst.
Grecki tekst Ewangelii Marka reprezentuje cezarejską tradycję tekstualną, w pozostałych Ewangeliach reprezentuje bizantyńską tradycję tekstualną. Aland tekst Ewangelii Marka zaklasyfikował do III kategorii, tekst pozostałych Ewangelii do kategorii V.
Historia.
Paleograficznie rękopis datowany jest na wiek XI.
Rękopis badał John Mill, Johann Jakob Wettstein, Scholz, Paulin Martin.
Obecnie przechowywany jest we Francuskiej Bibliotece Narodowej (Gr. 379) w Paryżu.
Jest cytowany w krytycznych wydaniach greckiego "Novum Testamentum" Nestle-Alanda (NA26, NA27).

</doc>
<doc id="2718669" url="https://pl.wikipedia.org/wiki?curid=2718669" title="Nipponopsalididae">
Nipponopsalididae

Nipponopsalididae – rodzina pajęczaków z rzędu kosarzy i podrzędu Dyspnoi zawierająca tylko 3 opisane gatunków.
Budowa ciała.
Długość ich ciała wynosi od 2.3 do 4.1 mm, przy czym samice są większe od samców. Charakteryzują się dużymi jak na kosarze oczami oraz dłuższymi od ciała szczękoczułkami i jeszcze dłuższymi nogogłaszczkami. Nogi również długie.
Występowanie.
Początkowo kosarze te uważane były za endemity Japonii, jednak później opisano jeden gatunek z Korei. Doniesienie o występowaniu tej rodziny w Rosji wynikało z błędnej identyfikacji.
Pokrewieństwo.
Gatunek typowy dla rodziny został opisany jako "Ischyropsalis abei" Sato et Suzuki, 1939, a więc w rodzinie Ischyropsalididae. Podobieństwo do tej grupy jest uważane obecnie za efekt konwergencji, a Nipponpsalididae za grupę siostrzaną Trogulidae.
Nazwa.
Nazwa rodzajowa "Nipponopsalis" łączy słowo "Nippon" oznaczające Japonię oraz końcówkę "psalis" pochodzącą od innego rodzaju kosarzy: "Ischyropsalis".
Systematyka.
Rodzina liczy 3 gatunki należące do jednego rodzaju:

</doc>
<doc id="2718670" url="https://pl.wikipedia.org/wiki?curid=2718670" title="System przenoszenia oporządzenia M1910">
System przenoszenia oporządzenia M1910

System przenoszenia oporządzenia piechoty M1910 – system przenoszenia oporządzenia osobistego piechoty Sił Zbrojnych USA w latach 1910-1956. Zastąpiony przez system M1956.
Historia.
Na przełomie XIX i XX wieku wiele państw rozpoczęło badania nad nowym ekwipunkiem żołnierza, także i USA. W wyniku tych badań ustalono, maksymalną wagę ekwipunku na 25 kg. Nowy ekwipunek powstał w przy współudziale firmy Mills oraz sztabu piechoty. Oporządzenie wz. 1910 wprowadzone w roku 1910, przez wiele lat przechodziło różne modyfikację. Ostatecznie zostało zastąpione dopiero w roku 1956 przez system przenoszenia oporządzenia M1956 LCE.
Konstrukcja.
Początkowo oporządzenie M1910 składało się z kilku elementów. Elementy metalowe wykonano z mosiądzu lub brązu o ciemnobrązowym odcieniu.
Elementy systemu M1910.
Pas amunicyjny piechura M1910 - pas amunicyjny piechura składał się z pasa oraz dwóch paneli z ładownicami na łódki z nabojami do karabinu Springfield M1903. 
Pas amunicyjny jeźdźca M1910 - pas amunicyjny jeźdźca był podobny do pasa piechura, różnica polegała na zastąpieniu lewego panelu z ładownicami na łódki do karabinu Springfield M1903, ładownicą na magazynki pistoletowe.
Pas amunicyjny M1910 do rewolweru - pas wyposażono w osiem ładownic (po cztery z każdej strony) na amunicję do karabinu oraz cztery ładownice na amunicję do rewolweru.
Kieszeń na opatrunek osobisty - podłużna kieszeń zamykana na dwa zatrzaski, do pasa mocowana za pomocą dwóch haczyków.
Pokrowiec ma manierkę M1910 - pokrowiec wykonano z szarego wojłoku, mieścił manierkę M1910 z kubkiem. Do pasa mocowany za pomocą dwóch haczyków. 
Pokrowiec na manierkę jeźdźca - od zwykłego pokrowca różnił się tylko mocowaniem. Zamiast haczyków posiadał pętelkę i karabińczyk do mocowania go przy siodle.
Chlebak - miał być zamocowany na stałe do pasa, posiadał integralne szelki (pełniące wraz z pasem rolę pasoszelek). W chlebaku noszono racje żywnościowe, przybory toaletowe. Menażkę noszono w oddzielnie przypinanej torbie.
Modernizacje systemu M1910.
Oporządzenie M1917/1918.
Oporządzenie M1917/1918 opracowano w związku z przystąpieniem USA do wojny. Zmiany polegały przede wszystkim na uproszczeniu elementów co pozwoliło przyspieszyć produkcję. 
Jednym z nowych elementów był pas na granaty ręczne M1918. Masowe użycie granatów wymusiło stworzenie takiego pasa. Pas na granaty posiadał 10 kieszeni na granaty. Oprócz tego wprowadzono, także torbę posiadającą 11 kieszeni do przenoszenia granatów. 
Wraz z wprowadzeniem w roku 1918 do służby karabinu maszynowego BAR stworzono, także ładownice oraz pasy amunicyjne na magazynki do nowej broni. Pas amunicyjny strzelca KM skonstruowany był podobnie do pasa amunicyjnego piechura M1910. Różnica polegała na zastąpieniu ładownic na łódki ładownicami na magazynki do BAR. Ogółem pas mieścił 10 magazynków. Pojawiły się też bandoliery na magazynki do BAR.
Okres międzywojenny.
Po wojnie wprowadzono: Pas piechura i jeźdźca M1923, Pakiet pierwszej pomocy M1924, Chlebak M1928 (uproszczony dla przyspieszenia produkcji), Pas do pistoletu lub rewolweru M1936 (przeznaczony dla oficerów), Torba polowa M1936, Pas strzelca M1937 (zastąpił pasy amunicyjne dla strzelców BAR), Plecak górski.
Okres II wojny światowej.
Przystąpienie USA do II wojny światowej spowodowało przyspieszenie rozwoju oporządzenia. Walki odbywały się na różnych terenach oraz strefach klimatycznych. Elementy metalowe zaczęto wytwarzać z emaliowanej stali, brezent oraz pasy parciane impregnowano przed pleśnią. Powstało też wiele ładownic i kieszeni dopasowanych do nowych broni. Pod koniec 1943 postanowiono zastąpić przepisowy kolor ładownic (khaki) na oliwkowy. W lipcu 1944 wprowadzono Bojowo-bagażowy plecak polowy M1944, zastąpił on starsze niewygodne chlebaki M1928 oraz torby polowe M1936. Zastąpił go w 1945 plecak M1945, w którym wprowadzono postulowane przez żołnierzy poprawki. Podczas II wojny światowej pojawiły się także pakiety pierwszej pomocy M1942, zastąpiły one model 1924. 
Oporządzenie M1910 zostało zastąpione przez oporządzenie M1956 w roku 1957.

</doc>
<doc id="2718674" url="https://pl.wikipedia.org/wiki?curid=2718674" title="Nieuport 25">
Nieuport 25

Nieuport 25 – prototyp francuskiego jednomiejscowego samolotu myśliwskiego z okresu I wojny światowej.
Historia.
Nieuport 25, oblatany w lipcu 1917 roku, był konstrukcją wytwórni Societe Anonyme des Establissements Nieuport, powstałą pod kierownictwem inż. Gustawa Delage. Zbudowany w koncepcji półtorapłata (płat dolny ma dużo mniejsze rozmiary niż górny) samolot powstał przez zamontowanie mocniejszego silnika na najlepszym myśliwcu ze "stajni" Nieuporta - modelu Nieuport 27. Do napędu zastosowano 11-cylindrowy silnik rotacyjny Clerget 11E o mocy 108 kW (147 KM). Większe wymiary silnika spowodowały również zmianę jego osłony; wykonano też oprofilowanie goleni podwozia. Kłopoty z zainstalowanym napędem sprawiły, że wkrótce zmieniono silnik na Clerget 9Bd o mniejszej mocy, z którym osiągi spadły do poziomu standardowych Nieuportów 27. Wyprodukowano tylko ten jeden egzemplarz, który otrzymał wojskowe oznaczenie Nieuport 25C1.
Konstrukcja.
Był to jednomiejscowy dwupłat konstrukcji mieszanej. Przednią część kadłuba stanowiła kratownica z rur stalowych, zaś tylną kratownica drewniana wzmocniona drutem. Samolot był kryty w większości płótnem (jedynie osłonę silnika wykonano z aluminium). Boki samolotu oprofilowane listwami jesionowymi, przekrój kadłuba trapezowy. Płaty konstrukcji drewnianej (górny dwudźwigarowy, dolny jednodźwigarowy), głównie o płóciennym pokryciu (jedynie przednia krawędź miała pokrycie ze sklejki). Drewniane słupki łączące płaty, wzmocnione drutami stalowymi, piramidka podtrzymująca płat górny nad kadłubem z rurek stalowych. Lotki tylko na płacie górnym, usterzenie klasyczne drewniane, pokryte sklejką. Podwozie dwukołowe, z dzieloną osią, amortyzowane sznurem gumowym, z tylną nieoprofilowaną płozą ogonową. Śmigło dwułopatowe, drewniane. Napęd stanowił 11-cylindrowy silnik rotacyjny Clerget 11E o mocy 108 kW (147 KM), później 9-cylindrowy silnik rotacyjny Clerget 9Bd o mocy 96 kW (130 KM). Uzbrojenie stanowił zsynchronizowany karabin maszynowy Vickers 7,7 mm na grzbiecie kadłuba.
Służba.
Myśliwiec Nieuport 25 o numerze N5324 używany był w lotnictwie francuskim przez czołowego pilota myśliwskiego Ententy - Charlesa Nungessera (trzeciego na liście francuskich asów z 45 zestrzeleniami), najbardziej zagorzałego zwolennika półtorapłatów Nieuporta. Nungesser oblatał ten samolot i tak mu się spodobał, „załatwił” sobie jego przydział na front. 

</doc>
<doc id="2718676" url="https://pl.wikipedia.org/wiki?curid=2718676" title="Minuskuł 29">
Minuskuł 29

Minuskuł 29 (wedle numeracji Gregory-Aland), ε 168 (von Soden) – rękopis Nowego Testamentu pisany minuskułą na pergaminie w języku greckim z X wieku. Przechowywany jest w Paryżu.
Opis rękopisu.
Kodeks zawiera tekst czterech Ewangelii, na 169 pergaminowych kartach (18,1 cm na 14,1 cm).
Tekst rękopisu pisany jest jedną kolumną na stronę, w 30 linijek na stronę.
Tekst Ewangelii dzielony jest według κεφαλαια ("rozdziały") oraz według Sekcji Ammoniusza, których numery umieszczono na marginesie. Sekcje Ammoniusza zostały opatrzone odniesieniami do Kanonów Euzebiusza. Tekst ewangelii zawiera τιτλοι ("tytuły") do rozdziałów.
Tekst.
Grecki tekst Ewangelii reprezentuje bizantyńską tradycję tekstualną. Aland zaklasyfikował go do kategorii V.
Historia.
Paleograficznie rękopis datowany jest przez INTF na wiek X.
Rękopis przywieziony został z Grecji.
Rękopis badał John Mill (Colbertinus 3), który zauważył jego podobieństwo do minuskułu 71. Johann Jakob Wettstein wciągnął go na listę rękopisów Nowego Testamentu. Rękopis badał, Scholz (Marek 1-5 oraz Jan 5-8) oraz Paulin Martin.
Obecnie przechowywany jest we Francuskiej Bibliotece Narodowej (Gr. 89) w Paryżu.
Nie jest cytowany w krytycznych wydaniach greckiego "Novum Testamentum" Nestle-Alanda (NA26, NA27).

</doc>
<doc id="2718677" url="https://pl.wikipedia.org/wiki?curid=2718677" title="Indywidualne Mistrzostwa Malezji na Żużlu 2007">
Indywidualne Mistrzostwa Malezji na Żużlu 2007

Indywidualne Mistrzostwa Malezji na Żużlu 2007 – cykl czterech turniejów żużlowych przeprowadzonych na torze w Kuala Lumpur, które wyłoniły najlepszych żużlowców Malezji w roku 2007. Zwycięzcą całego cyklu został Nazrie Ramli. Były to pierwsze i jedyne w historii indywidualne mistrzostwa Malezji na żużlu.
Poszczególne rundy rozegrano 28 lipca, 18 sierpnia oraz 8 i 23 września. Żużlowcy ścigali się na torze w stolicy Malezji – Kuala Lumpur. W każdych z zawodów startowało po 12 zawodników. W sumie w czterech turniejach wzięło udział łącznie 16 żużlowców z 6 klubów (Titiwangsa, Nova, Seri Putra, Samudera, Motivasi oraz Maxi Alpha).
Pierwsze dwie rundy wygrał Rody Sofian Buang z klubu Seri Putra, który w obu startach zgromadził po 12 punktów. Z powodu kontuzji ramienia nie wziął jednak udziału w trzecim turnieju. Ostatecznie nie wystartował także w zawodach kończących mistrzostwach, zajmując 6. miejsce w klasyfikacji generalnej mistrzostw. W trzeciej i czwartej rundzie zwyciężył Nazrie Ramli z klubu Titiwangsa, gromadząc w obu startach po 12 punktów.
Klasyfikację generalną Indywidualnych Mistrzostw Malezji na Żużlu 2007 wygrał Nazrie Ramli, który w czterech startach zgromadził 46 punktów. Srebrny medal zdobył Mohammad Azlan Abdullah z klubu Nova (36 punktów), a brązowy Azmi bin Kaseran z klubu Seri Putra (35 punktów).

</doc>
<doc id="2718679" url="https://pl.wikipedia.org/wiki?curid=2718679" title="Phillip Glasser">
Phillip Glasser

Phillip Glasser (ur. 4 października 1978 w Tarzanii) – amerykański aktor filmowy, dubbingowy i producent.
Najbardziej znany jako głos Fievela Myszkiewicza z filmów animowanych "Amerykańska opowieść", "Amerykańska opowieść. Fievel jedzie na Zachód" oraz serialu animowanego "Amerykańskie opowieści Fiewela".
W latach 90. zagrał rolę Eugene’a w serialu komediowym NBC "Pod koszem". Obecnie pracuje jako producent filmowy. Jego pierwszym wyprodukowanym przez niego filmem był "Kickin' It Old Skool".

</doc>
<doc id="2718683" url="https://pl.wikipedia.org/wiki?curid=2718683" title="Minuskuł 30">
Minuskuł 30

Minuskuł 30 (wedle numeracji Gregory—Aland), ε 522 (von Soden) – rękopis Nowego Testamentu pisany minuskułą na pergaminie w języku greckim z XV wieku. Przechowywany jest w Paryżu.
Opis rękopisu.
Kodeks zawiera tekst czterech Ewangelii, na 313 pergaminowych kartach (22,7 cm na 14,9 cm).
Tekst rękopisu pisany jest jedną kolumną na stronę, w 14 linijek na stronę.
Tekst Ewangelii dzielony jest według κεφαλαια ("rozdziały") oraz według Sekcji Ammoniusza, których numery umieszczono na marginesie. Sekcje Ammoniusza zostały opatrzone odniesieniami do Kanonów Euzebiusza. Tekst ewangelii zawiera τιτλοι ("tytuły") do rozdziałów.
Tekst.
Grecki tekst Ewangelii reprezentuje bizantyńską tradycję tekstualną. Aland zaklasyfikował go do kategorii V.
Historia.
Paleograficznie rękopis datowany jest przez INTF na wiek XV.
Johann Jakob Wettstein wciągnął go na listę rękopisów Nowego Testamentu.
Rękopis badał John Mill (Colbertinus 4), Scholz oraz Paulin Martin. 
Scholz zauważył podobieństwo do minuskułu 17.
Obecnie przechowywany jest we Francuskiej Bibliotece Narodowej (Gr. 100) w Paryżu.
Nie jest cytowany w krytycznych wydaniach greckiego "Novum Testamentum" Nestle-Alanda (NA26, NA27).

</doc>
<doc id="2718684" url="https://pl.wikipedia.org/wiki?curid=2718684" title="Wybory generalne w Meksyku w 2012 roku">
Wybory generalne w Meksyku w 2012 roku

Wybory generalne w Meksyku w 2012 roku odbyły się 1 lipca 2012 roku. W powszechnych wyborach na prezydenta kraju wystartowało czterech kandydatów. W wyborach wybrano ponadto 128 senatorów i 500 deputowanych federalnych.
Kandydatami lewicy na urząd prezydenta byli Enrique Peña Nieto z Partii Rewolucyno-Instycujonalnej i Andrés Manuel López Obrador z sytuującej się na lewo od PRI Partii Rewolucji Demokratycznej. Kandydatami prawicy była Josefina Vázquez Mota reprezentująca rządzącą Partie Akcji Narodowej i Gabriel Quadri z niewielkiej "Partido Nueva Alianza". Wybory zakończyły się zwycięstwem Nieto, który uzyskał 38,21% ogółu głosów.

</doc>
<doc id="2718685" url="https://pl.wikipedia.org/wiki?curid=2718685" title="Puchar Niemiec w piłce nożnej (2010/2011)">
Puchar Niemiec w piłce nożnej (2010/2011)

Puchar Niemiec w piłce nożnej mężczyzn 2010/2011 – 68. edycja rozgrywek mających na celu wyłonienie zdobywcy Pucharu Niemiec, który uzyskał tym samym prawo gry w kwalifikacjach Ligi Europy 2011/2012. Po raz 5. trofeum wywalczyło Schalke Gelsenkirchen. Finał został rozegrany na Stadionie Olimpijskim w Berlinie.
Plan rozgrywek.
Rozgrywki szczebla centralnego składały się z 6 części:
Pierwsza runda.
Mecze zostały rozegrane w okresie 13–16 sierpnia 2010 roku.
Druga runda.
Mecze zostały rozegrane 26 i 27 października 2011 roku.
Trzecia runda.
Mecze zostały rozegrane 21 i 22 grudnia 2010 roku. Z powodu niekorzystnych warunków pogodowych dwa ostatnie mecze tej fazy odbyły się 19 stycznia 2011 roku.
Ćwierćfinały.
Mecze zostały rozegrane 25 i 26 stycznia 2011 roku.
Półfinały.
Mecze zostały rozegrane 1 i 2 marca 2011 roku.

</doc>
<doc id="2718689" url="https://pl.wikipedia.org/wiki?curid=2718689" title="Qamashi">
Qamashi

Qamashi (uzb. cyr.: Қамаши; ros.: Камаши, "Kamaszy") – miasto w południowo-wschodnim Uzbekistanie, w wilajecie kaszkadaryjskim, siedziba administracyjna tumanu Qamashi. W 1989 roku liczyło ok. 22 tys. mieszkańców. Ośrodek przemysłu włókienniczego.
Miejscowość otrzymała prawa miejskie w 1978 roku.

</doc>
<doc id="2718691" url="https://pl.wikipedia.org/wiki?curid=2718691" title="Minuskuł 31">
Minuskuł 31

Minuskuł 31 (wedle numeracji Gregory—Aland), ε 375 (von Soden) – rękopis Nowego Testamentu pisany minuskułą na pergaminie w języku greckim z XIII wieku. Przechowywany jest w Paryżu. Dawniej był znany jako "Colbertinus 6063".
Opis rękopisu.
Kodeks zawiera tekst czterech Ewangelii, na 188 pergaminowych kartach (18 cm na 14,1 cm).
Tekst rękopisu pisany jest jedną kolumną na stronę, w 25 linijek na stronę.
Tekst Ewangelii dzielony jest według κεφαλαια ("rozdziały") oraz według Sekcji Ammoniusza, których numery umieszczono na marginesie. Sekcje Ammoniusza zostały opatrzone odniesieniami do Kanonów Euzebiusza. Tekst ewangelii zawiera τιτλοι ("tytuły") do rozdziałów.
Tekst.
Grecki tekst Ewangelii reprezentuje bizantyńską tradycję tekstualną. Aland nie zaklasyfikował go do żadnej kategorii.
Historia.
Paleograficznie rękopis datowany jest przez INTF na wiek XIII.
Johann Jakob Wettstein wciągnął go na listę rękopisów Nowego Testamentu.
Rękopis badał John Mill (Colbertinus 4 po Mateuszu), Scholz oraz Paulin Martin.
Obecnie przechowywany jest we Francuskiej Bibliotece Narodowej (Gr. 94) w Paryżu.
Nie jest cytowany w krytycznych wydaniach "Novum Testamentum Graece" Nestle-Alanda (NA26, NA27).

</doc>
<doc id="2718692" url="https://pl.wikipedia.org/wiki?curid=2718692" title="Marion Clignet">
Marion Clignet

Marion Clignet (ur. 22 lutego 1964 w Hyde Parku w USA) – francuska kolarka torowa i szosowa, dwukrotna wicemistrzyni olimpijska, złota medalistka szosowych mistrzostw świata i siedmiokrotna medalistka torowych mistrzostw świata.
Kariera.
Marion Clignet urodziła się w Stanach Zjednoczonych, ale jej rodzice są Francuzami i posiada podwójne obywatelstwo. Początkowo trenowała w USA, starając się wywalczyć miejsce w reprezentacji, jednak w wieku 22 lat zdiagnozowano u niej padaczkę. Z tego powodu nie dostała się do kadry USA na mistrzostwa świata w Maebashi w 1990 roku, w związku z czym postanowiła przeprowadzić się do Francji i od 1991 roku reprezentowała barwy tego kraju. Już w 1991 roku wspólnie z Nathalie Gendron, Catherine Marsal i Cécile Odin zdobyła złoty medal w drużynowej jeździe na czas podczas mistrzostw świata w Stuttgarcie. W tym samym mieście odbyły się również Mistrzostwa Świata w Kolarstwie Torowym 1991, na których Clignet zdobyła brązowy medal w indywidualnym wyścigu na dochodzenie, ulegając jedynie Niemce Petrze Rossner oraz Amerykance Janie Eickhoff. W 1992 roku wzięła udział w igrzyskach olimpijskich w Barcelonie, gdzie zajęła 33. miejsce w indywidualnej jeździe na czas, a rok później, podczas torowych mistrzostw świata w Hamar była druga w indywidualnym wyścigu na dochodzenie za Rebeccą Twigg z USA. W tej ostatniej konkurencji zdobyła złote medale na mistrzostwach świata w Palermo w 1994 roku i mistrzostwach w Manchesterze w 1996 roku. Igrzyska olimpijskie w Atlancie w 1996 roku przyniosły jej srebrny medal w indywidualnym wyścigu na dochodzenie, w którym uległa tylko Włoszce Antonelli Bellutti. Sukces ten Francuzka powtórzyła na igrzyskach w Sydney w 2000 roku, tym razem przegrywając z Leontien van Moorsel z Holandii. W międzyczasie Marion zdobyła złote medale w indywidualnym wyścigu na dochodzenie oraz wyścigu punktowym na mistrzostwach świata w Berlinie w 1999 roku. Ostatni medal zdobyła na mistrzostwach świata w Manchesterze w 2000 roku, gdzie zwyciężyła w wyścigu punktowym, wyprzedzając bezpośrednio Niemkę Judith Arndt i Rosjankę Olgę Slusariewą. Jej ostatnim sukcesem był zajęcie trzeciego miejsca w szosowym wyścigu Trophée des Grimpeurs w 2004 roku.

</doc>
<doc id="2718693" url="https://pl.wikipedia.org/wiki?curid=2718693" title="Charlie &amp; Boots">
Charlie &amp; Boots

Charlie &amp; Boots – australijska komedia z 2009 roku w reżyserii Deana Murphy'ego. W filmie występują Paul Hogan i Shane Jacobson.
Opis fabuły.
Po śmierci żony Charlie (Paul Hogan) popada w depresję. Porzuca pracę na farmie i żyje z dnia na dzień. Syn Boots (Shane Jacobson), który od lat nie utrzymywał kontaktów z ojcem, jest załamany jego stanem. W ramach terapii zabiera go na wyprawę. Obaj wyruszają na półwysep, słynący z najlepszych miejsc do połowu. Ale przecież nie o ryby tu chodzi.
Obsada.
i inni

</doc>
<doc id="2718694" url="https://pl.wikipedia.org/wiki?curid=2718694" title="Herb Tiumeni">
Herb Tiumeni

Herb Tiumeni (ros: "Герб Тюмени") – jeden z symboli miejskich rosyjskiego miasta Tiumeń, w obecnej postaci przyjęty oficjalnie przez radę miejską 28 kwietnia 2005 roku.
Opis i symbolika.
Na francuskiej tarczy herbowej barwy błękitnej srebrna wstęga w kształcie fal morskich. Nad nią złota łódź, bez żagli, ze złotym masztem, podtrzymywanym przez sześć złotych lin po każdej ze strony. Na szczycie masztu złota chorągiew oraz mniejsza, także w kolorze złota, na dziobie. Łódź zwrócona jest w lewą stronę (heraldyczną, z perspektywy obserwatora jest to prawa strona). Nad herbem znajduje się, okalana wieńcem laurowym, złota korona herbowa, w formie baszty o pięciu blankach. Obok tarczy znajdują się trzymacze heraldyczne. Po prawej stronie (heraldycznej) bóbr, po lewej stronie lis. Oba wspięte, barwy czarnej, z wyciągniętymi szponami i wywieszonymi językami, o srebrnych oczach. Pod nimi trofea wojenne barwy złotej - halabardy, chorągwie oraz bębny. Pomiędzy nimi na błękitnej wstędze srebrna dewiza herbowa w języku rosyjskim: "От сего града начинается" (Od tego miasta się rozpoczyna).
Znajdujące się pod herbem wojenne trofea są nawiązaniem do herbu Tobolska. Miasto w czasach Imperium Rosyjskiego administracyjnie należała do guberni tobolskiej i herb tego miasta znajdował się w górnym polu tarczy Tiumeni. Obecnie został on niejako przesunięty poza tarczę herbową. Łódź jest nawiązaniem do głównych rzek syberyjskich, które płyną w okolicy miasta - Tury, Pyszmy, Tobołu, Isety i w końcu Irtyszu, które pełnią ważną rolę, nie tylko gospodarczą, ale także kulturalną. Łódź zwrócona jest w stronę niezgodną z zasadami heraldyki, ale zdaniem twórców herbu ma to oddawać, że Tiumeń i Syberia leżą na wschód od Uralu i niejako wypływają z centrum Rosji - na zachodzie, w stronę wschodu. Korona herbowa ma oddawać znaczenie miasta jako stolicy obwodu tiumeńskiego. Bóbr symbolizuje pracowitość oraz zdolności twórcze (inżynieryjne) mieszkańców Tiumeni, którzy musieli się zmagać z wieloma przeciwnościami zakładając je na niegościnnych terenach syberyjskich. Lis jest symbolem samodzielności i inteligencji, a także bogactwa. Czerń obu trzymaczy ma oddawać ich rozsądek oraz rozwagę, która odnosi się także do obywateli miasta. 
Historia.
Pierwsze wzmianki o herbie Tiumeni pochodzą z 1635 r., miał on wtedy przedstawiać wyobrażenia lisa oraz bobra. 17 marca 1785 r. miastu nadano oficjalny herb. Była to błękitna tarcza dzielona na dwa pola. W górnym polu znajdował się wspomniany motyw pochodzący z herbu Tobolska - trofea wojenne: halabardy, chorągwie i bębny. W dolnym polu brązowa łódź na spienionych falach. W 1868 r. pojawił się pomysł modyfikacji herbu miejskiego. Usunięte miało zostać pole z herbem tobolskim. Tarcza miała zyskać jedno pole, z trzema złotymi okrętami. W lewym górnym rogu (z punktu widzenia obserwatora) umieszczone miało zostać wyobrażenie trofeów wojennych. Nad tarczą znajdować się miała korona herbowa w formie srebrnej baszty o trzech blankach, a wokół niej czerwona wstęga św. Aleksandra Newskiego oraz dwa skrzyżowane złote młoty. Do zmiany jednak nie doszło i dopiero po przewrocie bolszewickim w 1917 r. herb wychodzi z użycia, a zamiast niego używana jest symbolika sowiecka. 
Po rozpadzie Związku Radzieckiego i przemianach w Rosji pojawiły się głosy by miasto zyskało ponownie herb. 16 marca 1993 r. rada miejska przywróciła dawny herb Tiumeni sprzed 1917 roku. Herb różnił się od oryginału, na masztach statku widniały flagi rosyjskie. 28 kwietnia 2005 roku herb miejski został zmodyfikowany i przyjęty w postaci jaka obowiązuje obecnie. Dodano heraldyczne trzymacze, które są nawiązaniem do pierwszego herbu miasta. Zmodyfikowano także wygląd łodzi, która przybrała kolor złoty, usunięto flagi rosyjskie. Użycie herbu jest dokładnie regulowane przez uchwałę Tiumeńskiej Rady Miejskiej (nr. 196). Powinien on się pojawiać m.in. na: dokumentach wytwarzanych przez administrację miejską, w salach posiedzeń rady miasta oraz biurach administracji miasta, a także na salach sądowych. Ma on być także umieszczany na fasadach budynków wyżej wymienionych organów związanych z miastem. Herb może być używany w trzech wersjach: wielkiej, średniej (tarcza i korona herbowa) oraz małej (sama tarcza).

</doc>
<doc id="2718695" url="https://pl.wikipedia.org/wiki?curid=2718695" title="Flaga Tiumeni">
Flaga Tiumeni

Flaga Tiumeni (ros: "Флаг Тюмени") – jeden z symboli miejskich rosyjskiego miasta Tiumeń, w obecnej postaci przyjęty oficjalnie przez radę miejską 28 kwietnia 2005 roku.
Historia i symbolika.
Flaga Tiumeni to prostokątny materiał w proporcjach (szerokość do długości) – 2:3 podzielony na trzy poziome pasy. Górny koloru błękitnego zajmuje 3/5 całej flagi. Następny, środkowy pas (1/5 flagi) jest koloru białego, a dolny (znów 1/5 flagi) kolejny raz koloru błękitnego. Na górnym pasie, w lewym górnym rogu, umieszczona jest znana z herbu Tiumeni złota łódź. Pozbawiona jest ona żagli, a do złotego masztu przytwierdzonych jest dwanaście złotych lin, po sześć z każdej strony. Wizerunek łodzi zajmuje 1/4 wysokości flagi i 1/3 jej szerokości. Łódź jest nawiązaniem do syberyjskich rzek. Zwrócenie łodzi na wschód ma symbolizować, że tędy prowadziła droga z zachodniej części Rosji na wschód.
28 kwietnia 2005 flaga została zatwierdzona przez Tiumeńską Radę Miejską. Zgodnie z tą uchwałą (nr. 196) flaga musi powiewać nad budynkami administracji miejskiej oraz znajdować się w pomieszczeniach rady miasta, a także innych organów samorządowych. W przypadku używania wraz z flagą Federacji Rosyjskiej nie może być ona większa od flagi państwowej. 

</doc>
<doc id="2718696" url="https://pl.wikipedia.org/wiki?curid=2718696" title="Minuskuł 32">
Minuskuł 32

Minuskuł 32 (wedle numeracji Gregory—Aland), ε 296 (von Soden) – rękopis Nowego Testamentu pisany minuskułą na pergaminie w języku greckim z XII wieku. Przechowywany jest w Paryżu. Dawniej był znany jako "Colbertinus 6511".
Opis rękopisu.
Kodeks zawiera tekst czterech Ewangelii, na 244 pergaminowych kartach (14,7 cm na 10,9 cm).
Tekst rękopisu pisany jest jedną kolumną na stronę, w 21 linijek na stronę.
Tekst Ewangelii dzielony jest według κεφαλαια ("rozdziały") oraz według Sekcji Ammoniusza, których numery umieszczono na marginesie. Sekcje Ammoniusza zostały opatrzone odniesieniami do Kanonów Euzebiusza. Tekst ewangelii zawiera τιτλοι ("tytuły") do rozdziałów.
Tekst.
Grecki tekst Ewangelii reprezentuje bizantyńską tradycję tekstualną. Aland zaklasyfikował go do kategorii V.
Tekst Pericope adulterae został opuszczony.
Historia.
Paleograficznie rękopis datowany jest przez INTF na wiek XII.
Johann Jakob Wettstein wciągnął go na listę rękopisów Nowego Testamentu.
Rękopis badał John Mill (Colbertinus 5), Scholz oraz Paulin Martin.
Obecnie przechowywany jest we Francuskiej Bibliotece Narodowej (Gr. 116) w Paryżu.
Nie jest cytowany w krytycznych wydaniach greckiego "Novum Testamentum" Nestle-Alanda (NA26, NA27).

</doc>
<doc id="2718698" url="https://pl.wikipedia.org/wiki?curid=2718698" title="Graham Coaker">
Graham Coaker

Graham Coaker (ur. w 1932 roku, zm. 12 kwietnia 1971 roku) – brytyjski inżynier i przedsiębiorca. Jeden z twórców zespołu Formuły 1 March Engineering.
Życiorys.
Graham Coaker szkolił się jako księgowy i inżynier mechaniki. W 1969 roku wraz z Maksem Mosleyem, Alanem Reesem i Robinem Herdem utworzył zespół Formuły 1 March Engineering i nadzorował produkcję w tym zespole. Pracował także wiele lat jako dyrektor generalny w Hawker Siddeley. Na początku marca 1971 roku opuścił zespół March, jako część rozliczenia otrzymał bolid Formuły 2 March 712M.

</doc>
<doc id="2718699" url="https://pl.wikipedia.org/wiki?curid=2718699" title="Herb Tobolska">
Herb Tobolska

Herb Tobolska (ros: "Герб Тобольска") – jeden z symboli miejskich Tobolska, w obecnej postaci przyjęty oficjalnie przez radę miejską 29 maja 2007 roku.
Opis i symbolika.
Na francuskiej tarczy herbowej barwy błękitnej złoty monument w kształcie piramidy. Piramida ma formę trzech nakładających się na siebie trójkątów. Na jej szczycie owalny przedmiot, a całość ustawiona na piedestale. Przed piramidą dwa złote bębny ze srebrnymi zakończeniami oraz dwie srebrne halabardy na lewej i prawej krawędzi, obie zwrócone ostrzem w prawą stronę (heraldyczną, z punktu widzenia obserwatora jest to lewa strona), każda odchylająca się poza postument. W tle trzy sztandary po prawej stronie (heraldycznej) w kolorach, patrząc od dołu: purpurowym, szkarłacie (czerwieni) i zielonym. Po lewej stronie także trzy sztandary w kolorach, od dołu: zielonym, purpurowym i szkarłacie (czerwieni). Głowice sztandarów w kolorze srebrnym. Nad tarczą korona herbowa w kolorze złotym, w formie baszty o pięciu blankach. Tarczę okala wstęga sowieckiego Orderu Honoru
Elementy militarne użyte w herbie mają symbolizować odwagę i heroizm, a także ciężką pracę jaką w rozwój miasta w trudnych syberyjskich warunkach włożyli, zarówno pierwsi mieszkańcy-pionierzy, ale także zwykli obywatele w kolejnych pokoleniach. Złoty kolor symbolizować ma bogactwo regionu, a także stabilizację i szacunek. Srebrny odwołuje się do czystości, doskonałości i pokoju, a błękit jest symbolem szlachetności i honoru. Czerwień (szkarłat) to barwa mająca oddawać ciężką pracę mieszkańców Tobolska, ale także ich siłę i piękno. Zieleń to nawiązanie do piękna natury, zdrowia oraz życia, a purpura oddawać ma majestat. Użycie korony herbowej ma ukazać znaczenie miasta jako ważnego ośrodka regionalnego. 10 lipca 1987 r. miasto Tobolsk zostało odznaczone Orderem Znaku Honoru, co znalazło swoje odzwierciedlenie w herbie miejskim.
Historia.
Pierwszy herb miasta Tobolska związany jest z odznakami wojskowymi regimentu tobolskiego, który stacjonował w mieście, w okresie panowania Piotra I Wielkiego. Miała ona postać podobną do dzisiejszej i prezentowała trofea wojenne na błękitnym tle. Wzór ten został najprawdopodobniej zaczerpnięty z holenderskiego herbarza, wydanego w 1705 r. w Amsterdamie. Już w 1712 r. pojawia się on na sztandarach regimentu. Wiadomo, że już w latach trzydziestych i czterdziestych XVIII wieku w dokumentach związanych ze sprawami heraldycznymi emblemat regimentu tobolskiego zyskuje postać herbu i jako taki jest wymieniany w odniesieniu do całego Tobolska. Kolory sztandarów zgodne były z obecnie używanymi, a więc: purpurowe, czerwone i zielone. 17 marca 1785 r. herb Tobolska został oficjalnie potwierdzony. Było to w zasadzie to samo wyobrażenie jakie znajdowało się na odznace regimentowej i jakie figuruje na obecnym herbie. Różnice ze współczesną wersją są następujące: całe godło (a więc tzw. piramida i wszystkie trofea wojenne) są złote, wszystkie sztandary są natomiast barwy czerwonej. W 1859 r. pojawiły się projekty zmiany herbu. Kolor tarczy herbowej miał być złoty, a wpisane w nią miały zostać dwa skrzyżowane czerwone sztandary, wraz z czerwoną buławą, a także czarną okrągłą tarczą pośrodku ozdobioną srebrną ornamentyką. Całość okalana miała być złotymi kłosami zbóż przeplatanymi ze wstęgą Orderu św. Aleksandra Newskiego. Podobne przekształcenia miały dotyczyć herbu gubernialnego. Projekty te jednak nigdy nie weszły w życie i herb w swej osiemnastowiecznej formie utrzymał się do przewrotu bolszewickiego w 1917 r., gdy został zastąpiony przez symbolikę sowiecką. 
Sytuacja zmieniła się dopiero wraz z rozpadem Związku Radzieckiego i przemianami w Rosji. Pojawiły się pomysły by przywrócić dawny herb miasta. Prace trwały długo i przeciągały się. Jedna z propozycji zakładała by kolorom sztandarów nadać barwy flagi rosyjskiej. Ostatecznie herb w swej obecnej postaci został przyjęty dopiero 29 maja 2007 roku. Jest on wynikiem prac specjalnie powołanej komisji złożonej z artystów i ekspertów heraldycznych z Petersburga, Tobolska, Chimek i z Moskwy. Odwołanie się do dawnego herbu miało pokazać, że współczesny Tobolsk nawiązuje do swej chwalebnej przeszłości, a kolejne pokolenia jego mieszkańców pracują dla dobra regionu. Uwzględniono także pierwotne barwy sztandarów oraz trofeów wojennych. Użycie herbu reguluje uchwała Tobolskiej Rady Miejskiej z 19 czerwca 2007 r. (nr. 123). 

</doc>
<doc id="2718700" url="https://pl.wikipedia.org/wiki?curid=2718700" title="Uzbrojenie polskich organizacji niepodległościowych podczas II wojny światowej">
Uzbrojenie polskich organizacji niepodległościowych podczas II wojny światowej

Lista obejmuje całość opisanej w literaturze broni używanej przez wszystkie formacje zbrojne polskiego podziemia w czasie II wojny światowej. Uwzględniono broń własnej produkcji, ukrytą od czasu kampanii wrześniowej, zdobytą na okupantach, pochodzącą ze zrzutów, a także pozyskaną z innych źródeł.

</doc>
<doc id="2718701" url="https://pl.wikipedia.org/wiki?curid=2718701" title="Flaga Tobolska">
Flaga Tobolska

Flaga Tobolska (ros: "Флаг Тобольска") – jeden z symboli miejskich Tobolska, w obecnej postaci przyjęty oficjalnie przez radę miejską 29 maja 2007 roku.
Symbolika i historia.
Flaga Tobolska to prostokątny materiał w proporcjach (szerokość do długości) – 2:3 o jednolitym polu o błękitnej barwie. Na jej środku znajduje się wyobrażenie znane z herbu Tobolska ukazujące trofea wojenne, przedstawione pod postacią złotego monumentu w kształcie piramidy. Przed nią dwa złote bębny o srebrnych zakończeniach oraz dwie srebrne halabardy. Obok nich po każdej ze stron trzy sztandary, w kolorach: purpury, szkarłatu (czerwieni) i zieleni. Symbolika barw użytych we fladze Tobolska jest dokładnie taka sama jak tych zastosowanych w jego herbie. Złoty kolor oddaje bogactwo tych terenów, a także szacunek i stabilizację. Srebrny oznacza czystość, doskonałość, ale też pokój, a błękit odzwierciedla szlachetność i honor. Czerwień (szkarłat) użyta na sztandarach pokazywać ma ciężką pracę mieszkańców Tobolska, ale także ich siłę. Zieleń natomiast nawiązuje do piękna przyrody, zdrowia oraz życia, a purpura oddawać ma majestat. 
Symbolika użyta we fladze pojawia się pierwszy raz w okresie panowania Piotra I Wielkiego i związana jest z odznakami wojskowymi regimentu, który stacjonował w Tobolsku. Flaga została przyjęta przez Tobolską Radę Miejską 29 maja 2007 roku. Podobnie jak herb miasta, prace nad projektem flagi prowadziła komisja złożona z artystów i ekspertów heraldycznych z Petersburga, Tobolska, Chimek i z Moskwy. Zastosowanie flagi reguluje uchwała Tobolskiej Rady Miejskiej z 19 czerwca 2007 r. (nr. 123). 

</doc>
<doc id="2718702" url="https://pl.wikipedia.org/wiki?curid=2718702" title="Herb obwodu magadańskiego">
Herb obwodu magadańskiego

Herb obwodu magadańskiego (ros: "Герб Магаданской области") – jest oficjalnym symbolem rosyjskiego obwodu magadańskiego, przyjętym w obecnej formie 28 grudnia 2001 roku przez obwodową dumę. 
Opis i symbolika.
Francuska tarcza herbowa podzielona na trzy pola, dwa poziome w różnych odcieniach błękitu oraz górne, barwy czerwonej. W górnym polu skrzyżowane ze sobą kilof i młotek, barwy srebrnej, o złotych końcach. Przed nimi trzy sztabki ułożone w sposób piramidalny, dwie dolne to sztabki złota, a nad nimi umieszczona została sztabka srebra. W lewym heraldycznym polu (prawym z perspektywy obserwatora) na ciemnobłękitnym tle wpisane są trzy złote ryby. Na prawym polu (lewym z perspektywy obserwatora) barwy jasnobłękitnej znajduje się wyobrażenie zapory wodnej, elektrowni wodnej, nad nimi umieszczony został startujący samolot zwrócony ku górze. Wszystkie te trzy elementy w barwie srebrnej. U zbiegu trzech pól herbu złota gwiazda. Tarcza herbowa w złotym obramowaniu. 
Kilof, młot wraz ze sztabkami srebra i złota są nawiązaniem do metalurgii oraz górnictwa, które stanowią główną gałąź przemysłu obwodu magadańskiego. Sztabki metali szlachetnych są symbolem dobrobytu i bogactwa tego regionu Rosji. Młotek geologiczny oraz kilof mają oddawać ciężką pracę mieszkańców obwodu, zarówno przed wiekami, gdy dopiero rozpoczynano ekonomiczną eksploatację tych ziem, jak i obecnie. Ma to być także nawiązanie do zmiany pokoleń, które w kolejnych wiekach, mimo trudów, pracowały w ciężkich warunkach rosyjskiej północy. Znajdujące się w herbie ryby symbolizują bogactwa naturalne regionu, jego geograficzne położenie nad Morzem Ochockim, nad którym rozwija się rybołówstwo, zapewniające tym ziemiom dostatek. Zapora wodna, elektrownia oraz samolot podkreślają technologiczny rozwój obwodu magadańskiego. Wyobrażenie samolotu jest odwołaniem do roli transportu lotniczego dla obwodu magadańskiego, gdyż z uwagi na swe położenie geograficzne i klimatyczne, tylko transport lotniczy zapewnia stałe połączenie regionu z Rosją i ze światem. Elektrownia wodna wraz z zaporą mają podkreślać ich wielkie znaczenie jako źródła energii. Złota gwiazda łącząca trzy pola herbowe jest w istocie różą wiatrów. Barwa czerwona górnego pola ma oddawać odwagę mieszkańców regionu, ich bohaterstwo oraz umiejętności przetrwania i pracy w trudnych warunkach. Kolor złoty symbolizuje siłę, potęgę, ale także inteligencję i hojność ludności, a srebrny czystość, mądrość oraz pokój. Ciemny błękit oddaje ich wielkie aspiracje oraz szlachetność, a jasny błękit lojalność i szczerość. 
Historia.
Obwód magadański powstał 3 grudnia 1953 r. i w czasach sowieckich nie posiadał herbu, w użyciu znajdowała się symbolika związana z ideologią komunistyczną. Dopiero rozpad Związku Radzieckiego i przemiany jakie nastąpiły w postsowieckiej Rosji umożliwiły nawiązanie do dawnych tradycji heraldycznych. 28 grudnia 2001 roku obwodowa duma zatwierdziła projekt herbu, który obecnie znajduje się w użyciu. Z uwagi na elementy niezgodne z zasadami rosyjskiej heraldyki nie został on zarejestrowany w Państwowym heraldycznym rejestrze Federacji Rosyjskiej. Zgodnie z ustawą obwodowej dumy herb należy umieszczać na fasadach budynków związanych zarówno z władzą wykonawczą jak i ustawodawczą regionu. Powinien się on także znajdować na salach posiedzeń dumy, w salach sądowych oraz biurach administracji obwodu, a także na dokumentach przez nią wytwarzanych. 

</doc>
<doc id="2718704" url="https://pl.wikipedia.org/wiki?curid=2718704" title="Minuskuł 34">
Minuskuł 34

Minuskuł 34 (wedle numeracji Gregory—Aland), A19 (von Soden) – rękopis Nowego Testamentu pisany minuskułą na pergaminie w języku greckim z X wieku. Przechowywany jest w Paryżu. Dawniej był znany jako "Colbertinus 6511".
Opis rękopisu.
Kodeks zawiera tekst czterech Ewangelii, na 469 pergaminowych kartach (28,8 cm na 19,2 cm).
Tekst rękopisu pisany jest jedną kolumną na stronę, w 22 linijek na stronę.
Tekst Ewangelii dzielony jest według κεφαλαια ("rozdziały") oraz według Sekcji Ammoniusza, których numery umieszczono na marginesie. Sekcje Ammoniusza nie zostały opatrzone odniesieniami do Kanonów Euzebiusza. Tekst ewangelii zawiera τιτλοι ("tytuły") do rozdziałów.
Tekst.
Grecki tekst Ewangelii reprezentuje bizantyńską tradycję tekstualną. Aland zaklasyfikował go do kategorii V.
Historia.
Paleograficznie rękopis datowany jest przez INTF na wiek X. Rękopis został sporządzony na górze Athos.
Johann Jakob Wettstein wciągnął go na listę rękopisów Nowego Testamentu.
Rękopis badał Bernard de Montfaucon, John Mill, Scholz oraz Paulin Martin.
Obecnie przechowywany jest we Francuskiej Bibliotece Narodowej (Coislin Gr. 195) w Paryżu.
Nie jest cytowany w krytycznych wydaniach "Novum Testamentum Graece" Nestle-Alanda (NA26, NA27).

</doc>
<doc id="2718705" url="https://pl.wikipedia.org/wiki?curid=2718705" title="Opilio canestrinii">
Opilio canestrinii

Opilio canestrinii – gatunek kosarza z podrzędu Eupnoi, rodziny Phalangiidae i podrodziny Opilioninae. Jeden z czterech gatunków rodzaju "Opilio" wykazanych w Polsce.
Morfologia.
Długość ciała tych kosarzy wynosi u samców do 6 mm, a u samic dochodzi do 8 mm. Samce są barwy żółtobrązowej do czerwonawej. Samice są jaśniejsze. Nogi samców są czarne z żółtawymi stawami i biodrami, u samic natomiast występują jaśniejsze i ciemniejsze pierścienie. U samic na grzbietowej części ciała znajduje się wzór przypominający siodło, przecięty podłużnym jasnym pasem. 
Biologia.
Prowadzą nocny tryb życia. Za dnia często można je spotkać na ścianach budynków. Osobniki dorosłe występują od czerwca do grudnia.
Występowanie.
Prawdopodobnie ojczyzną gatunku są Włochy, skąd został zawleczony do Europy Środkowej, gdzie wypiera podobnego "Opilio parietinus". Występuje również w Polsce.

</doc>
<doc id="2718706" url="https://pl.wikipedia.org/wiki?curid=2718706" title="Beshkent">
Beshkent

Beshkent (uzb. cyr.: Бешкент; ros.: Бешкент, "Bieszkient") – miasto w południowym Uzbekistanie, w wilajecie kaszkadaryjskim, na Stepie Karszyńskim, siedziba administracyjna tumanu Qarshi. W 1989 roku liczyło ok. 11,5 tys. mieszkańców. Ośrodek przemysłu włókienniczego i odzieżowego.
Miejscowość otrzymała prawa miejskie w 1977 roku.

</doc>
<doc id="2718707" url="https://pl.wikipedia.org/wiki?curid=2718707" title="System przenoszenia oporządzenia M1956 LCE">
System przenoszenia oporządzenia M1956 LCE

System przenoszenia oporządzenia M1956 Load-Carrying Equipment – system przenoszenia oporządzenia osobistego Sił Zbrojnych USA w latach 1957-1972. Zastąpiony przez system M1967 oraz system ALICE.
Historia.
W 1950 roku przeprowadzono testy używanego do tej pory oporządzenia M1910. Z testów wyniesiono wnioski, że obciążenie żołnierza nie powinno przekraczać 20,5 kg (9 kg obciążenie bojowe i 11,5 kg reszta potrzebna do życia). Nowe oporządzenie wprowadzono wraz z wprowadzeniem nowej broni - karabinu M14 w roku 1957. Nowa koncepcja oporządzenia zakładała eliminację pasa amunicyjnego oraz wprowadzenie ładownic na magazynki.
Konstrukcja.
System M1956 składał się z: pasa, szelek typu H, chlebaka, zestawu ładownic i kieszeni oraz specjalnego mocowania na śpiwór. Elementy wykonano z oliwkowozielonego bawełnianego brezentu. Elementy metalowe wykonano z malowanej na czarno stali.
Elementy systemu M1956.
Pas - pas był podobny do pasa pistoletowego M1936. Różnica polegała na innym zapięciu oraz możliwości regulacji z obu stron. W roku 1966 wprowadzono zapięcie na "szybkorozłączną" klamrę, którą krytykowano za samoczynne odpinanie się.
Szelki - szelki typu H posiadały lekkie wyścielenie co miało poprawić komfort podczas noszenia oporządzenia. Do pasa (z przodu) oraz do chlebaka (z tyłu) szelki przypinano za pomocą haczyków. Z uwagi na to, że czasem odpinały się zastąpiono je potem karabińczykami. Szelki występowały w trzech rozmiarach.
Uniwersalna ładownica amunicyjna - dwie takie ładownice umieszczono na pasie z przodu. Ładownice montowane były za pomocą dwóch zaczepów ślizgowych. W ładownicy mieściły się m.in. dwa 20 nab. magazynki do M14 / cztery 30 nab. magazynki do M2 / cztery 20 nab. magazynki do M16 / sześć ładowników do M1 / 24 nab. kal. 12 (śrutowe) / trzy 40 mm naboje do granatnika M79 / dwa granaty ręczne.
Ładownica do M16A1 - skrócona wersja ładownicy uniwersalnej przystosowana do przenoszenia magazynków do M16. Wprowadzona w roku 1968.
Pokrowiec na manierkę M1910 - pokrowiec podobny do tego z systemu M1910. Zmieniono jednak mocowanie, zastosowano zaczepy ślizgowe oraz zatrzaski. Wnętrze wyłożono akrylowym futerkiem. Wraz z wprowadzeniem manierki M1961 pokrowiec M1956 zaadaptowano do jej przenoszenia. Pokrowce na manierkę stosowane były czasem przez żołnierzy do przechowywania magazynków.
Pokrowiec na łopatkę – wykonany z bawełnianego brezentu. Mocowany do pasa za pomocą dwóch zaczepów ślizgowych. Do pokrowca montowano pochwę bagnetu M8A1.
Pionowa kieszeń na opatrunek osobisty lub busolę - mogła być przypinana do pasa lub z boku ładownicy lub na szelce szelek.
Chlebak M1956 (polowa torba bojowa) - mocowany z tyłu do pasa za pomocą dwóch zaczepów ślizgowych. Z boku możliwy był montaż dodatkowych kieszeni, a pod spodem przytraczana była peleryna. Torba mieściła zaledwie dwie racje żywnościowe typu C, bieliznę na zmianę i przybory toaletowe.
Chlebak M1961 (polowa torba bojowa) - powiększona wersja chlebaka M1956 stworzona na potrzeby wojny wietnamskiej. Dodano gumowany komin i dłuższe troki do przywiązywania peleryny. Jednakże chlebak M1961 nie wyparł z użycia modelu M1956.

</doc>
<doc id="2718709" url="https://pl.wikipedia.org/wiki?curid=2718709" title="DisneyToon Studios">
DisneyToon Studios

DisneyToon Studios - amerykańska wytwórnia filmowa produkująca telewizyjne filmy animowane dla wytwórni Walt Disney Pictures. Studio założone zostało w 2003 roku poprzez przekształcenie działającego od 1988 Walt Disney Animation Australia.

</doc>
<doc id="2718710" url="https://pl.wikipedia.org/wiki?curid=2718710" title="Niebezpieczny człowiek">
Niebezpieczny człowiek

Niebezpieczny człowiek (ang. "A Dangerous Man") – amerykański film akcji z 2009 roku oparty na scenariuszu i reżyserii Keoni Waxman. Wyprodukowany przez Paramount Home Entertainment.
Światowa premiera filmu w Wielkiej Brytanii miała miejsce 28 grudnia 2009 roku, natomiast w USA 9 lutego 2010 roku.
Opis fabuły.
Shane Daniels (Steven Seagal), były wojskowy, trafia do więzienia za zabójstwo. Wychodzi po sześciu latach, ponieważ znaleziono dowody jego niewinności. W ramach rekompensaty stan Arizona wypłaca mu 300 tysięcy dolarów. Ale Shane znów pakuje się w kłopoty. On i młody chłopak Sergey są świadkami zamordowania policjanta przez dwóch członków chińskiej mafii.

</doc>
<doc id="2718712" url="https://pl.wikipedia.org/wiki?curid=2718712" title="Disney Toon Studios">
Disney Toon Studios



</doc>
<doc id="2718713" url="https://pl.wikipedia.org/wiki?curid=2718713" title="Erythrorchis">
Erythrorchis

Erythrorchis – rodzaj roślin jednoliściennych z rodziny storczykowatych ("Orchidaceae"). Obejmuje 2–3 gatunki występujące w południowo-wschodniej Azji sięgając po Wyspy Riukiu na północy i Nową Gwineę oraz okoliczne wyspy na południu. Wszystkie są pnączami myko-heterotroficznymi.
Systematyka.
Rodzaj należy do plemienia "Vanilleae" w podrodzinie "Vanilloideae" Szlachetko, stanowiącej jeden ze starszych kladów w obrębie rodziny storczykowatych ("Orchidaceae").

</doc>
<doc id="2718714" url="https://pl.wikipedia.org/wiki?curid=2718714" title="Stygnopsidae">
Stygnopsidae

Stygnopsidae – rodzina pajęczaków z rzędu kosarzy i podrzędu Laniatores zawierająca ponad 30 opisanych gatunków.
Opis.
Przedstawiciele tej rodziny osiągają od 2,5 mm u rodzaju "Karos" do 7 mm u "Hoplobunus" długości ciała. Barwa ciała od ciemnobrązowej do czarnej. Gatunki jaskiniowe są barwy jasnobrązowawej.
Występowanie.
Większość gatunków zamieszkuje Meksyk. Ponadto znane z południa USA, Gwatemali, Salwadoru i Belize.
Pokrewieństwo.
Epedanidae mogą być siostrzanym taksonem dla Gonyleptoidea "sensu lato" (zawierając Assamiidae), ze Stygnopsidae jako grupą siostrzaną dla pozostałych Gonyleptoidea.
Systematyka.
Rodzina zawiera ponad 30 gatunków zgrupowanych w 8 rodzajów:

</doc>
<doc id="2718715" url="https://pl.wikipedia.org/wiki?curid=2718715" title="Minuskuł 36">
Minuskuł 36

Minuskuł 36 (wedle numeracji Gregory—Aland), A20 (von Soden) – rękopis Nowego Testamentu pisany minuskułą na pergaminie w języku greckim z XII wieku. Przechowywany jest w Paryżu.
Opis rękopisu.
Kodeks zawiera tekst czterech Ewangelii, na 509 pergaminowych kartach (29,3 cm na 21,3 cm).
Tekst rękopisu pisany jest jedną kolumną na stronę, w 22 linijek na stronę.
Tekst Ewangelii dzielony jest według κεφαλαια ("rozdziały") oraz według Sekcji Ammoniusza, których numery umieszczono na marginesie. Sekcje Ammoniusza zostały opatrzone odniesieniami do Kanonów Euzebiusza. Tekst ewangelii zawiera τιτλοι ("tytuły") do rozdziałów.
Tekst.
Grecki tekst Ewangelii reprezentuje bizantyńską tradycję tekstualną. Aland zaklasyfikował go do kategorii V.
Historia.
Paleograficznie rękopis datowany jest przez INTF na wiek XII. Rękopis został sporządzony na górze Athos.
Johann Jakob Wettstein wciągnął go na listę rękopisów Nowego Testamentu.
Rękopis badał Bernard de Montfaucon, Scholz oraz Paulin Martin.
Obecnie przechowywany jest we Francuskiej Bibliotece Narodowej (Coislin Gr. 20) w Paryżu.

</doc>
<doc id="2718716" url="https://pl.wikipedia.org/wiki?curid=2718716" title="Stygnidae">
Stygnidae

Stygnidae - rodzina pajęczaków z rzędu kosarzy i podrzędu Laniatores zawierająca około 85 opisanych gatunków. 
Opis.
Przedstawiciele tej rodziny osiągają od 1 do 6 mm długości ciała. Ubarwienie ciała od jasnobrązowego do czerwonawego. U niektórych Heterostygninae występują białe łatki, paski lub punkty na tarczy grzbietowej.
Występowanie.
Heterostygninae zamieszkują Małe Antyle, Nomoclastinae Kolumbię a Stygninae środkową część Ameryki Południowej. Większość gatunków występuje w Amazońskim lesie deszczowym. Ponad połowa gatunków odłowiona była jednorazowo, stąd ich rozprzestrzenienie jest słabo poznane.
Pokrewieństwo.
Stygnidae są siostrzanym taksonem dla Gonyleptidae i wewnątrz Gonyleptoidea należą do tej samej grupy co Cranaidae i Manaosbiidae. Rodzina jest monofiletyczna.
Nazwa.
Nazwa rodzajowa "Stygnus" pochodzi od "stygnos" oznaczającego "diaboliczne stworzenie".
Systematyka.
Rodzina dzieli się na 3 podrodziny zawierające ponad 80 gatunków zgrupowanych w 30 rodzajów:

</doc>
<doc id="2718718" url="https://pl.wikipedia.org/wiki?curid=2718718" title="Trogulidae">
Trogulidae

Trogulidae – rodzina pajęczaków z rzędu kosarzy i podrzędu Dyspnoi zawierająca około 45 opisanych gatunków. 
Opis.
Przedstawiciele tej rodziny żyją w głębszych warstwach ściółki. Posiadają krótkie odnóża, a ich ciała długości 2 do 22 mm są pokryte grudkami gleby, co stanowi ochronę przed drapieżnikami. Większość rodzajów posiada spłaszczone ciało o skórzastej fakturze. Osobniki dorosłe posiadają niewielki kapturek, pod którym ukryte są ich krótkie szczękoczułki i nogogłaszczki.
Występowanie.
Kosarze te występują w Europie, zachodniej części Afryki Północnej, na Bliskim Wschodzie, Kaukazie i w północnym Iranie. Jeden z gatunków, odżywiający się ślimakami podłaz deskowaty ("Trogulus tricarinatus"), zawleczony został do Ameryki Północnej.
Systematyka.
Rodzina liczy ponad 40 gatunków, z czego w Polsce wykazano cztery gatunki (oznaczone pogrubieniem):
Rodzaj: "Trogulus" – podłaz
Rodzaj: "Anelasmocephalus" 
Rodzaj: "Calathocratus" 
Rodzaj: "Trogulocratus" 
Rodzaj: "Konfiniotis" 
Rodzaj: "Anarthrotarsus" 
Rodzaj: "Platybessobius" 

</doc>
<doc id="2718719" url="https://pl.wikipedia.org/wiki?curid=2718719" title="Troguloidea">
Troguloidea



</doc>
<doc id="2718720" url="https://pl.wikipedia.org/wiki?curid=2718720" title="System przenoszenia oporządzenia M1967 MLCE">
System przenoszenia oporządzenia M1967 MLCE

System przenoszenia oporządzenia M1967 Modernized Load-Carrying Equipment – system przenoszenia oporządzenia osobistego Sił Zbrojnych USA w latach 1968–1972. Skonstruowany jako uzupełnienie systemu M1956. Zastąpiony przez system ALICE.
Historia.
Zaangażowanie się USA w wojnę wietnamską wymusiło stworzenie nowego oporządzenia. Bawełniany drelich, z którego wykonane było oporządzenie M1956, nawet po zaimpregnowaniu był podatny na wilgoć i często gnił. Wojna w dżungli wymusiła znalezienie nowego materiału, którym został nylon. Jest lekki, odporny na wilgoć, absorbujący zaledwie 8% wody oraz wytrzymały. System M1967 nie wyparł całkowicie oporządzenia w systemie M1956, stanowił za to uzupełnienie przeznaczone na teren Wietnamu.
Konstrukcja.
System M1967 niewiele różnił się od systemu M1956. Główną zmianą było zastosowanie nylonu zamiast bawełny, a także zastąpienie elementów stalowych aluminiowymi oraz z tworzywa sztucznego.
Nowe szelki posiadały karabinki pozwalające przymocować chlebak w górnym położeniu. W praktyce to rozwiązanie było bardzo rzadko stosowane. W ładownicy na magazynki do M16 zastosowano klamrę plastikową. W pokrowcu na manierkę M1961 dodano kieszonkę na tabletki do odkażania wody zamykaną na rzep.
Wprowadzono nylonowy pokrowiec na śpiwór w miejsce zestawu troków. Powstał także nowy pokrowiec na łopatkę. Dostosowany był do nowego typu łopatki (składana, całkowicie metalowa). Zamykano go na plastikową klamrę.
Powstały także nowe elementy: manierka o pojemności 2 kwart, materiałowy pojemnik na wodę o pojemności 5 kwart oraz manierka arktyczna.
Ponadto warunki wymogły wprowadzenie plecaka tropikalnego. Plecak tropikalny M1967 wykonany był z nylonu. Oprócz worka głównego, posiadał 3 duże kieszenie. Po bokach miał uchwyty do przenoszenia dodatkowego oporządzenia, m.in. maczety. W klapie plecaka zamykanej za pomocą dwóch troków, umieszczono gumowaną płaską kieszeń. Całość zamocowano na metalowej ramie. Do plecaka dołączano cztery wodoszczelne worki: jeden duży do worka zasadniczego oraz trzy mniejsze do każdej z kieszeni.

</doc>
<doc id="2718721" url="https://pl.wikipedia.org/wiki?curid=2718721" title="Minuskuł 38">
Minuskuł 38

Minuskuł 38 (wedle numeracji Gregory—Aland), δ 355 (von Soden) – rękopis Nowego Testamentu pisany minuskułą na pergaminie w języku greckim z XII wieku. Przechowywany jest w Paryżu.
Opis rękopisu.
Kodeks zawiera tekst czterech Ewangelii, na 300 pergaminowych kartach (17,5 cm na 14 cm).
Tekst rękopisu pisany jest jedną kolumną na stronę, w 30 linijek na stronę.
Tekst Ewangelii dzielony jest według κεφαλαια ("rozdziały") oraz według Sekcji Ammoniusza, których numery umieszczono na marginesie. Sekcje Ammoniusza nie zostały opatrzone odniesieniami do Kanonów Euzebiusza. Tekst ewangelii zawiera τιτλοι ("tytuły") do rozdziałów.
Tekst.
Grecki tekst Ewangelii reprezentuje bizantyńską tradycję tekstualną. Aland zaklasyfikował go do kategorii V.
Historia.
Paleograficznie rękopis datowany jest przez INTF na wiek XII. Rękopis został sporządzony na górze Athos.
Johann Jakob Wettstein wciągnął go na listę rękopisów Nowego Testamentu.
Rękopis badał Paulin Martin.
Obecnie przechowywany jest we Francuskiej Bibliotece Narodowej (Coislin Gr. 200) w Paryżu.

</doc>
<doc id="2718722" url="https://pl.wikipedia.org/wiki?curid=2718722" title="Oqtosh">
Oqtosh

Oqtosh (uzb. cyr.: Оқтош; ros.: Акташ, "Aktasz") – miasto w środkowo-wschodnim Uzbekistanie, w wilajecie samarkandzkim, w dolinie Zarafszanu, siedziba administracyjna tumanu Narpay. W 1989 roku liczyło ok. 30 tys. mieszkańców. Ośrodek przemysłu włókienniczego i spożywczego.
Miejscowość otrzymała prawa miejskie w 1967 roku.

</doc>
<doc id="2718723" url="https://pl.wikipedia.org/wiki?curid=2718723" title="Arrows AX3">
Arrows AX3

Arrows AX3 – pierwszy w historii trzyosobowy samochód Formuły 1.
Historia.
AX3 został zaprezentowany 11 stycznia 2001 roku podczas Autosport International Show w Birmingham. Model ten został skonstruowany przez Arrowsa i oparty na Arrowsie A20. Założeniem projektantów było zachowanie najwyższych standardów bezpieczeństwa oraz możliwość lepszego doświadczenia przez pasażerów jazdy samochodem Formuły 1 w porównaniu do modeli dwuosobowych (np. McLaren MP4/98T). Arrows AX3 był napędzany przez silnik Hart V10 o mocy 680 KM. W związku z przewozami pasażerów Arrows zawarł porozumienie z torem Silverstone. Kierowcami samochodu byli między innymi Jos Verstappen i Johnny Herbert.

</doc>
<doc id="2718724" url="https://pl.wikipedia.org/wiki?curid=2718724" title="Algebraiczna postać liczby zespolonej">
Algebraiczna postać liczby zespolonej



</doc>
<doc id="2718727" url="https://pl.wikipedia.org/wiki?curid=2718727" title="Pavel Buráň">
Pavel Buráň

Pavel Buráň (ur. 25 kwietnia 1973 w Brnie) – czechosłowacki i czeski kolarz torowy, trzykrotny medalista torowych mistrzostw świata.
Kariera.
Pierwszy sukces w karierze Pavel Buráň osiągnął w 1990 roku, kiedy został wicemistrzem świata juniorów w sprincie indywidualnym. Sukces ten powtórzył rok później, ponadto wspólnie z Lubomírem Hargašem zdobywając srebrny medal w tandemach na mistrzostwach świata w Stuttgarcie. W tym samym składzie reprezentanci Czechosłowacji zdobyli kolejny srebrny medal na mistrzostwach świata w Walencji w 1992 roku. Na rozgrywanych w 1996 roku igrzyskach olimpijskich w Atlancie Buráň wystartował w sprincie indywidualnym, w którym odpadł w eliminacjach. mistrzostwa świata w Bordeaux w 1998 roku przyniosły mu ósme miejsce w sprincie drużynowym, a podczas mistrzostw świata w Manchesterze w 2000 roku był trzeci w keirinie, ulegając jedynie Francuzowi Frédéricowi Magné i Niemcowi Jensowi Fiedlerowi. W 2000 roku wystąpił również na igrzyskach olimpijskich w Sydney, gdzie zajął między innymi dziewiąte indywidualnie oraz jedenaste drużynowo. 

</doc>
<doc id="2718728" url="https://pl.wikipedia.org/wiki?curid=2718728" title="Lubik mróweczka">
Lubik mróweczka

Lubik mróweczka ("Pilophorus confusus") – gatunek pluskwiaka z rodziny tasznikowatych i podrodziny Phylinae.
Budowa ciała.
Owad ma ciało długości od 3,5 do 4,5 mm, ubarwione brązowo. Głowa, przedplecze oraz tarczka bardzo ciemne, prawie czarne. Półpokrywy na końcu rozszerzone i pokryte długimi, jasnymi włoskami.
Tryb życia.
Pluskwiak ten występuje na krzewach liściastych i roślinach zielnych. Ma jedno pokolenie w roku. Imagines występują od lipca do sierpnia. Zimują jaja.
Występowanie.
Owad ten występuje prawie w całej Europie, a także w Armenii, Azerbejdżanie, Gruzji, Kazachstanie, rosyjskim Dalekim Wschodzie i na Wyspach Azorskich. Gatunek zawleczony został także do Ameryki Północnej. W Polsce rozprzestrzeniony w całym kraju, jednak spotykany stosunkowo rzadko.

</doc>
<doc id="2718729" url="https://pl.wikipedia.org/wiki?curid=2718729" title="Ogrodnik z Edenu">
Ogrodnik z Edenu

Ogrodnik z Edenu (ang. "Gardener of Eden") – amerykański komediodramat z 2007 roku w reżyserii Kevina Connolly'ego. W filmie występują Lukas Haas, Erika Christensen i Giovanni Ribisi.
Opis fabuły.
Adam Harris (Lukas Haas) rzuca studia i wraca do rodzinnego miasteczka. Uchodzi za nieudacznika. Pewnego dnia ratuje Monę (Erika Christensen) przed gwałcicielem i staje się lokalnym bohaterem. Od tej pory zaczyna aranżować nieszczęśliwe wypadki, by ratować ludzi.
Obsada.
i inni

</doc>
<doc id="2718730" url="https://pl.wikipedia.org/wiki?curid=2718730" title="Parkent">
Parkent

Parkent (uzb. cyr. Паркент; , "Parkient") – miasto we wschodnim Uzbekistanie, w wilajecie taszkenckim, siedziba administracyjna tumanu Parkent. W 1989 roku liczyło ok. 31,5 tys. mieszkańców. Ośrodek przemysłu włókienniczego, odzieżowego i spożywczego.
Miejscowość otrzymała prawa miejskie w 1984 roku.

</doc>
<doc id="2718732" url="https://pl.wikipedia.org/wiki?curid=2718732" title="Shutdown">
Shutdown

shutdown – polecenie do wyłączania systemu uniksowego.
Użycie.
 shutdown [-a][-t sec][-krhnfFc][time][warning-message]
Przykłady.
 shutdown
 shutdown now
 shutdown 0
Dla każdej z tych 3 komend wyłączanie systemu rozpocznie się natychmiast.
 shutdown 1
System wyłączy się za minutę.
 shutdown 3 3minuty do wył. systemu
System wyłączy się za 3 minuty, a zalogowani użytkownicy otrzymają wiadomość o treści "3minuty do wył. systemu".
Wpływ na działanie systemu.
Jeśli wyłączanie systemu zostanie wywołane z zadanym niezerowym opóźnieniem, tworzony jest plik "/etc/nologin", który sprawia, że takie programy jak login nie pozwalają na logowanie kolejnym użytkownikom. Program "shutdown" później go usuwa.
Kontrola dostępu.
"shutdown" może być wywołany przez "init" po wciśnięciu kombinacji klawiszy CTRL+ALT+DEL. To oznacza, że każdy kto ma dostęp do systemu, mógłby go w dowolnym momencie wyłączyć. Żeby temu zapobiec, "shutdown" sprawdza czy na którejś z konsol zalogowany jest autoryzowany użytkownik. Przy pomocy tej kombinacji klawiszy wywoływany jest "shutdown" z parametrem "-a". Operacja wyłączania systemu będzie możliwa tylko wtedy, gdy została zlecona przez jednego z użytkowników wymienionych w pliku "/etc/shutdown.allow" lub roota.

</doc>
<doc id="2718734" url="https://pl.wikipedia.org/wiki?curid=2718734" title="Lubik sosnowiec">
Lubik sosnowiec

Lubik sosnowiec ("Pilophorus cinnamopterus") – gatunek pluskwiaka z rodziny tasznikowatych i podrodziny Phylinae.
Budowa ciała.
Owad ma ciało długości od 4 do 5,2 mm, ubarwione brązowo. Głowa, przedplecze oraz tarczka bardzo ciemne, prawie czarne. Półpokrywy posiada brązowe, błyszczące, pokryte białymi włoskami.
Tryb życia.
Pluskwiak ten występuje głównie na sośnie zwyczajnej i czarnej. Spotykany też na innych drzewach iglastych, gdzie poluje na drobne owady. Ma jedno pokolenie w roku. Imagines występują od lipca do jesieni. Zimują jaja.
Występowanie.
Owad ten występuje prawie w całej Europie, a także w Azerbejdżanie, Rosji i Turcji. W Polsce rozprzestrzeniony w całym kraju.

</doc>
<doc id="2718736" url="https://pl.wikipedia.org/wiki?curid=2718736" title="Minuskuł 39">
Minuskuł 39

Minuskuł 39 (wedle numeracji Gregory—Aland), A140 (von Soden) – rękopis Nowego Testamentu pisany minuskułą na pergaminie w języku greckim z XI wieku. Przechowywany jest w Paryżu.
Opis rękopisu.
Kodeks zawiera tekst czterech Ewangelii, na 288 pergaminowych kartach (33,5 cm na 26 cm).
Tekst ewangeliczny opatrzony został komentarzem (catena).
Tekst Ewangelii dzielony jest według κεφαλαια ("rozdziały") oraz według Sekcji Ammoniusza, których numery umieszczono na marginesie. Tekst ewangelii zawiera τιτλοι ("tytuły") do rozdziałów.
Tekst.
Grecki tekst Ewangelii reprezentuje bizantyńską tradycję tekstualną. Aland zaklasyfikował go do kategorii V.
Nie zawiera tekstu Mt 16,2b-3 ("znaki czasu") i Pericope adulterae (J 7,53-8,11).
Historia.
Paleograficznie rękopis datowany jest przez INTF na wiek XI. Rękopis został sporządzony na górze Athos.
Johann Jakob Wettstein wciągnął go na listę rękopisów Nowego Testamentu.
Rękopis badał Scholz, Burgon oraz Paulin Martin.
Obecnie przechowywany jest we Francuskiej Bibliotece Narodowej (Coislin Gr. 23) w Paryżu.

</doc>
<doc id="2718738" url="https://pl.wikipedia.org/wiki?curid=2718738" title="Minuskuł 40">
Minuskuł 40

Minuskuł 40 (wedle numeracji Gregory—Aland), A155 (von Soden) – rękopis Nowego Testamentu pisany minuskułą na pergaminie w języku greckim z XI wieku. Przechowywany jest w Paryżu.
Opis rękopisu.
Kodeks zawiera tekst czterech Ewangelii, na 312 pergaminowych kartach (30 cm na 22 cm).
Tekst rękopisu pisany jest jedną kolumną na stronę, w 22 linijek na stronę.
Tekst Ewangelii dzielony jest według κεφαλαια ("rozdziały") oraz według Sekcji Ammoniusza, których numery umieszczono na marginesie. W górnym marginesie umieszczono τιτλοι ("tytuły") do rozdziałów, Sekcje Ammoniusza opatrzone został odniesieniami do Kanonów Euzebiusza.
Tekst.
Grecki tekst Ewangelii reprezentuje bizantyńską tradycję tekstualną. Aland zaklasyfikował go do kategorii V.
Historia.
Paleograficznie rękopis datowany jest przez INTF na wiek XI. Rękopis został sporządzony na górze Athos.
Johann Jakob Wettstein wciągnął go na listę rękopisów Nowego Testamentu.
Rękopis badał Bernard de Montfaucon, Scholz oraz Paulin Martin.
Obecnie przechowywany jest we Francuskiej Bibliotece Narodowej (Coislin Gr. 22) w Paryżu.

</doc>
<doc id="2718739" url="https://pl.wikipedia.org/wiki?curid=2718739" title="Akira Akagi">
Akira Akagi

 – japoński przedsiębiorca.
Życiorys.
Akira Akagi ukończył studia administracji przedsiębiorstwa. Akagi dołączył do firmy ojca Kenzai w 1966 roku. Firma była zaangażowana w rozwój nieruchomości i po przejęciu kontroli przez Akagiego została rozbudowana, w 1981 roku firma stała się częścią Marusho Kosan Ltd., firmą zajmującą się nieruchomością sprzedaży, leasingiem i będącą spółką zarządzającą. Firma stała się częścią Leyton House Group powstałego w 1981 roku z udziałem 21 firm.
W celu promocji Leyton House, Akagi zaczął sponsorować wyścigi samochodowe kiedy to wsparł kierowcę Akira Hagiwarę, który zginął w kwietniu 1986 roku w wypadku w Mercedesie 190E na torze Sportsland SUGO podczas wyścigu w Japonii. W tym samym roku Akagi rozpoczął międzynarodowy program sponsoringu oraz rozpoczął finansowane Ivana Capelliego z Genoa Racing w Międzynarodowych Mistrzostwach Formuły 3000. Leyton House stało się głównym sponsorem zespołu Formuły 1 March i sponsorowało zespół Formuły 3000. W 1988 roku wykupiono udziały w March, a następnie za kwotę 6 000 000 dolarów wykupiono pozostałe udziały zespołu March i przekształcono go na Leyton House Racing.
W 1991 roku Akagi miał problemy prawne w związku z ogromnym skandalem Fuji Bank, który udzielał nielegalnych pożyczek przedsiębiorcom. Akagi sprzedał zespół Formuły 1 konsorcjum należącym do Kena Marrable, jednego z jego brytyjskich współpracowników. Zespół istniał do 1993 roku, ale został zamknięty.

</doc>
<doc id="2718742" url="https://pl.wikipedia.org/wiki?curid=2718742" title="Arktyczny podmuch">
Arktyczny podmuch

Arktyczny podmuch (ang. "Arctic Blast") – australijsko-kanadyjski film katastroficzny z 2010 roku, w reżyserii Briana Trencharda-Smitha.
Fabuła.
Wskutek zanieczyszczenia środowiska powstała dziura w warstwie ozonowej Ziemi. Właśnie przez tę lukę dostaje się ogromna chmura lodowatego powietrza z mezosfery. Wszystko, co staje jej na drodze, zmienia się w lód. Świat czeka kolejna epoka lodowcowa. Ale jest jeden człowiek, który może ocalić ludzkość – fizyk Jack Tate (Michael Shanks).

</doc>
<doc id="2718743" url="https://pl.wikipedia.org/wiki?curid=2718743" title="Sherobod">
Sherobod

Sherobod (uzb. cyr.: Шеробод; ros.: Шерабад, "Szerabad") – miasto w południowo-wschodnim Uzbekistanie, w wilajecie surchandaryjskim, na prawym brzegu rzeki Sherobod, siedziba administracyjna tumanu Sherobod. W 1989 roku liczyło ok. 17 tys. mieszkańców. Ośrodek przemysłu włókienniczego i ceramicznego.
Miejscowość otrzymała prawa miejskie w 1973 roku.

</doc>
<doc id="2718744" url="https://pl.wikipedia.org/wiki?curid=2718744" title="Flame Resistant Organizational Gear">
Flame Resistant Organizational Gear

Flame Resistant Organizational Gear (FROG) – system odzieży trudnopalnej opracowany dla USMC.
Potrzeba wyposażenia w odzież trudnopalną zwykłych żołnierzy pojawiła się podczas wojny w Afganistanie i stabilizacji Iraku. Do tej pory umundurowanie trudnopalne wydawano głównie załogom pojazdów opancerzonych oraz lotnikom. Jednakże zagrożenie IED spowodowało potrzebę wyposażenie w odzież trudnopalną także żołnierzy pełniących patrole bojowe. Program FROG miał stworzyć system umundurowania trudnopalnego przeznaczonego dla zwykłych żołnierzy. 
W roku 2007 umundurowanie systemu FROG trafiło do jednostek Marine.
Konstrukcja.
System FROG podzielony jest na dwa poziomy: FROG I i FROG II.
W skład poziomu FROG I wchodzą:
W skład poziomu FROG II wchodzą:
Wszystkie elementy wykonane są z tkaniny trudnopalnej.

</doc>
<doc id="2718748" url="https://pl.wikipedia.org/wiki?curid=2718748" title="Minuskuł 41">
Minuskuł 41

Minuskuł 41 (wedle numeracji Gregory—Aland) – rękopis Nowego Testamentu pisany minuskułą na pergaminie w języku greckim z XI wieku. Przechowywany jest w Paryżu.
Opis rękopisu.
Kodeks zawiera tekst czterech Ewangelii, na 224 pergaminowych kartach (30,7 cm na 23,6 cm).
Tekst rękopisu pisany jest jedną kolumną na stronę, w 31 linijek na stronę.
Tekst Ewangelii dzielony jest według κεφαλαια ("rozdziały"), których numery umieszczono na marginesie. W górnym marginesie umieszczono τιτλοι ("tytuły") do rozdziałów.
Tekst.
Grecki tekst Ewangelii reprezentuje bizantyjską tradycję tekstualną. Aland zaklasyfikował go do kategorii V.
Historia.
Paleograficznie rękopis datowany jest przez INTF na wiek XI. Rękopis został sporządzony na górze Athos.
Johann Jakob Wettstein wciągnął go na listę rękopisów Nowego Testamentu.
Rękopis badał Bernard de Montfaucon, Scholz oraz Paulin Martin.
Obecnie przechowywany jest we Francuskiej Bibliotece Narodowej (Coislin Gr. 24) w Paryżu.

</doc>
<doc id="2718749" url="https://pl.wikipedia.org/wiki?curid=2718749" title="Mountain Uniform">
Mountain Uniform

Mountain Uniform – specjalistyczne umundurowanie przeznaczone dla amerykańskich jednostek górskich z okresu II wojny światowej.
Konstrukcja.
Umundurowanie górskie Mountain Uniform składało się z dwóch elementów: kurtki oraz spodni.
Kurtka (Jacket, Mountain).
Kurtka wywodziła się od tej samej konstrukcji co kurtka M-1943. Mountain Jacket dostosowano do warunków panujących w górach. Wykonana była z popeliny w kolorze oliwkowym (OD 3). Kurtka posiadała zintegrowany kaptur, który można było zrolować i schować w kołnierzu. Kurtka zapinana była na całej długości zamkiem błyskawicznym i posiadała cztery kieszenie umieszczone z przodu. Dwie górne zamykano na zamki błyskawiczne, natomiast dwie dolne na zatrzaski. Mankiety regulowane były za pomocą patek.
Unikalną cechą kurtki górskiej była duża kieszeń na plecach z bocznym zapięciem (z lewej strony). Służyła do przechowywania racji żywnościowych oraz innych rzeczy niepotrzebnych w walce. System wewnętrznych pasków pomagał rozkładać równomiernie ciężar przenoszonego ekwipunku. 
Ocieplenie kurtki miał stanowić wełniany sweter lub specjalna koszula. Kurtka zapewniała ochronę przed deszczem i wiatrem.
Spodnie (Trousers, Mountain).
Spodnie górskie wykonano z takiego samego materiału jak kurtkę. Spodnie posiadały dwie boczne kieszenie cargo oraz gumki na dole nogawek. Zadaniem gumek było utrzymywanie końcówek nogawek w butach. Do spodni przewidziano szelki.

</doc>
<doc id="2718750" url="https://pl.wikipedia.org/wiki?curid=2718750" title="Systellonotus triguttatus">
Systellonotus triguttatus

Systellonotus triguttatus – gatunek pluskwiaka z podrzędu różnoskrzydłych i rodziny tasznikowatych (Miridae). Jedyny polski przedstawiciel rodzaju "Systellonotus".
Budowa ciała.
Owad ma ciało długości od 3,3 do 4,7 mm. Ciało pokryte jest srebrnymi włoskami. Posiada brązową głowę oraz brązowe i błyszczące tarczkę i przedplecze. Podobnej barwy są odnóża.
Tryb życia.
Pluskwiak ten jest ciepłolubny i występuje głównie na głównie na murawach kserotermicznych, często w towarzystwie mrówek. Imagines występują od czerwca do sierpnia. Zimują jaja.
Występowanie.
Owad ten występuje prawie w całej Europie, a także w Armenii i wschodniej Rosji. W Polsce wykazywany z wielu miejsc.

</doc>
<doc id="2718751" url="https://pl.wikipedia.org/wiki?curid=2718751" title="Paxtakor">
Paxtakor

Paxtakor (uzb. cyr.: Пахтакор; ros.: Пахтакор, "Pachtakor") – miasto we wschodnim Uzbekistanie, w wilajecie dżyzackim, siedziba administracyjna tumanu Paxtakor. W 1989 roku liczyło ok. 15,5 tys. mieszkańców. Ośrodek przemysłu włókienniczego.
Miejscowość otrzymała prawa miejskie w 1974 roku.

</doc>
<doc id="2718752" url="https://pl.wikipedia.org/wiki?curid=2718752" title="Galeola">
Galeola

Galeola – rodzaj roślin jednoliściennych z rodziny storczykowatych ("Orchidaceae"). Obejmuje 6–10 gatunków spotykanych na obszarze od Madagaskaru po Japonię i Nową Gwineę, z centrum występowania w tropikalnej Azji. Wszystkie należące tu rośliny są myko-heterotrofami.
Systematyka.
Rodzaj należy do plemienia "Vanilleae" w podrodzinie "Vanilloideae" Szlachetko, stanowiącej jeden ze starszych kladów w obrębie rodziny storczykowatych ("Orchidaceae").

</doc>
<doc id="2718753" url="https://pl.wikipedia.org/wiki?curid=2718753" title="Józef Hornberger">
Józef Hornberger

Józef Hornberger (ur. 15 stycznia 1897 w Dąbrowie Tarnowskiej, zm. wiosną 1940 w Charkowie) – major piechoty Wojska Polskiego, ofiara zbrodni katyńskiej.
Życiorys.
Syn Jakuba i Małgorzaty z domu Penc. Od 1914 wstąpił do Legionów i został przyjęty do 1 pułku piechoty. 
W 1918 roku wstąpił do Wojska Polskiego i został przydzielony do 8 pułku piechoty Legionów. Po zakończeniu działań wojennych pozostał w wojsku oraz został zweryfikowany do stopnia porucznika ze starszeństwem z dniem 1 czerwca 1919 roku. W 1923 roku służył i pracował w Okręgowym Zakładzie Gospodarczym II z oddelegowaniem do Kierownictwa Rejonu Intendentury Grodno. Następnie został przeniesiony do intendentury 3 Dywizji Piechoty. W 1924 roku został awansowany na kapitana ze starszeństwem z dniem 15 sierpnia 1924 roku. Od 1927 roku służył w 3 pułku strzelców podhalańskich.
W 1939 roku przydzielony do Oddziału Zapasowego 5 Dywizji Piechoty, w czasie obrony Lwowa został dowódcą jednego z trzech formowanych od 14 września batalionów Obrony Narodowej. Po agresji ZSRR na Polskę i kapitulacji Lwowa przed Armią Czerwoną został wbrew warunkom kapitulacji miasta wzięty do niewoli sowieckiej i przewieziony do obozu w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
5 października 2007 Minister Obrony Narodowej awansował go pośmiertnie do stopnia podpułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2718754" url="https://pl.wikipedia.org/wiki?curid=2718754" title="Ózdi FC">
Ózdi FC

Ózdi Football Club (Ózdi FC, ÓFC) – węgierski klub piłkarski z siedzibą w mieście Ózd.

</doc>
<doc id="2718755" url="https://pl.wikipedia.org/wiki?curid=2718755" title="Pasang Tshering">
Pasang Tshering

Pasang Tshering (ur. 16 lipca 1983) – bhutański piłkarz, który ma także uprawnienia do sędziowania międzynarodowych meczów piłkarskich.
Kariera klubowa.
Tshering karierę klubową rozpoczął w 2003 roku w rodzimym klubie Transport United Thimphu, i grał w nim do 2008 roku. W tym czasie zdobył cztery tytuły mistrza kraju.
4 sierpnia 2007 roku podczas meczu Bhutańskiej A Division, jego drużyna podejmowała klub RIHS FC. Transport United Thimphu wygrał 20:0, a Tshering strzelił aż siedemnaście goli (dwie bramki strzelił Kinley Dorji, a jedną Ngawang Dhendup). Za swój niesamowity wyczyn, piłkarz dostał 25-calowy telewizor firmy Sony. Ponadto z wynikiem 28 goli został królem strzelców całej ligi.
Od sezonu 2008/2009 reprezentuje klub Druk Star Thimphu, z którym raz zdobył mistrzostwo Bhutanu (w sezonie 2008/2009).
Kariera reprezentacyjna.
Pasang Tshering rozegrał w reprezentacji 14 oficjalnych spotkań, w których strzelił dwa gole. Pierwszego gola w reprezentacji strzelił 23 kwietnia 2003 roku w wygranym meczu z reprezentacją Guamu (6–0). Drugiego gola strzelił 13 maja 2008 roku w przegranym meczu z Tadżykistanem (1–3).
Inne.
W 2012 roku, Tshering uzyskał uprawnienia do sędziowania międzynarodowych meczów piłkarskich.

</doc>
<doc id="2718756" url="https://pl.wikipedia.org/wiki?curid=2718756" title="Boysun">
Boysun

Boysun (uzb. cyr.: Бойсун; ros.: Байсун, "Bajsun") – miasto w południowo-wschodnim Uzbekistanie, w wilajecie surchandaryjskim, siedziba administracyjna tumanu Boysun. W 1989 roku liczyło ok. 17 tys. mieszkańców. Ośrodek przemysłu włókienniczego.
Miejscowość otrzymała prawa miejskie w 1975 roku.

</doc>
<doc id="2718757" url="https://pl.wikipedia.org/wiki?curid=2718757" title="Kodeks 0135">
Kodeks 0135

Kodeks 0135 (Gregory-Aland no. 0135) ε 85 (Soden) – grecki kodeks uncjalny Nowego Testamentu na pergaminie, paleograficznie datowany na IX wiek. Rękopis jest przechowywany jest w Bibliotece Ambrozjańskiej (Q. 6 sup., fol. 15. 18. 31. 34. 47. 50. 62. 65) w Mediolanie.
Opis.
Do dnia dzisiejszego zachowało się 16 kart kodeksu (14,3 na 12,5 cm) z fragmentami tekstu Ewangelii Mateusza, Ewangelii Marka i Ewangelii Łukasza.
Tekst pisany jest dwoma kolumnami na stronę, w 20 linijkach w kolumnie, 21-24 liter w linijce. Litery są niewielkie. Stosuje przydechy i akcenty. Tekst dzielony jest według dłuższych jednostek κεφαλαια (rozdziałów), których numery umieszczono na marginesie oraz według mniejszych jednostek – Sekcji Ammoniusza z odniesieniami do Kanonów Euzebiusza.
Jest palimpsestem, tekst górny zawiera tekst "Erotemata grammaticalia" (Ἐρωτήματα Γραμματικά) Manuela Moschopoulosa.
Tekst.
Grecki tekst kodeksu przekazuje Tekst bizantyński. Kurt Aland zaklasyfikował go do kategorii V.
Historia.
Aland datował kodeks na IX wiek. W ten sam sposób datuje go obecnie INTF.
Rękopis cytowany jest w krytycznych wydaniach greckiego Nowego Testamentu (NA26, NA27). W NA27 cytowany jest jako świadek pierwszego rzędu.

</doc>
<doc id="2718758" url="https://pl.wikipedia.org/wiki?curid=2718758" title="Frédéric Magné">
Frédéric Magné

Frédéric Magné (ur. 5 lutego 1969 w Tours) – francuski kolarz torowy, dwunastokrotny medalista mistrzostw świata.
Kariera.
Pierwszy sukces w karierze Frédéric Magné osiągnął w 1987 roku, kiedy wspólnie z Fabrice'em Colas zdobył złoty medal w tandemach na mistrzostwach świata w Wiedniu. W tym składzie Francuzi nie dali się pokonać również na mistrzostwach świata w Gandawie w 1988 roku, mistrzostwach w Lyonie w 1989 roku oraz mistrzostwach w Palermo w 1994 roku. W międzyczasie Magné brał udział w igrzyskach olimpijskich w Seulu, gdzie był ósmy w wyścigu na 1 km oraz igrzyskach w Barcelonie, gdzie odpadł w eliminacjach sprintu indywidualnego. Na mistrzostwach świata w Walencji w 1992 roku zajął trzecie miejsce w keirinie, ulegając tylko Niemcowi Michaelowi Hübnerowi i Australijczykowi Stephenowi Pate'owi. Na tych samych mistrzostwach był również drugi w sprincie indywidualnym przegrywając jedynie z Hübnerem. Mistrzostwa świata w Bogocie w 1995 roku przyniosły mu złoto w keirinie oraz trzecie miejsce w sprincie, za Darrynem Hillem z Australii i Curtem Harnettem z Kanady. Na rozgrywanych w 1996 roku igrzyskach olimpijskich w Atlancie Frédéric wystartował w sprincie indywidualnym, kończąc rywalizację na szósty miejscu, jednak już rok później - na mistrzostwach świata w Perth zdobył kolejny złoty medal w keirinie. W tej konkurencji zdobył ponadto brązowy medal na mistrzostwach świata w Berlinie w 1999 roku i złoty na mistrzostwach w Manchesterze w 2000 roku. 
Brał także udział w igrzyskach olimpijskich w Sydney w 2000 roku, gdzie był szósty.

</doc>
<doc id="2718760" url="https://pl.wikipedia.org/wiki?curid=2718760" title="Falck">
Falck

Biografie:

</doc>
<doc id="2718761" url="https://pl.wikipedia.org/wiki?curid=2718761" title="Moje życie to nie komedia romantyczna">
Moje życie to nie komedia romantyczna

Moje życie to nie komedia romantyczna (fran. "Ma vie n'est pas une comédie romantique") – francuska komedia z 2007 roku w reżyserii Marca Gibaja. Wyprodukowany przez Studio Canal Distribution.
Opis fabuły.
Thomas (Gilles Lellouche) marzy o wielkiej miłości. Ma 35 lat i wciąż jest sam. Na domiar złego musi zamieszkać z rodzicami. Na tej samej ulicy mieszka jego dawna przyjaciółka Florence (Marie Gillain). Jest już żoną i matką. Pewnego dnia oboje znów się spotykają, a ich życie zamienia się w romantyczną komedię.

</doc>
<doc id="2718762" url="https://pl.wikipedia.org/wiki?curid=2718762" title="Hallodapus rufescens">
Hallodapus rufescens

Hallodapus rufescens – gatunek pluskwiaka z podrzędu różnoskrzydłych, rodziny tasznikowatych (Miridae) i podrodziny Phylinae. Jeden z dwóch występujących w Polsce gatunków rodzaju "Hallodapus".
Budowa ciała.
Owad ma ciało długości od 2,5 do 5 mm. Ciało pokryte jest jasnymi włoskami, błyszczące, ubarwione czrewonobrązowawo. Na półpokrywach posiada niewyraźne ciemne pasma.
Tryb życia.
Pluskwiak o słabo zbadanej biologii. Imagines występują od lipca do października. Zimują jaja. Posiada jedno pokolenie w roku. 
Występowanie.
Owad ten występuje w wielu krajach Europy, a także w Kirgistanie i wschodniej Rosji. W Polsce wykazywany rzadko. Ostatnio podawany z lat 60' XX wieku.

</doc>
<doc id="2718763" url="https://pl.wikipedia.org/wiki?curid=2718763" title="Województwo płockie">
Województwo płockie



</doc>
<doc id="2718764" url="https://pl.wikipedia.org/wiki?curid=2718764" title="Qorakoʻl">
Qorakoʻl

Qorakoʻl (uzb. cyr.: Қоракўл; ros.: Каракуль, "Karakul") – miasto w południowym Uzbekistanie, w wilajecie bucharskim, nad rzeką Zarafszan, siedziba administracyjna tumanu Qorakoʻl. W 1989 roku liczyło ok. 17 tys. mieszkańców. Ośrodek przemysłu włókienniczego.
Miejscowość otrzymała prawa miejskie w 1980 roku.

</doc>
<doc id="2718765" url="https://pl.wikipedia.org/wiki?curid=2718765" title="Hallodapus montandoni">
Hallodapus montandoni

Hallodapus montandoni – gatunek pluskwiaka z podrzędu różnoskrzydłych i rodziny tasznikowatych (Miridae). Jeden z dwóch występujących w Polsce gatunków rodzaju "Hallodapus".
Budowa ciała.
Owad ma ciało podłużne, długości około 3 do 5 mm, w części tylnej błyszczące. Ciało pokryte jest jasnymi włoskami, błyszczące, ubarwione czrewonobrązowawo. Na półpokrywach posiada wyraźne ciemne pasma.
Tryb życia.
Pluskwiak o słabo zbadanej biologii. Imagines występują od lipca do października. Zimuje w postaci jaja. Posiada jedno pokolenie rocznie.
Występowanie.
Owad ten występuje w kilkunastu krajach Europy, a także w Kazachstanie. W Polsce wykazany z niewielu stanowisk.

</doc>
<doc id="2718767" url="https://pl.wikipedia.org/wiki?curid=2718767" title="Falck (przedsiębiorstwo)">
Falck (przedsiębiorstwo)

Falck A/S – duńskie przedsiębiorstwo zajmujące się świadczeniem usług o charakterze ratowniczo-medycznym. Siedziba spółki mieści się w Kopenhadze.
W skład grupy Falck wchodzą cztery działy: Emergency (ratownictwo medyczne i pożarnicze), Assistance (pomoc drogowa, likwidacja szkód i opieka), Training (szkolenia z zakresu ratownictwa i BHP) oraz Healthcare (usługi medyczne).
Przedsiębiorstwo zostało założone przez Sophusa Falcka w 1906 roku pod nazwą Redningskorpset for København og Frederiksberg (Korpus Ratowniczy dla Kopenhagi i Frederiksbergu). W 1930 roku firmę spółki zmieniono na Falck a za jej logo obrano białego sokoła na czerwonym tle. W 1995 roku Falck stał się spółką akcyjną notowaną na Kopenhaskiej Giełdzie Papierów Wartościowych. W 2000 roku spółka połączyła się z przedsiębiorstwem ochrony Group 4, zmieniając firmę na Group 4 Falck, a w 2004 z Securicor tworząc Group 4 Securicor (obecnie G4S). W tym samym roku Falck został wydzielony jako osobne przedsiębiorstwo, a rok później został nabyty przez Nordic Capital i wycofany z giełdy. Spółka powróciła na giełdę w 2011 roku.
W 2012 roku przedsiębiorstwo działało w 33 krajach Europy, Azji, Ameryki i Afryki.
Wartości.
Wartości wyznawane przez Falck to dostępność, wiarygodność, kompetencja, szybkość, skuteczność oraz bycie pomocnym.
Falck w Polsce.
W Polsce Falck działa w dwóch obszarach: Zdrowie i Ratownictwo. Jest największym dostawcą usług ratowniczych w Polsce.
Historia.
Firma Falck na polskim rynku działa od 1 lutego 1993 roku. Swoją działalność rozpoczęła w Szczecinie pod nazwą Falck A/S. W sierpniu 2004 powstaje spółka Falck Medycyna i ratownictwa, która potem rozdziela się w dwa piony biznesowe: ratownictwo i zdrowie.
We wrześniu 2009 roku Falck Medycyna był organizatorem światowej konferencji Falck, w trakcie której spotkali się menedżerowie z 23 krajów i 4 kontynentów.
W 2011 roku Falck stał się posiadaczem większości udziałów w sieci przychodni Starówka.
Od czerwca 2011 roku Falck dostarcza usługi Ratownictwa Medycznego dla Narodowego Funduszu Zdrowia. W 2012 roku zabezpiecza medycznie Euro 2012 w Warszawie, Poznaniu i Gdańsku.
W kwietniu 2015 roku rozpoczyna działalność Fundacja Zawsze Blisko, mająca na celu zapewnienie pomocy medycznej osobom, które mają utrudniony dostęp do niej oraz wspieranie w powrocie do aktywnego życia osób dotkniętych przez los.
Centra Medyczne.
Pierwsze Centrum Medyczne zostało otwarte w Szczecinie. Od tamtej pory sukcesywnie były kolejne placówki w całej Polsce.
W listopadzie 2019 roku 100 procent udziałów w spółce Falck Centra Medyczne oraz spółce NZOZ Starówka przejęła spółka PZU Zdrowie.

</doc>
<doc id="2718769" url="https://pl.wikipedia.org/wiki?curid=2718769" title="Zaślubiny Maryi">
Zaślubiny Maryi

Zaślubiny Maryi – fresk autorstwa Giotto di Bondone namalowany ok. 1305 roku dla kaplicy Scrovegnich w Padwie.
Jeden z 40 fresków namalowanych przez Giotta w kaplicy Scrovegnich należący do cyklu scen przedstawiających życie Joachima i Anny, Marii oraz Chrystusa. Historia rodziców Marii i jej samej pochodziła głównie z trzynastowiecznej "Złotej legendy" autorstwa Jakuba de Voragine'a oraz z Protoewangelii Jakuba z II wieku.
Jak relacjonuje Protoewangelia Jakuba po tym, jak Józef został wybrany wśród wszystkich wdowców na opiekuna Marii, nadszedł czas zaślubin. Giotto umieścił scenę w tej samej scenerii co dwa wcześniejsze freski: "Konkurenci przynoszą swe różdżki do świątyni" i "Czuwanie nad różdżkami". Tłem jest nawa kościoła, w której skupiają się wszyscy zebrani. W centralnej części stoi naprzeciw siebie młoda para, a między nimi kapłan. Józef nakłada obrączkę Marii, w drugiej ręce trzyma laskę, na końcu której zasada gołąbek, symbol dziewictwa dziewczyny. Maria trzyma dłoń na brzuchu, co ma wskazywać na jej brzemienny stan. Podobny gest wykonuje jedna z kobiet stojących za Marią, prawdopodobnie Elżbieta - matka Jana Chrzciciela. Za Józefem, w zielonej szacie, stoi pomocnik świątyni, a dalej inni mężczyźni. Wśród nich widać postać, która przełamuje kolanem kij. Epizod ten nigdy nie występował wcześniej ikonografii Zaślubin.

</doc>
<doc id="2718770" url="https://pl.wikipedia.org/wiki?curid=2718770" title="Kinley Dorji">
Kinley Dorji

Kinley Dorji (ur. 30 sierpnia 1986) – bhutański piłkarz występujący na pozycji pomocnika, ośmiokrotny reprezentant Bhutanu, grający w reprezentacji od 2005 do 2011 roku.
Kariera klubowa.
Dorji karierę klubową rozpoczął w 2001 roku w rodzimym klubie Thimphu FC. W 2006 roku przeniósł się do klubu Transport United Thimphu, w którym to grał do 2007 roku. Od 2008 roku związany jest z bhutańskim klubem Druk Star Thimphu.
Kariera reprezentacyjna.
Kinley Dorji grał w reprezentacji od 2005 do 2011 roku; rozegrał w reprezentacji 8 oficjalnych spotkań; w żadnym z nich nie udało mu się zdobyć gola.
Kariera trenerska.
Po zakończeniu kariery piłkarskiej rozpoczął karierę szkoleniową. W 2013 prowadził Yeedzin FC, a w 2014 objął stanowisko głównego trenera Ugyen Academy FC.

</doc>
<doc id="2718771" url="https://pl.wikipedia.org/wiki?curid=2718771" title="Myszyniec Stary (przystanek kolejowy)">
Myszyniec Stary (przystanek kolejowy)

Myszyniec Stary – zlikwidowany wąskotorowy przystanek osobowy w Myszyńcu Starym na linii kolejowej Spychowo Wąskotorowe – Myszyniec, w powiecie ostrołęckim, w województwie mazowieckim, w Polsce.

</doc>
<doc id="2718772" url="https://pl.wikipedia.org/wiki?curid=2718772" title="Kodeks 0136">
Kodeks 0136

Kodeks 0136 (Gregory-Aland no. 0136) ε 91 (Soden) – grecko-arabski kodeks uncjalny Nowego Testamentu na pergaminie, paleograficznie datowany na IX wiek. Rękopis jest przechowywany jest w Rosyjskiej Bibliotece Narodowej (Gr. 281) w Petersburgu.
Opis.
Do dnia dzisiejszego zachowały się 3 karty kodeksu (33 na 27 cm) z tekstem Ewangelii Mateusza (14,6-13; 25,9-16; 25,41-26,1).
Tekst pisany jest dwoma kolumnami na stronę, w 16 linijkach w kolumnie, litery są wielkie. Stosuje przydechy i akcenty.
Do tego samego rękopisu należał fragment oznakowany jako 0137 (GA).
Tekst.
Grecki tekst kodeksu przekazuje Tekst bizantyński. Kurt Aland zaklasyfikował go do kategorii V.
Historia.
Aland datował kodeks na IX wiek. W ten sam sposób datuje go obecnie INTF.
Rękopis cytowany jest we współczesnych krytycznych wydaniach greckiego tekstu Nowego Testamentu (NA26, UBS3). Nie cytują go NA27 i UBS4).

</doc>
<doc id="2718773" url="https://pl.wikipedia.org/wiki?curid=2718773" title="Zawojki (przystanek kolejowy)">
Zawojki (przystanek kolejowy)

Zawojki – zlikwidowany wąskotorowy przystanek osobowy w Rozogach na linii kolejowej Spychowo Wąskotorowe – Myszyniec, w gminie Rozogi, w powiecie szczycieńskim, w województwie warmińsko-mazurskim, w Polsce.

</doc>
<doc id="2718774" url="https://pl.wikipedia.org/wiki?curid=2718774" title="Pustynne węże">
Pustynne węże

Pustynne węże (ang. "Sand Serpents") – kanadyjski horror telewizyjny z 2009 roku oparty na scenariuszu Raula Inglisa i reżyserii Jeffa Renfroe.
Opis fabuły.
Afganistan. Kapitan Jen Henle (Tamara Hope) oraz porucznik Richard Stanley (Jason Gedrick) i jego ludzie trafiają do niewoli talibów. Są przetrzymywani w opuszczonej hali. Wkrótce w obozie wybucha panika. Jeńcom udaje się uwolnić. Odkrywają, że obóz zaatakowały gigantyczne węże, które dotąd kryły się pod ziemią.

</doc>
<doc id="2718776" url="https://pl.wikipedia.org/wiki?curid=2718776" title="Dąbrowy Wąskotorowe">
Dąbrowy Wąskotorowe

Dąbrowy Wąskotorowe – zlikwidowany wąskotorowy przystanek osobowy w Dąbrowach na linii kolejowej Spychowo Wąskotorowe – Myszyniec, w powiecie szczycieńskim, w województwie warmińsko-mazurskim, w Polsce.

</doc>
<doc id="2718777" url="https://pl.wikipedia.org/wiki?curid=2718777" title="Gʻallaorol">
Gʻallaorol

Gʻallaorol (uzb. cyr.: Ғаллаорол; ros.: Галляарал, "Gallaarał") – miasto we wschodnim Uzbekistanie, w wilajecie dżyzackim, siedziba administracyjna tumanu Gʻallaorol. W 1989 roku liczyło ok. 16,5 tys. mieszkańców. Ośrodek przemysłu materiałów budowlanych.
Miejscowość otrzymała prawa miejskie w 1973 roku.

</doc>
<doc id="2718778" url="https://pl.wikipedia.org/wiki?curid=2718778" title="Bractwo Świętej Anny">
Bractwo Świętej Anny

Bractwo Świętej Anny – bractwo założone 19 października 1590 roku w Krakowie przy kościele św. Anny przez ks. Józefa z Urzędowa. Przedsięwzięciu patronował kardynał Jerzy Radziwiłł. Rok później bractwo zostało zatwierdzone przez papieża i przyłączone do podobnego bractwa w Warszawie. Dopiero w 1593 roku bp. Jerzy Radziwiłł i Jan Dymitr Solikowski zatwierdzili odrębne statuty krakowskiego bractwa św. Anny.
Bractwo stawiało sobie za cel obronę wiary katolickiej przed arianami i protestantami. Jego członkowie, oprócz studiowania doktryny Kościoła i prowadzenia dysput z innowiercami, mieli obowiązek uczestniczyć codziennie w Mszy Świętej. Członkowie bractwa pochodzili głównie z wykształconych warstw społecznych (duchowni, profesorowie Akademii, szlachta, mieszczanie) i musieli spełniać wysokie wymogi pod względem moralnymi i intelektualnym. Do bractwa należały również kobiety. Okresem najprężniejszej działalności bractwa był przełom XVI i XVII wieku, należeli wówczas do bractwa nawet król Zygmunt III Waza i Jan Zamoyski. W 1810 działalność bractwa zamarła, w 1846 reaktywowano je. Ostatnie wzmianki o jego działaniu pochodzą z okresu II wojny światowej.

</doc>
<doc id="2718779" url="https://pl.wikipedia.org/wiki?curid=2718779" title="Wojny bułgarsko-łacińskie">
Wojny bułgarsko-łacińskie

Wojny bułgarsko-łacińskie to nazwa serii konfliktów między Cesarstwem Bułgarskim a Cesarstwem Łacińskim, ustanowionym przez krzyżowców w czasie IV krucjaty w 1204 roku na terenie części Imperium Bizantyjskiego. Konflikty te miały miejsce od początków XIII wieku do drugiej połowy tegoż stulecia.
Początkowo to łacinnicy byli stroną atakującą, liczyli że uda im się poszerzyć swoje panowanie również na ziemie kontrolowane przez Bułgarów i Greków, ale ich ekspansja został powstrzymana bardzo szybko, bo zaledwie rok po ustanowieniu Cesarstwa Łacińskiego. W 1205 roku doszło do bitwy pod Adrianopolem, która zakończyła się druzgocącą klęską łacinników i od tamtej pory Cesarstwo musiało raczej myśleć o obronie granic przed Bułgarami i napierającymi zewsząd Grekami niż nad ekspansją. Walki z Bułgarami i Grekami zakończyły się ostatecznie porażką łacinników i Cesarstwo Łacińskie przestało istnieć w 1261 roku. Bułgaria, dzięki swojej aktywności militarnej znacznie rozszerzyła swoje terytorium na półwyspie Bałkańskim a dzięki czasowej likwidacji ortodoksyjnego patriarchatu konstantynopolitańskiego, kościół bułgarski był w zasadzie niezależny.
Powstanie Cesarstwa łacińskiego.
13 kwietnia 1204 roku rycerstwo IV krucjaty zdobyło i złupiło Konstantynopol, stolicę cesarstwa bizantyjskiego. Na mocy porozumienia zwanego "Partitio terrarum imperii Romaniae" doszło do podziału części ziem Bizancjum i ustanowienia na nich nowych organizacji państwowych, rządzonych przez przybyszów z Europy Zachodniej. Wśród nowo powstałych państw przewodnią rolę miało odgrywać Cesarstwo Łacińskie, które miało być bezpośrednim "następcą" Bizancjum. Pierwszym cesarzem został Baldwin z Flandrii, który na mocy "Partitio..." otrzymywał ćwierć ziem Bizancjum i zwierzchnictwo nad innymi panami łacińskimi. Jego siedzibą było miasto cesarzy, Konstantynopol.
Kwestia bułgarska.
Po utworzeniu Cesarstwa Łacińskiego, głównym celem łacinników była ekspansja. Większość terenów, które podzielili oni pomiędzy sobą, wciąż pozostawała bowiem poza ich kontrolą. Bułgaria, która jeszcze w czasie trwania oblężenia oferowała krzyżowcom sojusz przeciwko Grekom, również stała się celem ekspansji, zwłaszcza że Kałojan władał znaczną częścią dawnego Cesarstwa Bizantyjskiego a Baldwin, jako jego spadkobierca rościł sobie prawa do wszystkich jego ziem. Punktem zapalnym stał się bunt arystokracji bizantyjskiej w Tracji, który wybuchł w 1205 roku. Grecy, wiedząc że nie mają większych starć z krzyżowcami, wezwali na pomoc Bułgarów, oferując im w zamian złożenie hołdu.
Kałojan.
Na wieść o oblężeniu przez łacinników Adrianopola, namawiany przez grecką arystokrację car Bułgarii Kałojan zdecydował się na interwencję. Według relacji Gotfryda z Villehardouin: "Król Wołochów przybywał w sukurs Adrianopolowi na czele olbrzymiej armii; miał ze sobą Wołochów i Bułgarów a także czternaście tysięcy Kumanów, którzy nie byli ochrzczeni". 14 kwietnia 1205 roku doszło do decydującej bitwy między łacinnikami a siłami Kałojana. Bułgarskim Kumanom udało się odciągnąć większość ciężkiej jazdy przeciwnika, która była jego najsilniejszą bronią, od głównych sił. Dzięki podstępowi Bułgarzy bez przeszkód rozbili podzielone wojsko Cesarstwa. Cesarz Baldwin dostał się do niewoli, Ludwik I z Blois zginął wraz z większością żołnierzy, pozostali albo zbiegli do Konstantynopola albo dostali się do niewoli. Pozbawione władcy i wojsk Cesarstwo Łacińskie było łatwym łupem dla Bułgarów. Do końca 1205 roku Kałojan zajął po bitwie Seres i Filipopolis, przejmując tym samym kontrolę nad większością ziem łacinników w Macedonii i Tracji.
W styczniu 1206 roku Bułgarzy ponownie pokonali łacinników w Tracji i niedługo potem zajęli Didymoteicho. Resztę ziem trackich spustoszyli, szczególnie często grabiąc okolice wokół Heraklei i Çorlu, jak i same te miasta. Początkowo Bułgarzy łupili i brali w niewolę głównie arystokrację, ale z biegiem czasu, na rozkaz Kałojana, zaczęto grabić wszystkich mieszkańców danej ziemi, po czym przesiedlano ich do odległych regionów w Bułgarii. Taka polityka szybko sprawiła, iż miejscowi Grecy przestali postrzegać Bułgarów jako sojuszników i zaczęli stawiać im opór.
Bułgarzy dwukrotnie oblegali Adrianopol ale nie udało im się zająć tego jakże ważnego miasta z powodu problemów z Kumanami a także w wyniku działań nowego cesarza łacińskiego, Henryka z Flandrii. W 1207 roku, aby przełamać impas, Kałojan zawarł sojusz z Teodorem Laskarysem, cesarzem Nicei, zakładający współdziałanie przeciwko łacinnikom. W tym samym roku udało się Bułgarom pokonać i zabić Bonifacego z Montferratu, łacińskiego króla Tessaloniki i oblegli jego stolicę. W czasie oblężenia zginął Kałojan, zamordowany przez jednego z Kumanów, Manastăra.
Pokój.
Następcą Kałojana został jego siostrzeniec Borił, ale nowemu władcy nie udało się powtórzyć sukcesów wuja. W 1208 roku został pokonany przez cesarza Henryka pod Filipopolis, ale walki mimo to toczyły się aż do 1210 roku, kiedy to Łacinnicy zawarli sojusz z Węgrami, otaczając w ten sposób posiadłości bułgarskie. Ostatecznie Borił wszedł do sojuszu, sprzymierzając się z łacinnikami i Węgrami.
Wojny i sojusze.
W 1231 roku regenci rządzący Cesarstwem ostatecznie dogadali się z Janem z Brienne, który na mocy nowo zawartej umowy miał zostać regentem i współcesarzem Baldwina II. Taki obrót spraw mocno zaskoczył dotychczasowych bułgarskich sojuszników cesarstwa i w konsekwencji doprowadził do upadku aliansu między Konstantynopolem a Iwanem Asenem II, cesarzem Bułgarii. Sytuację wykorzystali Nicejczycy, którzy krótko potem doszli do porozumienia z Bułgarami. Siły Iwana wspierały Greków w walkach przeciwko łacinnikom na przykład w czasie oblężenia Konstantynopola w 1235 roku. Sojusz nicejsko-bułgarski został przypieczętowany małżeństwem Eleny, córki Iwana z synem Jana Watatzesa, Teodorem II Laskarysem. Jednym ze skutków sojuszu była ponowna integracja kościoła bułgarskiego z kościołem prawosławnym i restauracja patriarchatu w Bułgarii. Nicea i Bułgaria zdominowały łacinników i mimo nieudanej próby zdobycia Konstantynopola, sojusznicy podzielili pomiędzy sobą ziemie Cesarstwa w Tracji.
W 1237 roku zmarł Jan z Brienne co sprawiło iż cesarz Iwan dostrzegł nową szansę na podporządkowanie sobie Konstantynopola. W porozumieniu z łacinnikami planował ślub swojej córki z cesarzem Baldwinem II, rozkazał również porwanie Eleny z dworu nicejskiego. Nowy sojusz z łacinnikami zakończył się jednak bardzo szybko. W czasie bułgarsko-łacińskiego oblężenia Çorlu do Iwana doszły wieści o śmierci żony, dziecka i patriarchy bułgarskiego. Cesarz uznając to za karę niebios za zmianę sojuszu porzucił łacinników i odesłał Teodorowi II swoją córkę. Mimo odnowienia sojuszu z Niceą Iwan Asen nie podejmował jakichś zdecydowanych kroków wymierzonych w Konstantynopol. Zezwolił nawet na przemarsz ochotników z Europy Zachodniej i Kumanów, którzy wspólnie zmierzali wzmocnić siły łacinników.
Koniec Cesarstwa.
Po śmierci Iwana Asena II głównym problemem Bułgarii stało się niebezpieczeństwo mongolskie a jeszcze później jej władcy skupiali się na stosunkach z Serbią i z Węgrami, nie zwracając większej uwagi na sprawy Cesarstwa Łacińskiego które było za słabe aby stanowić poważniejsze zagrożenie dla Bułgarii. W 1261 roku Grecy z Nicei ostatecznie zdobyli Konstantynopol kończąc w ten sposób istnienie Cesarstwa.

</doc>
<doc id="2718780" url="https://pl.wikipedia.org/wiki?curid=2718780" title="Gallaorol">
Gallaorol



</doc>
<doc id="2718781" url="https://pl.wikipedia.org/wiki?curid=2718781" title="Kumielsk (przystanek kolejowy)">
Kumielsk (przystanek kolejowy)

Kumielsk – zlikwidowany wąskotorowy przystanek osobowy w Rozogach na linii kolejowej Spychowo Wąskotorowe – Myszyniec, w powiecie piskim, w województwie warmińsko-mazurskim, w Polsce.

</doc>
<doc id="2718782" url="https://pl.wikipedia.org/wiki?curid=2718782" title="Kazimierz Malinowski (muzeolog)">
Kazimierz Malinowski (muzeolog)

Kazimierz Malinowski (ur. 28 stycznia 1907 w Poznaniu, zm. 5 listopada 1977 tamże) – profesor nauk humanistycznych, muzeolog. W latach 1948-1956 i 1966-1977 dyrektor Muzeum Narodowego w Poznaniu
Życiorys.
W 1925 zdał maturę w Gimnazjum św. Marii Magdaleny w Poznaniu. Następnie studiował historię sztuki na Uniwersytecie Poznańskim i w 1933 otrzymał stopień doktora filozofii.
Kształcił się w zakresie muzealnictwa za granicą. Pracował w Muzeum Narodowym w Warszawie. Z powodu choroby przeprowadził się do Zakopanego, tam spędził II wojnę światową.
W latach 1948-1956 był dyrektorem Muzeum Wielkopolskiego. W 1950 został powołany przez ministra kultury w celu upaństwowienia muzeów samorządowych i społecznych. W 1952 doprowadził do zmiany nazwy Muzeum Wielkopolskiego na Muzeum Narodowe w Poznaniu. W 1954 powołany na dyrektora Centralnego Zarządu Muzeów i Ochrony Zabytków.
Był uczestnikiem polskiej delegacji w Hadze w 1954 podczas opracowywania konwencji haskiej.
Opracowywał także ostateczny tekst ustawy o ochronie dóbr kultury i o muzeach (uchwalona w 1962).
W 1961 rozpoczął współpracę z Uniwersytetem Mikołaja Kopernika w Toruniu.

</doc>
<doc id="2718783" url="https://pl.wikipedia.org/wiki?curid=2718783" title="Roddie Haley">
Roddie Haley

Roddie Haley (ur. 6 grudnia 1965, zm. 17 lutego 2022) – amerykański lekkoatleta specjalizujący się w długich biegach sprinterskich.
Sukcesy sportowe.
W 1985 zajął I m. w mistrzostwach organizacji "National Collegiate Athletic Association" w biegu na 400 metrów. Największy sukces na arenie międzynarodowej odniósł w 1987 w Rzymie, zdobywając złoty medal mistrzostw świata w biegu sztafetowym 4 x 400 metrów (wspólnie z Dannym Everettem, Antonio McKayem i Butchem Reynoldsem). Oprócz tego wystąpił w finale biegu na 400 metrów, w którym zajął 8. miejsce. W tym samym roku wspólnie z amerykańskimi sprinterami zwyciężył również w biegu sztafetowym 4 x 400 metrów podczas igrzysk panamerykańskich w Indianapolis.

</doc>
<doc id="2718784" url="https://pl.wikipedia.org/wiki?curid=2718784" title="Lipniak (przystanek kolejowy w województwie warmińsko-mazurskim)">
Lipniak (przystanek kolejowy w województwie warmińsko-mazurskim)

Lipniak – zlikwidowany wąskotorowy przystanek osobowy w Farynach na linii kolejowej Spychowo Wąskotorowe – Myszyniec, w powiecie szczycieńskim, w województwie warmińsko-mazurskim, w Polsce.

</doc>
<doc id="2718786" url="https://pl.wikipedia.org/wiki?curid=2718786" title="Shoʻrchi">
Shoʻrchi

Shoʻrchi (uzb. cyr.: Шўрчи; ros.: Шурчи, "Szurczi") – miasto w południowo-wschodnim Uzbekistanie, w wilajecie surchandaryjskim, siedziba administracyjna tumanu Shoʻrchi. W 1989 roku liczyło ok. 16,5 tys. mieszkańców. Ośrodek przemysłu włókienniczego, drzewnego i ceramicznego.
Miejscowość otrzymała prawa miejskie w 1976 roku.

</doc>
<doc id="2718787" url="https://pl.wikipedia.org/wiki?curid=2718787" title="Faryny (stacja kolejowa)">
Faryny (stacja kolejowa)

Faryny – zlikwidowana wąskotorowa stacja kolejowa w Farynach na linii kolejowej Spychowo Wąskotorowe – Myszyniec, w powiecie szczycieńskim, w województwie warmińsko-mazurskim, w Polsce.

</doc>
<doc id="2718788" url="https://pl.wikipedia.org/wiki?curid=2718788" title="Goofy na wakacjach">
Goofy na wakacjach

Goofy na wakacjach (ang. "A Goofy Movie") – amerykański komediowy film animowany w reżyserii Kevina Limy z 1995 roku wyprodukowany przez Walt Disney Animation France, Walt Disney Animation Australia i Walt Disney Feature Animation dla wytwórni Walt Disney Pictures. Film został zrealizowany jako kontynuacja serialu animowanego "Goofy i inni".
Premiera filmu w Polsce odbyła się 12 lipca 1996 roku.
W roku 2000 został wydany sequel produkcji w formacie direct-to-video pod tytułem "Goofy w College’u".
Fabuła.
Tuż przed końcem roku szkolnego Max zakochuje się w Roxanne. Chciałby umówić się z nią na randkę, ale jednak w tym samym czasie Goofy postanawia zabrać go na ryby. Max zastanawia się, co powinien zrobić, żeby pomimo planów taty jego próby spotkania ze swoją miłością doszły do skutku.
Wersja polska.
Udźwiękowienie wersji polskiej: Start International Polska
Reżyseria: Ewa Złotowska
Dialogi polskie: Elżbieta Łopatniukowa
Kierownictwo muzyczne: Marek Klimczuk
Teksty piosenek: Marek Robaczewski
Opieka artystyczna: Michał Wojnarowski
Wystąpili:
Piosenki śpiewali:

</doc>
<doc id="2718789" url="https://pl.wikipedia.org/wiki?curid=2718789" title="Kodeks 0140">
Kodeks 0140

Kodeks 0140 (Gregory-Aland no. 0140) – grecki kodeks uncjalny Nowego Testamentu na pergaminie, paleograficznie datowany na X wiek. Rękopis jest przechowywany jest we Klasztorze Świętej Katarzyny (Sinai Harris App. 41) na Synaju.
Opis.
Do dnia dzisiejszego zachowała się jedna karta kodeksu (14,5 na 12 cm) z tekstem Dziejów Apostolskich.
Tekst pisany jest jedną kolumną na stronę, w 18 linijkach w kolumnie.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Aland datował kodeks na X wiek. W ten sam sposób datuje go obecnie INTF.
Kodeks był badany przez Agnes Smith Lewis.
Rękopis cytowany jest w krytycznych wydaniach greckiego Nowego Testamentu (NA26, NA27). W NA27 cytowany jest jako świadek trzeciego rzędu.

</doc>
<doc id="2718790" url="https://pl.wikipedia.org/wiki?curid=2718790" title="Johannes H.F. Umbgrove">
Johannes H.F. Umbgrove

Johannes Herman Frederik Umbgrove, inaczej Jan Umbgrove (ur. 5 lutego 1899 w Hulsbergu, Limburgia, zm. 14 czerwca 1954 w Wassenaar) – holenderski geolog zajmujący się naukami o Ziemi ("Earth sciences"), w tym m.in. geologią dynamiczną, paleontologią, stratygrafią; autor fundamentalnej w tej dziedzinie książki „The Pulse of the Earth”.
Życiorys.
Geologię studiował w studiował w starym holenderskim Uniwersytecie w Lejdzie, gdzie uzyskał stopień doktora w roku 1926. Kolejne 3 lata spędził w Indonezji, pracując w "Geological Survey of Bandung"; zainteresował się geologią tego regionu. W 1930 r. otrzymał stanowisko profesora geologii w Technische Universiteit Delft (TU Delft). W roku 1942 wydał pierwszą książkę „Pulse of the Earth” („Tętno Ziemi”), która przyniosła mu międzynarodową sławę. O jego ostatniej książce – wydanej w 1950 r. „Symphony of the Earth” – Th. Klompé napisał w "Indonesian Journal for Natural Science", że jest naukowym testamentem autora; zawiera nie tylko opis stanu wiedzy na temat dynamiki Ziemi, ale wskazuje też kierunki dalszych badań.
J.H.F. Umbgrove był członkiem "Hollandsche Maatschappij van Wetenschappen" (holenderskie towarzystwo naukowe) i "Koninklijke Nederlandsche Academie van Wetenschappen" (Królewska Holenderska Akademia Nauk), honorowym członkiem "New York Academy of Sciences" i "Royal Society of Edinburgh" oraz członkiem korespondentem "Societé Géologique de Belgique" i "Geological Society of America".
Publikacje naukowe.
J.H.F. Umbgrove jest autorem lub współautorem wielu publikacji, spośród których – poza „The Pulse of the Earth” (wyd. 1947 i 1971) – wymieniane są np.:
Upamiętnienie.
Książki „Pulse of the Earth” i „Symphony of the Earth” stały się źródłem inspiracji dla pokoleń geologów z całego świata. Na jego cześć serię wykładów, prowadzonych od roku 2000 w Uniwersytecie w Utrechcie przez liderów w swoich dziedzinach naukowych, nazwano „Umbgrove Lectures”.
Tjeerd H. van Andel napisał na jego temat w rozdziale swojej książki „Nowe spojrzenie na starą planetę” (1997), zatytułowanym „Tętno Ziemi”:

</doc>
<doc id="2718793" url="https://pl.wikipedia.org/wiki?curid=2718793" title="Agencja „Trzecie Oko”">
Agencja „Trzecie Oko”

Agencja „Trzecie Oko” (ang. Second Sight) – amerykańska komedia z 1989 roku z Johnem Larroquette’em, Bronsonem Pinchotem, Bess Armstrong i Stuartem Pankinem.
Fabuła.
Willis jest szefem agencji detektywistycznej, który zostaje wynajęty, by odnaleźć zaginioną, prawdopodobnie porwaną osobę. Zatrudnia on do pomocy jasnowidza, aby pomógł odnaleźć zaginioną dziewczynę.

</doc>
<doc id="2718794" url="https://pl.wikipedia.org/wiki?curid=2718794" title="Szklarnia (przystanek kolejowy)">
Szklarnia (przystanek kolejowy)

Szklarnia – zlikwidowany przystanek osobowy w Szklarni na linii kolejowej Spychowo Wąskotorowe – Myszyniec, w powiecie szczycieńskim, w województwie warmińsko-mazurskim, w Polsce.

</doc>
<doc id="2718795" url="https://pl.wikipedia.org/wiki?curid=2718795" title="Jose Joao Pereira">
Jose Joao Pereira

Jose Joao Pereira (ur. 9 października 1981) – timorski piłkarz grający na pozycji pomocnika, pięciokrotny reprezentant Timoru Wschodniego, grający w reprezentacji od 2003 roku.
Kariera klubowa.
Pereira karierę klubową rozpoczął w 2004 roku w rodzimym klubie FC Porto Taibesi. W 2005 roku przeniósł się do klubu FC Zebra, w którym to grał do 2009 roku. Od 2010 roku związany jest z timorskim klubem Dili Leste.
Kariera reprezentacyjna.
Jose Joao Pereira gra w reprezentacji od 2003 roku; rozegrał w reprezentacji 8 oficjalnych spotkań, w których strzelił jednego gola dla reprezentacji.

</doc>
<doc id="2718796" url="https://pl.wikipedia.org/wiki?curid=2718796" title="Spychowo Wąskotorowe">
Spychowo Wąskotorowe

Spychowo Wąskotorowe (do 1960 Pupy Wąskotorowe) – zlikwidowana wąskotorowa stacja kolejowa w Spychowie na linii kolejowej Spychowo Wąskotorowe – Myszyniec, w powiecie szczycieńskim, w województwie warmińsko-mazurskim, w Polsce.

</doc>
<doc id="2718797" url="https://pl.wikipedia.org/wiki?curid=2718797" title="Wymiary (przystanek kolejowy)">
Wymiary (przystanek kolejowy)

Wymiary – zlikwidowany wąskotorowy przystanek osobowy w Farynach na linii kolejowej Spychowo Wąskotorowe – Myszyniec, w gminie Rozogi, w powiecie szczycieńskim, w województwie warmińsko-mazurskim, w Polsce.

</doc>
<doc id="2718799" url="https://pl.wikipedia.org/wiki?curid=2718799" title="Szkoły architektury w Polsce">
Szkoły architektury w Polsce

Szkoła architektury w Polsce odnosi się do uczelni, które kształcą studentów w dziedzinie architektury i urbanistyki. 
Najstarszym wydziałem architektury jest Wydział Architektury Politechniki Wrocławskiej założony w 1872 na Politechnice Lwowskiej i przeniesiony do Wrocławia w 1945.
System nauczania.
Każda ze szkół architektury dostosowana jest do wielostopniowego systemu nauczania. Studia I stopnia trwają 7-8 semestrów. Ich materiał obejmuje m.in.: historię i teorię architektury i urbanistyki, sztuk pięknych, budownictwa i technologii budowlanych, konstrukcji oraz projektowania architektonicznego i urbanistycznego; przepisy techniczno-budowlane, a także metody organizacji i przebiegu procesu inwestycyjnego w Polsce oraz w państwach członkowskich Unii Europejskiej. Ukończenie studiów I stopnia daje prawo do posługiwania się tytułem tytułem: "inżyniera architekta", z kolei II stopnia - "magistra inżyniera architekta". Studia doktorskie (III stopnia) realizowane są na: Politechnice Gdańskiej, Politechnice Krakowskiej im. Tadeusza Kościuszki, Politechnice Warszawskiej i Politechnice Wrocławskiej.
Rankingi.
Dotychczas ani razu nie został sporządzony ranking szkół architektonicznych. W 2010 roku Wydział Architektury Politechniki Warszawskiej znalazł się najwyżej spośród wszystkich wydziałów architektury w Polsce, uzyskując kategorię pierwszą według systemu oceny parametrycznej jednostek naukowych Ministerstwa Nauki i Szkolnictwa Wyższego. W grupie kierunków "Architektura i Budownictwo" Rankingu Szkół Wyższych "Perspektyw" i "Rzeczpospolitej" wśród najlepszych uczelni znalazły się kolejno: Politechnika Warszawska, Politechnika Wrocławska, Politechnika Krakowska im. Tadeusza Kościuszki i Politechnika Poznańska.

</doc>
<doc id="2718800" url="https://pl.wikipedia.org/wiki?curid=2718800" title="Gʻazalkent">
Gʻazalkent

Gʻazalkent (uzb. cyr.: Ғазалкент; ros.: Газалкент, "Gazałkient") – miasto we wschodnim Uzbekistanie, w wilajecie taszkenckim, nad rzeką Chirchiq, siedziba administracyjna tumanu Boʻstonliq. W 1989 roku liczyło ok. 21,5 tys. mieszkańców. Ośrodek przemysłu materiałów budowlanych i spożywczego. W mieście znajduje się elektrownia wodna.
Miejscowość otrzymała prawa miejskie w 1964 roku.

</doc>
<doc id="2718801" url="https://pl.wikipedia.org/wiki?curid=2718801" title="Cremnocephalus albolineatus">
Cremnocephalus albolineatus

Cremnocephalus albolineatus – gatunek pluskwiaka z podrzędu różnoskrzydłych, rodziny tasznikowatych (Miridae) i podrodziny Phylinae. Jeden z dwóch występujących w Polsce gatunków rodzaju "Cremnocephalus".
Budowa ciała.
Owad ma ciało podłużne, długości od 5,6 do 6,9 mm. Ubarwione jest ciemnobrązowo. Przedplecze i tarczka również brązowe. Odnóża barwy brązowej lub kasztanowej. Półpokrywy ma ciemne z trójkątnym wzorem. Drugi człon czułków przyciemniony i grubszy niż pozostałe.
Tryb życia.
Pluskwiak ten żyje na świerkach, jodłach i sosnach, gdzie poluje na drobne owady, w tym mszyce. Zimuje w postaci jaja. Posiada jedno pokolenie rocznie.
Występowanie.
Owad ten występuje w kilkunastu krajach Europy. W Polsce znany ze stosunkowo niewielu miejsc, głównie na północy.

</doc>
<doc id="2718802" url="https://pl.wikipedia.org/wiki?curid=2718802" title="Podsumowanie startów zespołu March w Formule 1">
Podsumowanie startów zespołu March w Formule 1

W 1969 roku Max Mosley, Alan Rees, Graham Coaker i Robin Herd utworzyli zespół March. Głównym celem zespołu było stanie się efektywnym producentem samochodów wyścigowych dla klientów, którzy używali silników Cosworth DFV i skrzyń biegów Hewland. Każdy z czterech założycieli miał określone pole działania: Mosley zajmował się komercyjną stroną biznesu, Herd stworzył projekt, Rees kierował zespołem March, a Coaker nadzorował produkcję. W 1970 roku został zbudowany bolid Formuły 3, po czym w 1970 roku zbudowano Marcha 701 i zgłoszono go do Formuły 1. Bolid był używany przez Chrisa Amona oraz Jo Sifferta z fabrycznego zespołu, Jackiego Stewarta, Johnny'ego Servoza-Gavina i François Ceverta z Tyrrell Racing Organisation, Mario Andrettiego z STP Corporation, Ronniego Petersona z Antique Automobiles Racing Team i Colin Crabbe Racing oraz Hubert Hahne z jego prywatnego zespołu. March zadebiutował w Formule 2 i Can-Am, po czym z zespołu odszedł Coaker. Firma straciła trzeciego założyciela, gdy Rees przeniósł się do Shadow Racing Team. Po sezonie 1977 roku Herd i Mosley stwierdzili, że dalszy byt zespołu nie ma sensu, dlatego wycofali go, a własność teamu została sprzedana Güntherowi Schmidtowi z ATS. Mosley opuścił firmę, by skoncentrować się na działalności w FOCA. W 1981 roku Herd podjął częściowe działania, by przywrócić zespół do Formuły 1 wspólnie z RAM Automotive. W 1986 roku Herd wprowadził akcje Marcha na giełdę papierów wartościowych w Londynie i zdecydował się powrócić do Formuły 1 w 1987 roku z nowym programem współpracy z projektantem Gordonem Coppuckiem, dostawcą silników Fordem i głównym sponsorem Leyton House. W sierpniu na stanowisko projektanta został zatrudniony Adrian Newey, który wcześniej pracował dla Marcha poza F1. March miał problemy finansowe, dlatego zatrudnił Rona Tauranaca by ten wzmocnił rynek kliencki. Herd stracił funkcję prezesa i przekazał zespół Johnowi Cowenowi. Na początku 1989 roku firma mogła zostać zajęta przez zarząd komisaryczny, ale szef Leyton House Akira Akagi kupił zespół w Formule 1 (w dwóch kolejnych latach startował jako Leyton House) i Formule 3000 oraz tunel aerodynamiczny. Pod koniec roku Herd opuścił Marcha. W 1999 roku Herd z dawnym właścicielem Onyx Grand Prix, Mikiem Earlem ogłosił plany powrotu zespołu March do Formuły 1. Nie doszło do tego z powodu braków budżetowych. Podobne plany March przedsięwziął w 2009 roku, ale ponownie nie został dopuszczony do startów w Formule 1.
Wyniki.
Jako konstruktor samochodów pierwsze zwycięstwo March odniósł w Grand Prix Hiszpanii w 1970 roku, kiedy to w bolidzie March 701 triumfował Jackie Stewart ścigający się dla Tyrrell Racing Organisation. Do 1978 roku March dostarczał również swoje samochody zespołom klienckim, z których największe sukcesy odnosił Tyrrell Racing Organisation, raz zwyciężając i trzy razy zdobywając podium i pole position w 1970 roku. Dla zespołu fabrycznego po raz pierwszy zwyciężył Vittorio Brambilla w bolidzie March 751 w przerwanym z powodu deszczu Grand Prix Austrii w 1975 roku. Fabryczny zespół najwyższą pozycję w klasyfikacji generalnej osiągnął w debiutanckim sezonie 1970, kiedy to wywalczył trzecie miejsce. Z kolei w latach 1977–1978 i 1981–1982 bolidy Marcha nie zdobyły ani jednego punktu.
"Tabela przedstawia wyniki fabrycznego zespołu Marcha oraz zespołów, które korzystały z samochodów March. W nawiasie wskazano całkowitą liczbę punktów uzyskaną w sezonie, jeśli różniła się od liczby punktów, które dany kierowca uzyskał w Marchu."
Statystyki.
Źródła: "Stats F1", "ChicaneF1""Pierwsza tabela obejmuje zespół fabryczny, druga – pozostałe zespoły, które korzystały z samochodów March."
Informacje techniczne.
Źródła: "All Formula One Info", "ChicaneF1", "Wyprzedź Mnie!"
Bolidy March w latach 1970–1987 były napędzane przez silniki Ford Cosworth, w 1971 roku silniki był dostarczane także przez Alfa Romeo. W 1988 i 1989 roku silniki dostarczała firma Judd a w 1992 Ilmor. Opony w latach 1970–1971 dostarczała firma Firestone, w latach 1972–1977 i 1987–1992 była to firma Goodyear, w 1981 roku opony były dostarczane przez Michelin i Avon Rubber a w 1982 przez Pirelli, Avon Rubber oraz Michelin.
Kierowcy.
Źródło: "ChicaneF1"Najwięcej wyścigów w barwach March zaliczył Ronnie Peterson – w latach 1970–1972 i 1976 uczestniczył w 47 wyścigach.

</doc>
<doc id="2718803" url="https://pl.wikipedia.org/wiki?curid=2718803" title="Kodeks 0142">
Kodeks 0142

Kodeks 0142 (Gregory-Aland no. 0142) O6 (Soden) – grecki kodeks uncjalny Nowego Testamentu na pergaminie, paleograficznie datowany na X wiek. Rękopis jest przechowywany jest w Bayerische Staatsbibliothek (Gr. 375) w Monachium. Inna nazwa rękopisu to Codex Monacensis 375.
Opis.
Do dnia dzisiejszego zachowało się 381 kart kodeksu (32 na 24,5 cm) z tekstem Dziejów Apostolskich, Listów powszechnych oraz Listów Pawła. Zawiera komentarz Ekumeniusza.
Tekst pisany jest jedną kolumną na stronę, w 40 linijkach w kolumnie.
Tekst.
Tekst kodeksu reprezentuje bizantyńską tradycję tekstualną. Kurt Aland zaklasyfikował go do kategorii V.
Historia.
Aland datował kodeks na X wiek. W ten sam sposób datuje go obecnie INTF.
Rękopis był badany przez Bengela, Matthai, Scholza. Scholz skolacjonował tekst Dziejów 3-20 oraz 1 Kor 1-3.
Rękopis cytowany jest w krytycznych wydaniach greckiego Nowego Testamentu (NA26, NA27). W NA27 cytowany jest jako świadek trzeciego rzędu.

</doc>
<doc id="2718804" url="https://pl.wikipedia.org/wiki?curid=2718804" title="Apostilb">
Apostilb

Apostilb (także: blondel; z gr. "stilbei" – błyszczeć, lśnić) – jednostka luminacji źródła światła pochodząca od stilba, oznaczana asb.
Zależności między apostilb a stilb:
Druga nazwa jednostki (blondel) pochodzi od nazwiska francuskiego fizyka André Blondela (1863-1938).

</doc>
<doc id="2718805" url="https://pl.wikipedia.org/wiki?curid=2718805" title="Cremnocephalus alpestris">
Cremnocephalus alpestris

Cremnocephalus alpestris – gatunek pluskwiaka z podrzędu różnoskrzydłych, rodziny tasznikowatych (Miridae) i podrodziny Phylinae. Jeden z dwóch występujących w Polsce gatunków rodzaju "Cremnocephalus".
Budowa ciała.
Owad ma ciało podłużne, długości od 4,5 do 6 mm. Ubarwiony jest ciemnobrązowo z takąż tarczką i przedpleczem. Półpokrywy ma ciemne z trójkątnym wzorem. 
Tryb życia.
Pluskwiak ten żyje na różnych gatunkach drzew iglastych, gdzie poluje na mszyce i inne drobne owady. Zimuje w postaci jaja. Posiada jedno pokolenie rocznie.
Występowanie.
Owad ten występuje w kilkunastu krajach Europy. W Polsce występuje pospolicie i wykazywany był ze wszystkich krajowych pasm górskich.

</doc>
<doc id="2718806" url="https://pl.wikipedia.org/wiki?curid=2718806" title="Denis Barbe">
Denis Barbe

Denis Barbe (ur. 25 czerwca 1978) – seszelski piłkarz występujący na pozycji pomocnika, pięciokrotny reprezentant Seszeli, grający w reprezentacji od 2003 roku.
Kariera klubowa.
Barbe karierę klubową rozpoczął w 2003 roku w rodzimym klubie Sunshine SC Victoria. Po roku gry przeniósł się do klubu Survivors Praslin Island, w którym to również grał przez jeden sezon. Potem wrócił w szeregi klubu Sunshine SC Victoria, by od 2007 roku grać w klubie St. Louis Suns United, który to reprezentuje do dzisiaj (stan na 7 lipca 2012).
Kariera reprezentacyjna.
Denis Barbe gra w reprezentacji od 2003 roku; rozegrał w reprezentacji 21 oficjalnych spotkań, w których nie strzelił ani jednego gola.

</doc>
<doc id="2718807" url="https://pl.wikipedia.org/wiki?curid=2718807" title="Bez litości">
Bez litości



</doc>
<doc id="2718811" url="https://pl.wikipedia.org/wiki?curid=2718811" title="Emilie Snethlage">
Emilie Snethlage

Henriette Mathilde Maria Elisabeth Emilie Snethlage (ur. 13 kwietnia 1868, zm. 25 listopada 1929) – brazylijska przyrodnik i ornitolog niemieckiego pochodzenia, znana z badań nad awifauną Amazonii.
Życiorys.
Urodziła się w Kraatz (obecna dzielnica Gransee) w Prusach i wykształciła prywatnie w domu swojego ojca. W 1900 roku, po latach pracy jako guwernantka, zwróciła zainteresowania ku historii naturalnej. W 1904 roku, po studiach w Berlinie i Jenie, jako jedna z pierwszych kobiet w Niemczech uzyskała stopień doktora filozofii przyrody na Uniwersytecie Albrechta i Ludwika we Fryburgu. Następnie została asystentem zoologicznym w Muzeum Historii Naturalnej w Berlinie, gdzie pracowała pod kierunkiem Antona Reichenowa. Po rekomendacji Reichenowa została zatrudniona przez Emila Goeldiego w Muzeum Historii Naturalnej w Belém w Brazylii (przemianowanym później na Museo Paraense Emílio Goeldi), gdzie przybyła w sierpniu 1905 roku.
W 1914 roku, po śmierci botanika Jacques’a Hubera, została dyrektorem Museu Paraense Emílio Goeldi. W tym samym roku napisała "Catálogo das Aves Amazônicas" (pl.: "Katalog ptaków Amazonii"). W 1915 roku Snethlage została honorową członkinią Brytyjskiej Unii Ornitologów. W 1921 roku odeszła jako "naturalista viajante" do Muzeum Narodowego w Rio de Janeiro. Kontynuowała swoje badania nad brazylijską awifauną, podróżując do Minas Gerais, Maranhão, Ceará, Espírito Santo, Santa Catarina, Paraná, stanu São Paulo oraz po brazylijskiej Amazonii. Prowadziła je aż do śmierci w 1929 roku, gdy zmarła z powodu wady serca, na łodzi, na rzece Madeirze. W ostatnim ze swoich listów wspomina o spotkaniu z angielską zbieraczką motyli Margaret Elizabeth Fountaine.
W latach 1905–1929, podczas swoich badań opisała wiele nowych gatunków ptaków, takich jak m.in.: smukłodziobek amazoński ("Hemitriccus minor"), drwal prążkowany ("Hylexetastes stresemanni"), czarnomrowik czerwonooki ("Myrmeciza goeldii"), mrówiaczek ciemny ("Myrmotherula iheringi"), mrówiaczek żółtawy ("Myrmotherula sclateri") czy tyrańczyk rdzawoczelny ("Phylloscartes roquettei").
Uznana w 2002 roku za nowy gatunek ptaka rudosterka kreskowana ("Pyrrhura snethlageae") została nazwana na jej cześć (obecnie klasyfikowana jako podgatunek rudosterki amazońskiej "Pyrrhura amazonum").

</doc>
<doc id="2718812" url="https://pl.wikipedia.org/wiki?curid=2718812" title="Kodeks 0143">
Kodeks 0143

Kodeks 0143 (Gregory-Aland no. 0143) ε 08 (Soden) – grecki kodeks uncjalny Nowego Testamentu na pergaminie, paleograficznie datowany na VI wiek. Rękopis jest przechowywany jest w Bodleian Library (Gr. bibl. E, 5 (P)) w Oksfordzie.
Opis.
Do dnia dzisiejszego zachowała się jedna karta kodeksu (14,5 na 6 cm) z tekstem Ewangelii Marka (8:17-18,27-28).
Tekst pisany jest jedną kolumną na stronę, w 24 linijkach w kolumnie.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Aland datował kodeks na VI wiek. W ten sam sposób datuje go obecnie INTF.

</doc>
<doc id="2718814" url="https://pl.wikipedia.org/wiki?curid=2718814" title="Grafekon">
Grafekon



</doc>
<doc id="2718815" url="https://pl.wikipedia.org/wiki?curid=2718815" title="Bathybatini">
Bathybatini

Bathybatini – takson obejmujący kilka rodzajów drapieżnych ryb głębokowodnych z rodziny pielęgnicowatych (Cichlidae). Nazwa nawiązuje do batialu – strefy jeziora, w której żyją.
Występowanie.
Wszystkie gatunki z tej grupy są endemitami jeziora Tanganika w Afryce Wschodniej.
Klasyfikacja.
Obecnie do Bathybatini zalicza się kilkanaście gatunków sklasyfikowanych w rodzajach:
Poszczególne gatunki różnią się kształtem ciała, ubarwieniem oraz preferencjami żywieniowymi. Długość ciała osiągana przez Bathybatini mieści się w przedziale od kilkunastu do 40 cm. Są wśród nich ryby o ciele smukłym, wydłużonym, specjalizujące się w polowaniach na szybko pływające śledziowate (Clupeidae), lub o ciele krępym, żerujące w strefie bentalu, a także upodabniający się kształtem i ubarwieniem do śledzi "Bathybates minor", mieszający się w ich stada i towarzyszący im w dobowych migracjach, by dokonywać na nie niespodziewanych ataków. Najmniejsze ("Trematocara") żywią się bezkręgowcami, narybkiem i fitoplanktonem.
Dymorfizm płciowy u poszczególnych gatunków jest wyraźnie zaznaczony. Samice mają srebrzyste ubarwienie, a ciało samców pokryte jest zależnym od gatunku układem ciemnych plam i pasków. Wszystkie gatunki są pyszczakami. Potomstwem opiekuje się samica.
Taksonomia.
Takson ten został ustanowiony przez Maxa Polla w 1986 roku. Autor nadał mu rangę plemienia. Typem nomenklatorycznym jest "Bathybates".
Bathybatini został uznany za takson monofiletyczny, jednak jego pozycja systematyczna może ulec zmianie w wyniku oczekiwanych rewizji taksonomicznych podrodziny Pseudocrenilabrinae.

</doc>
<doc id="2718819" url="https://pl.wikipedia.org/wiki?curid=2718819" title="Kodeks 0144">
Kodeks 0144

Kodeks 0144 (Gregory-Aland no. 0144) ε 012 (Soden) – grecki kodeks uncjalny Nowego Testamentu na pergaminie, paleograficznie datowany na VII wiek. Nieznane jest obecne miejsce przechowywania rękopisu.
Opis.
Do dnia dzisiejszego zachowały się 2 karty kodeksu (29 na 21 cm) z tekstem Ewangelii Marka (6,47-7,14).
Tekst pisany jest dwoma kolumnami na stronę, w 28 linijkach w kolumnie.
Tekst.
Kurt Aland nie zaklasyfikował tekstu kodeksu do żadnej ze swych kategorii.
Historia.
Kodeks datowany jest na VII wiek.
Rękopis był widziany w Kubbat al-Chazna w Damaszku, obecne miejsce jego przechowywania jest nieznane.

</doc>
<doc id="2718820" url="https://pl.wikipedia.org/wiki?curid=2718820" title="DEPV Talisman">
DEPV Talisman

DEPV Talisman – prom pasażerski, pierwsza jednostka na świecie wyposażona w napęd diesel-elektryczny a także pędnik kołowy. Zwodowany 10 kwietnia 1935 roku, w tym samym roku rozpoczął służbę na rzece Clyde w Szkocji. W trakcie drugiej wojny światowej został zarekwirowany, po czym służył jako HMS Aristocrat, prowadząc działania w obronie przeciwlotniczej. Jego innowacyjny napęd wprowadził silnik Diesla napędzający generator elektryczny w celu produkcji energii elektrycznej zasilającej silniki elektryczne poruszające kola napędowe statku.

</doc>
<doc id="2718821" url="https://pl.wikipedia.org/wiki?curid=2718821" title="Jerzy Manteuffel">
Jerzy Manteuffel

Jerzy Manteuffel, właśc. Jerzy Ryszard Juliusz Manteuffel-Szoege (ur. 3 marca 1900 w Taunagach na Łotwie, zm. 11 stycznia 1954 w Warszawie) – polski historyk, filolog klasyczny, papirolog.
Życiorys.
Pochodził z inflanckiej rodziny Manteuffel-Szoege. Był synem Henryka Józefa Ignacego (1867–1918) i Marii Elżbiety z Zielińskich h. Ciołek. W latach 1918–1920 służył jako ochotnik w Wojsku Polskim. Następnie studiował filologię klasyczną na Uniersytecie Warszawskim. Jego mistrzami byli: Gustaw Przychocki i Tadeusz Zieliński. W 1925 obronił pracę doktorską, otrzymał stypendium naukowe, które umożliwiło mu kontynuowanie nauki na uniwersytecie w Berlinie i Paryżu. Dzięki wybitnym osiągnięciom otrzymał stypendium rządu francuskiego; studiował w Oksfordzie, a następnie w londyńskim British Museum. Do kraju powrócił w 1929 i obronił wówczas pracę habilitacyjną, w tym czasie został docentem filologii klasycznej. Jego praca habilitacyjna ukazała się w formie książkowej, była pierwszą w Polsce pracą dotyczącą papirologii. Jerzy Manteuffel-Szoege zamieścił w niej teksty odczytanych pieśni i legend świątyńskich. Jako wybitny naukowiec wykładał równolegle na kilku uczelniach. Na Uniwersytecie Warszawskim w latach 1930–1936 wykładał grekę, historię literatury i gramatyki historycznej języka greckiego, historię i kulturę starożytną, papirologię. Był inicjatorem powstania Zakładu Papirologii przy Instytucie Archeologii Uniwersytetu Warszawskiego. Dzięki jego staraniom Uniwersytet Warszawski w 1932 zakupił zbiór czterdziestu dziewięciu papirusów i czterech ostrakonów, a dwa lata później kolekcję ostrakonów Gustawa Adolfa Deissmanna. Jerzy Manteuffel odczytał treść papirusów i ostrakonów i opublikował je w 1935 jako "Papyri varsovienses". Razem z profesorem Kazimierzem Michałowskim brał udział w polsko-francuskich badaniach archeologicznych w Edfu (Górny Egipt). Jako wybitny naukowiec uczestniczył w światowych kongresach papirologicznych w Lejdzie (1931), Monachium (1933), Florencji (1935) i Oksfordzie (1937). W 1936 uzyskał tytuł profesora nadzwyczajnego filologii klasycznej KUL. We wrześniu 1937 został mianowany profesorem nadzwyczajnym na Wydziale Humanistycznym Uniwersytetu Jana Kazimierza we Lwowie. W 1937 został odznaczony Złotym Krzyżem Zasługi "za zasługi na polu pracy naukowej". Profesor zwyczajny UJ. We wrześniu 1939 Jerzy Manteuffel przebywał we Lwowie, mimo zajęcia miasta przez Związek Radziecki nadal wykładał na Uniwersytecie. W 1941 uczelnię zamknięto, a profesor najpierw pracował w firmie budowlanej, a następnie z żoną Marią z Czekalskich (1903–1957) prowadził kawiarnię. Równocześnie wykładał na tajnych kompletach i pracował naukowo, był jednym z ratujących księgozbiór seminarium filologicznego. W 1944 Związek Radziecki reaktywował uczelnię Uniwersytet im. Iwana Franki i Jerzy Manteuffel powrócił do pracy w katedrze filologii klasycznej. Otrzymał stanowisko kierownicze, ale w 1945 razem z tysiącami rodaków w ramach akcji repatriacyjnej znalazł się we Wrocławiu. Jego pobyt tam nie był długi, w tym samym roku przyjął zaproszenie do prowadzenia tworzonej Katedry Papirologii Uniwersytetu Warszawskiego. Był współtwórcą i kierownikiem Zakładu Papirologii UW. W 1946 uzyskał tytuł profesora zwyczajnego oraz został członkiem korespondentem Polskiej Akademii Umiejętności. Był również członkiem Towarzystwa Naukowego Warszawskiego, zainicjował prowadzenie badań papirologicznych w Polsce. W 1951 rozwinęła się trwająca od lat młodzieńczych choroba serca, która uniemożliwiła mu dalszą pracę naukową.
Zmarł 14 stycznia 1954. Spoczywa na Cmentarzu Powązkowskim w Warszawie (kwatera 67-3-28).

</doc>
<doc id="2718825" url="https://pl.wikipedia.org/wiki?curid=2718825" title="Kodeks 0145">
Kodeks 0145

Kodeks 0145 (Gregory-Aland no. 0145) ε 014 (Soden) – grecki kodeks uncjalny Nowego Testamentu na pergaminie, paleograficznie datowany na VII wiek. Nieznane jest obecne miejsce przechowywania rękopisu.
Opis.
Do dnia dzisiejszego zachowała się jedna karta kodeksu (24 na 19 cm) z tekstem Ewangelii Jana (6,26-31).
Tekst pisany jest dwoma kolumnami na stronę, w 28 linijkach w kolumnie.
Tekst.
Kurt Aland nie zaklasyfikował tekstu kodeksu do żadnej ze swych kategorii.
Historia.
Kodeks datowany jest na VII wiek.
Rękopis był widziany w Kubbat al-Chazna, w Damaszku, obecne miejsce jego przechowywania jest nieznane.

</doc>
<doc id="2718827" url="https://pl.wikipedia.org/wiki?curid=2718827" title="Ksenia Pałkina">
Ksenia Pałkina



</doc>
<doc id="2718829" url="https://pl.wikipedia.org/wiki?curid=2718829" title="Ksenija Pałkina">
Ksenija Pałkina



</doc>
<doc id="2718831" url="https://pl.wikipedia.org/wiki?curid=2718831" title="Chathura Gunaratne Wellala Hettige">
Chathura Gunaratne Wellala Hettige

Chathura Gunaratne Wellala Hettige (ur. 8 września 1982) – lankijski piłkarz występujący na pozycji pomocnika, reprezentant Sri Lanki, grający w reprezentacji od 2006 roku.
Kariera klubowa.
Hettige karierę klubową rozpoczął w 2005 roku w rodzimym klubie Negombo Youth, w którym grał dwa sezony. Później przeniósł się na jeden sezon do klubu Ratnam SC Colombo. Potem wrócił w szeregi klubu Negombo Youth, by od 2009 roku grać w klubie Don Bosco SC, który to reprezentuje do dzisiaj (7 lipca 2012).
Kariera reprezentacyjna.
Chathura Gunaratne Wellala Hettige gra w reprezentacji od 2006 roku; rozegrał w reprezentacji 34 oficjalne spotkania, w których strzelił sześć bramek.

</doc>
<doc id="2718835" url="https://pl.wikipedia.org/wiki?curid=2718835" title="Heterocapillus tigripes">
Heterocapillus tigripes

Heterocapillus tigripes – gatunek pluskwiaka z podrzędu różnoskrzydłych i rodziny tasznikowatych (Miridae). Jedyny polski przedstawiciel rodzaju "Heterocapillus". Gatunek wpisany jest do Polskiej Czerwonej Księgi Zwierząt, gdzie ma status zagrożenia: "bardzo wysokiego ryzyka" (EN).
Budowa ciała.
Owad ma ciało długości od 3 do 3,8 mm. Ciało pokryte jest srebrnymi, czarnymi i jasnoszarymi włoskami. Ubarwiony jest na błyszczącą czerń. Obie płcie charakteryzuje zgrubiały drugi człon czułków. Golenie posiada jasnoobrzeżone, wyposażone w kolce.
Tryb życia.
Pluskwiak ten jest ciepłolubny i występuje głównie na murawach kserotermicznych. Związany jest z roślinami z rodzaju "Dorycnium". Imagines pojawiają się od czerwca do lipca, a larwy już w maju. Zimują jaja.
Występowanie.
Owad ten występuje w wielu krajach Europy i w azjatyckiej części Turcji. W Polsce znany jednak tylko z jednego stanowiska.

</doc>
<doc id="2718836" url="https://pl.wikipedia.org/wiki?curid=2718836" title="Porwanie w biały dzień">
Porwanie w biały dzień

Porwanie w biały dzień (ang. "Taken in Broad Daylight") – kanadyjski telewizyjny thriller z 2009 roku w reżyserii Gary'ego Yatesa. Alternatywny polski tytuł "W biały dzień".
Opis fabuły.
6 lipca 2001 r., Nebraska. Siedemnastoletnia Anne Sluti (Sara Canning) dowiaduje się, że została przyjęta do college'u. Chce powiedzieć o tym chłopakowi i przyjaciółce. Gdy wsiada do samochodu, zostaje napadnięta przez Tony'ego Zappę (James Van Der Beek). Mężczyzna porywa dziewczynę i więzi ją w odosobnieniu. Policja rozpoczyna jej poszukiwania. Tymczasem Anne, by uciec, próbuje manipulować przestępcą. Rozpoczyna z nim niebezpieczną grę, której stawką jest jej życie.

</doc>
<doc id="2718837" url="https://pl.wikipedia.org/wiki?curid=2718837" title="Login (Unix)">
Login (Unix)

login – polecenie do logowania do systemu uniksowego. Może być także używane do przełączenia się pomiędzy kontami użytkowników w dowolnym momencie.
Użycie.
 login [ -p ] [ -d device ] [ -h hostname | terminal | -r hostname ] [ name [ environ ] ]
Jeżeli polecenie zostało wywołane bez parametrów, to "login" poprosi o podanie nazwy użytkownika. Jeśli użytkownik nie jest "rootem" i istnieje plik "/etc/nologin" to wydrukowana zostanie zawartość tego pliku a "login" zakończy działanie.
Gdy do konta danego użytkownika jest przypisane hasło, to "login" poprosi użytkownika o jego podanie. Wszystkie nieudane próby logowania są raportowane. Poza tym wszystkie próby zakończone powodzeniem na konto "roota" także są raportowane. Po udanym logowaniu uruchamiana jest powłoka danego użytkownika.
Przykłady.
 login computerhope.com
Nastąpi próba logowania do domeny "computerhope".

</doc>
<doc id="2718838" url="https://pl.wikipedia.org/wiki?curid=2718838" title="Kodeks 0146">
Kodeks 0146

Kodeks 0146 (Gregory-Aland no. 0146) ε 37 (Soden) – grecki kodeks uncjalny Nowego Testamentu na pergaminie, paleograficznie datowany na VIII wiek. Nieznane jest obecne miejsce przechowywania rękopisu.
Opis.
Do dnia dzisiejszego zachowała się jedna karta kodeksu (27 na 21 cm) z tekstem Ewangelii Marka (10,37-45).
Tekst pisany jest dwoma kolumnami na stronę, w 20 linijkach w kolumnie.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Kodeks datowany jest na VIII wiek.
Rękopis był widziany w Kubbat al-Chazna, w Damaszku, obecne miejsce jego przechowywania jest nieznane.

</doc>
<doc id="2718839" url="https://pl.wikipedia.org/wiki?curid=2718839" title="Wydmusy (przystanek kolejowy)">
Wydmusy (przystanek kolejowy)

Wydmusy – zlikwidowany w 1973 roku wąskotorowy przystanek osobowy w Wydmusach na linii kolejowej Myszyniec – Grabowo Wąskotorowe, w powiecie ostrołęckim, w województwie mazowieckim, w Polsce.

</doc>
<doc id="2718840" url="https://pl.wikipedia.org/wiki?curid=2718840" title="Pasqual Pushpakumara">
Pasqual Pushpakumara

Pasqual Nadeeka Pushpakumara (ur. 11 marca 1986) – lankijski piłkarz występujący na pozycji napastnika, 16-krotny reprezentant Sri Lanki, grający w reprezentacji od 2007 roku.
Kariera klubowa.
Pushpakumara karierę klubową rozpoczął w 2005 roku w rodzimym klubie Ratnam SC Colombo, w którym grał trzy sezony. Później przeniósł się do klubu Police SC Colombo, który to reprezentuje do dzisiaj (stan na 7 lipca 2012).
Kariera reprezentacyjna.
Pasqual Nadeeka Pushpakumara gra w reprezentacji od 2007 roku; rozegrał w reprezentacji 16 oficjalnych spotkań, w których nie strzelił ani jednego gola.

</doc>
<doc id="2718841" url="https://pl.wikipedia.org/wiki?curid=2718841" title="Kodeks 0147">
Kodeks 0147

Kodeks 0147 (Gregory-Aland no. 0147) ε 38 (Soden) – grecki kodeks uncjalny Nowego Testamentu na pergaminie, paleograficznie datowany na VI wiek. Nieznane jest obecne miejsce przechowywania rękopisu.
Opis.
Do dnia dzisiejszego zachowała się jedna karta kodeksu (32 na 24 cm) z tekstem Ewangelii Łukasza (6,23-35).
Tekst pisany jest dwoma kolumnami na stronę, w 24 linijkach w kolumnie.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Kodeks datowany jest na VI wiek.
Rękopis był widziany w Kubbat al-Chazna, w Damaszku, obecne miejsce jego przechowywania jest nieznane.

</doc>
<doc id="2718844" url="https://pl.wikipedia.org/wiki?curid=2718844" title="Lecanorchis">
Lecanorchis

Lecanorchis – rodzaj roślin jednoliściennych z rodziny storczykowatych ("Orchidaceae"). Obejmuje 18 gatunków spotykanych w południowo-wschodniej Azji po Japonię na północy i wyspy na Pacyfiku. Należą tu myko-heterotroficzne rośliny zielne.
Systematyka.
Rodzaj należy do plemienia "Vanilleae" w podrodzinie "Vanilloideae" Szlachetko, stanowiącej jeden ze starszych kladów w obrębie rodziny storczykowatych ("Orchidaceae").

</doc>
<doc id="2718845" url="https://pl.wikipedia.org/wiki?curid=2718845" title="Bekan z Kilbeggan">
Bekan z Kilbeggan



</doc>
<doc id="2718846" url="https://pl.wikipedia.org/wiki?curid=2718846" title="Compsidolon salicellum">
Compsidolon salicellum

Compsidolon salicellum – gatunek pluskwiaka z podrzędu różnoskrzydłych i rodziny tasznikowatych (Miridae). Jedyny polski przedstawiciel rodzaju "Compsidolon".
Budowa ciała.
Owad ma ciało długości od 3,3 do 3,7 mm. Ciało pokryte jest jasnej barwy, pokryte jasnymi włoskami i ciemnymi kropkami. Tarczkę posiada jasną, czasem lekko pomarańczową. Odnóża również jasne z ciemnymi kropkami i kolcami na goleniach.
Tryb życia.
Pluskwiak ten jest drapieżnikiem polującym na roztocza i mszyce, związanym z leszczyną. Imagines pojawiają się od lipca do sierpnia. Zimują jaja. Posiada jedno pokolenie rocznie.
Występowanie.
Owad ten występuje w dużej części Europy, Azerbejdżanie, wschodniej Rosji i Korei. Zawleczony został także do Ameryki Północnej. W Polsce w całym kraju.

</doc>
<doc id="2718847" url="https://pl.wikipedia.org/wiki?curid=2718847" title="Fatali Chan Chojski">
Fatali Chan Chojski



</doc>
<doc id="2718848" url="https://pl.wikipedia.org/wiki?curid=2718848" title="Jan van Eijden">
Jan van Eijden

Jan van Eijden (ur. 10 sierpnia 1976 w Bad Neuenahr) – niemiecki kolarz torowy, czterokrotny medalista mistrzostw świata.
Kariera.
Pierwszy sukces w karierze Jan van Eijden osiągnął w 1994 roku, kiedy został mistrzem świta juniorów w wyścigu na 1 km. Rok później, wspólnie z Michaelem Hübnerem i Jensem Fiedlerem zdobył złoty medal w sprincie drużynowym na mistrzostwach świata w Bogocie. W 1996 roku zdobył brązowy medal w wyścigu na 1 km podczas mistrzostw świata w Manchesterze, ulegając tylko Australijczykowi Shane'owi Kelly'emu i swemu rodakowi Sörenowi Lausbergowi, a na mistrzostwach świata w Perth w 1997 roku razem z Lausbergiem i Eykiem Pokornym był drugi w sprincie drużynowym. Ostatni medal zdobył na mistrzostwach świata w Manchesterze w 2000 roku, gdzie okazał się najlepszy w sprincie indywidualnym. W tym samym roku wziął także udział w igrzyskach olimpijskich w Sydney, zajmując piąte miejsce w sprincie indywidualnym i czwarte w keirinie - walkę o brązowy medal przegrał z Jensem Fiedlerem.

</doc>
<doc id="2718849" url="https://pl.wikipedia.org/wiki?curid=2718849" title="Wach (stacja kolejowa)">
Wach (stacja kolejowa)

Wach – zlikwidowana w 1973 roku wąskotorowa stacja kolejowa w miejscowości Wach na linii kolejowej Myszyniec – Grabowo Wąskotorowe, w powiecie ostrołęckim, w województwie mazowieckim, w Polsce.

</doc>
<doc id="2718850" url="https://pl.wikipedia.org/wiki?curid=2718850" title="Robert Charles Wroughton">
Robert Charles Wroughton

Robert Charles Wroughton (ur. 15 sierpnia 1849, zm. 15 maja 1921) – indyjski entomolog i teriolog oraz oficer Indian Forrest Service w latach 1871–1904.
R.C. Wroughton był członkiem Bombajskiego Towarzystwa Historii Naturalnej (BNHS: Bombay Natural History Society), którego zainteresowania skupiały się na błonkówkach, zwłaszcza mrówkami. Później, za sprawą R. I. Pocock'a zaczął się interesować skorpionami.
Pierwsza jego poważna praca dotyczyła jednakże ssaków Indii. Po swoim przejściu na emeryturę w 1904 roku został regularnym pracownikiem Muzeum Historii Naturalnej w Londynie, gdzie zajmował się początkowo ssakami afrykańskimi, z powodu niewielkiej ilości okazów indyjskich. Udało mu się jednak nakłonić swoich przyjaciół w Indiach do zbierania okazów, co doprowadziło do wspólnych badań nad ssakami tego kraju w 1911 roku. Zainteresowanie małymi ssakami wzrosło jeszcze po adresowanej szczególnie do członków BNHS pracy kapitana Glena Listona. W badaniach i gromadzeniu okazów uczestniczyli: C. A. Crump (Khandesh, Dardżyling), sir Ernest Hotson (Beludżystan), R. Shunkara Narayan Pillay (Travancore), J.M.D. Mackenzie (Birma), Captain Philip Gosse (Pune, Nilgiris), S. H. Prater (Satara), Charles McCann i wielu innych. Uważa się, że były to pierwsza zorganizowana współpraca na polu badań bioróżnorodności na świecie. Podczas trwania projektu zgromadzono 50 000 okazów (szczególnie małych ssaków) w ciągu 12 lat, a informacje były publikowane w 47 artykułach. Pracę po śmierci Wroughtona w 1921 kontynuował jego szwagier T. B. Fry. Dzięki projektowi odkryto wiele nowych gatunków.
Wroughton opisał po raz pierwszy zgodnie z zasadami nazewnictwa binominalnego kilka taksonów ssaków:
Kilka gatunków nazwano na cześć Wroughtona, w tym gatunek nietoperza: molos indyjski ("Otomops wroughtoni").

</doc>
<doc id="2718851" url="https://pl.wikipedia.org/wiki?curid=2718851" title="Podpalaczka (film)">
Podpalaczka (film)

Podpalaczka (ang. "Firestarter") – amerykański thriller z 1984 roku w reżyserii Marka K. Lestera. Film bazowany na podstawie powieści Stephena Kinga "pod tym samym tytułem".
Film doczekał się kontynuacji filmu "Podpalaczka 2" (2002).
Opis fabuły.
Andy (David Keith) i Vicky (Heather Locklear) mają córkę, dziewięcioletnią Charlene (Drew Barrymore). Okazuje się, że dziewczynka ma nadprzyrodzoną zdolność - potrafi wzniecać pożary siłą swojego umysłu. Jej umiejętnością interesuje się rząd. Ojciec musi uciekać z dziewczynką przed tajnymi agentami.

</doc>
<doc id="2718852" url="https://pl.wikipedia.org/wiki?curid=2718852" title="Zalesie Myszynieckie">
Zalesie Myszynieckie

Zalesie Myszynieckie – zlikwidowany w 1973 roku wąskotorowy przystanek osobowy w Zalesiu na linii kolejowej Myszyniec – Grabowo Wąskotorowe, w powiecie ostrołęckim, w województwie mazowieckim, w Polsce.

</doc>
<doc id="2718853" url="https://pl.wikipedia.org/wiki?curid=2718853" title="Siarcza Łąka (stacja kolejowa)">
Siarcza Łąka (stacja kolejowa)

Siarcza Łąka – zlikwidowana w 1973 roku wąskotorowa stacja kolejowa w Siarczej Łące na linii kolejowej Myszyniec – Grabowo Wąskotorowe, w powiecie ostrołęckim, w województwie mazowieckim, w Polsce.

</doc>
<doc id="2718854" url="https://pl.wikipedia.org/wiki?curid=2718854" title="Kodeks 0148">
Kodeks 0148

Kodeks 0148 (Gregory-Aland no. 0148) ε 51 (Soden) – grecki kodeks uncjalny Nowego Testamentu na pergaminie, paleograficznie datowany na VIII wiek. Rękopis przechowywany jest w Wiedniu. Tekst fragmentu jest cytowany w krytycznych wydaniach greckiego Nowego Testamentu, opublikowany został w roku 2008.
Opis.
Do dnia dzisiejszego zachowała się jedna karta kodeksu (21,5 na 16,5 cm) z tekstem Ewangelii Mateusza (28,5-19). Pergamin ma ciemną barwę z obu stron, pomimo tego tekst zachował się w dobrym stanie.
Tekst pisany jest dwoma kolumnami na stronę, w 24 linijkach w kolumnie, 14 liter w linijce. Litery są niewielkie, skryba stosuje punktację, przydech mocny oraz akcenty. Znaki diakrytyczne oznaczają koniec słów oraz fraz.
Nomina sacra pisane są skrótami. Fragment zawiera następujące skróty: ΙΣ ("Jezus"), ΙΝ ("Jezusa"), ΟΥΝΩ ("niebo").
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III, co oznacza, że jest ważny dla poznania historii tekstu Nowego Testamentu. Warianty rękopisu o charakterze gramatycznym są wynikiem kopiowania ze słuchu.
Pierwszy wariant z Mt 28,9 wspierany przez Kodeks Aleksandryjski, Kodeks Efrema, Codex Regius, rodzinę Lake’a i rękopisy bizantyńskiej tradycji tekstualnej.
Historia.
Nieznane jest miejsce powstania rękopisu, uncjała jest charakterystyczna dla późnych bizantyjskich rękopisów, nie posiada cech uncjały koptyjskiej. Sugerowana jest Syria. Fragment znaleziony został w Kubbat al-Chazna w Damaszku. Pierwszy opis fragmentu sporządził Hermann von Soden w 1902 roku. Na listę rękopisów Nowego Testamentu wciągnął go C.R. Gregory w 1908 roku, oznaczając go przy pomocy siglum 0148. Gregory nie widział fragmentu osobiście, oparł się na opisie Hermanna von Sodena.
Rękopis pisany jest późną uncjałą. Na późną datę wskazują znaki diakrytyczne. Hermann von Soden datował fragment na VIII wiek. Według Stanleya E. Portera oraz Wendy J. Porter z paleograficznego punktu widzenia możliwym jest zarówno VIII jak i IX wiek. INTF datuje fragment na VIII wiek.
Tekst fragmentu długo nie był publikowany. W 2008 roku Stanley E. Porter oraz Wendy J. Porter opublikowali faksymile fragmentu oraz transkrypcję jego tekstu. Cytowany jest w krytycznych wydaniach greckiego Nowego Testamentu. W 27 wydaniu Nestle-Alanda (NA27) zaliczony został do grupy rękopisów cytowanych w pierwszej kolejności.
Rękopis jest przechowywany w Austriackiej Bibliotece Narodowej (Suppl. Gr. 106), w Wiedniu.

</doc>
<doc id="2718855" url="https://pl.wikipedia.org/wiki?curid=2718855" title="Dat Me">
Dat Me



</doc>
<doc id="2718856" url="https://pl.wikipedia.org/wiki?curid=2718856" title="Dylewo (stacja kolejowa)">
Dylewo (stacja kolejowa)

Dylewo – zlikwidowana w 1973 roku wąskotorowa stacja kolejowa w Dylewie na linii kolejowej Myszyniec – Grabowo Wąskotorowe, w powiecie ostrołęckim, w województwie mazowieckim, w Polsce.

</doc>
<doc id="2718857" url="https://pl.wikipedia.org/wiki?curid=2718857" title="Łodziska Leśniczówka">
Łodziska Leśniczówka

Łodziska Leśniczówka – zlikwidowany w 1973 roku wąskotorowy przystanek osobowy w Łodziskiej na linii kolejowej Myszyniec – Grabowo Wąskotorowe, w powiecie ostrołęckim, w województwie mazowieckim, w Polsce.

</doc>
<doc id="2718858" url="https://pl.wikipedia.org/wiki?curid=2718858" title="Rathnayake Warakagoda">
Rathnayake Warakagoda

Rathnayake Nawarathna Warakagoda (ur. 13 października 1986) – lankijski piłkarz występujący na pozycji obrońcy, 16-krotny reprezentant Sri Lanki, grający w reprezentacji od 2009 roku.
Kariera klubowa.
Warakagoda karierę klubową rozpoczął w 2008 roku w rodzimym klubie Army SC Colombo, w którym grał jeden sezon. Następnie przeniósł się do klubu Renown SC Colombo, by po roku gry wrócić w szeregi klubu Army SC Colombo (7 lipca 2012).
Kariera reprezentacyjna.
Rathnayake Warakagoda gra w reprezentacji od 2009 roku; rozegrał w reprezentacji 16 oficjalnych spotkań, w których nie strzelił ani jednego gola.

</doc>
<doc id="2718859" url="https://pl.wikipedia.org/wiki?curid=2718859" title="Łodziska (przystanek kolejowy)">
Łodziska (przystanek kolejowy)

Łodziska – zlikwidowany w 1973 roku wąskotorowy przystanek osobowy w Szwendrowym Moście na linii kolejowej Myszyniec – Grabowo Wąskotorowe, w powiecie ostrołęckim, w województwie mazowieckim, w Polsce.

</doc>
<doc id="2718860" url="https://pl.wikipedia.org/wiki?curid=2718860" title="Antonie Ostrołęckie">
Antonie Ostrołęckie

Antonie Ostrołęckie – zlikwidowany wąskotorowy przystanek osobowy w miejscowości Antonie na linii kolejowej Myszyniec – Grabowo Wąskotorowe, w powiecie ostrołęckim, w województwie mazowieckim, w Polsce.

</doc>
<doc id="2718861" url="https://pl.wikipedia.org/wiki?curid=2718861" title="John Mair">
John Mair

John Mair (ur. 20 listopada 1963) – jamajski lekkoatleta specjalizujący się w biegach sprinterskich, uczestnik letnich igrzysk olimpijskich w Seulu (1988).

</doc>
<doc id="2718863" url="https://pl.wikipedia.org/wiki?curid=2718863" title="Grabowo Wąskotorowe">
Grabowo Wąskotorowe

Grabowo Wąskotorowe – zlikwidowana w 1973 roku wąskotorowa stacja kolejowa w Olszewie-Borkach na linii kolejowej Myszyniec – Grabowo Wąskotorowe, w powiecie ostrołęckim, w województwie mazowieckim, w Polsce.

</doc>
<doc id="2718864" url="https://pl.wikipedia.org/wiki?curid=2718864" title="Kodeks 0150">
Kodeks 0150

Kodeks 0150 (Gregory-Aland no. 0150) – grecki kodeks uncjalny Nowego Testamentu na pergaminie, paleograficznie datowany na IX wiek. Rękopis przechowywany jest na wyspie Patmos.
Opis.
Do dnia dzisiejszego zachowało się 150 kart kodeksu (26 na 17,5 cm) z tekstem Listów Pawła; część kart zaginęła.
Tekst pisany jest jedną kolumną na stronę, w 34 linijkach w kolumnie; zawiera komentarz.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Kodeks datowany jest na IX wiek.
Początkowo był klasyfikowany jako minuskuł 413p. W 1908 roku Gregory zaliczył go do majuskułów.
Rękopis jest przechowywany w Klasztorze św. Jana Teologa (61), na wyspie Patmos.

</doc>
<doc id="2718865" url="https://pl.wikipedia.org/wiki?curid=2718865" title="Parapsallus vittelinus">
Parapsallus vittelinus

Parapsallus vittelinus – gatunek pluskwiaka z podrzędu różnoskrzydłych i rodziny tasznikowatych (Miridae). Jedyny polski przedstawiciel rodzaju "Parapsallus".
Budowa ciała.
Owad ma ciało długości od 2,8 do 3,3 mm o kształcie owalnym, lekko wydłużonym. Ciało pokryte jest jasnożółtej do ciemnopomarańczowej barwy, pokryte jasnymi i ciemnymi włoskami. Tarczkę posiada jasną, czasem lekko pomarańczową. Odnóża również jasne z ciemnymi kropkami i kolcami na goleniach.
Tryb życia.
Pluskwiak ten jest drapieżnikiem polującym na roztocza i mszyce, występującym na modrzewiu lub rzadziej innych drzewach iglastych. Imagines pojawiają się od czerwca do lipca. Zimują jaja. Posiada jedno pokolenie rocznie.
Występowanie.
Owad ten występuje w dużej części Europy, wschodniej Rosji i Korei. Zawleczony został także do Ameryki Północnej. W Polsce dość częsty, głównie na południu kraju.

</doc>
<doc id="2718867" url="https://pl.wikipedia.org/wiki?curid=2718867" title="Herb obwodu omskiego">
Herb obwodu omskiego

Herb obwodu omskiego (ros: "Герб Омской области") – jest oficjalnym symbolem rosyjskiego obwodu omskiego, przyjętym w obecnej formie 17 czerwca 2003 roku przez obwodowe zgromadzenie prawodawcze.
Opis i symbolika.
We francuską tarczę herbową wpisany złoty krzyż, przez jego pionowe ramię przeciągnięta błękitna wstęga, a w jego środek wpisane wyobrażenie pięciobocznej twierdzy barwy srebrnej. Jej obramowanie utworzone jest w kolorze czerwonym. Pośrodku tego bastionu umieszczona złota brama z elementami srebrnymi. Na czterech srebrnych polach tarczy znajdują się łącznie trzydzieści dwie zielone piramidy, po osiem w każdym polu, ułożonych w kolejności (pionowej): 3, 2, 3. Tarczę wieńczy złota korona herbowa o pięciu zębach. Całość okala złoty wieniec złożony z liści dębu oraz wstęgi Orderu św. Aleksandra Newskiego.
Złoty krzyż wpisany w tarczę symbolizować ma chrześcijańską wiarę i wartości z nią związane, na których już od czasów Imperium Rosyjskiego oparta była kultura i życie ludzi na tym obszarze. Jest to także symbol sprawiedliwości i miłosierdzia, a jego wyobrażenie ma wskazywać na położenie obwodu omskiego w geograficznym centrum Federacji Rosyjskiej. W ten sposób dwa ramiona krzyża wskazują, że ziemie te są pomostem między wschodem i zachodem, a także północą i południem. Pionowe ramię krzyża to nawiązanie do Kolei Transsyberyjskiej, która biegnąc przez teren obwodu była i jest ważnym czynnikiem w jego rozwoju, zarówno gospodarczym, jak i kulturalnym. Umieszczona na nim błękitna wstęga to odwołanie do Irtyszu, największej rzeki przepływającej przez ziemie omskie. Znajdująca się pośrodku krzyża pięcioramienna twierdza ma oddawać znaczenie regionu, które dawniej stało na straży granic rosyjskich. Jest to także nawiązanie do założonej w 1716 r. dawnej twierdzy omskiej oraz znajdującej się w niej bramy, które chroniły pierwszych rosyjskich mieszkańców tych ziem przed atakami ludów koczowniczych. Trzydzieści dwie zielone piramidy odzwierciedlają liczbę rejonów znajdujących się w obwodzie, są one także wskazaniem na piękno natury oraz dzikiej przyrody miejscowych lasów i pól. Korona herbowa podkreśla status obwodu jako podmiotu Federacji Rosyjskiej, a złoty wieniec przeplatany wstęgą orderową św. Aleksandra Newskiego podkreśla jego znaczenie w historii Rosji. Złoty kolor użyty w herbie ma oddawać bogactwo tych obszarów, a także potęgę, siłę i stabilizację. Błękit odzwierciedlać ma ich piękno oraz wielkość, a czerwień (szkarłat) bohaterstwo mieszkańców, siłę militarną, przy czym symbolizuje też miłość i życie. Barwa srebrna (biała) to natomiast nawiązanie do warunków naturalnych obszaru oraz syberyjskich śniegów, a także jest to kolor wskazujący na sprawiedliwość, szlachetność i czystość. Zieleń symbolizuje piękno przyrody, radość i nadzieję.
Historia.
18 lutego 1825 r. jednostce administracyjnej, odpowiadającej dzisiejszemu obwodowi omskiemu, został nadany herb. Była to czerwona tarcza herbowa z wpisanym w nią azjatyckim jeźdźcem na srebrnym koniu, pędzącym po zielonym stepie. Jeździec zwrócony był w heraldyczną lewą stronę (prawą z perspektywy obserwatora), w rękach dzierżący łuk z naciągniętą na niego strzałą, na jego plecach kołczan. Herb ten przetrwał w zasadzie większość zmian administracyjnych regionu i dopiero wraz z przewrotem bolszewickim w 1917 r. ustąpił symbolice związanej z ideologią komunistyczną, która utrzymywała się przez cały okres sowiecki. Zmiany nadeszły wraz z rozpadem Związku Radzieckiego i transformacją ustrojową w Federacji Rosyjskiej. Pojawiło się wówczas wiele projektów, lecz nie potrafiono dojść do porozumienia co do ostatecznego kształtu herbu. Jeden z projektów z 2002 r., bardzo podobny do obecnej formy, zakładał umieszczenie odwróconego krzyża oraz wpisanie w twierdzę liczby 1716, jako roku założenia twierdzy omskiej. Pola tarczy były barwy zielonej, a piramidy w kolorze białym. Te natomiast zgrupowano tylko w górnych dwóch polach tarczy. Całość oplatał wieniec złożony z liści dębu i wstęgi orderowej św. Aleksandra Newskiego. Zamiast tradycyjnej korony herbowej umieszczono nad tarczą dwugłowego orła, zaczerpniętego z herbu Rosji. Pomysł ten nie został zrealizowany.
Ostatecznie 17 czerwca 2003 r. zaakceptowano projekt, który obowiązuje obecnie. Nie jest on wpisany do Państwowego heraldycznego rejestru Federacji Rosyjskiej z uwagi na błędy heraldyczne. Projekt ten został skrytykowany na łamach prasy, gdyż w zasadzie został on już raz zaprezentowany w 1995 r., gdy odrzucono go z powodu licznych błędów i nadużyć. Krytyce poddano umieszczenie na tarczy herbowej pięciobocznej twierdzy, niezgodnej z danymi historycznymi związanymi z twierdzą omską, a budzącą skojarzenia raczej z waszyngtońskim Pentagonem. Skrytykowano także wybór krzyża łacińskiego, jako katolickiego i niezgodnego z tradycją tych ziem. Nawiązanie jedynie do Irtyszu i pominięcia rzeki Om, która bądź co bądź dała nazwę miastu Omsk i samemu obwodowi omskiemu, uznano za nonsensowne. Użycie herbu reguluje ustawa Zgromadzenia Prawodawczego Obwodu Omskiego. Na jej podstawie herb obwodowy powinien być zawsze umieszczany na fasadach budynków, zarówno związanych z władzą wykonawczą, jak i legislacyjną. Powinien on znajdować się na salach posiedzeń zgromadzenia prawodawczego oraz w biurach wyższej administracji oraz na dokumentach przez nią wytwarzanych. Herb może być także używany w formie prostej, jedynie pod postacią tarczy herbowej.

</doc>
<doc id="2718868" url="https://pl.wikipedia.org/wiki?curid=2718868" title="Herb obwodu orenburskiego">
Herb obwodu orenburskiego

Herb obwodu orenburskiego (ros: "Герб Оренбургской области") – jest oficjalnym symbolem rosyjskiego obwodu orenburskiego, przyjętym w obecnej formie 23 grudnia 1996 roku przez obwodowe zgromadzenie prawodawcze.
Opis i symbolika.
Francuska tarcza herbowa podzielona na dwa poziome pola. Górne pole, stanowiące jedną czwartą całej tarczy, barwy srebrnej, z wpisanym w nie martesem (kuną) w dwóch odcieniach błękitu. Zwierzę znajduje się w biegu, zwrócone jest w heraldyczną prawą stronę (lewą z punktu widzenia obserwatora), jego oczy w kolorze czerwieni. W dolnym polu o barwie czerwonej znajdują się dwa skrzyżowane ze sobą sztandary, opadające płatami ku dołowi, wszystkie ich elementy (drzewce, płaty i głowice) w barwie złotej. Na każdym ze sztandarów dwa czarne, dwugłowe orły, pochodzące z herbu rosyjskiego w formie z czasów panowania dynastii Romanowów (pochodzącej z 1856 r.). W górnej części pola złoty krzyż prawosławny. W dolnej jego części złoty półksiężyc, zwrócony końcami w kierunku drzewca prawego (heraldycznego, lewego z perspektywy widza) sztandaru. Tarczę wieńczy złota Wielka Korona Imperialna Rosji. Całość okala wieniec ze złotych liści dębu, przeplatanych ze wstęgą św. Andrzeja Apostoła Pierwszego Powołania.
Użycie zarówno prawosławnego krzyża jak i półksiężyca symbolizuje fakt, że ziemie obwodu orenburskiego leżą na granicy, nie tylko Europy i Azji, ale także dwóch kultur: chrześcijańskiej i muzułmańskiej. Ma on oddawać także, że region ten jest domem zarówno dla prawosławnych Rosjan, jak i muzułmańskich Baszkirów, Tatarów jak i Kazachów. Użycie religijnej symboliki podkreśla równość wyznań oraz harmonię jaka panuje wśród mieszkańców tego wielokulturowego obwodu. Półksiężyc zwrócony jest w stronę odpowiadającej zasadom islamu. Sztandary z dwugłowym orłem z czasów Imperium Rosyjskiego mają oddawać przynależność i wierność tych obszarów wobec Rosji. Wyobrażenie herbu rosyjskiego na sztandarach nie zostało zmienione, zachowanie wersji z 1856 r. ma podkreślać, że wtedy pojawiły się pierwsze oficjalnie zarejestrowane heraldyczne symbole regionu. Martes na górnym polu nawiązuje do faktu, że zwierzę to jeszcze w XVII wieku gęsto zamieszkiwało obszar dzisiejszego obwodu orenburskiego i dlatego jako jego symbol zostało przeniesione do herbu. Martes pojawia się także w herbie miasta Ufa, które to do 1856 r. należało do guberni orenburskiej i do dzisiaj zachowuje go w swoim herbie. Wielka Korona Imperialna Rosji oraz wstęga orderowa św. Andrzeja Apostoła Pierwszego Powołania wraz z wieńcem z liści dębu symbolizować ma znaczenie obwodu jako ważnego podmiotu Federacji Rosyjskiej.
Historia.
Do 1867 r. gubernia orenburska używała albo herbu miasta Orenburg albo tarczę herbową z wyobrażeniem martesa. W momencie utworzenia guberni ufijskiej stan rzeczy, w której dwie jednostki administracyjne Imperium, używają w zasadzie tego samego herbu, był nie do utrzymania. 12 października 1867 r. imperator Aleksander II Romanow nadał guberni nowy herb. Był on w zasadzie całkowicie zgodny z obecnie używanym. Jedyną różnicą było umiejscowienie półksiężyca, który swymi końcami zwrócony był ku dołowi. Taka kompozycja heraldyczna przetrwała do przewrotu bolszewickiego w 1917 r., gdy wraz z nastaniem nowego systemu herb wyszedł z użycia. W czasach sowieckich używano symboliki związanej z ideologią komunistyczną.
Ta sytuacja zmieniła się w momencie rozpadu Związku Radzieckiego i przemian w Federacji Rosyjskiej, gdy zdecydowano się powrócić do dawnych tradycji heraldycznych. 23 grudnia 1996 r. obwodowe zgromadzenie prawodawcze zatwierdziło przywrócenie dawnego herbu. Jedyną zmianą, oprócz delikatnej poprawy kolorystyki martesa, była korekta orientacji półksiężyca. W czasach Imperium Rosyjskiego zwrócenie półksiężyca ku dołowi miało świadczyć o triumfie prawosławnej Rosji nad muzułmańskimi władcami i ludnością tych ziem. Nowe umiejscowienie półksiężyca ma symbolizować tolerancję i współistnienie między ludami różnych wyznań. Przywrócenie dawnego herbu guberni orenburskiej nie było jedynym pomysłem, jaki pojawił się w toku prac nad obwodowym herbem. Proponowano m.in. utworzenie na bazie starego herbu gubernialnego, zupełnie nowego symbolu heraldycznego. Jedna z wersji zakładała zastąpienie Wielkiej Korony Imperialnej zwykłą koroną heraldyczną, usunięcie wstęgi orderu św. Andrzeja Apostoła Pierwszego Powołania, na której miejsce zaproponowano wstęgę Orderu Lenina, którym to obwód orenburski został udekorowany dwukrotnie (w 1956 i 1968 r.). Wśród propozycji pojawiły się także projekty uwzględniające trzymacze heraldyczne. Herb podtrzymywać miały kozak wraz z autochtonicznym przedstawicielem ludów koczowniczych. Inna wersja zakładała umiejscowienie w tej roli dwóch wspiętych martesów o czerwonych językach. Ostatecznie projekty te nie zostały uwzględnione.
Zgodnie z ustawą Orenburskiego Zgromadzenia Prawodawczego herb obwodowy musi znajdować się na fasadach budynków, związanych zarówno z władzą wykonawczą jak i legislacyjną. Powinien się on także pojawiać się na salach posiedzeń zgromadzenia prawodawczego, obwodowych sądach oraz w pomieszczeniach administracji obwodowej i na wszystkich ważniejszych dokumentach przez tę administrację wytwarzanych. Herb obwodu orenburskiego ma według zamysłu władz symbolizować historię, teraźniejszość i przyszłość tego regionu, a także wpływać na patriotyczne uczucia jego mieszkańców.

</doc>
<doc id="2718869" url="https://pl.wikipedia.org/wiki?curid=2718869" title="Well Ruwanthilaka">
Well Ruwanthilaka

Well Don Dinesh Ruwanthilaka (ur. 21 września 1984) – lankijski piłkarz występujący na pozycji obrońcy, 32-krotny reprezentant Sri Lanki, grający w reprezentacji od 2006 roku.
Kariera klubowa.
Ruwanthilaka karierę klubową rozpoczął w 2006 roku w rodzimym klubie Red Sun SC Gampola, w którym grał jeden sezon. Później przeniósł się do klubu Saunders SC Colombo, który to reprezentuje do dzisiaj (stan na 7 lipca 2012).
Kariera reprezentacyjna.
Well Ruwanthilaka gra w reprezentacji od 2006 roku; rozegrał w reprezentacji 32 oficjalne spotkania, w których strzelił trzy gole.

</doc>
<doc id="2718870" url="https://pl.wikipedia.org/wiki?curid=2718870" title="Herb Ufy">
Herb Ufy

Herb Ufy (ros: "Герб Уфы") – jest oficjalnym symbolem miejskim Ufy, przyjętym w obecnej formie 12 października 2006 roku przez radę miasta.
Opis i symbolika.
Na francuskiej tarczy herbowej koloru srebrnego, martes (kuna) barwy brązowej biegnący po zielonym polu. Zielone pole ozdobione złotymi elementami. Zwierzę zwrócone jest w prawą stronę (heraldyczną, z perspektywy obserwatora jest to lewa strona), jego pazury barwy złotej są wyciągnięte, oczy w kolorze srebrnym. Jego ogon zwrócony jest ku górze. 
Martes znajdujący się w polu tarczy herbowej przedstawiony jest w jego naturalnym, brązowym kolorze. Znajduje się on w biegu, co podkreślać ma dynamizm tego stworzenia i jego piękno. Jego figura i stylizacja ma podkreślać dumę zwierzęcia. Złote elementy symbolizują bogactwo miasta i jego godność. Srebrny kolor górnego pola tarczy jest odzwierciedleniem wiary, hojności i szczerość mieszkańców miasta. Barwa zielona ma oddawać radość, spokój, dostatek, wolność i pokój.
Historia.
Miasto Ufa powstało pod koniec XVI wieku i już wówczas w symbolice miejskiej pojawia się wyobrażenie martesa, który obficie zamieszkiwał te tereny. Wraz z reformami rozpoczętymi przez Piotra I Wielkiego w Rosji ustanowiona została heroldia, który zajmowała się nadawaniem rosyjskim miastom herbów. Heraldycy postanowili zmienić herb Ufy z wyobrażenia biegnącego martesa na, ich zdaniem bardziej odpowiadające realiom tych ziem i zasadom heraldycznym, wyobrażenie baszkirskiego konia. Jego wizerunek został zaczerpnięty z wydanego w Amsterdamie herbarza. Doprowadziło to, że w zasadzie w mieście od 1730 r. używane były dwa, bardzo do siebie podobne, herby. Pierwszy, tradycyjny, przedstawiał biegnącego brązowego martesa na zielonej trawie, a drugi – nadany przez administrację w Petersburgu – srebrnego konia pędzącego przez zielone trawy. Ostatecznie wersję z pędzącym rumakiem jako swój symbol przyjął stacjonujący w mieście regiment ufijski, a tradycyjna wersja z martesem pozostała w użyciu przez administrację miasta. 7 marca 1782 r. herb w tej postaci został oficjalnie przyjęty przez Ufę. Wyobrażenie martesa różniło się trochę od współcześnie używanej wersji, inna była jego stylistyka, także ogon zwierzęcia zwrócony był ku dołowi, a nie jak jest to obecnie przyjęte, ku górze.
30 grudnia 1839 r. miastu przyznano nowy herb. Była to tarcza podzielona na dwa poziome pola. W górnym znajdowała się połowa dwugłowego orła znanego z herbu rosyjskiego (bez wizerunku św. Jerzego). Orzeł wyłaniał się niejako z błękitnej wstęgi wody, a pod nią umieszczony był znany wizerunek martesa, znajdujący się na dotychczasowym herbie. Miało to być nawiązanie do faktu, że miasto Ufa jest częścią orenburskiej guberni. Herb ten w tym kształcie przetrwał zaledwie kilkanaście lat. W 1856 r. Ufa stała się centrum nowej guberni i miasto powróciło do dawnego herbu, a także użyczyło tego wyobrażenia nowo powstałej guberni ufijskiej. Martes był na tych ziemiach popularnym wyobrażeniem heraldycznym, stąd znalazł się on także w herbie guberni orenburskiej. Powstanie nowej jednostki administracyjnej ze stolicą w Ufie, wywołało także zmianę w guberni orenburskiej. W granicach Imperium Rosyjskiego nie mogły pozostawiać dwa podmioty, używające tego samego herbu. Herb miasta Ufa 5 czerwca 1878 r. został oficjalnie ustanowiony herbem ufijskiej guberni. Różnił się on nieznacznie inną stylistyką martesa, a dodano do niego Wielką Koronę Imperialną Rosji oraz wieniec złożony z liści dębu i wstęgi Orderu św. Andrzeja Apostoła Pierwszego Powołania. Herb Ufy w tradycyjnym kształcie przetrwał do przewrotu bolszewickiego w 1917 r., gdy wyszedł z użycia i został zastąpiony przez symbolikę związaną z ideologią komunistyczną. Wyobrażenie martesa nie zostało całkowicie zapomniane i w czasach sowieckich pojawiało się na odznakach i emblematach Ufy.
Zmiany nastały wraz z rozpadem Związku Radzieckiego i przemianami jakie zaszły w Federacji Rosyjskiej w ostatniej dekadzie XX wieku. Już w 1988 r. pojawiły się pierwsze pomysły nadaniu Ufie herbu zgodnego z dawnymi tradycjami heraldycznymi. Ogłoszono dwustopniowy konkurs, który miał wyłonić najlepszy projekt. Miał on odzwierciedlać historię, położenie geograficzne i warunki przyrodnicze ziem na których leży gród. Do konkursu zgłoszono dwadzieścia dwie propozycje, większość z nich zakładała stworzenie wieloelementowego herbu na którym znajdować się miały m.in. pomniki, koła zębate, fabryki, pola, zwierzęta itp. – żaden z tych projektów nie zadowolił komisji konkursowej. Ostatecznie do finału zakwalifikowano dwa projekty (ich autorom przyznano nagrody pieniężne), w obu umieszczono tradycyjne dla miasta wyobrażenie martesa. 14 lutego 1991 Rada miejska ustaliła nowy herb miasta. Była to tarcza podzielona na dwa równe pionowe pola. Lewe heraldyczne pole (prawe z punktu widzenia obserwatora) było w kolorze czerwieni, a prawe (lewe) w kolorze błękitu. Pośrodku znajdował się biegnący srebrny martes, zwrócony w prawą stronę (heraldyczną), z wyciągniętym językiem. Herb w tej formie przetrwał piętnaście lat, ale z uwagi na błędy heraldyczne został zmieniony 12 października 2006 r., gdy Ufijska Rada Miasta przyjęła obecny projekt. Pomyślnie przeszedł on weryfikację ekspertów i otrzymał numer 3000 w Państwowym heraldycznym rejestrze Federacji Rosyjskiej. Zgodnie z uchwałą rady miejskiej herb musi być umieszczony na fasadach budynków związanych z władzami miasta, a także w biurach wyższych urzędów i na salach posiedzeń rady miasta. Herb powinien znajdować się także na pieczęciach, dyplomach, listach gratulacyjnych oraz na dokumentach wytwarzanych przez ufijską administrację.

</doc>
<doc id="2718871" url="https://pl.wikipedia.org/wiki?curid=2718871" title="Flaga Ufy">
Flaga Ufy

Flaga Ufy (ros: "Флаг Уфы") – jest oficjalnym symbolem miejskim Ufy, przyjętym w obecnej formie 6 września 2007 roku przez radę miasta.
Opis i symbolika.
Flaga miasta Ufa to prostokątny materiał w proporcjach (szerokość do długości) – 2:3, podzielony na dwa poziome pasy. Górny pas barwy białej stanowi 7/10 całości flagi. Dolny pas stanowi 3/10 całości i jest wypełniony kolorem zielonym. Pośrodku górnego pasa umieszczony jest martes (kuna), barwy brązowej, znajdujący się w biegu i zwrócony pyskiem w lewą stronę, o złotym wyciągniętych pazurach, białych oczach i ogonem ukierunkowanym ku górze.
Flaga oparta jest na miejskim herbie Ufy. Wyobrażenie biegnącego martesa ma oddawać dynamizm tego stworzenia, które gęsto zamieszkuje tereny wokół Ufy, a także jego piękno oraz dumę. Barwa biała górnej części flagi ma odzwierciedlać wiarę, szczerość oraz hojność mieszkańców miasta. Zieleń symbolizuje pokój, wolność, dostatek i spokój tych ziem. Flaga ma być symbolem jedności mieszkańców Ufy.
Historia.
Martes pojawia się w herbie Ufy już pod koniec XVI wieku i od tego czasu staje się on symbolem miasta. Wprawdzie w czasie panowania Piotra I Wielkiego próbowano go zastąpić wyobrażeniem baszkirskiego konia, ale ostatecznie to wyobrażenie trafiło na sztandary regimentu ufijskiego. Sytuacja zmieniła się dopiero po 1917 r., gdy wraz z przewrotem bolszewickim dawne symbole zostały zastąpione nowymi, związanymi z władzą sowiecką. Pomysł ustanowienia flagi miasta pojawia się po rozpadzie Związku Radzieckiego, ale aż do 2007 roku Ufa nie posiadała własnej flagi. 
6 września 2007 r. Ufijska Rada Miasta zdecydowała o nadaniu stolicy Baszkirii pierwszej flagi. Została ona zarejestrowana w Państwowym heraldycznym rejestrze Federacji Rosyjskiej, gdzie otrzymała numer 3243. Użycie flagi reguluje uchwała miejskiej. Flagi musi nieustannie powiewać nad budynkami władz miasta, zarówno związanymi z władzą wykonawczą jak i prawodawczą, a także powinna się znajdować w biurach najwyższych urzędników oraz na salach posiedzeń rady miejskiej. W przypadku użycia wraz z państwową flagą Federacji Rosyjskiej, flaga miasta nie może być od niej większa rozmiarem i powinna znajdować się po prawej stronie. To samo dotyczy flagi baszkirskiej. 

</doc>
<doc id="2718872" url="https://pl.wikipedia.org/wiki?curid=2718872" title="Felicjan Mikołaj Zaremba">
Felicjan Mikołaj Zaremba

Felicjan Mikołaj Zaremba z Kalinowy herbu Zaremba – cześnik czernihowski w latach 1753-1767, konsyliarz konfederacji słuckiej w 1767 roku.

</doc>
<doc id="2718873" url="https://pl.wikipedia.org/wiki?curid=2718873" title="Herb Orenburga">
Herb Orenburga

Herb Orenburga () – oficjalny symbol miejskim Orenburga, przyjęty w obecnej formie 10 maja 2012 roku przez radę miasta.
Opis i symbolika.
Francuska tarcza herbowa podzielona na dwa pola. W górnym barwy złotej dwugłowy czarny orzeł. Głowy orła wieńczą zamknięte korony, pomiędzy nimi znajduje się trzecia korona w takiej samej formie. Orle dzioby są złote, języki czerwone, oczy srebrne. Skrzydła uniesione, pióra odznaczone użyciem barwy srebrnej. Orzeł wyłania się z błękitnej szarfy w kształcie fali. W dolnym polu, także barwy złotej, błękitny krzyż świętego Andrzeja.
Błękitna wstęga w kształcie fali symbolizuje rzekę Ural, przepływającą przez miasto, który według intencji twórców herbu ma oddzielać Europę od Azji i pokazywać, że miasto Orenburg leży na granicy dwóch kultur. Dwugłowy orzeł imperialny ma symbolizować fakt, że miasto jest ważnym ośrodkiem Rosji oraz stolicą obwodu. Użycie orła z czasów Imperium Rosyjskiego dynastii Romanowów ma podkreślać historyczną ciągłość dziejów miasta. Krzyż świętego Andrzeja umieszczony w dolnym, nadany Orenburgowi przez Katarzynę II, ma natomiast oddawać wierność miasta wobec państwa rosyjskiego.
Historia.
Wraz z powstaniem twierdzy Orenburg, znajdującej się na rubieżach Imperium Rosyjskiego, cesarzowa Anna Iwanowna Romanowa 7 czerwca 1734 r., w ramach tzw. przywilejów orenburskich, nadała miastu pierwszy herb. W złote pole wpisane miały zostać dwie skrzyżowane włócznie oraz wojskowa tarcza. Pomysł ten nie został jednak zrealizowany, bo już w 1837 r. proponowano by herbem miasta uczynić wyobrażenie srebrnej kolumny ze złotą koroną cesarską na jej szczycie – jako znaku potęgi Rosji – oraz złotego konia o trzech głowach. Kolejną propozycją było umieszczenie w herbie wyobrażenia psa, przytwierdzonego łańcuchem do wspomnianej kolumny – miał to być symbol pokonanych przez wojska rosyjskie Baszkirów. Innym znakiem heraldycznym jaki był najprawdopodobniej w użyciu była tarcza z wyobrażeniem czarnego orła o jednej głowie, siedzącego na szczycie góry, z koroną cesarską na głowie. Systematyzacja nastąpiła 8 czerwca 1782 r., gdy Orenburg przyjął oficjalny herb, który w zasadzie zgodny jest z obecnie używanym. Stylistyka orła była jednak trochę odmienna, także w inny sposób była przedstawiona Wielka Korona Imperialna Rosji, która znajdowała się na głowach orła i pomiędzy nimi. Krzyż świętego Andrzeja znalazł się w herbie z inicjatywy Katarzyny II, która nadała Orenburgowi Order św. Andrzeja Pierwszego Powołania w dowód zasług za wierność w czasie Powstania Pugaczowa, kiedy to mieszkańcy nie otworzyli bram miasta przed oddziałami rebeliantów. W 1864 r. podjęto decyzję o zmianie herbu. Miała to być tarcza podzielona na dwa pola. Górne koloru błękitnego, którego dolna krawędź stylizowana była na fale rzeki, a dolne barwy złotej z dotychczasowym krzyżem św. Andrzeja. W prawym heraldycznym górnym rogu (lewym z punktu widzenia obserwatora) umieszczony miał być srebrny martes (kuna), nawiązanie do herbu Ufy. Nad tarczą srebrna korona herbowa w formie trójzębnej baszty, a wokół niej wieniec z kłosami zbóż przeplatanymi wstęgą Orderu św. Aleksandra Newskiego. Projekt ten z powodu zmian administracyjnych w guberni nigdy nie wszedł w życie. Wyobrażenie dwugłowego orła na złotym polu przetrwało do 1917 r., gdy po przewrocie bolszewickim wyszło z użycia. W okresie sowieckim używano symboliki komunistycznej.
Rozpad Związku Radzieckiego, a następnie przemiany jakie zachodziły w Federacji Rosyjskiej doprowadziły do ponownego zainteresowania heraldyką miejską. W 1993 r. z okazji dwieście pięćdziesiątej rocznicy powstania miasta pojawił się nieoficjalny herb. Była to biała tarcza w złotym obramowaniu podzielona na dwa poziome pola za pomocą czterech błękitnych linii. W górnym polu znajdowało się wyobrażenie flagi rosyjskiej z drzewcem i napisem "250 lat", a w dolnym polu kłos zboża na tle koła zębatego i czerwona pochodnia. Herb ten nie wszedł do szerszego użycia, ale pojawił się np. na pociągach prowadzących z Orenburga do Moskwy. Wkrótce pojawiło się nowe wyobrażenie herbu, nawiązujące do tradycyjnego. Jedyną różnicą było zastąpienie dawnego czarnego imperialnego orła, nowym złotym orłem zapożyczonym z herbu Federacji Rosyjskiej. W tej wersji w herbie orenburskim znalazł się też wizerunek św. Jerzego zabijającego smoka. Wielka popularność jakie ten wariant uzyskał sprawiła, że 6 lutego 1996 r. Orenburska Rada Miasta w zasadzie dostosowała się do faktów dokonanych i zatwierdziła herb w takiej postaci jako oficjalny symbol heraldyczny miasta. Decyzja ta została potwierdzona raz jeszcze 26 marca 1998 roku.
Mimo to herb ten spotkał się z krytyką, zarówno ekspertów heraldycznych jak i niektórych mieszkańców miasta. Przede wszystkim niezgodne z zasadami było użycie w takiej formie herbu państwowego. Złoty orzeł nie powinien także znajdować się na złotym tle. Pojawienie się w orenburskiej tarczy herbowej herbu Moskwy, jako pośredniego efektu użycia państwowego orła, także spotkało się z krytyką. Dlatego na posiedzeniu rady miejskiej 23 listopada 2011 r. postanowiono dokonać zmiany herbu, przywracając mu formę sprzed 1917 roku. Ostatecznie nowy herb wraz z flagą zostały zaaprobowane 10 maja 2012 roku. Użycie herbu regulowane jest uchwałą rady miasta. Musi on być umieszczany na fasadach budynków najwyższych urzędów Orenburga, znajdować się na salach posiedzeń i w biurach władz miasta, a także na dokumentach wytwarzanych przez orenburską administrację. Herb może też występować w formie z koroną herbową w formie złotej baszty o pięciu zębach. Stary herb będzie dopuszczony do użytku, obok nowego, do roku 2015.

</doc>
<doc id="2718875" url="https://pl.wikipedia.org/wiki?curid=2718875" title="Kodeks 0151">
Kodeks 0151

Kodeks 0151 (Gregory-Aland no. 0151, Soden X21) – grecki kodeks uncjalny Nowego Testamentu na pergaminie, paleograficznie datowany na IX wiek. Rękopis przechowywany jest na wyspie Patmos.
Opis.
Do dnia dzisiejszego zachowało się 192 kart kodeksu (34 na 25 cm) z tekstem Listów Pawła; część kart zaginęła.
Tekst pisany jest dwoma kolumnami na stronę, w 33 linijkach w kolumnie; zawiera komentarz.
Tekst.
Grecki tekst kodeksu przekazuje Tekst bizantyński. Kurt Aland zaklasyfikował go do kategorii V.
Tekst rękopisu jest bardzo bliski dla Kodeksu Moskiewskiego i tworzy z nim parę tekstualną.
Historia.
Kodeks datowany jest na IX wiek.
Początkowo był klasyfikowany jako minuskuł 414p. W 1908 roku Gregory zaliczył go do majuskułów i nadał mu siglum 0151.
Rękopis jest przechowywany w Klasztorze św. Jana Teologa (62), na wyspie Patmos.

</doc>
<doc id="2718876" url="https://pl.wikipedia.org/wiki?curid=2718876" title="Flaga Orenburga">
Flaga Orenburga

Flaga Orenburga (ros: "Флаг Оренбурга") – jest oficjalnym symbolem miejskim Orenburga, przyjętym w obecnej formie 10 maja 2012 roku przez radę miasta.
Opis i symbolika.
Flaga miasta Orenburg to prostokątny materiał w proporcjach (szerokość do długości) – 2:3, podzielony na dwa poziome pasy. Pośrodku znajduje się błękitna wstęga, której nadano formę fali, zajmująca 1/6 całego materiału flagi. Pod nią znajduje się błękitny krzyż świętego Andrzeja. Nad wstęgą, niejako wyłaniający się z fal, dwugłowy czarny orzeł. Jego głowy zwieńczone złotymi koronami, a pomiędzy nimi kolejna korona. Dzioby głów barwy złotej, oczy srebrne, a języki czerwone
Flaga Orenburga jest w zasadzie kopią herbu miasta, tak więc jej symbolika jest taka sama. Błękitna wstęga jest odwołaniem do rzeki Ural, przepływającej przez miasto. Rzeka ta ma według zamysłu projektantów flagi i herbu symbolizować granicę między Europą i Azją oraz fakt, że Orenburg leży na styku dwóch kontynentów. Krzyż świętego Andrzeja został nadany miastu przez Katarzynę II w dowód zasług za utrzymanie Orenburga w czasie Powstania Pugaczowa. Tym samym symbolizuje on wierność grodu wobec Rosji. Flaga ma być symbolem historii i kultury Orenburga oraz jednoczyć jego mieszkańców.
Historia.
Herb Orenburga w obecnej postaci został nadany miastu 8 czerwca 1782 r., a wraz z nim pojawiły się także sztandary miejskie, także zawierające wizerunek czarnego dwugłowego orła imperialnego na złotym tle. Rok 1917 przyniósł przewrót bolszewicki, za sprawą którego odrzucono dotychczasowe tradycje dotyczące symboliki miejskiej i zastąpiono je nowymi, zgodnymi z komunistyczną ideologią. W czasach sowieckim używano więc w mieście czerwonych sztandarów, z typowymi elementami komunistycznymi (gwiazdami, sierpami i młotami). Na sztandarach wypisywano też hasła dotyczące walki socjalistycznej, a także wojny domowej i walce z oddziałami admirała Aleksandra Kołczaka. 
Ten stan rzeczy utrzymał się do rozpadu Związku Radzieckiego i transformacji jaka dokonała się w Federacji Rosyjskiej w latach dziewięćdziesiątych XX wieku. 6 lutego 1996 r. Orenburska Rada Miasta zaakceptowała, wraz z nowym herbem miasta, projekt flagi. Był to nietypowy, bo kwadratowy materiał w proporcjach (szerokość do długości) – 1:1, który w zasadzie był odwzorowaniem flagi Federacji Rosyjskiej z nałożonym na jej środek herbem Orenburga. 12 października 1996 r. wprowadzono poprawki i nadano fladze bardziej tradycyjne proporcje, 1:2. Mimo to użycie takiego rodzaju projektu spotkało się z krytyką, gdyż prawo rosyjskie zabraniało wykorzystywania państwowej flagi na flagach regionalnych. Dlatego też 26 marca 1998 r. wygląd flagi został kolejny raz zmieniony. Tym razem uczyniono z niej prostokątny materiał w proporcjach (szerokość do długości) – 1:2, podzielony na trzy poziome pasy. Górny pas w kolorze bieli stanowił 2/3 całej flagi. Środkowy pas w kolorze błękitnym 1/6 całości, a dolny w kolorze czerwonym także 1/6 całości. W górnym polu flagi umieszczony herb miasta Orenburg. Na drzewcu głównej flagi miasta (zawieszonej w budynku merostwa), znajdowała się metalowa tabliczka z inskrypcją zawierającą pełne imię i nazwisko mera oraz jego daty urzędowania. Przy wyborze nowego mera stara tabliczka była przekazywana do muzeum i zastępowana nową, z danymi nowej głowy administracji miasta.
Flaga ta nie tylko nie cieszyła się nigdy wielką popularnością, ale także spotkała się jednak z krytyką, zarówno ekspertów, jak i niektórych mieszkańców miasta. Uznawano, że z uwagi na wykorzystanie barw flagi państwowej jest ona mało oryginalna, a także że nie odzwierciedla historii i tradycji Orenburga. Ostatecznie 10 maja 2012 r. nowa flaga, razem z nowym herbem, zostały przyjęte na posiedzeniu Orenburskiej Rady Miasta. Jej użycie jest regulowane przez specjalną uchwałę, która stanowi że flaga musi zawsze powiewać na budynkach najwyższych urzędów Orenburga, a także znajdować się w salach i biurach zarówno władzy prawodawczej jak i wykonawczej. W przypadku użycia wraz z flagą państwową, flaga miejska nie może być od niej większa i powinna znajdować się po jej prawej stronie.

</doc>
<doc id="2718877" url="https://pl.wikipedia.org/wiki?curid=2718877" title="Orthonotus rufifrons">
Orthonotus rufifrons

Orthonotus rufifrons – gatunek pluskwiaka z podrzędu różnoskrzydłych i rodziny tasznikowatych (Miridae). Jedyny polski przedstawiciel rodzaju "Orthonotus".
Budowa ciała.
Owad ma ciało długości od 3 do 4,4 mm o kształcie u samców smukłym i wydłużonym, a u samic trójkątnym w obrysie. Ciało brązowoczarne do czarnego. Ciemniejsze jest u samic. Jasne są odnóża i części czułków.
Tryb życia.
Pluskwiak ten jest ciepłolubny i występuje często w zbiorowiskach roślinności ruderalnej. Zwykle na pokrzywach. Imagines pojawiają się od lipca do września. Zimują jaja. Posiada jedno pokolenie rocznie.
Występowanie.
Owad ten występuje w całej prawie Europie oraz w krajach kaukaskich i Turcji. W Polsce do niedawna pospolity, jednak obecnie wydaje się ustępować.

</doc>
<doc id="2718878" url="https://pl.wikipedia.org/wiki?curid=2718878" title="Mohamed Nagur">
Mohamed Nagur

Mohamed Nizam Nagur (ur. 20 czerwca 1987) – lankijski piłkarz występujący na pozycji pomocnika, pięciokrotny reprezentant jednej z najsłabszych drużyn piłkarskich na świecie - Sri Lanki, w której to gra od 2011 roku.
Kariera klubowa.
Mohamed Nagur karierę klubową rozpoczął w 2010 roku w rodzimym klubie Java Lane Colombo, w którym gra do dzisiaj (stan na 7 lipca 2012).
Kariera reprezentacyjna.
Mohamed Nizam Nagur reprezentuje Sri Lankę - jedną z najsłabszych drużyn narodowych na świecie; gra w reprezentacji od 2011 roku; rozegrał w reprezentacji pięć oficjalnych spotkań, w których nie strzelił ani jednego gola.

</doc>
<doc id="2718879" url="https://pl.wikipedia.org/wiki?curid=2718879" title="Bitwa pod Seres (1205)">
Bitwa pod Seres (1205)

Bitwa pod Seres (bułarski: Битка при Сяр) miała miejsce w czerwcu 1205 roku w pobliżu miasta Seres leżącego na terenie współczesnej Grecji. W bitwie walczyły ze sobą wojska bułgarskie i łacińskie, zakończyła się zdecydowanym zwycięstwem Bułgarów. 
Tło.
Po zwycięstwie sił bułgarskich pod Adrianopolem uzyskali oni kontrolę nad większą częścią Tracji poza kilkoma większymi miastami, które cesarz Kałojan planował zdobyć. W czerwcu 1205 roku wyruszył na czele swych wojsk na południowy zachód, przenosząc działania wojenne na tereny znajdujące się pod kontrolą Bonifacego z Montferratu, króla Tessalonikii i wasala Konstantynopola.
Bitwa.
Pierwszym większym ośrodkiem miejskim na drodze wojsk Kałojana było Seres. Łacinnicy na wieść o nadciągającym wrogu zdecydowali się stawić mu czoła w otwartym polu. Gdy jednak doszło do bezpośredniego starcia zostali szybko rozbici i zmuszeni do ucieczki. Gdy wycofywali się do Seres ścigający ich Bułgarzy również przekroczyli mury przejmując, po krótkich walkach kontrolę nad całym miastem z wyjątkiem cytadeli, gdzie schroniło się rycerstwo i żołnierze. Obydwie strony podjęły negocjacje a Kałojan obiecał łacinnikom, iż jeśli poddadzą się bez walki i opuszczą twierdzę to pozwoli im bezpiecznie dotrzeć do granicy bułgarsko- węgierskiej. Oblężeni przystali na te warunki, gdy jednak opuszczali cytadelę otoczyły ich wojska bułgarskie. Rycerzy wymordowano, natomiast żołnierzy niższego stanu oszczędzono.
Następstwa.
Pasmo sukcesów kampanii z 1205 roku uwieńczyło zdobycie Filipopolis, którego mieszkańcy prosili bułgarskiego cesarza o przybycie i objęcie rządów. Była tam jednak także całkiem spora grupa możnych wrogich Bułgarom. Liderem tej frakcji był Aleksy Aspietos. Po ostatecznym zdobyciu miasta Kałojan rozkazał zniszczyć opozycję a Aspietos został powieszony. Mimo licznych sukcesów bułgarskiego cara wojna ciągle trwała, rok później doszło do kolejnej bitwy z krzyżowcami, tym razem pod Rusion.

</doc>
<doc id="2718881" url="https://pl.wikipedia.org/wiki?curid=2718881" title="Pablo Lyle">
Pablo Lyle

Pablo Lyle (ur. 18 listopada 1986 w Mazatlán, Sinaloa, Meksyk} - meksykański aktor i model.
Życiorys.
Karierę rozpoczął w 2005 roku jako model. Rok później otrzymał propozycję zagrania w telenoweli "Codigo postal". W 2009 roku wystąpił w telenoweli "Verano de amor" z Dulce Marią, z którą później przez jakiś czas się spotykał. Dzięki udziałowi w telenoweli "Una familia con suerte" w 2012 roku został zwycięzcą nagrody Premios TVyNovelas w kategorii najlepszy debiutujący aktor. Wcielił się w postać Matiasa w telenoweli "Cachito de Cielo" u boku takich aktorów, jak Maite Perroni, Azela Robinson i Pedro Fernandez.

</doc>
<doc id="2718883" url="https://pl.wikipedia.org/wiki?curid=2718883" title="Brachyarthrum limitatum">
Brachyarthrum limitatum

Brachyarthrum limitatum – gatunek pluskwiaka z podrzędu różnoskrzydłych i rodziny tasznikowatych (Miridae). Jedyny znany przedstawiciel rodzaju Brachyarthrum.
Budowa ciała.
Owad ma ciało długości od 4,3 do 4,8 mm o kształcie u samców bardziej niż u samic wydłużonym. Ciało brązowe do brązowoczarnego u samców, a u samic czerwonawe. Odnóża czerwonożółte z brunatnymi kolcami na goleniach.
Tryb życia.
Pluskwiak ten występuje na topoli osice. Imagines pojawiają się od czerwca do lipca. Zimują jaja. Posiada jedno pokolenie rocznie.
Występowanie.
Owad ten występuje w dużej części Europy oraz Mongolii i wschodniej Rosji. W Polsce bardzo rzadki i od dawna nie znajdowany.

</doc>
<doc id="2718884" url="https://pl.wikipedia.org/wiki?curid=2718884" title="Brachyarthrum">
Brachyarthrum



</doc>
<doc id="2718885" url="https://pl.wikipedia.org/wiki?curid=2718885" title="Kodeks 0152">
Kodeks 0152

Kodeks 0152 (Gregory-Aland no. 0152) – talizman z tekstem greckiego Nowego Testamentu, datowany na IV wiek.
Opis.
Talizman zawiera niewielki fragment tekstu Ewangelii Mateusza 16,9-13. Tekst pisany jest w ośmiu linijkach, oryginalny talizman zawierał 18 liter w linijce.
Caspar René Gregory podzielił rękopisy na cztery grupy, papirusy, uncjały, minuskuły i lekcjonarze. 0152 zaliczył do uncjałów. Eberhard Nestle wyodrębnił osobną grupę talizmanów, na której niniejszy uzyskał numer 1. Obecnie znamy 10 talizmanów Nowego Testamentu.
Kurt Aland nie zaklasyfikował go do żadnej kategorii.
Talizman datowany jest na IV wiek.
Rękopis jest przechowywany w Muzeum Narodowym w Atenach.

</doc>
<doc id="2718886" url="https://pl.wikipedia.org/wiki?curid=2718886" title="Powódź w Kraju Krasnodarskim (2012)">
Powódź w Kraju Krasnodarskim (2012)

Powódź w Kraju Krasnodarskim w 2012 roku - powódź błyskawiczna, która 7 lipca 2012 roku nawiedziła Kraj Krasnodarski. W jej wyniku śmierć poniosły 172 osób, a dziesiątki zostało rannych.
W nocy z 6 na 7 lipca, region nawiedziły potężne burze, którym towarzyszył ulewny deszcz. Około godziny 2:00 wezbrane rzeki zaczęły występować z brzegu, a następnie zalewać drogi oraz miejscowości. Większość osób została zaskoczona przez powódź we śnie. Ludzie zaczęli uciekać ze swoich domów często w samej bieliźnie, poszukując schronienia na drzewach i dachach domów. 
Największe zniszczenia odnotowano w mieście Krymsk - tam również powódź spowodowała śmierć co najmniej 92 osób. Powódź zniszczyła lub poważnie uszkodziła wiele budynków. Woda spowodowała długotrwałe przerwy w dostawach prądu. Zalane zostały drogi oraz linie kolejowe. 
Podejrzewano, że przyczyną powodzi mogło być przepełnienie zbiornika retencyjnego na rzece Adagum.

</doc>
<doc id="2718887" url="https://pl.wikipedia.org/wiki?curid=2718887" title="Chip.pl">
Chip.pl



</doc>
<doc id="2718888" url="https://pl.wikipedia.org/wiki?curid=2718888" title="Zakhele Manyatsi">
Zakhele Manyatsi

Zakhele Manyatsi (ur. 7 września 1980) – suazyjski piłkarz występujący na pozycji obrońcy, szesnastokrotny reprezentant Eswatini, w którym to gra od 2006 roku.
Kariera klubowa.
Zakhele Manyatsi karierę klubową rozpoczął w 2003 roku w rodzimym klubie Hub Sundowns Manzini, w którym grał dwa sezony. Następnie przeniósł się do Royal Leopards Simunye, w którym to gra do dzisiaj (stan na 7 lipca 2012).
Kariera reprezentacyjna.
Zakhele Manyatsi gra w reprezentacji od 2006 roku; rozegrał w reprezentacji szesnaście oficjalnych spotkań, w których nie strzelił ani jednego gola.

</doc>
<doc id="2718889" url="https://pl.wikipedia.org/wiki?curid=2718889" title="Obszar Chronionego Krajobrazu Środkowej Grabi">
Obszar Chronionego Krajobrazu Środkowej Grabi

Obszar Chronionego Krajobrazu Środkowej Grabi – obszar chronionego krajobrazu utworzony w 1989 roku. W 1993 roku decyzją Rady Miasta i Gminy w Łasku zasięg obszaru został powiększony aż do południowo-zachodniej granicy gminy. Granice Obszaru wyznaczono Rozporządzeniem Wojewody Sieradzkiego z dnia 31 lipca 1998 r.
Położenie.
Położony w zachodniej części województwa łódzkiego.
Łączna powierzchnia wynosi 6558 ha, z czego ok. 502,32 ha stanowią lasy zarządzane przez leśnictwa: Grabia, Dobroń, Kopyść, Sędziejowice i Luciejów w nadleśnictwie Kolumna wchodzące w skład RDLP w Łodzi.
Obszar znajduje się na Wysoczyźnie Łaskiej obejmując dolinę rzeki Grabi w jej środkowym biegu wraz z dopływami: Pałusznicą i Końską. Grabia, będąca prawostronnym dopływem Widawki (dorzecze Odry) jest uznawana za jedną z najczystszych rzek nizinnych w Polsce.
Samo koryto rzeki Grabi jest użytkiem ekologicznym od 1993 roku.
Charakterystyka.
Na terenie obszaru znajdują się liczne starorzecza i niewielkie naturalne zbiorniki eutroficzne, a rzeka na tym odcinku silnie meandruje. Środowisko jest zróżnicowane: występują tu wydmy śródlądowe pokryte murawami napiaskowymi jak i mokradła oraz tereny podmokłe. Znajdują się tu też liczne niżowe i górskie świeże łąki użytkowane ekstensywnie. Można tu spotkać różne typy siedliskowe lasu: łęgi topolowe, łęgi wierzbowe, łęgi olszowe, łęgi jesionowe, olsy źródliskowe oraz bory sosnowe.
Rzeka ta odznacza się niezwykłym bogactwem fauny. Badania zoologiczne prowadzone tu od 1928 roku przez Uniwersytet Łódzki wykazały występowanie tu 800 gatunków, w tym 80 odkrytych po raz pierwszy w Polsce, a dwa gatunki okazały się nowymi dla nauki. Występuje tu wiele gatunków rzadkich i chronionych, m.in.:
Z flory na uwagę zasługują m.in.: okrężnica bagienna, łączeń baldaszkowy, marek szerokolistny i włosienicznik błotny.

</doc>
<doc id="2718890" url="https://pl.wikipedia.org/wiki?curid=2718890" title="Dufaux C.2">
Dufaux C.2

Dufaux C.2 – prototyp francuskiego dwumiejscowego samolotu myśliwskiego z okresu I wojny światowej.
Historia.
Dwumiejscowy myśliwiec Dufaux C.2, oblatany wiosną 1916 roku, był dziełem inż. Armanda Dufauxa, a zbudowany został w wytwórni Societe pour la Construction et l'Entretien des Avions w Châteaufort. Nietypowa konstrukcja tego płatowca nawiązywała do samolotu SPAD A.2: śmigło pchające zainstalowano w połowie kadłuba, za płatami i miejscami załogi. Obie części kadłuba połączone były rurowym dźwigarem, na którym osadzono silnik rotacyjny Le Rhône 9J o mocy 81 kW (110 KM), który poprzez reduktor napędzał śmigło. Załoga miała miejsce w przedniej części szerokiego kadłuba, obok siebie: strzelec-obserwator po prawej stronie, lekko wysunięty do przodu, uzbrojony w obrotowy karabin maszynowy Lewis kal. 7,7 mm z polem ostrzału 180° w przedniej półsferze; pilot miał miejsce po lewej stronie, nieco z tyłu obserwatora.
Samolot w czasie prób wykazywał zadowalające właściwości lotne, ale pojawiły się problemy z chłodzeniem silnika (osadzonego w środku kadłuba) oraz z wytrzymałością konstrukcji. Kadłub "wił się jak wąż" i podczas czwartego lotu przełamał się podczas lądowania. Samolotu nawet nie naprawiono, słusznie uważając, że prezentowany przezeń układ konstrukcyjny jest nieperspektywiczny.
Konstrukcja.
Był to dwumiejscowy dwupłat konstrukcji drewnianej. Kadłub stanowiła kratownica drewniana o prostokątnym przekroju, pokryta sklejką. Usterzenie drewniane kryte płótnem, bez statecznika pionowego, z tzw. "pływającym" sterem kierunku. Płaty dwudźwigarowe, kryte płótnem, o jednakowej rozpiętości i bez wzniosu. Komora płatów była usztywniona pojedynczym słupkiem o kroplowym przekroju i wykrzyżowana drutem stalowym. Lotki tylko na płacie górnym. Podwozie dwukołowe z tylną płozą ogonową. Śmigło dwułopatowe pchające, drewniane. Napęd stanowił 9-cylindrowy silnik rotacyjny Le Rhône 9J o mocy 81 kW (110 KM). Uzbrojenie stanowił umieszczony w kabinie strzelca karabin maszynowy Lewis 7,7 mm (magazynek 47 naboi).

</doc>
<doc id="2718892" url="https://pl.wikipedia.org/wiki?curid=2718892" title="Obszar Chronionego Krajobrazu Pradoliny Warszawsko-Berlińskiej">
Obszar Chronionego Krajobrazu Pradoliny Warszawsko-Berlińskiej

Obszar Chronionego Krajobrazu Pradoliny Warszawsko-Berlińskiej – obszar chronionego krajobrazu ustanowiony 24 marca 2009 roku Rozporządzeniem Nr 6/2009 Wojewody Łódzkiego w spr. wyznaczenia Obszaru Chronionego Krajobrazu Pradoliny Warszawsko-Berlińskiej.
Obszar położony jest w województwie łódzkim w jednostkach administracyjnych:
Powierzchnia obszaru wynosi 36 650 ha. Leży w mezoregionach: Kotlina Kolska i Równina Łowicko-Błońska. Graniczy z O. Ch. K. Dolina Bzury i Bolimowskim Parkiem Krajobrazowym. Docelowo powinien graniczyć z Obszarami Chronionego Krajobrazu: Pradoliny Neru, Sokolnicko-Piątkowskim, Dolina Ochni-Głowianki i Dolina Słudwi-Przysowy.
Przedmiotem ochrony jest zachowanie walorów przyrodniczych fragmentu powstałej w plejstocenie Pradoliny Warszawsko-Berlińskiej, łączącej dolinę Wisły z doliną Warty, a dalej także Odry i Sprewy. Na chronionym obszarze pradolinę wykorzystuje przede wszystkim Bzura, której dolina osiąga tu 2 km szerokości. Występują tu liczne torfowiska, kanały melioracyjne i podmokłe łąki. Odnotowano tu występowanie 7 gatunków ptaków z Polskiej Czerwonej Księgi Zwierząt i 28 gatunków Załącznika I Dyrektywy Ptasiej. O. Ch. K. pokrywa się w dużej części z Obszarem Natura 2000 "Pradolina Warszawsko-Berlińska" oznaczonym kodem PLB100001.

</doc>
<doc id="2718894" url="https://pl.wikipedia.org/wiki?curid=2718894" title="Huragan Paul (1982)">
Huragan Paul (1982)

Huragan Paul (1982) – dziewiętnasty nazwany sztorm tropikalny i dziesiąty huragan w sezonie huraganowym na Pacyfiku w 1982 roku. Maksymalna prędkość wiatru wyniosła 110 mph (175 km/h) i był w kategorii 2 skali Saffira-Simpsona. Huragan Paul był jednym z najtragiczniejszych huraganów, jakie nawiedziły Pacyfik. 
Huragan nawiedził cztery kraje położone w Ameryce Środkowej - Gwatemalę, Meksyk, Nikaraguę oraz Salwador.
W wyniku przejścia huraganu najbardziej ucierpiał Salwador, gdzie zginęło 761 osób. Znaczna liczba ofiar spowodowana była lawinami błotnymi. W ich wyniku poważnie ucierpiała stolica państwa - San Salvador, gdzie zginęło 312 osób. Porywisty wiatr i ulewne deszcze zniszczyły i uszkodziły wile budynków mieszkalnych. Ponad 15 tysięcy ludzi straciło dach nad głową. Utrzymująca się przez wiele tygodni od przejścia huraganu woda, spowodowała w całym kraju zniszczenie upraw. Łączne straty w Salwadorze oszacowano na 250 milionów dolarów. 
W Gwatemali, huragan spowodował śmierć 615 osób, 10 tysięcy osób zostało bez dachu nad głową, a straty oszacowano na 100 milionów dolarów. W Nikaragui zginęło 71 osób, a straty materialne oszacowano na 356 milionów dolarów. W Meksyku w wyniku przejścia huraganu zginęło 249 osób.
Huragan Paul jest drugim pod względem liczby ofiar huraganem, który utworzył się na Pacyfiku. Najtragiczniejszy huragan utworzył się na Pacyfiku w 1959 roku i spowodował w Meksyku śmierć około 1800 osób.

</doc>
<doc id="2718895" url="https://pl.wikipedia.org/wiki?curid=2718895" title="Jerzy Bartoszkiewicz">
Jerzy Bartoszkiewicz

Jerzy Bartoszkiewicz (ur. 18 stycznia 1931 w Rydzynie, zm. 28 października 1980) – polski żużlowiec.
Kariera sportowa.
Reprezentował Spartę Śrem (1956-1962), Stal Gorzów Wielkopolski (1963-1966) z którą wywalczył 3 srebrne medale drużynowych mistrzostw Polski oraz II-ligową Polonię Piła (1967) i Gwardię Łódź (1968-1969). 
Finalista Złotego Kasku w sezonie 1965.

</doc>
<doc id="2718896" url="https://pl.wikipedia.org/wiki?curid=2718896" title="Ninnaid z Inismacsaint">
Ninnaid z Inismacsaint

Ninnaid z Inismacsaint, również: Ninnidh, Ninidh, Nenith, Nennius, Nennidhius (500-t) – jeden z dwunastu apostołów Irlandii, założyciel klasztoru na wyspie Inismacsaint ("Inis Muighe Samh") na jeziorze Lough Erne, święty Kościoła katolickiego.
Jego wspomnienie liturgiczne obchodzone jest 18 stycznia.

</doc>
<doc id="2718897" url="https://pl.wikipedia.org/wiki?curid=2718897" title="Kodeks 0153">
Kodeks 0153

Kodeks 0153 (Gregory-Aland no. 0153) – ostrakon z tekstem greckiego Nowego Testamentu, datowany na IX wiek. Pisany jest uncjałą.
Opis.
Ostrakon zawiera dwa wiersze Nowego Testamentu 2 Koryntian 4,7 oraz 2 Tymoteusza 2,20. Tekst pisany jest uncjałą.
Caspar René Gregory podzielił rękopisy na cztery grupy, papirusy, uncjały, minuskuły i lekcjonarze. Niniejszy ostrakon zaliczył do uncjałów. Ernst von Dobschütz wyodrębnił osobną grupę ostrakonów. Dobschütz znał 25 ostrakonów Nowego Testamentu.
Kurt Aland nie zaklasyfikował go do żadnej kategorii.
Ostrakon datowany jest na IV wiek.
Rękopis jest przechowywany w Muzeum Narodowym w Bodleian Library (Ms. 62) w Oksfordzie.

</doc>
<doc id="2718898" url="https://pl.wikipedia.org/wiki?curid=2718898" title="Trzęsienie ziemi w Oaxaca (1999)">
Trzęsienie ziemi w Oaxaca (1999)

Trzęsienie ziemi w Oaxaca w 1999 roku – trzęsienie ziemi o sile 7,4 stopni w skali Richtera, które nastąpiło 30 września 1999 roku o 11:31 czasu lokalnego, w południowej części Meksyku, w stanie Oaxaca. W wyniku trzęsienia, śmierć poniosło 35 osób, a dziesiątki zostały ranne.
Epicentrum trzęsienia ziemi znajdowało się pod miastem San Agustín Loxicha, gdzie odnotowano największe zniszczenia. Wstrząs główny miał siłę 7,4 stopnia w skali Richtera, po nim nastąpiły wstrząsy wtórne. Trzęsienie było odczuwalne w stolicy kraju, Meksyku. Zniszczenia spotęgował fakt, że nad regionem, w ostatnich dniach przechodziły ulewne deszcze. Oba czynniki doprowadziły do osunięć ziemi.

</doc>
<doc id="2718899" url="https://pl.wikipedia.org/wiki?curid=2718899" title="Siboniso Maseko">
Siboniso Maseko

Siboniso Maseko (ur. 20 października 1977) – suazyjski piłkarz występujący na pozycji pomocnika, sześciokrotny reprezentant małego afrykańskiego państwa Eswatini, w którym to gra od 2002 roku.
Kariera klubowa.
Siboniso Maseko karierę klubową rozpoczął w 2001 roku w rodzimym klubie Green Mamba Big Bend, w którym grał dwa sezony. Następnie przeniósł się do Midas City Mbabane, w którym to gra do dzisiaj (stan na 7 lipca 2012).
Kariera reprezentacyjna.
Siboniso Maseko gra w reprezentacji od 2002 roku; rozegrał w reprezentacji sześć oficjalnych spotkań, w których nie strzelił ani jednego gola.

</doc>
<doc id="2718900" url="https://pl.wikipedia.org/wiki?curid=2718900" title="Puchar Świata w biathlonie 2012/2013">
Puchar Świata w biathlonie 2012/2013

Puchar Świata w biathlonie 2012/2013 – 36. edycja zawodów o Puchar Świata w tej dyscyplinie sportu. Cykl rozpoczął się 25 listopada 2012 w szwedzkiej miejscowości Östersund biegiem sztafet mieszanych, zaś zakończył 17 marca 2013 w Chanty-Mansyjsku biegami ze startu wspólnego. Najważniejszą częścią sezonu były mistrzostwa świata w Novym Mescie.
Kryształowej kuli zdobytej w poprzednim sezonie wśród panów bronił Francuz Martin Fourcade, zaś triumfatorka klasyfikacji generalnej kobiet, Niemka Magdalena Neuner, zakończyła karierę po sezonie 2011/2012.
Zawody pucharowe wśród pań zdominowała Tora Berger. Norweżka triumfowała w klasyfikacji generalnej oraz zdobyła wszystkie małe kryształowe kule. Berger w trakcie sezonu dziewiętnastokrotnie stawała na podium, z czego jedenaście razy wygrała. Poprawiła także rekord Magdaleny Neuner w ilości zdobytych punktów w zawodach Pucharu Świata w jednym sezonie. Drugie miejsce w klasyfikacji generalnej ze stratą 351 pkt do Berger, zajęła Białorusinka Darja Domraczewa, zaś trzecie Niemka Andrea Henkel tracąc do Norweżki 411 pkt. Klasyfikacje drużynowe wygrali Norweżki.
Wśród panów, podobnie jak u kobiet, zdecydowane zwycięstwo w klasyfikacji generalnej odniósł Francuz Martin Fourcade. Analogicznie do Berger, reprezentant trójkolorowych zdobył także wszystkie małe kryształowe kule, za triumfy w klasyfikacjach poszczególnych konkurencji. W klasyfikacji generalnej Fourcade miał jeszcze większą przewagę nad kolejnymi zawodnikami niż Berger, Emil Hegle Svendsen stracił bowiem do Francuza 421 pkt, zaś trzeci Austriak Dominik Landertinger aż 533 pkt. Kryształowe kule za zwycięstwo w sztafecie oraz Pucharze Narodów zdobyli zawodnicy rosyjscy.
Kalendarz.
W porównaniu do sezonu 2011/2012 w kalendarzu planowanych startów zabrakło miejsca dla fińskiej miejscowości Kontiolahti, w miejsce której odbędzie się próba przedolimpijska w Soczi. Oprócz tego biathloniści tylko raz zagoszczą w alpejskiej miejscowości Hochfilzen, drugie zawody zostały zastąpione przez słoweńską miejscowość Pokljuka.
Wyniki szczegółowe.
Puchar Świata w Östersund.
Klasyfikacje generalne po startach w Östersund
Puchar Świata w Hochfilzen.
Klasyfikacje generalne po startach w Hochfilzen
Puchar Świata w Pokljuce.
Klasyfikacje generalne po startach w Pokljuce
Puchar Świata w Oberhofie.
Klasyfikacje generalne po startach w Oberhofie
Puchar Świata w Ruhpolding.
Klasyfikacje generalne po startach w Ruhpolding
Puchar Świata w Rasen-Antholz.
Klasyfikacje generalne po startach w Rasun Anterselvie
Mistrzostwa Świata w Nové Město na Moravě.
Klasyfikacje generalne po mistrzostwach świata
Puchar Świata w Holmenkollen.
Klasyfikacje generalne po startach w Oslo/Holmenkollen
Puchar Świata w Soczi.
Klasyfikacje generalne po startach w Soczi

</doc>
<doc id="2718901" url="https://pl.wikipedia.org/wiki?curid=2718901" title="Przedborski Obszar Chronionego Krajobrazu">
Przedborski Obszar Chronionego Krajobrazu

Przedborski Obszar Chronionego Krajobrazu – obszar chronionego krajobrazu ustanowiony 9 lipca 2002 roku Rozporządzeniem Nr 9/2002 Wojewody Łódzkiego "w spr. określenia granic Przedborskiego Parku Krajobrazowego i ustanowienia planu ochrony Przedborskiego Parku Krajobrazowego w województwie łódzkim oraz wyznaczenia Przedborskiego Obszaru Chronionego Krajobrazu" na bazie otuliny Przedborskiego Parku Krajobrazowego. Według ostatniej zmiany uchwalonej przez Sejmik Województwa Łódzkiego w 2012 roku obszar ma obecnie powierzchnię 5415 ha.
Obszar położony jest w województwie łódzkim w powiecie radomszczańskim na terenie pięciu gmin: Kobiele Wielkie, Masłowice, Przedbórz, Wielgomłyny i Żytno. Na obszar składają się dwa niepołączone ze sobą fragmenty. Większy obejmuje znajdujący się w woj. łódzkim fragment doliny Pilicy na odcinku od Przedborza do Sudzinka wciśnięty między Piliczański Obszar Chronionego Krajobrazu a województwo świętokrzyskie oraz nieobjętą Przedborskim PK część Pasma Przedborsko-Małogoskiego. Mniejszy obejmuje grunty miejscowości Piskorzeniec, Sewerynów (kolonia w gminie Przedbórz) i Wojciechów.
Obszar ten ma z założenia pełnić rolę ochronną wobec Przedborskiego Parku Krajobrazowego, jako że powstał z jego otuliny. Znajdują się tu fragmenty Wzniesień Opoczyńskich i Łopuszańskich oraz doliny Pilicy i Czarnej Włoszczowskiej. Od 2006 roku istnieje tu także rezerwat przyrody Ewelinów.

</doc>
<doc id="2718902" url="https://pl.wikipedia.org/wiki?curid=2718902" title="Piliczański Obszar Chronionego Krajobrazu">
Piliczański Obszar Chronionego Krajobrazu

Piliczański Obszar Chronionego Krajobrazu – obszar chronionego krajobrazu ustanowiony 24 marca 2009 roku Rozporządzeniem Nr 8/2009 Wojewody Łódzkiego w sprawie wyznaczenia Piliczańskiego Obszaru Chronionego Krajobrazu na powierzchni 46 340 ha. Na podstawie Uchwały Nr XXII/407/12 Sejmiku Województwa Łódzkiego z dnia 27 marca 2012 roku jego powierzchnia została zmniejszona i obecnie wynosi 43 790 ha.
Obszar położony jest w województwie łódzkim w jednostkach administracyjnych:
Obszar obejmuje:
Na obszar oprócz części zasadniczej składają się jeszcze dwa niewielkie niepołączone fragmenty położone w gminie Żarnów. W jego zasięgu znajdują się tereny położone nad rzeką Pilicą znajdujące się między Sulejowskim a Przedborskim Parkiem Krajobrazowym. Ponadto graniczy on z Przedborskim O.Ch.K., Konecko-Łopuszniańskim O.Ch.K., Włoszczowsko-Jędrzejowskim O.Ch.K. oraz na krótkim odcinku z O.Ch.K. Doliny Widawki.
Na terenie Piliczańskiego Obszaru Chronionego Krajobrazu leżą rezerwaty „Dębowiec” i „Diabla Góra”. Projektowany jest także rezerwat „Łęgi nad Pilicą”.

</doc>
<doc id="2718903" url="https://pl.wikipedia.org/wiki?curid=2718903" title="Trzęsienie ziemi w Colimie (2003)">
Trzęsienie ziemi w Colimie (2003)

Trzęsienie ziemi w Colimie w 2003 roku – trzęsienie ziemi o sile 7,8 stopni w skali Richtera, które nastąpiło 21 stycznia 2003 roku o 21:06 czasu lokalnego, w południowo-zachodniej części Meksyku, w stanie Colima. W wyniku trzęsienia, śmierć poniosło 29 osób, a rannych zostało 300 osób.
Trzęsienie ziemi zniszczyło około 2000 domów, a kolejne 6615 zostało poważnie uszkodzonych. Ponad 10 tysięcy osób straciło dach nad głową. W wyniku wstrząsów najbardziej ucierpiało miasto Villa de Álvarez, które było położone najbliżej epicentrum. Akcję ratunkową utrudniał brak prądu oraz zniszczenie głównej drogi dojazdowej do regionu objętego kataklizmem.

</doc>
<doc id="2718906" url="https://pl.wikipedia.org/wiki?curid=2718906" title="Trzęsienie ziemi w Limón (1991)">
Trzęsienie ziemi w Limón (1991)

Trzęsienie ziemi w Limón w 1991 roku – trzęsienie ziemi o sile 7,6 stopni w skali Richtera, które nastąpiło 22 kwietnia 1991 roku o 15:57 czasu lokalnego, we wschodniej części Kostaryki, w prowincji Limón. W wyniku trzęsienia, śmierć poniosło 48 osób, a rannych zostało ponad 1712 osób.
Epicentrum trzęsienia ziemi znajdowało się pod miastem Pandora, oddalonym 225 kilometrów na północny wschód od stolicy Kostaryki - San José. Wstrząs był odczuwalny w całej Kostaryce oraz w zachodniej Panamie. W miejscowościach najbardziej dotkniętych trzęsieniem, akcję ratowniczą przeprowadzono z pomocą helikopterów, gdyż została zniszczona większość dróg dojazdowych do nich.
Na wschodnim wybrzeżu Kostaryki wystąpiły fale tsunami. Ich wysokość sięgała do 2 metrów.
Trzęsienie ziemi wyrządziło straty na łączną sumę 43 milionów dolarów.

</doc>
<doc id="2718909" url="https://pl.wikipedia.org/wiki?curid=2718909" title="Kodeks 0154">
Kodeks 0154

Kodeks 0154 (Gregory-Aland no. 0154) – grecki kodeks uncjalny Nowego Testamentu na pergaminie, paleograficznie datowany na IX wiek. Nieznane jest obecne miejsce przechowywania rękopisu.
Opis.
Do dnia dzisiejszego zachowała się jedna karta kodeksu (27 na 21 cm) z tekstem Ewangelii Marka (10,35-46; 11,17-28).
Tekst pisany jest dwoma kolumnami na stronę, w 22 linijkach w kolumnie.
Tekst.
Kurt Aland nie zaklasyfikował tekstu kodeksu do żadnej kategorii.
Historia.
Kodeks datowany jest na IX wiek.
Rękopis był widziany w Kubbat al-Chazna, w Damaszku, obecne miejsce jego przechowywania jest nieznane.

</doc>
<doc id="2718912" url="https://pl.wikipedia.org/wiki?curid=2718912" title="Katastrofa lotu Air India 101">
Katastrofa lotu Air India 101

Katastrofa lotu Air India 101 wydarzyła się 24 stycznia 1966 roku na francuskiej stronie szczytu Mont Blanc. W katastrofie samolotu Boeing 707-437, należącego do linii Air India, zginęło 117 osób (106 pasażerów i 11 członków załogi) – wszyscy znajdujący się na pokładzie.
Samolot.
Boeing 707-437 (nr rej. VT-DMN), który uległ katastrofie, pierwszy lot odbył w kwietniu 1961 roku. Miesiąc później został przekazany liniom Air India i otrzymał nazwę Kanchenjunga. Do momentu katastrofy samolot miał wylatane 16188 godzin.
Wypadek.
Samolot odbywał lot na linii Delhi – Bejrut – Genewa – Nowy Jork. Samolot wystartował z Bejrutu, gdzie odbył swe pierwsze międzylądowanie, w lot do Genewy. Podczas podchodzenia do lądowania w Genewie samolot rozbił się na lodowcu Glacier des Bossons, schodzącym ze szczytu Mont Blanc. Katastrofa nastąpiła na wysokości 4750 metrów. Spośród 117 osób przebywających na pokładzie nikt nie przeżył katastrofy.
Przyczyna.
Przyczyną katastrofy był błąd pilota, który był przekonany, że znajduje się na bezpiecznej wysokości oraz na kursie umożliwiającym ominięcie szczytu Mont Blanc.
Zobacz też.
Zaledwie szesnaście lat wcześniej, w listopadzie 1950 roku, na zboczach Mont Blanc, uległ katastrofie Lockheed L-1049 Super Constellation, również należący do linii Air India. Tragedia wydarzyła się również podczas podchodzenia do lądowania w Genewie. Zginęło wówczas 48 osób.

</doc>
<doc id="2718914" url="https://pl.wikipedia.org/wiki?curid=2718914" title="Sandile Motsa">
Sandile Motsa

Sandile Motsa (ur. 6 marca 1984) – suazyjski piłkarz występujący na pozycji pomocnika, reprezentant Eswatini, w którym to gra od 2011 roku.
Kariera klubowa.
Sandile Motsa karierę klubową rozpoczął w 2003 roku w rodzimym klubie Highway Never Die Mbabane, w którym grał jeden sezon. Następnie przeniósł się do Green Mamba Big Bend, w którym to również grał jeden sezon. Potem grał w Mbabane Swallows (jeden sezon), Malanti Chiefs Piggs Peak (dwa sezony) i w Manzini Wanderers, którego barwy reprezentuje do dzisiaj (stan na 7 lipca 2012).
Kariera reprezentacyjna.
Sandile Motsa gra w reprezentacji od 2011 roku; jak na razie rozegrał jedno spotkanie, w którym nie strzelił gola.

</doc>
<doc id="2718915" url="https://pl.wikipedia.org/wiki?curid=2718915" title="Wacław Wiszenko">
Wacław Wiszenko

Wacław Wiszenko, właściwie Bazyli Wiszenko (ur. 3 marca 1915 w Miedwieżykach niedaleko Siematycz, zm. 23 września 1973 w Świdniku) – mat Polskiej Marynarki Wojennej.
Życiorys.
Od 1935 uczęszczał do szkoły handlowej w Brześciu nad Bugiem. Na krótko przed wybuchem wojny w 1939 został zmobilizowany we Włodawie do 9 pułku artylerii ciężkiej. W okresie kampanii wrześniowej brał udział w obronie Warszawy. Następnie w niewoli niemieckiej. Na mocy ustaleń układu Ribentropp–Mołotow został przekazany jako jeniec Sowietom. Trafił do obozu jenieckiego w głębi ZSRR. Po wybuchu wojny niemiecko–radzieckiej w 1941, gdy zaczęła się tworzyć armia Andersa planował się do niej dostać. Robiono mu trudności ze względu na jego wyznanie, imię z nazwiskiem. Administracja obozu chciała zrobić z niego Białorusina - obywatela sowieckiego - taki podlegałby służbie w Armii Czerwonej. Bazyli przeszedł na wyznanie rzymskokatolickie oraz przyjął katolickie imię Wacław. Latem 1942 ewakuował się wraz z resztą wojska do Iranu. Następnie przez Irak, Palestynę, Egipt i Afrykę Południową trafił, więc do Anglii. Tam przeszedł przeszkolenie i został przydzielony do Marynarki Wojennej na niszczyciel ORP„Ślązak”. Od 1942 do końca wojny pełnił służbę w stopniu podoficera we polskiej marynarce wojennej. Uczestniczył w inwazji aliantów na Sycylię. Od 8 do 10 września 1943 brał udział z załogą okrętu brał w inwazji na Italię pod Salerno. Następnie uczestniczył w działaniach wojennych w rejonie Sporad i Dodekanezu. Brał też udział w eskorcie 21 grudnia 1943 konwoju wojsk II Korpusu gen. Andersa z Aleksandrii do Brindisi. 6 czerwca 1944 wziął udział wraz z okrętem w największej operacji desantowej w historii - inwazji na Normandię. Po zakończeniu wojny jako miał dylematy nad powrotem do kraju. Wrócił ostatnim transportem do Polski w 1947. Został aresztowany przez UB i oskarżony o „szpiegostwo”. Na początku lat 50. zamieszkał w Świdniku. Przez wiele lat był kierownikiem popularnej restauracji „Świdniczanka” w Świdniku.
Jego brat Aleksander Wiszenko (1909–1982) ukończył Chrześcijańską Akademię Teologiczną był księdzem prawosławnym, pracował w parafii prawosławnej w Siemiatyczach. W latach 1970–1978 był proboszczem w parafii Ikony Matki Bożej „Wszystkich Strapionych Radości” w Tokarach.

</doc>
<doc id="2718917" url="https://pl.wikipedia.org/wiki?curid=2718917" title="March 711">
March 711

March 711 – samochód Formuły 1, zaprojektowany w 1971 roku przez Robina Herda, Geoffa Ferrisa i Franka Costina i skonstruowany przez March Engineering.
Konstrukcja.
Na początku lat 70. większość konstruktorów Formuły 1 umieszczała w swoich samochodach podobnie przedni spojler, mianowicie do nosa były doczepione dwa skrzydełka; podobnie zrobił także March w przypadku modelu 701. Współprojektant modelu 711, Frank Costin, chciał zastosować jeden przedni spojler i czerpać z tego korzyści związane między innymi z chłodzeniem pojazdu i większym dociskiem. W tym celu wyposażono model w radykalny przedni spojler nazwany "tea tray" (ang. "taca do herbaty").
Podwójne wahacze składające się na zawieszenie były doczepione do nosa, natomiast sprężyny śrubowe znajdowały się wewnątrz.
Samochód był napędzany przez dwie jednostki V8: Ford Cosworth DFV oraz Alfa Romeo T33.

</doc>
<doc id="2718918" url="https://pl.wikipedia.org/wiki?curid=2718918" title="Katastrofa lotu Paninternational 112">
Katastrofa lotu Paninternational 112

Katastrofa lotu Paninternational 112 – katastrofa lotnicza, która wydarzyła się 6 września 1971 roku na autostradzie A7 w mieście Hasloh. W katastrofie samolotu BAC One-Eleven linii Paninternational zginęły 22 osoby (21 pasażerów i 1 członek załogi) a rannych zostało ponad 99 osób.
Samolot.
Samolot BAC One-Eleven (nr. rej. D-ALAR), który uległ katastrofie był w służbie zaledwie przez rok.
Katastrofa.
Feralnego dnia samolot odbywał lot z Hamburga do Málagi. Na pokładzie maszyny znajdowało się łącznie 121 osób, w tym 115 pasażerów i 6 członków załogi. Kilka minut po godzinie 18:00 załoga rozpoczęła procedurę startową. Kilka chwil po starcie awarii uległy oba silniki samolotu. Piloci podjęli decyzję o powrocie na lotnisko. Po chwili maszyna zaczęła tracić wysokość na tyle szybko, że piloci stwierdzili, że nie zdążą zawrócić na lotnisko w Hamburgu. Podjęli decyzję o awaryjnym lądowaniu na autostradzie A7. Gdy samolot dotknął kołami drogi, zaczął nią jechać z dużą prędkością. Kilka sekund później maszyna uderzyła w wiadukt znajdujący się nad autostradą i stanęła w płomieniach. Katastrofa miała miejsce 4,5 kilometra od lotniska w Hamburgu.

</doc>
<doc id="2718919" url="https://pl.wikipedia.org/wiki?curid=2718919" title="Stuart Pankin">
Stuart Pankin

Stuart Pankin (ur. 8 kwietnia 1946 w Filadelfii) – amerykański aktor filmowy i telewizyjny.

</doc>
<doc id="2718922" url="https://pl.wikipedia.org/wiki?curid=2718922" title="Kodeks 0155">
Kodeks 0155

Kodeks 0155 (Gregory-Aland no. 0155), ε 1055 (von Soden) – grecki kodeks uncjalny Nowego Testamentu na pergaminie, paleograficznie datowany na IX wiek. Nieznane jest obecne miejsce przechowywania rękopisu.
Opis.
Do dnia dzisiejszego zachowały się dwie karty kodeksu (27 na 20 cm) z tekstem Ewangelii Łukasza (3,1-2.5.7-11; 6,24-31).
Tekst pisany jest dwoma kolumnami na stronę, w 22 linijkach w kolumnie.
Tekst.
Grecki tekst kodeksu przekazuje Tekst aleksandryjski. Kurt Aland zaklasyfikował go do kategorii II.
Historia.
Kodeks datowany jest na IX wiek.
Rękopis był widziany w Kubbat al-Chazna, w Damaszku, obecne miejsce jego przechowywania jest nieznane.

</doc>
<doc id="2718924" url="https://pl.wikipedia.org/wiki?curid=2718924" title="Pseudovanilla">
Pseudovanilla

Pseudovanilla – rodzaj roślin jednoliściennych z rodziny storczykowatych ("Orchidaceae"). Obejmuje 8 gatunków spotykanych na wyspach Archipelagu Malajskiego, na Fidżi i w północno-wschodniej Australii.
Systematyka.
Rodzaj należy do plemienia "Vanilleae" w podrodzinie "Vanilloideae" Szlachetko, stanowiącej jeden ze starszych kladów w obrębie rodziny storczykowatych ("Orchidaceae").

</doc>
<doc id="2718925" url="https://pl.wikipedia.org/wiki?curid=2718925" title="Mike Earle">
Mike Earle

Mike Earle (ur. w 8 marca 1940 w Littlehampton, Sussex) – brytyjski przedsiębiorca.
Życiorys.
Mike Earle chciał zostać kierowcą wyścigowym ale wycofał się z tego, pomagał kierowcy wyścigowemu Derekowi Bellowi i pracował dla Church Farm Racing. Earle stworzył własny zespół, który startował w Formule 2. Fundusze zespołu się skończyły i zespół został rozwiązany a Eagle utworzył xespół Lec Racing, który startował w British Formula Atlantic a w późniejszym czasie w Formule 2 i Formule 5000. Następnie zespół zadebiutował w Formule 1 jako LEC Refrigeration Racing. Pod koniec 1978 roku Earle i Field stworzyli zespół Onyx Race Engineering, który rywalizował w Formule 2 w 1979 roku. W 1985 roku zespół zadebiutował w Formule 3000 a w 1989 roku zadebiutował w Formule 1. Earle w następnych latach budował samochody pokazowe. W 1999 roku Earle rozpoczął współpracę z kierowcą Russellem Spence'm i utworzył zespół wyścigowy Arena Motorsport startujący w British Touring Car Championship.
Jest członkiem British Racing Drivers’ Club.

</doc>
<doc id="2718926" url="https://pl.wikipedia.org/wiki?curid=2718926" title="Plesiodema pinetella">
Plesiodema pinetella

Plesiodema pinetella – gatunek pluskwiaka z podrzędu różnoskrzydłych i rodziny tasznikowatych (Miridae). Jedyny polski przedstawiciel rodzaju "Plesiodema".
Budowa ciała.
Owad ma ciało długości od 2,6 do 3,5 mm o kształcie u samców bardziej wydłużonym, a u samic owalnym. Ciało o barwie brunatnobrązowej. Jaśniejsze jest u samca. Tarczka barwy ciemnobrązowej, ciemniejsza od półpokryw. 
Tryb życia.
Pluskwiak ten występuje na drzewach iglastych, najczęściej na świerku, sośnie i jodle. Imagines pojawiają się od czerwca do lipca. Zimują jaja. Posiada jedno pokolenie rocznie.
Występowanie.
Owad ten występuje w dużej części Europy oraz Turcji, Mongolii i wschodniej Rosji. W Polsce rzadki. Występuje na północy kraju i Beskidzie Zachodnim.

</doc>
<doc id="2718927" url="https://pl.wikipedia.org/wiki?curid=2718927" title="Mphile Tsabedze">
Mphile Tsabedze

Mphile Tsabedze (ur. 4 kwietnia 1985) – suazyjski piłkarz występujący na pozycji pomocnika, reprezentant Eswatini, w którym to gra od 2007 roku.
Kariera klubowa.
Mphile Tsabedze karierę klubową rozpoczął w 2007 roku w rodzimym klubie Mhlambanyatsi Rovers, w którym grał jeden sezon. Następnie przeniósł się do Mbabane Highlanders, w którym to również grał jeden sezon. Następnym jego klubem jest Young Buffaloes Simunye, którego barwy reprezentuje do dzisiaj (7 lipca 2012).
Kariera reprezentacyjna.
Mphile Tsabedze gra w reprezentacji od 2007 roku; jak na razie rozegrał dwanaście spotkań, w których strzelił jednego gola.

</doc>
<doc id="2718928" url="https://pl.wikipedia.org/wiki?curid=2718928" title="Juan Bernat">
Juan Bernat

Juan Bernat Velasco (ur. 1 marca 1993 w Cullerze) – hiszpański piłkarz, występujący na pozycji obrońcy we francuskim klubie Paris Saint-Germain. Złoty medalista Mistrzostw Europy U-19 2012.
Kariera klubowa.
27 sierpnia 2011 zadebiutował w pierwszej drużynie Valencii w wygranym 4:3 spotkaniu z Racingiem Santander. Na boisku pojawił się od pierwszych minut, a w przerwie został zdjęty, przy stanie 2:1 dla gości.
22 stycznia 2012 zagrał swoje drugie spotkanie w lidze, w zremisowanym 1:1 meczu z Osasuną.
7 lipca 2014 podpisał pięcioletni kontrakt z Bayernem Monachium. 22 sierpnia 2014 zadebiutował w Bayernie w wygranym 2:1 meczu z VfL Wolfsburg.
Pod koniec sierpnia 2018 został zawodnikiem Paris Saint-Germain.
Kariera reprezentacyjna.
12 października 2014 zadebiutował w reprezentacji Hiszpanii w wygranym 4:0 meczu eliminacji Mistrzostw Europy 2016 z Luksemburgiem, zdobywając w 88. minucie swojego pierwszego gola w kadrze.
Sukcesy.
Hiszpania U-19.
Mistrzostwa Europy U-19 

</doc>
<doc id="2718929" url="https://pl.wikipedia.org/wiki?curid=2718929" title="Kodeks 0156">
Kodeks 0156

Kodeks 0156 (Gregory-Aland no. 0156) – grecki kodeks uncjalny Nowego Testamentu na pergaminie, paleograficznie datowany na VIII wiek. Nieznane jest obecne miejsce przechowywania rękopisu.
Opis.
Do dnia dzisiejszego zachowała się jedna karta kodeksu (12 na 8 cm) z tekstem 2. Listu Piotra (3,2-10).
Tekst pisany jest dwoma kolumnami na stronę, w 21 linijkach w kolumnie.
Tekst.
Grecki tekst kodeksu przekazuje Tekst aleksandryjski. Kurt Aland zaklasyfikował go do kategorii II.
Historia.
Kodeks datowany jest na VIII wiek.
Rękopis był widziany w Kubbat al-Chazna, w Damaszku, obecne miejsce jego przechowywania jest nieznane.

</doc>
<doc id="2718930" url="https://pl.wikipedia.org/wiki?curid=2718930" title="Tango (film 1993)">
Tango (film 1993)

Tango - film z 1993 roku w reżyserii Patrice'a Leconte'a.

</doc>
<doc id="2718931" url="https://pl.wikipedia.org/wiki?curid=2718931" title="Lopus decolor">
Lopus decolor

Lopus decolor – gatunek pluskwiaka z podrzędu różnoskrzydłych i rodziny tasznikowatych (Miridae). Jedyny polski przedstawiciel rodzaju "Lopus".
Budowa ciała.
Owad ma ciało długości od 3,8 do 4,8 mm o kształcie u samców bardziej wydłużonym, a u samic owalnym. Ciało o barwie szarobrązowej do żółtawej u samców i żółtobrunatnej u samic. Jaśniejsze jest u samca. Tarczka barwy ciemnobrązowej, ciemniejsza od półpokryw. 
Tryb życia.
Pluskwiak ten jest fitofagiem żerującym na trawach i sitach. Imagines pojawiają się od czerwca do sierpnia. Zimują jaja. Posiada jedno pokolenie rocznie.
Występowanie.
Owad ten występuje w całej Europie, a zawleczony został też do Ameryki Północnej i na Nową Zelandię. W Polsce wszędzie pospolity.

</doc>
<doc id="2718932" url="https://pl.wikipedia.org/wiki?curid=2718932" title="Czajka (radionawigacja)">
Czajka (radionawigacja)

Czajka (ros. "Чайка", ang. "seagull") – rosyjski system radionawigacji, zgodny z systemem LORAN-C. Wykorzystuje częstotliwość 100 kHz.

</doc>
<doc id="2718933" url="https://pl.wikipedia.org/wiki?curid=2718933" title="Kodeks 0157">
Kodeks 0157

Kodeks 0157 (Gregory-Aland no. 0157) – grecki kodeks uncjalny Nowego Testamentu na pergaminie, paleograficznie datowany na VII lub VIII wiek. Nieznane jest obecne miejsce przechowywania rękopisu.
Opis.
Do dnia dzisiejszego zachowała się jedna karta kodeksu (21,5 na 28,4 cm) z tekstem 1. Listu Jana (2:7-13).
Tekst pisany jest dwoma kolumnami na stronę, w 21 linijkach w kolumnie.
Tekst.
Kurt Aland nie zaklasyfikował tekstu rękopisu do żadnej kategorii.
Historia.
Kodeks datowany jest na VII lub VIII wiek.
Rękopis był widziany w Kubbat al-Chazna, w Damaszku, obecne miejsce jego przechowywania jest nieznane.

</doc>
<doc id="2718935" url="https://pl.wikipedia.org/wiki?curid=2718935" title="Katleho Moleko">
Katleho Moleko

Katleho Moleko (ur. 24 sierpnia 1986) – lesotyjski piłkarz występujący na pozycji pomocnika, reprezentant afrykańskiego państwa Lesotho, w którym to gra od 2007 roku.
Kariera klubowa.
Katleho Moleko karierę klubową rozpoczął w 2006 roku w południowoafrykańskim klubie Orlando Pirates, w którym grał dwa sezony. Następnym jego klubem jest sotyjski klub Likhopo Maseru, którego barwy reprezentuje do dzisiaj (7 lipca 2012).
Kariera reprezentacyjna.
Katleho Moleko gra w reprezentacji od 2007 roku; jak na razie rozegrał dziesięć spotkań, w których nie strzelił ani jednego gola.

</doc>
<doc id="2718936" url="https://pl.wikipedia.org/wiki?curid=2718936" title="Kodeks 0158">
Kodeks 0158

Kodeks 0158 (Gregory-Aland no. 0158) – grecki kodeks uncjalny Nowego Testamentu na pergaminie, paleograficznie datowany na V lub VI wiek. Nieznane jest obecne miejsce przechowywania rękopisu.
Opis.
Do XX wieku zachowała się jedna karta kodeksu (30 na 22 cm) z tekstem Listu do Galatów (1,1-13).
Tekst pisany jest dwoma kolumnami na stronę, w 25 linijkach w kolumnie. Jest palimpsestem, tekst górny jest w języku arabskim.
Tekst.
Kurt Aland nie zaklasyfikował tekstu rękopisu do żadnej kategorii.
Historia.
Kodeks datowany jest na V lub VI wiek.
Rękopis był widziany w Kubbat al-Chazna, w Damaszku, obecne miejsce jego przechowywania jest nieznane.

</doc>
<doc id="2718937" url="https://pl.wikipedia.org/wiki?curid=2718937" title="Hoplomachus thunbergii">
Hoplomachus thunbergii

Hoplomachus thunbergii – gatunek pluskwiaka z podrzędu różnoskrzydłych i rodziny tasznikowatych (Miridae). Jedyny polski przedstawiciel rodzaju "Hoplomachus".
Budowa ciała.
Owad ma ciało długości od 3,6 do 4,4 mm o kształcie krępym i owalnie wydłużonym. Ciało o barwie brązowej, czasem lekko pomarańczowej z czarnym owłosieniem. Półpokrywy w jaśniejsze pasy.
Tryb życia.
Pluskwiak ten jest ciepłolubny i preferuje murawy kserotermiczne. Imagines pojawiają się od czerwca do lipca. Zimują jaja. Posiada jedno pokolenie rocznie.
Występowanie.
Owad ten występuje w większej części Europiy oraz w Maroku, Algierii, krajach kaukaskich i Turcji. Występuje także w Polsce.

</doc>
<doc id="2718938" url="https://pl.wikipedia.org/wiki?curid=2718938" title="Motlalepula Mofolo">
Motlalepula Mofolo

Motlalepula Mofolo (ur. 7 września 1986) – lesotyjski piłkarz występujący na pozycji pomocnika, reprezentant Lesotho, w którym to gra od 2007 roku.
Kariera klubowa.
Motlalepula Moleko karierę klubową rozpoczął w 2006 roku w południowoafrykańskim klubie Orlando Pirates, w którym grał trzy sezony. Następnym jego klubem jest sotański klub Lioli Teyateyaneng, którego barwy reprezentuje do dzisiaj (stan na 7 lipca 2012).
Kariera reprezentacyjna.
Motlalepula Mofolo gra w reprezentacji od 2007 roku; jak na razie rozegrał dziesięć spotkań, w których nie strzelił ani jednego gola.

</doc>
<doc id="2718939" url="https://pl.wikipedia.org/wiki?curid=2718939" title="Kodeks 0159">
Kodeks 0159

Kodeks 0159 (Gregory-Aland no. 0159) – grecki kodeks uncjalny Nowego Testamentu na pergaminie, paleograficznie datowany na VI wiek. Nieznane jest obecne miejsce przechowywania rękopisu.
Opis.
Do dnia dzisiejszego zachowała się jedna karta kodeksu (24 na 17 cm) z tekstem Listu do Efezjan (4,21-24; 5,1-3).
Tekst pisany jest dwoma kolumnami na stronę, w 25 linijkach w kolumnie. Jest palimpsestem, tekst górny jest w języku arabskim, zawiera Ewangelię Łukasza.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Kodeks datowany jest na VI wiek.
Rękopis był widziany w Kubbat al-Chazna, w Damaszku, obecne miejsce jego przechowywania jest nieznane.

</doc>
<doc id="2718940" url="https://pl.wikipedia.org/wiki?curid=2718940" title="Finian z Moville">
Finian z Moville

Finian z Moville, również Finnian (ur. ok. 493, zm. ok. 579) – jeden z dwunastu apostołów Irlandii, założyciel opactwa w Moville (ok. 540), święty Kościoła katolickiego. Spędził około 20 lat w Szkocji, po powrocie z której założył opactwo.
Ważnym wydarzeniem w jego życiu jest spór ze świętym Kolumbanem Starszym. Święty Finian przywiózł z Rzymu psałterz Cathach, który pokazał Kolumbanowi podczas jego wizyty w Moville. Kolumban zachwycony księgą miał ją w ciągu jednej nocy przepisać. Gdy Finian dowiedział się o tym, zażądał prawa do księgi. Obaj mnisi udali się ze swoją sprawą do króla Diarmaita, który wydał wyrok na korzyść Finiana. Kolumban wypowiedział wojnę Finianowi i Diarmaitowi i w 561 stoczył z nimi zwycięską bitwę pod Coll-Dreverny. Zdobył księgę, jednak kosztem życia wielu ludzi.
Święty Finian uważany jest za osobę, która przyniosła studiowanie Prawa Mojżeszowego do Irlandii.
Jego wspomnienie liturgiczne obchodzone jest 10 września.
Jego domniemane szczątki spoczywają w Moville, w Skull House ("Dom Czaszki"), mający kształt ula.
Jest patronem prowincji Ulster w Irlandii.

</doc>
<doc id="2718943" url="https://pl.wikipedia.org/wiki?curid=2718943" title="Agencja &quot;Trzecie Oko&quot;">
Agencja &quot;Trzecie Oko&quot;



</doc>
<doc id="2718944" url="https://pl.wikipedia.org/wiki?curid=2718944" title="Ralekoti Mokhahlane">
Ralekoti Mokhahlane

Ralekoti Mokhahlane (ur. 3 czerwca 1986) – lesotyjski piłkarz występujący na pozycji pomocnika, reprezentant Lesotho, w którym to gra od 2006 roku.
Kariera klubowa.
Ralekoti Mokhahlane karierę klubową rozpoczął w 2006 roku w sotyjskim klubie Likhopo Maseru, w którym grał sześć sezonów. Następnym jego klubem jest sotański klub Lesotho Correctional Services Maseru, którego barwy reprezentuje do dzisiaj (stan na 7 lipca 2012).
Kariera reprezentacyjna.
Ralekoti Mokhahlane gra w reprezentacji od 2006 roku; jak na razie rozegrał jedenaście spotkań, w których nie strzelił ani jednego gola.

</doc>
<doc id="2718945" url="https://pl.wikipedia.org/wiki?curid=2718945" title="Tinicephalus hortulanus">
Tinicephalus hortulanus

Tinicephalus hortulanus – gatunek pluskwiaka z podrzędu różnoskrzydłych i rodziny tasznikowatych (Miridae). Jedyny polski przedstawiciel rodzaju "Tinicephalus".
Budowa ciała.
Owad ma ciało długości od 3,5 do 4,2 mm o kształcie owalnie wydłużonym. Ubarwione jest od zielonkawego przez zielonkawożółty do żółtawego. Odnóża i czułki barwy jasnej.
Tryb życia.
Pluskwiak ten jest ciepłolubny i występuje na murawach kserotermicznych. Związany jest z roślinami z rodzaju "Helianthemum". Imagines pojawiają się od czerwca do lipca. Zimują jaja. Posiada jedno pokolenie rocznie.
Występowanie.
Owad ten występuje w większej części Europy oraz w Maroku, Algierii, krajach kaukaskich i Turcji. W Polsce głównie na południu kraju.

</doc>
<doc id="2718948" url="https://pl.wikipedia.org/wiki?curid=2718948" title="Kodeks 0160">
Kodeks 0160

Kodeks 0160 (Gregory-Aland no. 0160), ε 018 (von Soden) – grecki kodeks uncjalny Nowego Testamentu na pergaminie, paleograficznie datowany na IV lub V wiek. Rękopis przechowywany jest w Berlinie.
Opis.
Do dnia dzisiejszego zachowała się jedna karta kodeksu (9,1 na 6,5 cm) z tekstem Ewangelii Mateusza (26,25-26.34-36).
Tekst pisany jest dwoma kolumnami na stronę, w 24 linijkach w kolumnie.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
INTF datuje rękopis na IV lub V wiek.
Rękopis jest przechowywany w Staatliche Museen zu Berlin (P. 9961), w Berlinie.

</doc>
<doc id="2718949" url="https://pl.wikipedia.org/wiki?curid=2718949" title="Ischyropsalididae">
Ischyropsalididae

Ischyropsalididae – rodzina pajęczaków z rzędu kosarzy i podrzędu Dyspnoi zawierająca około 40 opisanych gatunków należących do jednego rodzaju: Ischyropsalis. 
Opis.
Długość ciała tych kosarzy wynosi od 4 do 8,5 mm. Nogi posiadają umiarkowanej długości. Charakteryzują się powiększonymi szczękoczułkami wyposażonymi w kleszcze. Ich długość może wynosić blisko dwukrotność długości ciała. Cechę tę dzielą z Nipponpsalidae, co jest efektem konwergencji. Nogogłaszczki są wydłużone i stosunkowo cienkie. Niektóre gatunki bytują w jaskiniach.
Występowanie.
Kosarze te występują wyłącznie w Europie, gdzie na północy sięgają do Polski i Niemiec, a na południu do Kalabrii. Wiele gatunków zamieszkuje góry m.in.: Alpy, Karpaty, Góry Dynarskie i Pireneje.
Pokrewieństwo.
Najbliżej spokrewnione są z rodzajami "Certolasma" i "Acuclavella" z rodziny Ceratolasmatidae.
Nazwa.
Nazwa rodzaju "Ischyropsalis" pochodzi z klasycznej greki i oznacza „silne nożyce”, nawiązując do budowy szczękoczułek.
Systematyka.
Rodzina liczy 35 gatunków, z czego w Polsce do 2000 roku wykazano dwa. Oba znajdują się na Czerwonej Liście Zwierząt Ginących i Zagrożonych w Polsce (oznaczone pogrubieniem):
Rodzaj: "Ischyropsalis"

</doc>
<doc id="2718950" url="https://pl.wikipedia.org/wiki?curid=2718950" title="Ischropsalis">
Ischropsalis



</doc>
<doc id="2718952" url="https://pl.wikipedia.org/wiki?curid=2718952" title="Dicranolasmatidae">
Dicranolasmatidae

Dicranolasmatidae – rodzina pajęczaków z rzędu kosarzy i podrzędu Dyspnoi zawierająca około 20 opisanych gatunków należących do jednego rodzaju: Dicranolasma.
Budowa ciała.
Kosarze te osiągają do 6,4 mm długości ciała, którego większość pokryta jest grudkami gleby. U form dorosłych w przedniej części ciała znajduje się głowopodobny kapturek, na środku którego zlokalizowane są oczy. Pod kapturkiem ukryte są szczękoczułki i nogogłaszczki długości mniej więcej połowy ciała. Osobniki niedojrzałe znacznie różnią się od form dorosłych. Niedojrzała forma "D. opilionide" opisana była nawet jako osobny rodzaj "Amopaum". Kapturek rozwija się stopniowo i u form niedojrzałych nie przykrywa w całości nogogłaszczków.
Występowanie.
Występują głównie w rejonie śródziemnomorskim, sięgając na północy do południowych Alp, a na wschodzie po Kaukaz i Irak.
Pokrewieństwo.
Rodzina blisko spokrewniona z Nemastomatidae i Trogulidae. Rodzaj "Dicranolasma" jest prawdopodobnie siostrzany dla rodzaju "Trogulus".
Nazwa.
Nazwa rodzajowa "Dicranolasma" pochodzi z greki i oznacza dosłownie „dwugłowy talerz”. Nawiązuje ona do kształtu kapturka.
Systematyka.
Rodzina liczy około 20 gatunków należących do jednego rodzaju, z czego w Europie wykazano 13 (oznaczone pogrubieniem):
Rodzaj: Dicranolasma

</doc>
<doc id="2718953" url="https://pl.wikipedia.org/wiki?curid=2718953" title="Thapelo Mokhele">
Thapelo Mokhele

Thapelo Mokhele (ur. 18 kwietnia 1986 w Qoaling) – lesotyjski piłkarz występujący na pozycji obrońcy w klubie Bantu United Mafeteng.
Kariera klubowa.
Pierwszym klubem Mokhelego był zespół z miasta Quthing - Majantja. Rozegrał tam dwa sezony, po czym przeniósł się do Matlama FC ze stolicy państwa. W barwach zespołu z Maseru występował przez 5 lat, będąc przez cały ten czas w reprezentacji kraju. Od sezonu 2012/2013 jest zawodnikiem Bantu United, stracił również miejsce w kadrze.
Kariera reprezentacyjna.
Thapelo Mokhele występował w reprezentacji od 2005 do 2012 roku; rozgrywając 21 spotkań, w których strzelił jedną bramkę.

</doc>
<doc id="2718954" url="https://pl.wikipedia.org/wiki?curid=2718954" title="Yutyrannus">
Yutyrannus

Yutyrannus huali – rodzaj teropoda z grupy tyranozauroidów (Tyrannosauroidea). Żył we wczesnej kredzie na terenach dzisiejszej Azji.
Budowa i systematyka.
"Yutyrannus" osiągał bardzo duże rozmiary – największy ze znanych osobników, prawdopodobnie dorosły w chwili śmierci, mierzył około 9 m długości i ważył około 1414 kg, na co wskazuje mierząca 85 cm długości kość udowa. Jego czaszka mierzy ponad 90 cm długości. Dwa mniejsze osobniki ważyły przypuszczalnie 596 i 493 kg.
Czaszka "Yutyrannus" charakteryzowała się silnie pneumatycznym grzebieniem tworzonym przez kości przedszczękowe i nosowe, podobnym do tego występującego m.in. u tyranozauroida guanlonga i karcharodontozaura "Concavenator". Wykazywała ona pewne cechy typowe dla bazalnych tyranozauroidów, lecz również cechy występujące u bardziej zaawansowanych taksonów – była ona np. duża i głęboka, jak u Tyrannosauridae. Kręgi były spneumatyzowane w mniejszym stopniu niż u tyranozaurydów. Obręcz barkowa także była prymitywnie zbudowana, występowała trójpalczasta dłoń. Kość miedniczna wykazywała cechy zaawansowane, natomiast kończyny tylne były typowe dla bazalnych tyranozauroidów, ze stosunkowo krótkimi ich dystalnymi częściami.
Według analizy filogenetycznej przeprowadzonej przez Xu i współpracowników "Yutyrannus" jest bazalnym tyranozauroidem, siostrzanym dla kladu obejmującego rodzaje "Eotyrannus", "Xiongguanlong", "Dryptosaurus" i rodzinę Tyrannosauridae.
Pióra.
Na szczątkach wszystkich trzech osobników odkryto odciski upierzenia. U każdego z okazów zachowały się pióra pokrywające inną część ciała, co sugeruje, że za życia całe zwierzę było opierzone (choć autorzy nie wykluczyli, że pióra pokrywały tylko dany obszar ciała). Protopióra są zbyt gęsto upakowane, by można było dokładnie poznać ich budowę, choć u wszystkich osobników mają ponad 15 cm długości. Mierząc ponad 9 m długości i ważąc niemal 1,5 t, "Yutyrannus" jest największym znanym dinozaurem pierzastym, ponad 40 razy większym niż dotychczasowy rekordzista – beipiaozaur.
Paleobiologia i paleoekologia.
Budowa trzech osobników wskazuje, że "Yutyrannus" cechował się odmiennym schematem wzrostu, niż dobrze poznane pod tym względem tyranozaury. Łopatka i kość biodrowa wykazują negatywną allometrię (u tyranozaurów występuje pozytywna allometria i niemal izometria), a kość promieniowa, śródręcze i dystalne elementy kończyn cechują się negatywną allometrią w trakcie rozwoju u obu tych taksonów, choć znacznie silniej u "Yutyrannus".
Funkcja protopiór "Yutyrannus" jest nieznana – mogły one służyć jako struktury pokazowe, jak prawdopodobnie u innych dinozaurów, lub być wykorzystywane w termoizolacji. "Yutyrannus" żył w czasach chłodniejszych niż większa część okresu kredowego – na zachodzie dzisiejszej prowincji Liaoning średnia roczna temperatura wynosiła wówczas około 10 °C, natomiast w późnej kredzie – około 18 °C.
Historia odkryć.
Wszystkie znane obecnie skamieniałości "Yutyrannus" – znajdujące się w Zhucheng Dinosaur Museum i Erlianhaote Dinosaur Museum – zostały odkryte przez handlarza skamieniałości w osadach formacji Yixian na terenie prowincji Liaoning, choć dokładna lokalizacja nie jest znana. Rodzaj "Yutyrannus" i gatunek "Y. huali" zostały opisane w 2012 roku przez Xu Xinga i współpracowników. Nazwa "Yutyrannus" pochodzi od mandaryńskiego słowa "yu" („pióra”) oraz łacińskiego "tyrannus" („tyran”), a epitet gatunkowy "huali" w języku mandaryńskim oznacza „piękny”, co odnosi się do urody upierzenia tego teropoda.

</doc>
<doc id="2718955" url="https://pl.wikipedia.org/wiki?curid=2718955" title="Yutyrannus huali">
Yutyrannus huali



</doc>
<doc id="2718960" url="https://pl.wikipedia.org/wiki?curid=2718960" title="Kodeks 0161">
Kodeks 0161

Kodeks 0161 (Gregory-Aland no. 0161), ε 019 (von Soden)) – grecki kodeks uncjalny Nowego Testamentu na pergaminie, paleograficznie datowany na VIII wiek. Rękopis przechowywany jest w Berlinie.
Opis.
Do dnia dzisiejszego zachowała się jedna karta kodeksu (9,1 na 6,5 cm) z tekstem Ewangelii Mateusza (26,25-26.34-36). Jest palimpsestem, tekst górny jest w języku greckim. Kodeksw został połączony z minuskułem 1419.
Tekst pisany jest dwoma kolumnami na stronę, w 37 linijkach w kolumnie.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Kodeks datowany jest na VIII wiek.
Rękopis jest przechowywany w Greckiej Bibliotece Narodowej (139, ff. 245-246), w Atenach.

</doc>
<doc id="2718962" url="https://pl.wikipedia.org/wiki?curid=2718962" title="Thapelo Tale">
Thapelo Tale

Thapelo Tale (ur. 22 kwietnia 1988) – lesotyjski piłkarz występujący na pozycji napastnika, reprezentant Lesotho, w którym to gra od 2008 roku.
Kariera klubowa.
Thapelo Tale karierę klubową rozpoczął w 2007 roku w sotyjskim klubie Likhopo Maseru, w którym grał przez cztery sezony. Następnym jego klubem jest serbski klub Srem Sremska Mitrovica, którego barwy reprezentuje do dzisiaj (stan na 7 lipca 2012).
Kariera reprezentacyjna.
Thapelo Tale gra w reprezentacji od 2008 roku; na razie rozegrał jedenaście spotkań, w których strzelił jedną bramkę.

</doc>
<doc id="2718964" url="https://pl.wikipedia.org/wiki?curid=2718964" title="Partyka">
Partyka

Partyka – nazwisko używane w Polsce.
Na początku lat 90. XX wieku nosiło je w Polsce 6925 pełnoletnich osób. Najwięcej w dawnym woj. tarnobrzeskim (947 osób), katowickim (481 osób) i wrocławskim (353 osoby).

</doc>
<doc id="2718966" url="https://pl.wikipedia.org/wiki?curid=2718966" title="Bank of the West Classic 2012">
Bank of the West Classic 2012

Bank of the West Classic 2012 – tenisowy turniej WTA z cyklu Stanford Classic rozgrywany w dniach 9–15 lipca 2012 roku w Stanford na kortach twardych o puli nagród 740 000 dolarów amerykańskich.

</doc>
<doc id="2718968" url="https://pl.wikipedia.org/wiki?curid=2718968" title="Linia Leninskaja Nowosybirskiego Metra">
Linia Leninskaja Nowosybirskiego Metra

Linia Leninskaja Nowosybirskiego Metra (ros: "Ленинская линия") – jedna z dwóch linii Nowosybirskiego Metra. Jest to najdłuższa i najstarsza linia w Nowosybirsku. Uruchomiona na przełomie 1985 i 1986 roku.
Historia.
Przebieg potencjalnej linii nowosybirskiego metra dyskutowany był jeszcze w latach sześćdziesiątych XX wieku, gdy wykonano plany i rozpoczęto przygotowania do budowy systemu kolei podziemnej w metropolii nowosybirskiej. Pierwsze plany zakładały, że linia metra zostanie puszczona pod centralnie położonym Placem Lenina (co faktycznie się stało, znajduje się tam obecnie stacja Plac Lenina), a także pod Nowosybirskim Dworcem Kolejowym, z którym to projektowana linia miała zostać połączona by stworzyć zintegrowany i płynny system transportu ludności dla miasta i obwodu nowosybirskiego. Ten ostatni pomysł nie został zrealizowany. Koszty budowy linii zostały oszacowane na ponad 110 milionów sowieckich rubli. 12 maja 1979 roku rozpoczęto budowę. Huczna uroczystość inicjacji konstrukcji, na której pojawili się przedstawiciele najwyższych władz miasta i regionu, odbyła się w miejscu dzisiejszej stacji Oktiabrskajej. Linia Leninskaja ukończona została ostatecznie 28 grudnia 1985 roku - wtedy to nastąpił techniczny odbiór oraz wydana została zgoda na uruchomienie pełnoprawnego przewozu pasażerów. Dla ludności Nowosybirskie Metro w tych czasach składało się tylko z jednej linii (właśnie Lenińskiej) zostało otwarte 7 stycznia 1986 roku, a linia ta obsługiwała wówczas 5 stacji. Wystrój stacji znajdujących się na trasie Linii Leninskajej jest podobny, bogato nasycony sowiecką symboliką i ornamentyką. Elementy wykończeniowe użyte na stacjach to najczęściej granit i marmur. 
26 lipca 1991 roku do ruchu włączono dwie następne stacje: Plac Marksa i Studenczeskaję. Jak się później okazało były to dwie ostatnie stacje uruchomione jeszcze za czasów sowieckich. Kolejne stacje linii zostały oddane do użytku już po rozpadzie Związku Radzieckiego i przemianach jakie zaszły w Federacji Rosyjskiej w latach dziewięćdziesiątych. Były to stacja Gagarinskaja i Zajelcowskaja. Od 2010 roku prowadzone są prace nad budową stacji Plac Stanisławskiego. Liczne zmiany koncepcji i priorytetów przy procesie powiększania nowosybirskiego systemu kolei podziemnej powodują, że jej budowa rozpocznie się dopiero za kilka lat.

</doc>
<doc id="2718969" url="https://pl.wikipedia.org/wiki?curid=2718969" title="Płoszczad´ Marksa">
Płoszczad´ Marksa

Płoszczad´ Marksa (ros. Площадь Маркса) – jedna ze stacji linii Leninskiej, znajdującego się w Nowosybirsku systemu metra. Ostatnia stacja metra otwarta w Związku Radzieckim przed jego rozpadem.
Charakterystyka.
Stacja Płoszczad´ Marksa położona jest na terenie rejonu lenińskiego. Jest to jedna z najmłodszych stacji w sieci nowosybirskiej kolei podziemnej. Prace przygotowawcze na terenie, który zajmuje obecna stacja rozpoczęły się w 1985 roku, a następnego roku budowa została oficjalnie rozpoczęta. Kryzys jaki wstrząsnął krajem pod koniec lat osiemdziesiątych i dziewięćdziesiątych sprawił, że budowa zaczęła się opóźniać. Robotnicy narzekali na brak materiałów budowlanych oraz braki w zaopatrzeniu. Do wiosny 1991 roku mimo wielu trudności prace były w zasadzie ukończone. Uroczyste otwarcie stacji Płoszczad´ Marksa nastąpiło 26 lipca 1991 roku. Jak się później okazało była to ostatnia stacja metra oddana do użytku w Związku Radzieckim. Kilka miesięcy później państwo sowieckie przestało istnieć. Najprawdopodobniej z powodu trudności jakie nastąpiły przy jej budowie, nie jest ona już tak bogato zdobiona jak inne stacje nowosybirskiego metra. 
Jej wystrój jest dość skromny, oświetlony trzema rzędami umieszczonych na suficie fluorescencyjnych lamp. Stacja położona jest u zbiegu ważnych arterii komunikacyjnych w części Nowosybirska położonej na lewym brzegu rzeki Ob. W pracach wykończeniowych użyto czerwonego granitu. Z powodu kryzysu jaki zapanował w ostatniej fazie istnienia Związku Radzieckiego stacja wykonana jest w sposób niestaranny, z wieloma błędami i niedoróbkami. Stacja Płoszczad´ Marksa obsługuje dziennie powyżej 30 tysięcy pasażerów korzystających z usług Nowosybirskiego Metra.

</doc>
<doc id="2718970" url="https://pl.wikipedia.org/wiki?curid=2718970" title="Kodeks 0163">
Kodeks 0163

Kodeks 0163 (Gregory-Aland no. 0163; Soden α 1071) – grecki kodeks uncjalny Nowego Testamentu na pergaminie, paleograficznie datowany na V wiek. Rękopis przechowywany jest w Chicago.
Opis.
Do dnia dzisiejszego zachowała się jedna karta kodeksu (12 na 8,5 cm) z tekstem Apokalipsy św. Jana (16,7-20).
Tekst pisany jest jedną kolumną na stronę, w 17 linijkach w kolumnie.
Tekst.
Tekst kodeksu reprezentuje aleksandryjską tradycję tekstualną. Kurt Aland zaklasyfikował go do kategorii III. Zachowany fragment jest zgodny z Kodeksem Aleksandryjskim.
Historia.
Kodeks datowany jest na V wiek.
Rękopis został odkryty w Al-Bashnasa. Tekst rękopisu opublikowali jego odkrywcy, Grenfell i Hunt, w 1908 roku, dając mu numer 848.
Rękopis jest przechowywany w University of Chicago Oriental Institute (9351) (P. Oxy 848) w Chicago.

</doc>
<doc id="2718971" url="https://pl.wikipedia.org/wiki?curid=2718971" title="Studienczeskaja (stacja metra w Nowosybirsku)">
Studienczeskaja (stacja metra w Nowosybirsku)

Studienczeskaja () – jedna ze stacji linii Leninskiej, znajdującego się w Nowosybirsku systemu metra.
Charakterystyka.
Stacja Studienczeskaja położona na terenie rejonu lenińskiego. Otwarta 28 grudnia 1985 roku. Jest to pierwsza stacja linii Leninskiej po drugiej stronie rzeki Ob. Aby się tu dostać składy nowosybirskiego metra muszą pokonać liczący 2145 metrów most metra przerzucony przez tę potężną rzekę. Nazwę stacji nadają liczne placówki edukacyjne położone w jej pobliżu, m.in. budynki Syberyjskiego Oddziału Rosyjskiej Akademii Nauk i Nowosybirskiego Uniwersytetu Państwowego. W pobliżu stacji znajduje się też jeden z większych szpitali w mieście oraz Prospekt Karola Marksa - ważna arteria komunikacyjna po tej stronie Obu.
Na peronie dwa rzędy kolumn z białego sajańskiego marmuru, które mają nadawać stacji charakter pełny powagi i skupienia - by lepiej oddać naukowy charakter tego obszaru. W czasie budowy stacji doszło do wypadku, który spowodował zalanie terenu robót budowlanych i wymycie gruntu, co sprawiło, że na jakiś czas prace konstrukcyjne aż do czasu usunięcia usterki zostały przerwane. Przez wiele lat stacja Studienczeskaja była znana wśród mieszkańców Nowosybirska jako miejsce, w którym wiecznie przecieka dach. Problem ten udało się ostatecznie rozwiązać w 2007 roku.

</doc>
<doc id="2718972" url="https://pl.wikipedia.org/wiki?curid=2718972" title="Sportiwnaja (stacja metra w Nowosybirsku)">
Sportiwnaja (stacja metra w Nowosybirsku)

Sportiwnaja () – jedna ze stacji linii Leninskiej, znajdującego się w Nowosybirsku systemu metra. Stacja nie została nigdy ukończona i pozostaje niedostępna dla ruchu pasażerów.
Charakterystyka.
Położona na terenie rejonu lenińskiego. W planach nowosybirskiego metra stacja Sportiwnaja miała znajdować się jeszcze przed rzeką Ob jako ostatnia stacja, po której pociągi metra musiałyby przekroczyć rzekę przez liczący 2145 metrów tzw. most metra. Nazwa pochodzić miała od kompleksu sportowego, który miał zostać ulokowany na tym obszarze. W trakcie budowy mostu okazało się, że kompleks sportowy nie powstanie. Tym samym istnienie w tym miejscu stacji nowosybirskiego metra okazało się bezsensowne, gdyż prowadziłaby ona tylko do plaży nad rzeką. Okazało się też, że do projektu stacji zakradły się błędy - nie uwzględniono nawierzchni oraz struktury gruntu terenów leżących w bezpośrednim sąsiedztwie rzeki. Wszystko to sprawiło, że budowa stacji nie została ukończona. Pozostawiono ją w takiej formie, by w przyszłości, w przypadku zmiany sytuacji i nowego planu zagospodarowania przestrzennego, mogła ona zostać dokończona.
Po roku 2000 pojawiła się możliwość, że budowa stacji zostanie dokończona. Władze miasta Nowosybirska rozpoczęły poszukiwania inwestorów, którzy skłonni byliby zagospodarować nieużywane ziemie leżące nad brzegami Obu. Obecnie w planie jest budowa na tym terenie wielkiego kompleksu hal wystawienniczych, kilku hoteli oraz sali koncertowej. Rewitalizacja tego terenu miasta ma wiązać się z ukończeniem budowy stacji Sportiwnaja Nowosybirskiego Metra. Mimo że stacja nigdy nie została uruchomiona i pozostaje nieczynna w niektórych publikacjach jest ona uwzględniana na mapach metra w Nowosybirsku.

</doc>
<doc id="2718973" url="https://pl.wikipedia.org/wiki?curid=2718973" title="Uluṟu-Kata Tjuṯa National Park">
Uluṟu-Kata Tjuṯa National Park



</doc>
<doc id="2718974" url="https://pl.wikipedia.org/wiki?curid=2718974" title="Riecznoj wokzał (stacja metra w Nowosybirsku)">
Riecznoj wokzał (stacja metra w Nowosybirsku)

Riecznoj wokzał () – jedna ze stacji linii Leninskiej, znajdującego się w Nowosybirsku systemu metra.
Charakterystyka.
Stacja Riecznoj wokzał położona jest w nowosybirskim rejonie oktiabrskim. Stacja nie jest stacją podziemną, lecz położona jest na powierzchni. By dostać się do następnej czynnej stacji Studenczeskaja pociągi metra muszą pokonać liczący 2145 metrów most na rzece Ob - jest to najdłuższy zakryty most metra na świecie. Odległość do wspomnianej stacji wynosi 2967 metrów, z czego 2145 stanowi most. Oddanie stacji do powszechnego użytku zostało umożliwione 28 grudnia 1985 roku. 
Riecznoj wokzał stanowi ważny punkt na mapie komunikacyjnej Nowosybirska, umożliwia szybkie pokonywanie mostu na Obie i dotarcie do centrum miasta. Jest to szczególnie widoczne w godzinach porannych i popołudniowych, gdy przepływ pasażerów szczególnie jest wzmożony. Stacja ta obsługuje też ruch w stronę nowosybirskiego centrum naukowego Akademgorodoka. Na peronach umieszczone rzędy kolumn. Stacja jest bogato zdobiona, wykonana z marmuru i granitu. Szczególną uwagę zwraca bogata ornamentyka ścian: znajdują się tam wielokolorowe okrągłe witraże, przedstawiające miasta syberyjskie (np. Tomsk, Tiumeń, Omsk i Nowosybirsk).

</doc>
<doc id="2718975" url="https://pl.wikipedia.org/wiki?curid=2718975" title="Ali Egal Yasin">
Ali Egal Yasin

Ali Egal Yasin (ur. 1 marca 1991) – somalijski piłkarz występujący na pozycji obrońcy. Zawodnik klubu Banaadir Telecom.
Kariera klubowa.
Ali Egal Yasin karierę klubową rozpoczął jako junior w 2003 roku w somalijskim klubie Elman FC, w którym grał przez cztery sezony. W 2007 roku przeszedł do zespołu Banaadir Telecom. Od tego czasu zdobył z nim trzy mistrzostwa Somalii (2009, 2011, 2012) oraz trzy Puchary Somalii (2007, 2011, 2012).
Kariera reprezentacyjna.
W 2009 roku Yasin zadebiutował w reprezentacji Somalii.

</doc>
<doc id="2718976" url="https://pl.wikipedia.org/wiki?curid=2718976" title="Oktiabr´skaja (stacja metra w Nowosybirsku)">
Oktiabr´skaja (stacja metra w Nowosybirsku)

Oktiabr´skaja (ros. Октябрьская) – jedna ze stacji linii Leninskiej, znajdującego się w Nowosybirsku systemu metra.
Charakterystyka.
Położona w nowosybirskim rejonie oktiabr´skim, który użycza jej swojej nazwy, a która nawiązuje do październikowego przewrotu bolszewickiego. Budowa rozpoczęła się 12 maja 1979 roku, a stacja została oficjalnie oddana do użytku 28 grudnia 1985 roku. To właśnie tutaj odbyła się uroczystość inauguracji budowy całego systemu Nowosybirskiego Metra. W pobliżu stacji znajdują się m.in. Biblioteka Naukowa Syberyjskiego Oddziału Rosyjskiej Akademii Nauk, budynek administracyjny władz rejonu i Syberyjska Akademia Administracji Publicznej.
Na peronie znajdują się białe kolumny, ściany nawiązywać mają do barwy czerwonej. Stację zdobi ornamentyka pochodząca z czasów sowieckich, mająca wychwalać bohaterstwo październikowych rewolucjonistów i podkreślać epokowe znaczenie przewrotu bolszewickiego w dziejach Rosji. Całość wykładana czerwonym marmurem oraz białym granitem. W czasie budowy stacji, robotnicy tam pracujący wydobyli z ziemi szczątki mamuta. Jedno z wejść do stacji pozostawało nieczynne, z powodu niskiego natężenia ruchu pasażerów, od 2 maja 1992 roku do 29 sierpnia 2007 roku, gdy zostało ponownie uruchomione.

</doc>
<doc id="2718977" url="https://pl.wikipedia.org/wiki?curid=2718977" title="Płoszczad´ Lenina (stacja metra w Nowosybirsku)">
Płoszczad´ Lenina (stacja metra w Nowosybirsku)

Płoszczad´ Lenina (ros. Площадь Ленина) – jedna ze stacji linii Leninskiej, znajdującego się w Nowosybirsku systemu metra.
Charakterystyka.
Stacja położona jest na obszarze nowosybirskiego rejonu centralnego, przy placu Lenina, który nadaje jej nazwę. Została oficjalnie otwarta 7 stycznia 1986 roku. Położona jest w centrum miasta, w okolicy najważniejszych punktów komunikacyjnych i atrakcji turystycznych Nowosybirska, m.in. wspomnianego już placu poświęconemu Włodzimierzowi Leninowi, na którym wznosi się też pomnik wodza październikowego przewrotu, a także Nowosybirskiego Teatru Opery i Baletu, oraz Domu Lenina, mieszczącym Nowosybirską Państwową Filharmonię. Stacja dysponuje dwoma niezależnymi wejściami: północnym i południowym. Północne czynne od 6 rano do północy, a południowe od 7 do 23.
Stacja ozdobiona jest dekoracjami pochodzącymi z czasów sowieckich. Zgodnie z nazwą, dominują wyobrażenia związane z Włodzimierzem Leninem. Materiał wykończeniowy tu zastosowany to kombinacja białego i czerwonego marmuru, ściany wyłożone są kolorowymi kamieniami. Ornamentyka została zaprojektowana przez artystów pochodzących z ówczesnego Leningradu. Centralne położenie stacji sprawiło, że w czasie jej budowy ruch komunikacyjny w Nowosybirsku był znacząco utrudniony. 22 stycznia 2010 roku na stacji wmurowana została pamiątkowa tablica poświęcona budowniczym Nowosybirskiego Metra. W uroczystości wziął m.in. udział mer miasta Władimir Gorodiecki. Na tablicy w barwach czerni i złota zostały umieszczone imiona projektantów oraz inżynierów pracujących przy budowie stacji.

</doc>
<doc id="2718978" url="https://pl.wikipedia.org/wiki?curid=2718978" title="Krasnyj prospiekt">
Krasnyj prospiekt

Krasnyj prospiekt (ros. Красный проспект) – jedna ze stacji linii Leninskiej, znajdującego się w Nowosybirsku systemu metra.
Charakterystyka.
Położona w nowosybirskim rejonie centralnym, została otwarta 7 stycznia 1986 roku. Znajdująca się w centrum miasta, w pobliżu najważniejszych arterii komunikacyjnych miasta - Czerwonego (Krasnego) Prospektu, ulicy Gogola. W jej pobliżu znajduje się m.in. Nowosybirski Cyrk oraz sobór Wniebowstąpienia Pańskiego. Peron stacji dekorowany jest kolumnami z płytek, sprawiających wrażenie złota. Oprócz nich bogata ornamentyka w barwach brązu z czasów sowieckich, przedstawiająca komunistyczną symbolikę (sierpy, młoty itp.), a także wychwalająca potęgę oręża Armii Czerwonej. Elementy dekoracyjne mają także przedstawiać rozwój Nowosybirska w czasach sowieckich, jego przekształcenie się z prowincjonalnego miasta w wielomilionową metropolię. Ściany wyłożone czerwonym marmurem. Do 1991 r. była to stacja początkowa linii - stąd pozostała tu jeszcze pewna liczba tuneli, które umożliwiały zawracanie pociągom.
Ze stacji Krasnyj prospiekt pasażerowie mają możliwość przejścia na znajdującą się nieopodal stację Sibirską, należącą do drugiej linii nowosybirskiego metra. Tym samym jest to stacja przesiadkowa pomiędzy linią Leninską i Dzierżyńską.

</doc>
<doc id="2718980" url="https://pl.wikipedia.org/wiki?curid=2718980" title="Kakadu National Park">
Kakadu National Park



</doc>
<doc id="2718981" url="https://pl.wikipedia.org/wiki?curid=2718981" title="Gagarinskaja">
Gagarinskaja

Gagarinskaja (ros.: Гагаринская) – jedna ze stacji linii Leninskiej, znajdującego się w Nowosybirsku systemu metra.
Charakterystyka.
Położona w nowosybirskim rejonie zajelcowskim, została otwarta 2 kwietnia 1992 roku, co czyni ją jedną z najmłodszych w systemie nowosybirskiego metra. Jest drugą stacją otwartą nie w czasach Związku Radzieckiego, ale już po jego rozpadzie i powstaniu Federacji Rosyjskiej. Wystrój Stacji Gagarinskiej łączy w sobie kombinację marmuru, granitu oraz stali. Na peronach znajdują się kolumny pokryte stalą, połączone są one ze sobą i tworzą swego rodzaju zadaszenie nad peronem stacji. Położona z okolicy głównej arterii komunikacyjnej miasta, Czerwonego Prospektu, jej budowa była wielkim wyzwaniem dla architektów i inżynierów. Odległość od stacji Zajelcowskiej wynosi niecały kilometr, a torowisko położone jest w linii prostej - sprawia to, że z peronów tych stacji można dostrzec światła drugiej stacji. Stacja zlokalizowana jest w pobliżu kilku popularnych nowosybirskich centrów handlowych. Można się stąd dostać do jednego z nowosybirskich dworców kolejowych, obsługujących połączenia lokalne.
12 kwietnia 2001 roku, w rocznicę lotu pierwszego człowieka w kosmos, dekoracja stacji została odnowiona. Stacji nadano futurystyczny wygląd, zmieniono oświetlenie, użyto wielobarwnych neonów, a przede wszystkim ozdobiono ją licznymi fotografiami Jurija Gagarina. Koszt całej operacji wyniósł prawie 2 miliony rubli.

</doc>
<doc id="2718982" url="https://pl.wikipedia.org/wiki?curid=2718982" title="Katastrofa lotu Uganda Airlines 775">
Katastrofa lotu Uganda Airlines 775

Katastrofa lotu Uganda Airlines 775 wydarzyła się 17 października 1988 roku w Fiumicino we Włoszech. W katastrofie samolotu Boeing 707-338C, należącego do linii Uganda Airlines zginęły 33 osoby, a 19 osób zostało rannych. 
Katastrofa.
Boeing 707 odbywał lot z Londynu do Rzymu. Podczas pierwszej próby podejścia do lądowania na lotnisku Fiumicino, załoga przerwała tę próbę, ze względu na słabą widoczność. Lądowanie to miało się odbyć na pasie 16L. Kontrola lotów zadecydowała, że druga próba lądowania ma się odbyć na pasie 25. Ta próba lądowania również się nie powiodła. Gdy samolot minął pas startowy, znalazł się na zbyt małej wysokości, zawadził o czubki drzew i runął na ziemię. Wrak maszyny stanął w płomieniach. Katastrofa miała miejsce 800 metrów od końca pasa startowego. Spośród 52 osób na pokładzie katastrofę przeżyło tylko 19 osób.
Przyczyna katastrofy.
Za przyczynę katastrofy uznano błąd pilotów, którzy nadmiernie koncentrowali na wypatrywaniu pasa startowego w podczas słabej widoczności. Uznano, że piloci, tym samym zlekceważyli wskazania wysokościomierza i doprowadzili do zahaczenia o czubki drzew. Komisja badająca wypadek stwierdziła również, że załoga samolotu była przemęczona.

</doc>
<doc id="2718983" url="https://pl.wikipedia.org/wiki?curid=2718983" title="Zajelcowskaja">
Zajelcowskaja

Zajelcowskaja (ros. Заельцовская) – początkowa stacja linii Leninskiej, znajdującego się w Nowosybirsku systemu metra.
Charakterystyka.
Położona w nowosybirskim rejonie zajelcowskim, została otwarta 2 kwietnia 1992 roku, co czyni ją jedną z najmłodszych w systemie nowosybirskiego metra. Jest drugą stacją otwartą nie w czasach Związku Radzieckiego, ale już po jego rozpadzie i powstaniu Federacji Rosyjskiej. W jej otwarciu wzięli udział mer Moskwy Gawriił Popow i mer Petersburga Anatolij Sobczak. Do wykończenia stacji oraz jej dekoracji użyto marmuru oraz granitu. Ze stacji można dostać się na trzecim nowosybirskie lotnisko - Jelicowkę, a także do północnych rejonów miasta. Budowa prowadzona była w dwóch etapach, z uwagi na wysokie natężenie ruchu ulicznego na tym obszarze miasta - jego potencjalne zamknięcie mogłoby doprowadzić do paraliżu komunikacyjnego. Na stacji znajdują się ruchome schody o długości 18 metrów.

</doc>
<doc id="2718985" url="https://pl.wikipedia.org/wiki?curid=2718985" title="Rejon dzierżyński (Nowosybirsk)">
Rejon dzierżyński (Nowosybirsk)

Rejon dzierżyński w Nowosybirsku (ros. Дзержи́нский райо́н) – jeden z rejonów rosyjskiego miasta Nowosybirsk. Nazwany na cześć Feliksa Dzierżyńskiego.
Charakterystyka.
Położony na prawym brzegu rzeki Ob, o łącznej powierzchni 41,3 km kwadratowych, według danych na 2010 roku zamieszkuje go 166 318, podczas gdy kilka lat wcześniej ich liczba wynosiła 157 800 ludzi, co stanowiło 11% całej populacji miasta.
Początki dzielnicy sięgają 1927 roku, gdy tereny te były jednymi z bardziej oddalonych przedmieść Nowosybirska. Od 1906 roku stała tutaj fabryka, a obszar ten zamieszkiwało ok. 200 ludzi. Impuls do rozwoju dało umiejscowienie na tym obszarze w 1931 roku fabryki produkującej sprzęt górniczy. Prace nad jej budową zostały ukończone w 1933 roku, a władze miasta nazwały tę dzielnicę rejonem dzierżyńskim, na cześć Feliksa Dzierżyńskiego. Decyzja miasta z 22 sierpnia 1933 roku określiła dokładnie granice nowej dzielnicy. Jej rozwój przyniosła masowa ewakuacja sowieckiego przemysłu, jaka nastąpiła po niemieckiej agresji w 1941 roku - sprawiło to, że na tym obszarze miasta otwarto 11 nowych fabryk. Wojna odcisnęła bolesne piętno na jego populacji: z 22 424, którzy wyruszyli na front, wróciło tylko 6213. Po wojnie w dalszym ciągu rozwijał się przemysł oraz infrastruktura.
W rejonie znajduje się 240 ulic, m.in. Prospekt Dzierżyńskiego i ulica Michaiła Frunzego. Znajdują się tu m.in. dwa parki, dom kultury oraz kino. Większość zabudowy pochodzi z czasów rządów Nikity Chruszczowa. Długość rejonu od północy do południa wynosi 5 km, a od zachodu na wschód 5,5 km.
Transport.
Mieszkańcy rejon dzierżyńskiego mają dostęp do m.in. komunikacji autobusowe oraz tramwajowej. Na obszarze rejonu znajdują także dwie stacje Nowosybirskiego Metra:

</doc>
<doc id="2718986" url="https://pl.wikipedia.org/wiki?curid=2718986" title="Przenicowany świat (film)">
Przenicowany świat (film)

Przenicowany Świat (tyt. oryg. "Обитаемый остров") – rosyjski dwuczęściowy film science fiction z 2008 roku, w reżyserii Fiodora Bondarczuka. Druga część z 2009 r. nosi tytuł Przenicowany Świat: Starcie ("Обитаемый остров: Схватка"). Scenariusz do filmu napisali m.in. ukraińscy pisarze Marina i Siergiej Diaczenko na podstawie powieści "Przenicowany świat" autorstwa Arkadija i Borysa Strugackich
Fabuła.
Dwuczęściowy film opowiada o losach Maksyma Kammerera, ziemskiego kosmonauty, który wskutek awarii swojego statku kosmicznego zmuszony jest awaryjnie lądować na planecie Saraksz. By powrócić na Ziemię zmuszony jest szukać kontaktu z miejscową ludnością. Zostaje pojmany przez oddział wojskowy, a następnie przewieziony do stolicy kraju. Tam staje się przedmiotem rozgrywki między frakcjami Nieznanych Ojców – totalitarnych władców rządzących państwem. Przy próbie dostarczenia go do Wędrowca – jednego z najwyższych urzędników – ucieka. Zaprzyjaźnia się z rodzeństwem Gajem (którego spotkał już wcześniej) i Radą Gaal. Od nich dowiaduje się o postapokaliptycznym świecie do którego przyszło mu trafić. Dołącza do Legionu Bojowego, oddziału mającego walczyć z tzw. wyrodkami, antypaństwowym elementem, który w propagandzie przedstawiany jest jako zagrożenie dla ludności. Wplątany w różne konflikty na planecie Saraksz, z biegiem czasu dostrzega prawdziwą naturę panującego ustroju i decyduje się go obalić. W międzyczasie zakochuje się w Radzie i podejmuje walkę z tyranią, która trwać będzie przez obie części filmu.
Produkcja.
Pomysłodawcą przeniesienia klasycznej antyutopijnej powieści science fiction braci Strugackich był rosyjski producent filmowy Aleksandr Rodnianski. Pierwszą wersję scenariusza napisał Edward Wołodarski, ale nie została ona zaakceptowana przez Fiodora Bondarczuka. Wprowadzenie poprawek powierzył on parze ukraińskich pisarzy – Marinie i Siergiejowi Diaczenko. Zdjęcia rozpoczęto w lutym 2007 r., a zakończono w październiku tego samego roku. Od samego początku planowano, że ekranizacja powieści będzie składać się z dwóch części, które nakręcono za jednym zamachem, a następnie w fazie postprodukcji podzielono na dwa oddzielne filmy. Budżet filmu wyniósł 36,6 milionów dolarów, z czego 10 milionów przeznaczono na działania marketingowe promujące film. W niektórych scenach brało udział ok. 7 tysięcy statystów, użyto 300 modeli pojazdów, 3 tysiące kostiumów, zamówiono 13 czołgów i pojazdów opancerzonych oraz stworzono modele ok. 13 000 unikalnych budynków. Ograniczona premiera filmu w kilku miastach Rosji i Ukrainy odbyła się 18 grudnia 2008 r., a do szerszej widowni Przenicowany Świat trafił 29 grudnia 2008 r. i 1 stycznia 2009 roku. W pierwszy weekend film zarobił ok. 10 milionów dolarów, a do połowy stycznia już ponad 20 milionów. 23 kwietnia 2009 r. miała miejsce premiera drugiej części filmu.
"Przenicowany Świat" zyskał pozytywną opinię Borysa Strugackiego, który docenił wierność dzieła wobec swego literackiego pierwowzoru. Jednoznacznej krytyce poddał go natomiast Siergiej Łukjanienko, który zarzucił filmowy płytkość, miałkość oraz zagubienie antytotalitarnego sensu powieści. Z nieprzychylnymi opiniami spotkał się także dobór aktorów, jakiego dokonał Bondarczuk. Główne role, zgodnie z zamysłem reżysera, otrzymali debiutanci lub mało doświadczeni aktorzy. Gra aktorska odtwórcy głównej roli, Wasilija Stiepanowa okazała się jednak fatalna. Jak przyznał później Bondarczuk do tej roli szukał aktora, który miał być przede wszystkim przystojny – co po premierze filmu uznał za swój błąd. O Stiepanowie, jego urodzie i kiepskich zdolnościach aktorskich zaczęły krążyć w Rosji dowcipy. Doceniona natomiast została gra drugoplanowych aktorów, na czele z Aleksiejem Sieriebriakowem.

</doc>
<doc id="2718987" url="https://pl.wikipedia.org/wiki?curid=2718987" title="Kodeks 0164">
Kodeks 0164

Kodeks 0164 (Gregory-Aland no. 0164), ε 022 (von Soden) – grecki kodeks uncjalny Nowego Testamentu na pergaminie, paleograficznie datowany na VI lub VII wiek. Rękopis przechowywany jest w Berlinie.
Opis.
Do dnia dzisiejszego zachowała się jedna karta kodeksu (8 na 13 cm) z tekstem Ewangelii Mateusza (13,20-21). Zachowana karta jest fragmentaryczna.
Tekst pisany jest jedną kolumną na stronę, w 8 linijkach w kolumnie.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Kodeks datowany jest przez INTF na VI lub VII wiek.
Rękopis jest przechowywany w Staatliche Museen zu Berlin (P. 9108), w Berlinie.

</doc>
<doc id="2718988" url="https://pl.wikipedia.org/wiki?curid=2718988" title="Julija Snigir´">
Julija Snigir´

Julija Snigir´ (ros. Юлия Снигирь), właśc. Julija Wiktorowna Siriskina (ros. Юлия Викторовна Сирискина; ur. 2 czerwca 1983 w Donskoj) – rosyjska aktorka filmowa i telewizyjna. Popularność w kraju przyniosła jej rola w filmie "Przenicowany świat" w reżyserii Fiodora Bondarczuka, nakręconego na podstawie powieści Arkadija i Borysa Strugackich. Poza Rosją najbardziej znana z występu w "Szklanej pułapce 5".
Życiorys.
Urodzona jako Julija Siriskina. Po ukończeniu szkoły średniej w Donskoj (nr. 20) przeniosła się do Moskwy, gdzie podjęła studia na Wydziale Języków Obcych Moskiewskiego Państwowego Uniwersytetu Pedagogicznego (na studia dostała się za drugim razem). Uniwersytet ukończyła ze specjalnością z filologii angielskiej, a następnie podjęła pracę jako nauczycielka języka angielskiego w jednej ze szkół w Moskwie. Praca ta nie zapewniała jej nie tylko odpowiednich środków do utrzymania, ale także satysfakcji. Zdecydowała się na podjęcie próby kariery jako modelka oraz aktorka w drobnych rolach telewizyjnych. Zaczynała od występowania w reklamach różnych produktów. W 2006 roku otrzymała propozycję pojawienia się w teledysku rosyjskiego grupy Zwieri, którą zaakceptowała. Epizod ten przyniósł jej rozpoznawalność, a dialog z teledysku przez jakiś czas krążył w rosyjskiej popkulturze. Następnie otrzymała swoją pierwszą rolę filmową w Ostatniej szychcie. W międzyczasie pozowała dla czasopism adresowanych do mężczyzn - rosyjskich edycji magazynów FHM i Maxim. Według magazynu Maxim, Julija Snigir´ znalazła się na liście dziesięciu najseksowniejszych Rosjanek 2012 roku, zajmując tam drugie miejsce. Był to o dużo lepszy wynik niż w poprzednim roku, gdy uplasowała się na czterdziestym trzecim miejscu w tym samym rankingu. W 2013 roku w kolejnej edycji zajęła natomiast piąte miejsce.
Przełomowym momentem w jego karierze była rola Rady Gaal w dwuczęściowym filmie Fiodora Bondarczuka "Przenicowany świat". Ta kreacja przyniosła jej popularność w Rosji i sprawiła, że otrzymywała kolejne oferty filmowe i telewizyjne. Snigir´ próbowała swoich sił także jako prowadząca programy telewizyjne. W 2013 roku wystąpiła w piątej odsłonie "Szklanej pułapki". Był to jej pierwszy film zrealizowany poza Rosją. W 2014 roku otrzymała rolę Katarzyny II w planowanym na dwanaście odcinków serialu "Jekatierina Wielikaja", realizowanym przez Pierwyj kanał. Zrezygnowała z kilku filmów, argumentując, że ich scenariusze jej nie odpowiadały. Oceny jej umiejętności aktorskiej są bardzo różne. Jedni z szacunkiem wypowiadają się o jej rolach filmowych i są zdania, że aktorka nie tylko przyciąga uwagę pięknym wyglądem, ale i „zapowiada się na wielką gwiazdę”. Natomiast inni krytycy negatywnie odnoszą się do jej talentów scenicznych, nadmieniając, że „aktorka bardziej skupia się na tym, aby przed kamerą ładnie wyglądać, niż grać.

</doc>
<doc id="2718989" url="https://pl.wikipedia.org/wiki?curid=2718989" title="Katastrofa lotu Iran Aseman Airlines 746">
Katastrofa lotu Iran Aseman Airlines 746

Katastrofa lotu Iran Aseman Airlines 746 wydarzyła się 12 października 1994 roku w okolicach miasta Natanz w Iranie. W katastrofie samolotu Fokker F28-1000, należącego do linii Iran Aseman Airlines zginęło 66 osób (59 pasażerów i 7 członków załogi) – wszyscy na pokładzie.
Wypadek.
Feralnego wieczoru, Fokker F28-1000 (nr. rej. EP-PAV) odbywał lot z Isfahanu do stolicy Iranu – Teheranu. Samolot wystartował około godziny 22:30. 35 minut po starcie, awarii uległy oba silniki Fokkera. Samolot zaczął gwałtownie spadać, a piloci utracili kontrolę nad maszyną. 47 sekund później samolot rozbił się na wzgórzu, nieopodal miasta Natanz. Spośród 66 osób na pokładzie – nikt nie przeżył katastrofy.
Przyczyna.
Śledztwo wykazało, że przyczyną katastrofy była awaria silników, którą wywołało zanieczyszczone paliwo, które zatankowano na lotnisku w Isfahanie.

</doc>
<doc id="2718991" url="https://pl.wikipedia.org/wiki?curid=2718991" title="Jarmark irbicki">
Jarmark irbicki

Jarmark Irbicki (ros. "Ирбитская ярмарка") – drugi co do wielkości jarmark (po Makariewskim Jarmarku organizowanym w rejonie Niżnego Nowogrodu), odbywający się na terenie Imperium Rosyjskiego w mieście Irbit (obecnie obwód swierdłowski) od pierwszej połowy XVII wieku do roku 1929. Do dawnych tradycji powrócono po rozpadzie Związku Radzieckiego.
Historia.
Od 1632 roku na terenie dzisiejszego Irbitu odbywała się wymiana handlowa pomiędzy Tatarami Syberyjskimi i ugrofińskimi ludami zamieszkującymi ten obszar. Korzystne położenie geograficzne tego miejsca sprawiło, że stało się ono wyśmienitą lokalizacją pod punkt handlowy. W 1643 roku decyzją cara Michała I Romanowa ustanowiono tutaj tzw. Irbicki Jarmark. Każdego roku otwierał on swe podwoje od 25 stycznia do 1 marca. W 1686 roku wybudowano rodzaj domu towarowego, w którym swe miejsca mogło znaleźć 45 punktów wystawowych i 52 kioski. To jednak nie zaspokajało zapotrzebowania i kupcy rozkładali swe towary na ulicach, a nawet w przy lokalnych cerkwiach. Handlowano przede wszystkim towarami pochodzącymi z Syberii, skórami zwierząt, wytworami z drewna, ale także dobrami pochodzącymi z Chin czy Persji. W XVIII wieku władze większych ośrodków podjęły próby by przejąć jarmarki i przenieść je do Jekaterynburga czy Tiumeni, ale próby te nie powiodły się. Szczyt powodzenia jarmarki organizowane w Irbicie osiągają w XIX wieku, gdy stają się jednym z najważniejszych centrów handlu w całym Imperium Rosyjskim.
W latach 1817–1863 dochody jakie osiągali kupcy na Irbickim Jarmarku wzrosły aż szesnastokrotnie. To tutaj spotykali się kupcy podążający z europejskiej części Rosji na wschód, gdzie nabywali towary pochodzenia syberyjskiego, ale miasto zyskało także na znaczeniu zdobywając kupców z Azji Centralnej i z Cesarstwa Chińskiego. W 1838 roku jarmark w Irbicie został odwiedzony przez 850 kupców pochodzenia rosyjskiego, 270 pochodzących z Buchary i Chiwy oraz 24 innej narodowości. W tym okresie Jarmark Irbicki staje się głównym miejscem wymiany towarowej i swoistym pośrednikiem handlowym dla większości towarów pochodzących z Azji Centralnej. Przez targi te potrafiło przewinąć się każdego roku ponad sto tysięcy ludzi. Stąd towary były przesyłane dalej, do Moskwy, Petersburga, Niżnego Nowogrodu, Polski, a także do Ameryki. Irbicki Jarmark został przedstawiony w powieści Borysa Pasternaka Doktor Żywago. I wojna światowa, a następnie przewrót bolszewicki i wojna domowa doprowadziły do spadku znaczenia jarmarku. Ostatni raz, po raz 279, odbył się on w 1929 roku. Do dawnych tradycji, już w postaci nowoczesnych targów, nawiązano po rozpadzie Związku Radzieckiego.

</doc>
<doc id="2718992" url="https://pl.wikipedia.org/wiki?curid=2718992" title="Państwowe Muzeum Motocykli w Irbicie">
Państwowe Muzeum Motocykli w Irbicie

Państwowe Muzeum Motocykli w Irbicie (ros. Ирбитский государственный музей мотоциклов) – jedyne w Rosji państwowe muzeum gromadzące i prezentujące motocykle, znajdujące się w Irbicie w obwodzie swierdłowskim, powstałe na bazie kolekcji irbickiej fabryki IMZ-Ural w 2004 roku.
Historia.
Początki kolekcji sięgają 1940 roku, gdy jedna z moskiewskich fabryk zaczęła gromadzić zagraniczne modele motocykli w celu ich badania, a następnie ewentualnego przeszczepiania na grunt sowiecki. Po agresji Niemiec na Związek Radziecki w 1941 roku, zimą tego samego roku zostały one ewakuowane na wschód do Irbitu, gdzie już pozostały. Przez dziesięciolecia rosła liczba motocykli nie tylko wytwarzanych w irbickich zakładach motocyklowych, ale także sprowadzanych z zagranicy. Nie były one jednak stale eksponowane, lecz przechowywane w magazynach fabryki. Rozpad Związku Radzieckiego i przemiany gospodarcze, jakie następowały w Federacji Rosyjskiej w latach 90. XX wieku sprawiły, że fabryka pozbawiona wsparcia finansowego władz centralnych zaczęła podupadać. Po serii przekształceń własnościowych, nowe władze zakładów zaczęły rozważać sprzedaż kolekcji motocyklów, co spotkało się z reakcją lokalnej społeczności. Doprowadziło to do sporu pomiędzy zarządem fabryki a pracownikami i miłośnikami motocykli i motoryzacji, którzy chcieli nie dopuścić do rozbicia kolekcji i sprzedaży najcenniejszych egzemplarzy. W ratowanie zbiorów zaangażowali się także przedstawiciele władz samorządowych, naukowcy z wyższych uczelni regionu oraz lokalni biznesmeni. Sprawa otarła się o prokuraturę federalną. Batalia nie dotyczyła tylko walki o prawo do własności zabytkowych motocykli, które ostatecznie zostały uznane za dobro o znaczeniu narodowym, ale także do ustanowienia pełnoprawnej placówki muzealnej, w której mogłyby one być stale prezentowane. Ostatecznie znalazły one miejsce w dawnym przyfabrycznym budynku muzeum poświęconym pracy socjalistycznej.
Prace przygotowawcze trwały kilka lat, które poświęcono na pozyskiwanie funduszy, zarówno od władz państwowych, jak i prywatnych ofiarodawców i sponsorów. W 2003 roku prace zostały ukończone, a oficjalne otwarcie placówki nastąpiło 25 czerwca 2004 roku. Dyrektorem muzeum został Aleksander Bułanow, były pracownik biura projektowego IMZ-Ural, a także mistrz Rosji w sportach motorowych, dwukrotnie wpisany do Księgi rekordów Guinnessa. Był on osobą najbardziej zaangażowaną w ratowanie irbickiej kolekcji oraz tworzenie placówki muzealnej, więc jego wybór na dyrektora nastąpił niejako naturalnie. 19 czerwca 2005 roku decyzją gubernatora obwodu swierdłowskiego Irbickie Muzeum Motocykli otrzymało status placówki państwowej. Muzeum zostało uznane za ważny ośrodek na kulturalnej mapie regionu, który nie tylko musi być zachowany przy wsparciu obwodowych środków finansowych, lecz także promowany jako ważna atrakcja turystyczna.
Kolekcja.
Kolekcja liczy ponad 120 motocykli pochodzących z różnych krajów świata, m.in. ze Związku Radzieckiego, Wielkiej Brytanii, Stanów Zjednoczonych, Niemiec i Japonii. Egzemplarze te były produkowane w latach 1936–1985. Najstarszym modelem, otrzymanym w ramach paktu Ribbentrop - Mołotow od hitlerowskich Niemiec w celu przeszczepienia zachodniej technologii na rynek sowiecki jest BMW R 71. Na bazie tego motocykla powstał jego sowiecki odpowiednik - motocykl M-72. W muzeum znajduje się także m.in. kolejny niemiecki BMW R 75. Irbickie muzeum przechowuje rzecz jasna motocykle produkowane w lokalnej fabryce, a także prototypy, które nigdy nie weszły do seryjnej produkcji, a są teraz prezentowane na muzealnych wystawach. Szczególną uwagę zwraca motocykl wyprodukowany na potrzeby jednego z rosyjskich cyrków, specjalnie zaopatrzony w różnego rodzaju elementy związane z tą formą rozrywki. Muzeum organizuje warsztaty edukacyjne, specjalne pokazy sportów motorowych oraz raz do roku dzień motocyklisty.

</doc>
<doc id="2718993" url="https://pl.wikipedia.org/wiki?curid=2718993" title="Teatr Dramatyczny w Irbicie">
Teatr Dramatyczny w Irbicie

Teatr Dramatyczny w Irbicie, pełna nazwa: Miejski Teatr Dramatyczny w Irbicie im. Aleksandra Nikołajewicza Ostrowskiego () – teatr znajdujący się w rosyjskim mieście Irbit, w obwodzie swierdłowskim, założony w 1846 roku, co czyni jednym z najstarszych rosyjskich teatrów położonych za Uralem. Patronem teatru jest rosyjski pisarz dramatyczny, Aleksander Nikołajewicz Ostrowski. 
Historia.
Najstarsza wzmianka o przedstawieniu teatralnym jakie miało odbyć się w mieście pochodzi z 1800 r., ale brak o nim dokładniejszych danych. Pierwsze udokumentowane źródłami przedstawienie teatralne zostało wykonane w Irbicie 1 lutego 1846 r. przez tzw. trupę Sokołowa, która wizytowała miasto z powodu odbywającego się tu jarmarku. W drewnianym budynku zbudowanym w 1845 r. trupa ta wystawiła Rewizora autorstwa Nikołaja Gogola. Wiadomo, że w budynku znajdowały się galerie, specjalne loże balkonowe oraz rzędy krzeseł, jego pojemność pozostaje jednak nieznana. Historia teatru w Irbicie związana jest właśnie w owymi jarmarkami, z których miasto słynęło w tym regionie Imperium Rosyjskiego. Miasto odwiedzane było przez zespoły teatralne m.in. z Jekaterynburga i Permu. Trupy odwiedzające Irbit grały przedstawienia rosyjskich autorów, ale także m.in. Williama Szekspira czy Fryderyka Schillera. Z biegiem lat drewniany budynek przestał odpowiadać potrzebom, a jego naprawy były coraz bardziej kosztowne. Właściciele teatru (pozostawał on bowiem w rękach prywatnych) przy finansowym wsparciu władz miasta rozpoczęli budowę nowej siedziby. 
Tym sposobem w 1884 r. oddano do użytku pierwszy murowany budynek, który miał się stać centrum życia teatralnego w Irbicie. Główna sala mogła pomieścić 600 osób, co czyniło teatr większym od swego odpowiednika w Jekaterynburgu. W 1919 r. powołano pierwszą grupę teatralną, która miała rezydować w mieście na stałe. 20 października 1920 r. rozpoczęła ona swoją działalność wystawiając jedną ze sztuk Aleksandra Ostrowskiego. Budynek teatru kilkakrotnie płonął, ale za każdym razem był odbudowywany. Początkowo Teatr Irbicki był częścią teatru w Swierdłowsku, ale w 1937 r. usamodzielnił się i stał się niezależną jednostką. Jesienią 1950 r. nadano mu imię Aleksandra Nikołajewicza Ostrowskiego. 
W 1993 r. po rozpadzie Związku Radzieckiego Teatr Dramatyczny w Irbicie zaczął podlegać pod samorządowe władze miasta, a do jego nazwy dodano człon "miejski". Od tego czasu zdobywa on nagrody teatralne w Rosji (m.in. za aranżację sceny czy najlepszy duet aktorski). Organizuje też cykliczne festiwale teatralne pod nazwą "Sceny Irbickiej", a także konkursy dla młodych talentów. Grupa teatralna dawała przedstawienia w miastach Kraju Permskiego, obwodu tiumeńskiego i Białorusi. 24 marca 2011 r. w murach budynku teatru została otwarta wystawa ze stałą ekspozycją poświęconą historii placówki. Okazją do jej otwarcia była sto sześćdziesiąta piąta rocznica założenia teatru. Gromadzi ona stare fotografie, plakaty, programy, ulotki i inne pamiątki związane z dziejami irbickiego teatru. 

</doc>
<doc id="2718994" url="https://pl.wikipedia.org/wiki?curid=2718994" title="Herb Kurgana">
Herb Kurgana

Herb Kurgana (ros: "Герб Кургана") – jest oficjalnym symbolem miejskim Kurgana, przyjętym w obecnej formie 30 grudnia 2002 roku przez radę miasta
Opis i symbolika.
Francuska tarcza herbowa o jednolitym zielonym polu. Na nim dwa kurhany (wzgórza) barwy srebrnej, pod nimi ziemia także barwy srebrnej, zajmująca jedną trzecią tarczy. Na czarno zaznaczono cechy ukształtowania terenu, zarówno dwóch kurhanów jak i połaci ziemi. Tarczę wieńczy złota korona herbowa w formie baszty o pięciu trójzębnych blankach. Trzymacze heraldyczne to, znajdujący się po prawej stronie (heraldycznej, z punktu widzenia obserwatora jest to lewa strona) błękitny martes (kuna), o złotej piersi i złotym języku i złotym pysku, a jego pazury w barwie błękitnej. Drugi trzymacz to soból barwy czarnej, ze złotymi elementami na futrze, złotej koronie zawieszonej na szyi, srebrnych pazurach i czerwonym języku. Oba zwierzęta są wspięte, w złotym obramowaniu, o srebrnych oczach, srebrnych kłach i z ogonami ukierunkowanymi ku górze. Błękitny martes trzyma w swych szponach trzyma sztandar z herbem miasta, pochodzącym z 1785 roku. Czarny soból podtrzymuje sztandar z herbem miasta z roku z 1878. Oba sztandary otoczone złotymi elementami dekoracyjnymi oraz trzema złotymi frędzlami opadającymi ku tarczy herbowej. Srebrne drzewce sztandarów oplata błękitna wstęga Orderu Czerwonego Sztandaru Pracy. Tarcza i trzymacze oparte na zielonej podstawie, której nadano formę pochodzącą z drzew iglastych. Na jej przedzie srebrna wstęga z wypisaną czarnymi wielkimi literami w języku rosyjskim dewizą herbową: "Do życia" (В ЖИЗНЬ).
Dwa wzgórza (kurhany) znajdujące się w herbie są nawiązaniem do przeszłości miasta, gdy jako drobna osada handlowa o charakterze obronnym, znajdująca się na rubieżach, najpierw Carstwa Rosyjskiego, a następnie Imperium Rosyjskiego, strzegła granic państwowych wokół dwóch ufortyfikowanych wzgórz. Podobną symbolikę ma korona herbowa przedstawiona w formie baszty. Ma ona ukazywać, że tereny te były niejako tarczą obronną Rosji przeciwko ludom mieszkającym na wschodzie, a następnie stanowiły punkt wypadowy w marszu rosyjskich eksploratorów na wschód. Tym sposobem Kurgan i jego mieszkańcy byli istotnym punktem w rozwoju terytorialnym państwa, a samo miasto miało stanowić bramę prowadzącą z Zachodu na Wschód. Soból pojawiający się jako trzymacz jest starym wyobrażeniem, które od wieków widniało na herbach związanych z terytoriami. Martes jest także popularnym wyobrażeniem heraldycznym, pojawia się m.in. w herbie miasta Ufa. Oba zwierzęta występują także w okolicach miasta. Umiejscowienie na sztandarach dawnych herbów Kurgana ma podkreślać ciągłość historyczną mimo upływającego czasu i zmieniających się pokoleń. Elementy roślinności mają odzwierciedlać piękno przyrody tych okolic, a sama zieleń nie tylko ma to odzwierciedlać, ale jest także kolorem nadziei i zdrowia, a w połączeniu z barwą białą (srebrną) oddaje historyczne kolory Syberii. Błękitna wstęga Orderu Czerwonego Sztandaru Pracy jest nawiązaniem do faktu, że w 1982 r. Kurgan został udekorowany tym sowieckim odznaczeniem. Dewiza herbowa "Do życia" (В ЖИЗНЬ) została zaczerpnięta z Ewangelii św. Jana (1 Jan. 3:14, cytat za Biblią Tysiąclecia): "My wiemy, że przeszliśmy ze śmierci do życia, bo miłujemy braci, kto zaś nie miłuje, trwa w śmierci".
Historia.
Wzgórza pojawiają się na tarczy herbowej osady, która w przyszłości miała przekształcić się w miasto Kurgan już w XVII wieku. 17 marca 1785 r. decyzją cesarzowej Katarzyny II kurgańskiemu grodowi został nadany pierwszy oficjalny herb. Była to zielona tarcza podzielona na dwa pola. W górnym znajdował się herb Tobolska, pod którego administracyjnie podlegało miasto. Było to wyobrażenie trofeów wojennych oraz halabard barwy złotej, a także sześciu czerwonych sztandarów na błękitnym tle. W dolnym zielonym polu znajdowało się wyobrażenie dwóch srebrnych wzgórz barwy srebrnej, a u ich podnóża rozpościerała się ziemia, o zabarwieniu szmaragdowym. Herb został zmieniony w 1865 r., za panowania imperatora Aleksandra II Romanowa. Wyobrażenie wzgórz zostało zmodyfikowane i odpowiada obecnie używanej formie, zostało też rozciągnięte na cały obszar tarczy herbowej. W prawym górnym rogu heraldycznym (lewym z punktu widzenia obserwatora) znów znalazły się wyobrażenia trofeów wojennych, związanych z Tobolskiem, które także ukazane zostały w nowej formie. Tarczę wieńczyła srebrna korona herbowa w formie baszty o trzech blankach, za nią skrzyżowane dwa złote młoty, a całość oplatała wstęga Orderu św. Aleksandra Newskiego. Pod tą postacią herb Kurgana miał przetrwać do roku 1917, gdy na fali przemian związanych z przewrotem bolszewickim i nową komunistyczną ideologią, wyszedł on z użytku. Przez większą część okresu sowieckiego używano symboliki komunistycznej. 
1 października 1970 r. sowiecka rada miejska ustanowiła dla miasta nowy herb, zgodny z nową sytuacją polityczną i ideologiczną, ale nawiązujący do dawnych tradycji. Była to francuska tarcza herbowa podzielona na trzy poziome pola. W górnym polu o barwie srebrnej (białej) znajdował się złoty napis z nazwą miasta "Kurgan". Pole środkowe o barwie czerwonej zawierało złote kłosy zboża przechodzące przez również złote koło zębate i skierowane w lewą stronę (prawą z punktu widzenia obserwatora). Użycie barwy czerwonej oraz elementów związanych z ideą robotniczo-chłopską miało podkreślać nową epokę w rozwoju miasta oraz sojusz klas pracujących. Ostatnie, dolne pole podzielone było na dwa pionowe. W prawym heraldycznym (lewym) na zielonym tle znajdowały się dwa tradycyjne wzgórza barwy srebrnej, a w lewym polu (prawym) na błękitnym tle umieszczono tobolskie trofea wojenne. Wraz z rozpadem Związku Radzieckiego i przekształceniami jakie dokonywały się w postsowieckiej Federacji Rosyjskiej pojawiło się zapotrzebowanie na nowy herb miasta. Został on przyjęty 18 lipca 2001 r. przez radę miejską. Jest to obecnie tzw. herb mały i to on został zapisany w Państwowym heraldycznym rejestrze Federacji Rosyjskiej pod numerem 699. Rok później, najpierw 20 marca 2002 r., a następnie 30 grudnia 2002 r. rada miasta przyjęła tzw. herb wielki, który jednak nie został zapisany w rejestrze, mimo nadziei władz Kurgana i autora projektu. Zdaniem władz miasto będące stolicą obwodu, powinno posiadać herb bardziej odpowiadający jego statusowi, jako przykłady podobnej postawy podawano tutaj np. herb Jekaterynburga.
Użycie herbu reguluje uchwała rady miejskiej. Na jej podstawie herb musi być umieszczany na fasadach budynków związanych z administracją miejską, zarówno ustawodawczą jak i prawodawczą, a także na salach posiedzeń i w biurach odpowiednich organów władz miasta. Powinien się on także znajdować na listach gratulacyjnych, dyplomach oraz wszystkich ważnych dokumentach wytwarzanych przez miasto.

</doc>
<doc id="2718995" url="https://pl.wikipedia.org/wiki?curid=2718995" title="Flaga Kurgana">
Flaga Kurgana

Flaga Kurgana () – jest oficjalnym symbolem miejskim Kurgana, przyjętym w obecnej formie 18 lipca 2001 przez radę miasta.
Opis.
Flaga miasta Kurgan to prostokątny materiał w proporcjach (szerokość do długości) – 2:3, podzielony na dwa poziome pasy. Oba pasy są równej szerokości i długości. Dolny w barwie białej, górny w barwie zielonej. W górnej części dwa białe kurhany (wzgórza) nachodzące na siebie. Lewe wzgórze przesłania prawe. Każde z nich stanowi 2/9 długości całej flagi i 1/6 wysokości. Dwa kurhany są oddzielone od siebie pasem zieleni.
Symbolika i historia.
Flaga oparta jest na herbie Kurgana. Dwa kurhany (wzgórza) pojawiają się w herbie miasta już w XVI wieku, gdy tereny te były punktem handlowo-obronnym leżącym na rubieżach państwa rosyjskiego. Symbolizować mają obronną przeszłość miasta, które skupione było wokół dwóch wzgórz. Pojawiają się one także na pierwszym herbie nadanym Kurganowi przez cesarzową Katarzynę II. Od tego czasu nie znikają one z wyobrażeń związanych z miastem, przetrwały nawet okres sowiecki, gdy także znajdowały się w herbie grodu. Barwy biała i zielona użyte we fladze, są nie tylko historycznymi kolorami związanymi z Syberią, ale także mają odzwierciedlać nadzieję, zdrowie mieszkańców oraz piękno przyrody. Flaga ma za zadanie symbolizować jedność terytorium miasta i jego mieszkańców, a także odzwierciedlać historię Kurgana, ciągłość jego dziejów, dumę oraz wartości jakie daje możliwość samostanowienia w ramach samorządu miejskiego.
18 lipca 2001 r. flaga w obecnej formie została przyjęta przez Kurgańską Radę Miejską. Jako spełniająca normy weksylologiczne została ona zapisana Państwowym heraldycznym rejestrze Federacji Rosyjskiej pod numerem 849. Zasady użycia flagi reguluje specjalna uchwała. Na jej podstawie flaga musi nieustannie powiewać nad budynkami samorządu miasta, zarówno reprezentującymi władzę wykonawczą jak i prawodawczą. Należy ją umieszczać w biurach najwyższych władz, a także używać w czasie uroczystości państwowych i lokalnych jakie organizowane są w mieście. W przypadku użycia wraz z flagą Federacji Rosyjskiej nie może być ona od niej większa.

</doc>
<doc id="2718996" url="https://pl.wikipedia.org/wiki?curid=2718996" title="Herb obwodu kurgańskiego">
Herb obwodu kurgańskiego

Herb obwodu kurgańskiego (ros: "Герб Курганской области") – jest oficjalnym symbolem rosyjskiego obwodu kurgańskiego, przyjętym w obecnej formie 1 grudnia 1997 roku przez obwodową dumę.
Opis i symbolika.
Francuska tarcza herbowa podzielona na dwa poziome pola. Górne barwy zielonej, a dolne barwy srebrnej. W górne pola wpisane dwa nachodzące na siebie białe kurhany (wzgórza). Znajdujący się po heraldycznej lewej stronie (prawej z punktu widzenia obserwatora) delikatnie nachodzi na kurhan prawy, przesłaniając jego zbocze. Jest on także od niego wyższy. Dolne pole barwy srebrnej. W nie złotą wstęgą wpisane obramowanie twierdzy, ucharakteryzowanej na basztę o pięciu blankach. Trzy środkowe blanki mają po dwa zęby. Dwie blanki znajdujące się od zewnętrznej stronie po jednym zębie, zwróconym ku wnętrzu tarczy herbowej – pozostałe zęby pozostają niewidoczne. Pod wyobrażeniem twierdzy umieszczony błękitny martes (kuna). Zwierzę znajduje się w biegu, zwrócone w prawą heraldyczną stronę (lewą z perspektywy widza), o złotych pazurach, złotej piersi i złotym pysku. Jego ogon ukierunkowany ku dołowi. Tarczę okala wieniec składający się ze złotych liści dębu przeplatanych błękitną wstęgą Orderu św. Andrzeja Apostoła Pierwszego Powołania. Pośrodku wstęga tworzy kokardę.
Dwa kurhany (wzgórza) znajdujące się w górnym polu tarczy zostały zaczerpnięte z herbu stolicy obwodu, miasta Kurgan. Są one nawiązaniem do przeszłości tych ziem, gdy wokół takich kurhanów miasto Kurgan rozwijało się jako osada handlowa, a także forteca, znajdująca się na rubieżach państwa rosyjskiego. Były to ziemie, które jednocześnie pełniły funkcję obronną przed atakami ludów syberyjskich, ale także stanowiły drogę z Zachodu na Wschód. Herb ten został nadany Kurganowi w 1785 r. przez cesarzową Katarzynę II. Zarysowana złotymi liniami twierdza, która znajduje się w dolnym polu herbowym jest kolejnym nawiązaniem do znaczenia militarnego regionu. Blanki baszt przedstawionej na herbie twierdzy mają natomiast symbolizować Monaster Dałmatowski, który miał wielkie znaczenie w rozwoju duchowym, religijnym i kulturowym dzisiejszych ziem obwodu kurgańskiego. Pełnił on także funkcje obronne i w czasach ekspansji rosyjskiej na wschód za jego murami często chroniła się miejscowa ludność w przypadku ataków ludów autochtonicznych. Błękitny martes przeniesiony jest z herbu miasta Szadrińsk, które to do początków XX wieku stanowiło centrum tych ziem. Było nie tylko większe od obecnej stolicy, która nadaje nazwę całemu obwodowi, ale także wcześniej otrzymało prawa miejskie. Jest to także popularne wyobrażenie, które często pojawia się w heraldyce ziem położonych na wschód od Uralu, martes znajduje się np. także w herbie Ufy. Złoty wieniec wraz ze wstęgą Orderu św. Andrzeja Apostoła Pierwszego Powołania podkreślają znaczenie tych ziem jako ważnego podmiotu Federacji Rosyjskiej.
Historia.
Obwód kurgański powstał 6 lutego 1943 r. i w czasach sowieckich nie posiadał oficjalnego herbu, lecz korzystał z symboliki związanej z ideologią komunistyczną i państwem sowieckim. Zapotrzebowanie na herb, zgodny z zasadami rosyjskiej heraldyki, pojawiło się dopiero po rozpadzie Związku Radzieckiego i w wyniku przemian jakie zachodziły w Federacji Rosyjskiej. W grudniu 1995 roku Duma Obwodu Kurgańskiego ogłosiła oficjalny konkurs na herb regionu. Specjalnie w tym celu powołana komisja konkursowa musiała rozpatrzyć 220 projektów, które do niej wpłynęły. Większość zakładała umiejscowienie w herbie obwodu dwóch kurhanów znanych z herbu miasta Kurgan. Sporo prac było niezgodnych z zasadami heraldycznymi i ostatecznie komisja w 1996 r. zarekomendowała projekt autorstwa Dimitrija Iwanowa. Po naniesieniu poprawek zasugerowanych przez ekspertów heraldyki, herb który obowiązuje do dzisiaj, został przyjęty najpierw 25 listopada, a następnie 1 grudnia 1997 r. przez dumę obwodu.
Herb obwodu kurgańskiego jest zarejestrowany pod numerem 221 w Państwowym heraldycznym rejestrze Federacji Rosyjskiej pod numerem 699. Jego użycie jest regulowane ustawą dumy obwodowej. Herb musi być umieszczany na fasadach budynków należących do władz wykonawczych i ustawodawczych regionu, a także w biurach i salach posiedzeń najwyższych władz samorządu obwodowego. Ma on się także znajdować na pieczęciach, listach gratulacyjnych, nagrodach, dyplomach i na wszystkich oficjalnych dokumentach wytwarzanych przez administrację. Herb może występować także w formie małej, jedynie pod postacią tarczy heraldycznej.

</doc>
<doc id="2718997" url="https://pl.wikipedia.org/wiki?curid=2718997" title="Herb Irbitu">
Herb Irbitu

Herb Irbitu (ros: "Герб Ирбита") – jest oficjalnym symbolem rosyjskiego miasta Irbit, przyjętym w obecnej formie 21 czerwca 2001 roku przez radę miasta
Opis i symbolika.
Francuska tarcza herbowa podzielona na dwa równe poziome pola. Górne barwy srebrnej, a dolne barwy czerwonej. W górne pole wpisany błękitny krzyż świętego Andrzeja. W dolnym polu skrzyżowane ze sobą złota szabla oraz złoty kaduceusz - berło oplatane przez dwa węże z łbami zwróconymi ku sobie, zakończone parą skrzydeł. 
Krzyż świętego Andrzeja ma symbolizować niczym niezachwianą wierność mieszkańców miasta wobec Rosji. Złoty miecz ma oddawać gotowość Irbitu do obrony, jego waleczność w czasach ekspansji państwa rosyjskiego na wschód oraz ukazywać zwycięstwa odnoszone nad wrogami. Złoty kaduceusz - będący m.in. symbolem handlu - jest odwzorowaniem faktu, że Irbit był ważnym miejscem na handlowej mapie Imperium Rosyjskiego. 
Historia.
Miasto Irbit zostało założone około roku 1731, a swój pierwszy herb otrzymało 22 stycznia 1776 r. i był to pierwszy oficjalnie zatwierdzony przez rząd cesarski w Petersburgu herb dla miasta znajdującego się na terytorium uralskim. Użycie herbu świętego Andrzeja miało wówczas podkreślać lojalność ludności Irbitu wobec cesarzowej Katarzyny II w czasie Powstania Pugaczowa. Był to w zasadzie ten sam herb jaki obowiązuje obecnie. Jedyne różnice występowały w stylizacji kaduceusza. Zmiana nastąpiła w 1862 r., za panowania imperatora Aleksandra II Romanowa. Nowym herbem była błękitna tarcza, pośrodku której umieszczono srebrny krzyż świętego Andrzeja. Po jego lewej i prawej stronie dwie złote monety, o rodowodzie bizantyńskim. Zarówno nad jak i pod krzyżem umieszczono dwa miecze, zwrócone ostrzami ku górze, a w jego prawym heraldycznym rogu (z punktu widzenia obserwatora lewym) herb Permu, pod który administracyjnie podlegało miasto. Rolę korony herbowej pełniła srebrna baszta o trzech jednolitych blankach. Za tarczą skrzyżowane ze sobą dwa złote młoty, a całość otoczona wstęgą Orderu św. Aleksandra Newskiego. W tej formie herb Irbitu przetrwał do 1917 r., gdy przewrót bolszewicki doprowadził do odrzucenia dawnych tradycji.
W czasach sowieckich używano początkowo symboliki związanej z ideologią komunistyczną. W 1967 r. władze miasta ogłosiły konkurs na nowy herb miasta, który miał odzwierciedlać nowy system. 7 września 1967 r. uchwalono wprowadzenie nowego herbu miasta. Była to tarcza francuska podzielona na dwa pola. W dolnym polu, dużo mniejszym, barwy purpurowej złotymi literami wypisana była nazwa miasta "Irbit". W górnym polu, w kolorze błękitu koło zębate podzielone na dwie części. Górna część barwy złotej zakończona złotym kłosem zboża. Dolna część barwy zielonej, z zielonym drzewem iglastym poniżej. Pośrodku na purpurowym tle złoty motocyklista. Herb oddawać miał dwie wiodące gałęzie gospodarki funkcjonujące w Irbicie: koło zębate wraz z motorem symbolizowało osiągnięcia inżynierii i motoryzacji, a kłos zboża i drzewo - rolnictwo wraz z przemysłem leśnym. Podobne role pełnić miały użyte barwy, złoty (żółty) jako kolor zbóż, zieleń jako kolor lasów, a purpura miała oddawać barwy ziemi irbickiej.
Rozpad Związku Radzieckiego oraz przemiany jakie nastąpiły w Federacji Rosyjskiej wytworzyły zapotrzebowanie na zupełnie nowy herb. Zdecydowano się powrócić do dawnego wyobrażenia heraldycznego, które obowiązywało w czasach Imperium Rosyjskiego. 21 czerwca 2001 r. Rada Miasta Irbit przegłosowała przywrócenie dawnego herbu. Został on zapisany pod numerem 779 w Państwowym heraldycznym rejestrze Federacji Rosyjskiej. Herb musi być umieszczany na fasadach budynków należących do władzy wykonawczej i prawodawczej w mieście. Ma on się także znajdować w biurach najwyższych władz samorządowych, a także na pieczęciach, listach, dyplomach oraz dokumentach wytwarzanych przez miejską administrację. Herb może występować także w formie z koroną herbową w postaci złotej baszty o pięciu dwuzębnych blankach.

</doc>
<doc id="2718998" url="https://pl.wikipedia.org/wiki?curid=2718998" title="Katastrofa lotu Royal Air Maroc 630">
Katastrofa lotu Royal Air Maroc 630

Katastrofa lotu Royal Air Maroc 630 wydarzyła się 21 sierpnia 1994 roku w paśmie gór Atlas w okolicach Agadiru. W katastrofie samolotu ATR 42-312 linii Royal Air Maroc zginęły 44 osoby (40 pasażerów i 4 członków załogi) - wszyscy na pokładzie.
Lot i katastrofa.
Feralnego dnia samolot ATR 42-312 (nr. rej. CN-CDT), odbywał lot z Agadiru do Casablanki. Samolot wystartował około godziny 18:40. Dziesięć minut później, gdy samolot znajdował się na wysokości 4800 metrów, maszyna wpadła w lot nurkowy. Kilka sekund później ATR 42 uderzył z pełną prędkością w zbocze góry. Katastrofa miała miejsce 32 kilometry na północ od Agadiru, w pobliżu wsi Douar Izounine. Spośród 44 osób na pokładzie - nikt nie przeżył katastrofy. 
Przyczyna katastrofy.
Komisja badająca przyczynę katastrofy, stwierdziła, że wyłączną winę za wypadek ponosi 32-letni kapitan Younes Khayati. Śledztwo wykazało, że Khayati tuż przed tragedią wyłączył autopilota, a następnie skierował samolot ku ziemi, doprowadzając do katastrofy.
Powiązania.
Była to największa katastrofa z udziałem samolotu ATR 42, do czasu katastrofy lotu Santa Barbara Airlines 518, do której doszło w lutym 2008 roku w Wenezueli. Zginęło wówczas 46 osób.

</doc>
<doc id="2718999" url="https://pl.wikipedia.org/wiki?curid=2718999" title="Flaga Irbitu">
Flaga Irbitu

Flaga Irbitu (ros: "Флаг Ирбита") – jest oficjalnym symbolem rosyjskiego miasta Irbit, przyjętym w obecnej formie 21 czerwca 2001 roku przez radę miasta
Opis.
Flaga miasta Irbit to prostokątny materiał w proporcjach (szerokość do długości) – 3:5, podzielony na dwa poziome pasy. Oba pasy są równej szerokości i długości. Górny w barwie białej, dolny w barwie czerwonej. W górnym pasie umieszczony został krzyż świętego Andrzeja w kolorze błękitnym. W dolnym pasie znajdują się skrzyżowane ze sobą złoty kaduceusz, zwany też berłem Merkurego, tj. laska opleciona przez dwa węże, których łby zwrócone są ku sobie. Całość zakończona parą skrzydeł.
Symbolika i historia.
Flaga Irbitu jest w zasadzie przeniesieniem symbolu heraldycznego miasta z tarczy herbowej na flagę i niczym się od niego nie różni. Złoty kaduceusz jako m.in. symbol handlu ma podkreślać, że mieszkańcy Irbitu byli wyśmienitymi kupcami, a same miasto stanowiło ważny punkt handlowy na terenie państwa rosyjskiego. Krzyż świętego Andrzeja podkreśla wierność ludu irbickiego wobec Rosji. Został przyznany miastu przez cesarzową Katarzynę II za wierność okazaną w czasie Powstania Pugaczowa.
W czasach Imperium Rosyjskiego i Związku Radzieckiego Irbit nie posiadał oficjalnie ustanowionej flagi. W pierwszym okresie używano symboliki heraldycznej związanym z miastem, a w czasach sowieckich z ideologią komunistyczną. Po rozpadzie Związku Radzieckiego i transformacji jaka dokonała się w Federacji Rosyjskiej władze miasta postanowiły nadać Irbitowi herb. Stało się to 21 czerwca 2001 r., gdy przyjęto obecnie obowiązującą wersję. Jako spełniająca standardy weksylologiczne została ona zapisana w Państwowym heraldycznym rejestrze Federacji Rosyjskiej, gdzie otrzymała numer 780. Użycie flagi regulowane jest przez uchwałę rady miejskiej. Na jej podstawie flaga Irbitu musi nieustannie powiewać nad budynkami samorządowej administracji, a nad innymi budynkami władz w czasie świąt państwowych. W przypadku użycia wraz z flagą rosyjską, flaga miasta nie może być większa od flagi państwowej.

</doc>
<doc id="2719002" url="https://pl.wikipedia.org/wiki?curid=2719002" title="Herb Permu">
Herb Permu

Herb Permu (ros: "Герб Перми") – jest oficjalnym symbolem samorządowym rosyjskiego miasta Perm, przyjętym w obecnej formie 9 czerwca 1998 roku przez radę miejską.
Opis i symbolika.
Francuska tarcza herbowa o jednolitym polu barwy czerwonej. W pole wpisany srebrny niedźwiedź zwrócony w heraldyczną prawą stronę (z perspektywy obserwatora jest to lewa strona). Niedźwiedź znajduje się w chodzie, jedna z jego przednich łap jest wyciągnięta. Jego pazury, uszy i oczy barwy czarnej. Na grzbiecie niedźwiedzia złota księga Ewangelii z prawosławnym krzyżem barwy czarnej na jej frontowej okładce. Strony ewangelii widoczne od góry barwy srebrnej, inne elementy księgi odznaczone w odcieniach złota. Nad Ewangelią srebrny krzyż będący wariacją formy maltańskiej.
Niedźwiedź widniejący w herbie pojawia się na odznakach związanych z regionem jeszcze przed założeniem miasta Perm, np. na sztandarach wojsk czy pieczęciach na dokumentach. Niedźwiedź był też symbolem związanym z wierzeniami Komi-Permiaków, którzy zamieszkiwali i zamieszkują te ziemie. Było to zwierzę przez nich czczone i jako takie przeszło do komi-permiackiego folkloru, m.in. pieśni, legend, wierszy i podań ludowych. Niedźwiedzie zęby i pazury były noszone przez wojowników jako amulety, a także znajdowały się w ich chatach - jako mające przynosić szczęście i opiekę. Niedźwiedź jest więc symbolem siły i potęgi mieszkańców miasta, podkreśla gotowość do obrony grodu i kraju oraz ich męstwo. Ma on także odzwierciedlać piękno przyrody wraz z rozległymi terenami otaczającymi miasto oraz jego licznymi lasami pełnymi dzikich zwierząt.
Księga Ewangelii w herbie permskim ma symbolizować chrześcijańską edukację, która zapewniała przez dziesięciolecia mieszkańcom regionu, pierwsze na tych ziemiach formy szkolnictwa. Użycie prawosławnego krzyża ma podkreślać wielkie zasługi Kościoła Prawosławnego. To także hołd dla prawosławia, które przyniosło miastu kulturę. Znajdujący się powyżej krzyż jest kolejnym nawiązaniem do chrześcijaństwa. Niedźwiedź niosący Ewangelię z górującym nad nim krzyżem ma też podkreślać zasługi prawodawstwa i edukacji chrześcijańskiej, które wyciągnęły miejscową ludność z niecywilizowanych form życia i przyniosły im szansę rozwoju. Krzyż ma też nawiązywać do słońca, które chroni i daje życie. Czerwień użyta w herbie podkreśla, że miasto jest stolicą ważnego regionu Rosji.
Historia.
Pierwsze użycie niedźwiedzia jako elementu tarczy herbowej datuje się jeszcze przed oficjalnym założeniem miasta, bo na początku XVII wieku. Takie wyobrażenie pojawia się np. za panowania cara Aleksego I Romanowa. W połowie XVIII wieku niedźwiedź jako symbol miasta permskiego zwrócony jest w heraldyczną lewą stronę (prawą z punktu widzenia obserwatora), krzyż znajduje się bezpośrednio na księdze, a całość wieńczy korona. 17 lipca 1783 r. cesarzowa Katarzyna II nadaje miastu pierwszy oficjalny herb, opracowany w heroldii petersburskiej. Jest on w zasadzie zgodny z obecnie używanym wyobrażeniem, stylistyka niedźwiedzia była inna, ale symbolika mówiąca o cywilizowaniu tych ziem przez Rosję pozostawała taka sama. Kilka lat później Perm otrzymał status miasta gubernialnego. W 1859 r. przedstawiono nowy projekt permskiego herbu. Miała to być tarcza o jednolitym czerwonym polu. Zmienić się miała stylistyka niedźwiedzia, miał on zyskać wyciągnięty język, a krzyż miał spoczywać na księdze. Rolę korony herbowej spełniać miała złota baszta o trzech blankach, za tarczą skrzyżowane dwa srebrne kilofy, a całość otoczona wstęgą Orderu św. Aleksandra Newskiego. Projekt ten nie wszedł jednak w życie i aż do 1917 r. zachowano tradycyjny herb.
Po przewrocie bolszewickim dotychczasowy herb wychodzi z użycia i zostaje zastąpiony przez symbolikę związaną z ideologią komunistyczną. W 1967 r. władze miasta ogłosiły konkurs na nowy herb, który miał odzwierciedlać nową epokę w dziejach Permu. 25 września 1969 r. rada miasta przyjęła nowy projekt. Perm stał się jednym z pierwszych miast w Związku Radzieckim, które wróciły do dawnych tradycji heraldycznych. Była to tarcza herbowa podzielona na trzy poziome pola. Patrząc od lewej strony: błękitne, czerwone i zielone. Pierwsze dwa kolory miały być odwołaniem do barw związanych z Rosyjską Federacyjną Socjalistyczną Republiką Radziecką, a zieleń miała odzwierciedlać zasoby naturalne miasta. Było to także odwołanie do licznych lasów regionu, a błękit dodatkowo oznaczać miał wody rzeki Kamy. Pośrodku umieszczono znajdujący się w mieście pomnik poświęcony rewolucji w kolorze srebrnym, pod nim małą tarczę z tradycyjnym wyobrażeniem permskiego niedźwiedzia, usunięto jednak z niego wszystkie elementy religijne, które zastąpiono jedynie otwartą księgą. Wokół monumentu złota poświata mająca odzwierciedlać rolę miasta jako ważnego centrum przemysłu energetycznego i inżynierii. W górnej części pomnika sierp, flaga oraz kłosy zbóż, które miały oddawać triumf idei rewolucyjnych. Nad nimi srebrnymi literami wypisana nazwa miasta.
Herb pod tą postacią obowiązywał do rozpadu Związku Radzieckiego, choć jest on jeszcze czasem używany przez grupy komunistyczne działające w mieście. W czasach sowieckich pojawiały się też inne symbole miasta, zatwierdzane przez władze Permu jako możliwe do użycia. Jednym z nich była czerwona tarcza podzielona na dwa pola. W górnym, na czarnym tle, widniała srebrna nazwa miasta. W dolnym czerwonym polu, srebrny niedźwiedź, nad nim srebrna księga (bez odwołania religijnego), a krzyż zastąpiono srebrną gwiazdą. Przemiany jakie nastąpiły w Federacji Rosyjskiej w latach dziewięćdziesiątych XX wieku sprawiły, że pojawiło się zapotrzebowanie na nowy herb. Już 23 grudnia 1993 r. przywrócono dawny herb miasta jaki obowiązywał przed 1917 rokiem, do którego wprowadzono delikatne poprawki w stylistyce. 9 czerwca 1998 r. rada miejska jeszcze raz potwierdziła swoją decyzję. Herb ten został zarejestrowany w Państwowym heraldycznym rejestrze Federacji Rosyjskiej, gdzie otrzymał numer 287. Jego użycie jest regulowane przez specjalną ustawę. Ma on być umieszczany na fasadach budynków, związanych zarówno z urzędami prawodawczymi jak i wykonawczymi, a także w biurach i na salach posiedzeń najwyższych władz miasta. Powinien on także znaleźć swoje miejsce na pieczęciach, dyplomach, lista gratulacyjnych oraz najważniejszych dokumentach wytwarzanych przez permską administrację.

</doc>
<doc id="2719003" url="https://pl.wikipedia.org/wiki?curid=2719003" title="Flaga Permu">
Flaga Permu

Flaga Permu (ros: "Флаг Перми") – oficjalny symbol samorządowy rosyjskiego miasta Perm, przyjęty w obecnej formie 8 czerwca 1999 roku przez radę miejską.
Opis.
Flaga miasta Perm to prostokątny materiał w proporcjach (szerokość do długości) – 2:3 o jednolitej czerwonej barwie. Pośrodku srebrny niedźwiedź zwrócony w lewą stronę (heraldyczną prawą), znajdujący się w chodzie, z jedną z łap uniesionych, o czarnych uszach, oczach i pazurach. Na grzbiecie zwierzęcia złota księga Ewangelii, udekorowana krzyżem prawosławnym koloru czarnego na jej frontowej okładce. Nad Ewangelią srebrny krzyż w formie maltańskiej. Niedźwiedź powinien zajmować 2/5 flagi. 
Symbolika i historia.
Flaga Permu jest dokładnym odwzorowaniem herbu miasta. Niedźwiedź jest związany z wierzeniami zamieszkujących te tereny Komi-Permiaków dla których był zwierzęciem świętym oraz uchodził za patrona tego ludu. Jest on także symbolem siły oraz potęgi, a także ma odzwierciedlać piękno przyrody i zasoby naturalne znajdujące się wokół Permu. Ewangelia wraz z krzyżem wskazują na ważną rolę chrześcijaństwa w rozwoju kulturalnym regionu oraz szerzeniu wiedzy oraz szkolnictwa, które za sprawą prawosławia dotarły do miasta. Czerwień symbolizować ma znaczenie miasta jako stolicy Kraju Permskiego.
Już w czasach Imperium Rosyjskiego niedźwiedź pełnił rolę symbolu miasta, a także pojawiał się na sztandarach. Jednak miasto zarówno za czasów imperialnych jak i sowieckich nie posiadało oficjalnej flagi. Sytuacja zmieniła się dopiero wraz z rozpadem Związku Radzieckiego i przemianami jakie zachodziły w Federacji Rosyjskiej w czasach postsowieckich. 8 czerwca 1999 r. Permska Rada Miasta zaakceptowała projekt flagi, który otrzymał numer 288 w Państwowym heraldycznym rejestrze Federacji Rosyjskiej. 10 listopada 1999 r. flaga pierwszy raz zawisła nad budynkami permskiej administracji. Jej użycie regulowane jest specjalną uchwałą miejskiej rady. Na jej podstawie musi ona powiewać nad budynkami władz miejskich oraz znajdować się w biurach i na salach posiedzeń najwyższych władz związanych z permskim samorządem, zarówno prawodawczych jak i wykonawczych. Powinna być wywieszana w czasie świąt i uroczystości państwowych oraz miejskich. W przypadku jednoczesnego użycia z flagą Rosji, flaga Permu nie może być większa od flagi państwowej i (z perspektywy widza) powinna być umieszczana po jej prawej stronie.

</doc>
<doc id="2719004" url="https://pl.wikipedia.org/wiki?curid=2719004" title="Herb obwodu kamczackiego">
Herb obwodu kamczackiego

Herb obwodu kamczackiego (ros: "Герб Камчатской области") – był oficjalnym symbolem rosyjskiego obwodu kamczackiego, obowiązującym w latach 2004-2007. Stał się podstawą stworzenia herbu Kraju Kamczackiego.
Opis i symbolika.
Francuska tarcza herbowa barwy błękitnej. W nią wpisane trzy czarne wzgórza (wulkany). Wszystkie w srebrnym obramowaniu, o srebrnych zakończeniach. Z ich szczytów tryskają czerwone języki ognia, okalane barwą srebrną tworzącą dym. W dolnej części pola trzy falujące wstęgi barwy srebrnej.
Wulkany są symbolem i jedną z głównych atrakcji turystycznych i krajoznawczych Kamczatki i jako ważny obiekt o szczególnym znaczeniu zostały wpisane na Listę światowego dziedzictwa UNESCO. Na Kamczatce znajduje się ponad sto sześćdziesiąt wulkanów, z tego co najmniej dwadzieścia jest aktywnych. Wstęgi barwy srebrnej ucharakteryzowane są w taki sposób by przypomniały morskie fale. Mają one oznaczać, że region leży nad trzema ważnymi zbiornikami wodnymi: Morzem Ochockim od zachodu i Morzem Beringa od wschodu, a dodatkowo jeszcze dochodzi Ocean Spokojny. Herb miał odzwierciedlać stałą obecność Rosji nad Pacyfikiem, fakt że jest ona potęgą morską i ukazywać, że region kamczacki strzegł wschodnich granic rosyjskich. Kolor srebrny (biały) miał nawiązywać do pokoju, szlachetności, czystości i honoru, a błękit podkreślać potęgę i wielkość.
Historia.
W 1850 r. pojawia się pierwszy projekt stworzenia symbolu zgodnego z zasadami rosyjskiej heraldyki dla niedawno utworzonego obwodu kamczackiego. Miała to być tarcza herbowa o jednolitym błękitnym polu w które wpisany miał być złoty orzeł. Jego głowa zwrócona miała być w heraldyczną lewą stronę (prawą z perspektywy obserwatora). W jego prawym heraldycznym szponie znajdować się miał złoty łuk z dwoma złotymi strzałami, a w lewym heraldycznym szponie złoty harpun przewiązany dwoma linami, ukierunkowanymi ku górze. Nad tarczą umieszczona miała zostać Wielka Korona Imperialna Rosji. Projekt ten nie wszedł do powszechnego użytku. 22 czerwca 1851 r. obwodowi kamczackiemu został nadany nowy herb, zupełnie różny od przedstawionej rok wcześniej propozycji. Tarcza herbowa była barwy srebrnej, w nią wpisane trzy czarne wzgórza (wulkany). Z ich szczytów tryskały czerwone języki ognia, zakończone smugami dymu. Tarczę wieńczyć miała Wielka Korona Imperialna Rosji w barwie złotej.
Herb ten obowiązywał do 1917 r., gdy wraz z upadkiem dynastii Romanowów zakończyła się epoka Imperium Rosyjskiego. Zmiany jakie nadeszły po przewrocie bolszewickim spowodowały, że dawne tradycje heraldyczne zostały odrzucone. W czasach sowieckich w użyciu była symbolika związana z ideologią komunistyczną. Zmiany nastąpiły po rozpadzie Związku Radzieckiego i transformacji jaka zaszła w Federacji Rosyjskiej w czasach postowieckich. Pojawiło się wiele propozycji nowego herbu. Od 22 czerwca do 20 września 2001 r. trwał konkurs na herb dla kamczackiego podmiotu Rosji ogłoszony przez władze obwodu. Do finału zakwalifikowano trzy projekty, ale żaden z nich nie zyskał poparcia komisji konkursowej. Jeden z nich zakładał użycie srebrnej tarczy z trzema trzema wulkanami barwy szarej, każdy z nich zakończony czerwonymi językami ognia i kłębami dymu. Tarczę wieńczy złota korona otwarta, a całość otoczona jest wieńcem zielonych liści dębu przeplatanych czerwoną wstęgą. Nowa propozycja pojawiła się w 2004 r., została ona zaakceptowana przez władze 15 kwietnia, a 5 maja przyjęta przez regionalny parlament. Użycie herbu regulowane było przez specjalną ustawę, która zakładała umieszczanie go na budynkach najwyższych władz obwodu, a także na dokumentach wytwarzanych przez kamczacką administrację. W 2007 r. wraz z utworzeniem Kraju Kamczackiego herb wyszedł z użycia, ale stał się podstawą do stworzenia herbu Kraju Kamczackiego.

</doc>
<doc id="2719005" url="https://pl.wikipedia.org/wiki?curid=2719005" title="Kodeks 0165">
Kodeks 0165

Kodeks 0165 (Gregory-Aland no. 0165; Soden α 1011) – grecki kodeks uncjalny Nowego Testamentu na pergaminie, paleograficznie datowany na V wiek. Rękopis przechowywany jest w Berlinie.
Opis.
Do dnia dzisiejszego zachowała się jedna karta kodeksu (19 na 16,5 cm) z tekstem Dziejów Apostolskie (3,24-4.13.17-20).
Tekst pisany jest dwoma kolumnami na stronę, w 32 linijkach w kolumnie.
Tekst.
Tekst kodeksu reprezentuje mieszaną tradycję tekstualną. Kurt Aland zaklasyfikował go do kategorii III.
Historia.
Kodeks datowany jest przez INTF na V wiek.
Rękopis jest przechowywany w Staatliche Museen zu Berlin (P. 13271), w Berlinie.

</doc>
<doc id="2719006" url="https://pl.wikipedia.org/wiki?curid=2719006" title="Flaga obwodu kamczackiego">
Flaga obwodu kamczackiego

Flaga obwodu kamczackiego (ros: "Флаг Камчатской области") – była oficjalnym symbolem rosyjskiego obwodu kamczackiego, obowiązującym w latach 2004-2007. Flaga stała się podstawą stworzenia flagi Kraju Kamczackiego.
Opis.
Flaga obwodu kamczackiego była prostokątnym materiałem w proporcjach (szerokość do długości) – 2:3, podzielonym na dwa poziome pasy. Górny w barwie białej, dolny w barwie błękitnej. W górnym pasie barwy białej umieszczone zostało wyobrażenie znane z herbu obwodu kamczackiego. Były to trzy czarne wzgórza (wulkany). Wszystkie barwy czarnej, w błękitnym obramowaniu. Ich szczyty w kolorze bieli, z których wydobywają się czerwone języki ognia, także okalane błękitną obwódką oraz białym elementem tworzącym dym. Pod nimi trzy błękitne falujące wstęgi. Górne pole flagi stanowiło 2/3 płata całej flagi, a dolne 1/3 płata.
Symbolika i historia.
Flaga nawiązuje do herbu obwodu kamczackiego. Wulkany są starym wyobrażeniem heraldycznym, które jako jeden z symboli regionu, pojawiają się w heraldyce już od XIX wieku. Kolor błękitny użyty we fladze miał oznaczać położenie regionu nad Oceanem Spokojnym, Morzem Ochockim i Morzem Beringa, a także podkreślać potęgę i wielkość. Biel symbolizowała pokój, szlachetność, czystość i honor.
W czasach Imperium Rosyjskiego i Związku Radzieckiego obwód nie posiadał własnej flagi. W tym drugim okresie używano symboliki związanej z ideologią komunistyczną. Przemiany jakie zaszły w Federacji Rosyjskiej po rozpadzie Związku Radzieckiego sprawiły, że pojawiło się zapotrzebowanie na stworzenie flagi regionalnej. Od 22 czerwca do 20 września 2001 r. trwał konkurs na herb i flagę dla obwodu. Do finału zakwalifikowano trzy projekty, ale żaden z nich nie zyskał poparcia komisji konkursowej. Jeden z projektów zakładał stworzenie flagi podzielonej na dwa równe poziome pola. W górnym białym polu znajdować się miał proponowany herb obwodu kamczackiego, a dolne pole miało zyskać jednolity błękitny kolor. Ostatecznie 5 maja 2004 r. nowy projekt flagi, wraz z herbem, został zaakceptowany przez regionalny parlament. Jej użycie regulowała specjalna ustawa. Miała ona nieustannie powiewać nad budynkami najwyższych władz regionu. Ostatecznie w 2007 r. wraz z utworzeniem Kraju Kamczackiego flaga wyszła z użycia, ale stała się punktem wyjścia do opracowania flagi Kraju Kamczackiego.

</doc>
<doc id="2719009" url="https://pl.wikipedia.org/wiki?curid=2719009" title="Wicewojewoda">
Wicewojewoda



</doc>
<doc id="2719012" url="https://pl.wikipedia.org/wiki?curid=2719012" title="Death Trap">
Death Trap

Death Trap – gra przygodowo-zręcznościowa osadzona w świecie fantasy. Została wydana przez firmę Anco Software w 1990 roku.
W "Death Trap" gracz wciela się w księcia o imieniu Abi. Książę w stroju Ali Baby, uzbrojony jedynie w nóż trafia do labiryntu złego czarodzieja - Shankriya. Czarodziej ukradł wszystkie znajdujące się w krainie magiczne zwoje i stał się dzięki nim nie do pokonania. Ukrył je w swoich lochach, które później zyskały miano "Śmiertelnej Pułapki" (ang. "Death Trap"). Zadaniem gracza jest odzyskanie zwojów.
W trakcie rozgrywki gracz spotka różnego rodzaju stwory i śmiertelne pułapki, będzie zbierał skarby i magiczne napoje oraz walczył ze strażnikami, aby wreszcie odzyska źródło czarodziejskiej mocy. Gra podzielona jest na 5 poziomów: zamek, katakumby, lodowe pustkowie, piekło i rot. Na koniec każdego poziomu należy pokonać bossa (każdy z nich ma pewną słabość, którą można wykorzystać).
W grze można spotkać takie potwory jak: duchy, gigantyczne żaby, fantomy rzucające kulami ognia, pijawki, chwytające ręce, tupiące demony, ptaki upuszczające kamienie i pasożytniczy obcy. Każdy z nich korzysta w walce z innej broni lub techniki. Niektóre pozostawiają po sobie butelki z napojami, które gracz może zbierać. W grze dostępne są trzy rodzaje takich napojów - czerwony (umożliwia wyczarowanie magicznej broni), zielony (zwiększa moc czarów) i niebieski (daje moc uzdrawiania). Dostępny jest panel tworzenia mikstur z zebranych napojów.
Przedmioty, pułapki i stwory pojawiają się zawsze w tych samych miejscach. Grafika została wykonana w oparciu o tzw. sprite'y. Gra nie zawiera wbudowanej muzyki.

</doc>
<doc id="2719013" url="https://pl.wikipedia.org/wiki?curid=2719013" title="Romet Canyon">
Romet Canyon

Romet Canyon - rower klasy MTB produkowany w Polsce w latach 90. XX wieku. Wersja standard, na ramie stalowej, posiadała koła o rozmiarze 26 x 1,9 oraz osprzęt - przekładnie/przerzutki Shimano. Przekładnia (przerzutka przednia) pracowała w trybie pracy ciągłej, natomiast przerzutka tylna w trybie indeksowym. Łącznie rower posiadał 18 biegów (3 x 6). Często określany jest jako "pierwszy polski rower górski".

</doc>
<doc id="2719014" url="https://pl.wikipedia.org/wiki?curid=2719014" title="XXV Italiacom Open 2012">
XXV Italiacom Open 2012

XXV Italiacom Open 2012 – tenisowy turniej WTA z cyklu Internazionali Femminili di Tennis di Palermo rozgrywany w dniach 9–15 lipca 2012 roku w Palermo na kortach ziemnych o puli nagród 220 000 dolarów amerykańskich.

</doc>
<doc id="2719017" url="https://pl.wikipedia.org/wiki?curid=2719017" title="Billy i Bobby Mauch">
Billy i Bobby Mauch

William John Mauch (ur. 6 lipca 1921, zm. 29 września 2006) znany jako Billy oraz jego brat bliźniak Robert Joseph Mauch (ur. 6 lipca 1921, zm. 15 października 2007) znany jako Bobby byli aktorami dziecięcymi w latach 30. XX wieku. W roku 1937 zagrali główne role w filmie Książę i żebrak, zrealizowanym na podstawie powieści Marka Twaina.
Wybrana filmografia.
Billy Mauch
Bobby Mauch

</doc>
<doc id="2719019" url="https://pl.wikipedia.org/wiki?curid=2719019" title="Fritz Höger">
Fritz Höger

Fritz Höger (ur. 12 czerwca 1887 w Bekenreihe, Elmshorn, zm. 21 czerwca 1949 w Bad Segeberg) – niemiecki architekt, tworzący w nurcie ekspresjonizmu – ekspresjonizmu ceglanego (niem. "Backsteinexpressionismus"). 
Jednym z najbardziej znanych dzieł Högera jest Chilehaus, który został wpisany w 2015 roku wraz z hamburskim Speicherstadt i Kontorhausviertel na listę dziedzictwa kulturowego UNESCO.
Życiorys.
Fritz Höger urodził się 12 czerwca 1887 roku w Bekenreihe w powiecie Steinburg. Jego ojciec Martin Höger (1851–1912), cieśla i stolarz, nauczył syna swoich zawodów. 
Młody Höger pracował w zakładzie ojca i uczęszczał do szkoły budowlanej w Hamburgu (1897–1899). W 1899 roku zdał egzamin mistrzowski, po czym odbył służbę wojskową. W latach 1901–1905 pracował w najbardziej prominentnym biurze architektonicznym w Hamburgu Lundt &amp; Kallmorgen. 
W 1905 roku ożenił się z Annie Oldenburg, córką właściciela firmy budowlanej. W 1907 roku otworzył własne biuro architektoniczne, wykonując zlecenia dla firmy teścia. Początkowo projektował domy dla osiedli mieszkaniowych, a następnie budynki biurowe w Hamburgu. W swoich projektach wykorzystywał cegłę klinkierową, wypracowując własne standardy ekspresjonizmu ceglanego.
W latach 1914–1918 brał udział w I wojnie światowej. W latach 1922–1924 powierzono mu projekt jednego z pierwszych gmachów biurowych wznoszonych w Kontorhausviertel w Hamburgu – Chilehaus. Budynek został wzniesiony z ciemnoczerwonej cegły klinkierowej w stylu północno-niemieckiego ekspresjonizmu a jego bryła przypomina kształtem statek. Gmach składa się z dwóch bloków po obydwu stronach Fischertwiete – blok po stronie zachodniej ma prawie regularny prostokątny kształt, a po stronie wschodniej, łączy się w szpic, przypominający dziób statku. Projekt ten okazał się przełomowy w karierze Högera. W 2015 roku Chilehaus wraz z hamburskim Speicherstadt i Kontorhausviertel zostały wpisane na listę dziedzictwa kulturowego UNESCO.
W latach 1927–1943 pracował częściowo wspólnie z braćmi Hansem i Oskarem Gersonami nad kolejnym gmachem biurowym w Kontorhausviertel – budynkiem Sprinkenhof. W pracy tej oraz przy projekcie fabryki perfum Scherk w Berlinie (1928–1929) czy projekcie wieży ratusza w Wilhelmshaven-Rüstringen (1928–1929) zwrócił się ku formom kubicznym. Inne prace Högera to Anzeiger-Hochhaus w Hanowerze (1927–1928), gmach kościoła luterańskiego przy Hohenzollernplatz w Berlinie (1931–1933). W sumie na terenie Hamburga Höger zaprojektował ponad 1200 obiektów. 
W 1933 roku Höger wstąpił do NSDAP. W 1934 roku na krótko objął profesurę w Nordische Kunsthochschule w Bremie. 
Höger zmarł 21 czerwca 1949 roku w Bad Segeberg.
Upamiętnienie.
Od 2008 roku przyznawana jest co trzy lata Fritz-Höger-Preis – nagroda dla najlepszych projektów architektury ceglanej. 

</doc>
<doc id="2719021" url="https://pl.wikipedia.org/wiki?curid=2719021" title="Narodziny Maryi (fresk Giotta)">
Narodziny Maryi (fresk Giotta)

Narodziny Maryi – fresk autorstwa Giotto di Bondone namalowany ok. 1305 roku dla kaplicy Scrovegnich w Padwie.
Jeden z 40 fresków namalowanych przez Giotta w kaplicy Scrovegnich należący do cyklu scen przedstawiających życie Joachima i Anny, rodziców Marii oraz Chrystusa. Historia rodziców Marii i jej samej pochodziła głównie z trzynastowiecznej "Złotej legendy" autorstwa Jakuba de Voragine'a oraz z Protoewangelii Jakuba z II wieku.
Po kilku miesiącach od zwiastowania anioła i zapowiedzi narodzin dziecka, przyszedł czas na rozwiązanie: 
Kolejny epizod przedstawiony został w takiej samej scenerii i w tym samym domu, jak we wcześniejszym fresku "Zwiastowanie św. Annie". Giotto skopiował wszystkie szczegóły: ozdoby na froncie budynku, kasetonowy sufit a nawet koc w kraciaste wzory. Narracja fresku rozpoczyna się z lewej strony. Anna rodzi zapowiedziane dziecko. Przez drzwi położna odbiera czystą bieliznę potrzebną po narodzinach noworodka. Według innych interpretacji scena ta przedstawia służkę Juthine i Annę w żałobnej szacie. Według tradycji służąca miała namawiać Anne by porzuciła żałobę i włożyła na głowę ozdobną przepaskę, tę sama którą wręcza przez drzwi i którą zwija w scenie u dołu fresku. Poniżej łoża siedzą dwie kobiety: jedna trzyma owinięte już dziecko a druga trzyma na kolanach rolkę tkaniny. Dziecko, zaraz po urodzeniu kąpano i owijano w czyste tkaniny a następnie przekazywano matce. W centralnej części fresku rozgrywa się scena główna. Anna leży w łożu i przyjmuje nowo narodzone dziecko od kobiety w niebieskiej sukni, prawdopodobnie Juthine. Lazurowy kolor szaty wskazywał, iż przedstawiona postać jest kimś ważnym. W średniowieczu tym barwnikiem portretowano jedynie osoby wysoko urodzone lub Matkę Boską. Badacze identyfikowali postać z żoną Enrico Scrovegniego, fundatora kaplicy.
Giotto w prostej scenie ukazuje narodzenie Marii i jednocześnie przedstawia sceny rodzajowe dotyczące życie codziennego; w tym przypadku czynności wykonywane po narodzeniu dziecka. Takie ujęcie tematu było nowatorskim rozwiązaniem artysty. Dodatkowym elementem innowacyjnym wprowadzonym przez Giotta była perspektywa. Malarz nad łóżkiem, namalował zasłonę wiszącą na kwadratowym ruszcie. Jej skrócone ujęcie nadaje fresku wrażenie głębi.

</doc>
<doc id="2719023" url="https://pl.wikipedia.org/wiki?curid=2719023" title="Henryk Merzbach">
Henryk Merzbach

Henryk Merzbach też Henry Merzbach (ur. 29 grudnia 1836 w Warszawie, zm. 20 kwietnia 1903 w Brukseli) – polski poeta i dziennikarz żydowskiego pochodzenia.
Życiorys.
Urodził się w rodzinie warszawskich księgarzy i wydawców jako syn Zygmunta Merzbacha i jego żony Heleny Lesser (1812-1894), córki Lewiego Lessera. Miał trzy siostry: Klarę (1835-1912), Karolinę (1837-1896) i Rozalię (ur. 1841).
W młodości wziął udział w powstaniu styczniowym (był jednym z redaktorów tajnego pisma "Prawda"). Po jego upadku wyemigrował do Belgii. Tam pracował jako dziennikarz. Był poetą i publicystą. Wśród jego publikacji można wymienić:
Był żonaty z Henryką Elizą Ghislane Le Hardy de Beaulieu (ur. 1851), z którą miał czworo dzieci: Helenę Elżbietę (ur. 1871), Jerzego Zygmunta (1874-1928, adwokata w Egipcie), Karola Zygmunta (ur. 1875, oficera) oraz Klarę Hortensję (ur. 1880).
Nie wiadomo gdzie został pochowany.

</doc>
<doc id="2719025" url="https://pl.wikipedia.org/wiki?curid=2719025" title="Teodor Kozubski">
Teodor Kozubski

Teodor Kozubski (ur. 1 listopada 1887 w Kędzierzynie (województwo wielkopolskie), zm. 3 marca 1944 w Białaczowie) – polski rolnik, księgarz, działacz społeczny, poseł na Sejm IV kadencji (1935–1938) w II Rzeczypospolitej.
Życiorys.
Ukończył sześć klas niemieckiego gimnazjum w Gnieźnie. Za udział w tajnych kółkach patriotycznych został zmuszony do przerwania nauki. W latach 1906–1912 założył i kierował organizacją „Wyzwolenie”, popularyzującą świadomość polskości wśród chłopów w powiatach: gnieźnieńskim i mogileńskim. W latach 1908–1909 był członkiem Towarzystwa „Eleusis” w Krakowie. W okresie 1909–1912 służył w kawalerii armii niemieckiej w Szczecinie i Demminie (Meklemburgia). W latach 1912–1920 przebywał na emigracji w USA, gdzie m.in. założył i prowadził księgarnię wysyłkową polskich książek „Księgarnia Atlas” w Buffalo i Toledo (Ohio). W 1920 roku wrócił do Polski i wstąpił ochotniczo do Wojska Polskiego: służył w Wielkopolskiej Ochotniczej Kompanii Sanitarnej, w 1921 roku był plebiscytowy referentem oświatowym w powiecie raciborskim i delegatem Komitetu Obrony Górnego Śląska z siedzibą w Poznaniu. Po III powstaniu śląskim organizował w Oświęcimiu opiekę dla uchodźców – powstańców ze Śląska. 
Od 1922 roku był osadnikiem rolniczym w Uścikowie koło Obornik Wielkopolskich, gdzie w latach 1931–1939 był prezesem oddziału powiatowego Wielkopolskiego Towarzystwa Kółek Rolniczych, członkiem Rady i Wydziału Powiatowego i członkiem Filareckiego Związku Elsów. 
W wyborach parlamentarnych w 1935 roku został wybrany posłem na Sejm IV kadencji (1935–1938) 25 501 głosami z ramienia BBWR z okręgu nr 95, obejmującego powiaty: poznański, obornicki, czarnkowski, międzychodzki, szamotulski i nowotomyski. W kadencji tej pracował w komisjach: komunikacyjnej i rolnej. W październiku 1935 roku i w marcu 1936 roku był wybierany do specjalnej komisji do rozważenia projektu ustawy o upoważnieniu Prezydenta RP do wydawania dekretów, w czerwcu 1938 roku – do specjalnej komisji do spraw aprowizacji. 
W wyborach parlamentarnych w 1938 roku został wybrany zastępcą senatora V kadencji w województwie poznańskim. 
Na początku II wojny światowej, 21 listopada 1939 roku został wysiedlony z rodziną do Szydłowca. W 1940 roku przeniósł się do Białaczowa, gdzie zarządzał gospodarstwem ogrodniczym hr. Platerów, udzielał pomocy ludności żydowskiej i młodzieży zagrożonej wywozem do III Rzeszy. 
Życie prywatne.
Był synem Stanisława (rolnika) i Marianny z domu Draheim. Ożenił się 28 stycznia 1913 roku (w Ameryce) z Leokadią Nowicką. Miał z nią 2 dzieci: syna Adama (zm. w 1955 roku), inżyniera rolnika, i córkę Wandę.
Po nagłej śmierci w Białaczowie został pochowany na tamtejszym cmentarzu.

</doc>
<doc id="2719026" url="https://pl.wikipedia.org/wiki?curid=2719026" title="Stacja Gagrinskaja (Nowosybirsk)">
Stacja Gagrinskaja (Nowosybirsk)



</doc>
<doc id="2719028" url="https://pl.wikipedia.org/wiki?curid=2719028" title="Thaddeus Ma Daqin">
Thaddeus Ma Daqin

Thaddeus Ma Daqin (; ur. w 1968) – chiński duchowny katolicki, biskup koadiutor Szanghaju od 2012.
Życiorys.
Święcenia kapłańskie otrzymał 18 grudnia 1994.
7 lipca 2012 przyjął sakrę biskupią przyjął z mandatem papieskim jako biskup koadiutor Szanghaju.
W grudniu 2012 roku ogłosił wystąpienie z Patriotycznego Zrzeszenia Katolików Chińskich.
Więziony i indoktrynowany. W 2014 r. uznany przez Stolicę Apostolską za biskupa ordynariusza Szanghaju.

</doc>
<doc id="2719029" url="https://pl.wikipedia.org/wiki?curid=2719029" title="Jerzy Zygmunt Merzbach">
Jerzy Zygmunt Merzbach

Jerzy Zygmunt Karol Stanisław Merzbach, także George Merzbach (ur. 25 września 1874 w Brukseli, zm. 17 lutego 1928 w Kairze) – belgijski i egipski prawnik oraz działacz publiczny żydowskiego pochodzenia.
Życiorys.
Urodził się jako syn Henryka Merzbacha i Henryki Elizy Ghislane Le Hardy de Beaulieu (ur. 1851). Był wnukiem warszawskiego wydawcy i księgarza Zygmunta Merzbacha. Miał troje rodzeństwa: Helenę Elżbietę (ur. 1871), Karola Zygmunta (ur. 1875, oficera) oraz Klarę Hortensję (ur. 1880).
O jego młodości niewiele wiadomo. Osiadł w Aleksandrii, gdzie rozpoczął praktykę adwokacką. Był oficerem oświecenia publicznego. W uznaniu wybitnych zasług położonych dla Belgii, Egiptu, Imperium osmańskiego i Etiopii uzyskał liczne wysokie odznaczenia.
Był dwukrotnie żonaty. Po raz pierwszy z Marią Paléologue, a po raz drugi z Celiną Piha.

</doc>
<doc id="2719033" url="https://pl.wikipedia.org/wiki?curid=2719033" title="Karol Zygmunt Merzbach">
Karol Zygmunt Merzbach

Karol Zygmunt Henryk Merzbach, także Charles Merzbach (ur. 18 grudnia 1875 w Brukseli, zm. w 1943 tamże) – belgijski wojskowy żydowskiego pochodzenia, badacz Polonii belgijskiej.
Życiorys.
Urodził się jako syn Henryka Merzbacha i Henryki Elizy Ghislane Le Hardy de Beaulieu (ur. 1851). Był wnukiem warszawskiego wydawcy i księgarza Zygmunta Merzbacha. Miał troje rodzeństwa: Helenę Elżbietę (ur. 1871), Jerzego Zygmunta (ur. 1874, prawnika) oraz Klarę Hortensję (ur. 1880).
O jego młodości niewiele wiadomo. Uzyskał stopień pułkownika dyplomowanego. Był dowódcą artylerii konnej 2 Dywizji Kawalerii, a w czasie I wojny światowej służył w 6 pułku artylerii armii belgijskiej. Od 1919 pełnił służbę w belgijskim sztabie generalnym. W uznaniu zasług położonych dla Belgii otrzymał szereg odznaczeń wojskowych.
Należał do grona założycieli Towarzystwa Historii Wojskowości. Badał dzieje polskiej emigracji w Belgii i publikował rezultaty swych prac. Ogłosił m.in. "L'emigration polonaise en Belgique après 1830 et 1863".
Był żonaty z Janiną Stefanią Ludwiką Annemans (ur. 1883), z którą miał czworo dzieci: Ghislane Paulinę (ur. 1913), Klarę Marię (ur. 1914), Henryka Karola (ur. 1920) i Wita Jerzego (ur. 1922).

</doc>
<doc id="2719034" url="https://pl.wikipedia.org/wiki?curid=2719034" title="Kina w Krakowie">
Kina w Krakowie

Kina w Krakowie
Historia.
Pierwszy pokaz „kinematografu” w Polsce odbył się 14 listopada 1896 roku w teatrze miejskim w Krakowie przy placu św. Ducha. Seanse odbywały się w trzech seriach: pierwsza do 29 listopada 1896, druga od 2 do 13 grudnia 1896 i trzecia od 2 do 7 lutego 1897. Wyświetlano filmy z firmy braci Lumière. Pierwszy pokaz składał się z 2 części. W pierwszej pokazano: "Śniadanie dziecka", "Plac Pocztowy", "Mimik z kapeluszem", "Kłócące się dzieci", "Plac królewski w Madrycie" oraz inscenizowaną komedię "Oblany ogrodnik". W drugiej wyświetlano m.in.: "Polityczny zatarg", "Francuską kawalerię", "Hiszpańską artylerię", "Masarnię Fin du Siècle", "Kąpiel w morzu" i "Kolej żelazną".
Następne pokazy odbyły się rok później w sali recepcyjnej hotelu Kleina przy ul. św. Gertrudy 6 (hotel Monopol) w listopadzie 1897.
Do kolejnych pokazów kinowych wykorzystywano zarówno sale teatralne (np. salę Teatru Ludowego przy ul. Rajskiej 12, czy salę Sokoła w Podgórzu) jak i przystosowane pomieszczenia (np. Teatr Letni w Parku Krakowskim, wspomnianą salę w hotelu Kleina oraz od 19 sierpnia 1905 do 1 października 1905 Teatr Fenomen mieszczący się w pocyrkowym budynku przy ul. Starowiślnej).
Rozwój kin w Krakowie.
W 1907 spółka Grunwald i Kleinberger zorganizowała pierwsze stałe kino Krakowa – Cyrk Edison działające do 1912.
W 1909 przy ul. św. Tomasza 37 zorganizowano teatr kinematograficzny Orion.
W grudniu 1910 w Pałacu Spiskim (Rynek Główny 34) działał teatr Kineton (kolejne nazwy Złuda i Zachęta).
W 1912 zaczęły powstawać nowoczesne kina. Pod patronatem instytucji społecznych powstały:
Następne kina, działające jeszcze do końca XX w. to:
W 1913 roku otwarto następujące kinoteatry:
W kwietniu 1914 uruchomiono teatr świetlny Urania przy ul. Stradomskiej 27.
W 1916 otwarto kina:
W 1917 zorganizowano kino Zachęta w Pałacu Spiskim w miejsce kina Złuda, wcześniej teatru Kineton.
Dwudziestolecie międzywojenne.
Przed wybuchem wojny działało w Krakowie 15 kin.
II wojna światowa.
W czasie wojny funkcjonowało 8 kin – 6 dla Polaków: Apollo, Atlantic (Warszawa), Stella (Młoda Gwardia), Sztuka, Uciecha, Wanda i 2 dla Niemców: Scala (teatr Bagatela), Urania (Filharmonia).

</doc>
<doc id="2719037" url="https://pl.wikipedia.org/wiki?curid=2719037" title="Jon Clay">
Jon Clay

Jonathan Davis "Jon" Clay (ur. 26 czerwca 1963 w Leeds) – brytyjski kolarz torowy, brązowy medalista olimpijski oraz srebrny medalista torowych mistrzostw świata.
Kariera.
Pierwsze sukcesy w karierze Jon Clay osiągnął w 1986 roku, kiedy został wicemistrzem kraju w kolarstwie szosowym oraz zwyciężył w wyścigu Tour of the Peaks. Do 1998 roku startował głównie w wyścigach szosowych, jednak na rozgrywanych wtedy igrzyskach Wspólnoty Narodów w Kuala Lumpur wystąpił w drużynowym wyścigu na dochodzenie, zdobywając wraz z kolegami srebrny medal. W 2000 roku wystąpił na igrzyskach olimpijskich w Sydney, gdzie wspólnie z Bryanem Steelem, Paulem Manningiem, Bradleyem Wigginsem i Chrisem Newtonem wywalczył brązowy medal w tej samej konkurencji. Na australijskich igrzyskach Clay był ponadto trzynasty w wyścigu punktowym. W tym samym roku Jon wziął udział w torowych mistrzostwach świata w Manchesterze, gdzie wraz z Newtonem, Manningiem i Wigginsem zdobył srebrny medal w drużynowym wyścigu na dochodzenie.

</doc>
<doc id="2719038" url="https://pl.wikipedia.org/wiki?curid=2719038" title="SPAD VII">
SPAD VII



</doc>
<doc id="2719039" url="https://pl.wikipedia.org/wiki?curid=2719039" title="SPAD XII">
SPAD XII



</doc>
<doc id="2719040" url="https://pl.wikipedia.org/wiki?curid=2719040" title="SPAD XIII">
SPAD XIII



</doc>
<doc id="2719041" url="https://pl.wikipedia.org/wiki?curid=2719041" title="Daniel Becke">
Daniel Becke

Daniel Becke (ur. 12 marca 1978 w Erfurcie) – niemiecki kolarz torowy i szosowy, mistrz olimpijski oraz trzykrotny medalista torowych mistrzostw świata.
Kariera.
Pierwsze sukcesy w karierze Daniel Becke osiągnął w 1995 roku, kiedy został wicemistrzem świata juniorów w drużynowym wyścigu na dochodzenie, a indywidualnie zdobył brązowy medal. W 1996 roku w obu tych konkurencjach zdobył srebrne medale, a na mistrzostwach świata w Bordeaux w 1998 roku wspólnie z Christianem Lademannem, Robertem Bartko i Guido Fulstem zdobył drużynowo srebrny medal w kategorii elite. Zarówno na mistrzostwach świata w Berlinie w 1999 roku, jak i podczas mistrzostw świata w Manchesterze w 2000 roku Niemcy z Danielem w składzie zdobywali złoty medal w drużynowym wyścigu na dochodzenie. W 2000 roku wystartował na igrzyskach olimpijskich w Sydney razem z Fulstem, Bartko, Jensem Lehmannem i Olafem Pollackiem zdobywając złoty medal drużynowo. Becke startował także w wielkich szosowych klasykach jak Vuelta a España czy Tour de France, jednak w klasyfikacji generalnej nigdy nie uplasował się w czołowej setce. Wielokrotnie zdobywał medale mistrzostw Niemiec w kolarstwie torowym, w 2008 roku zakończył karierę.

</doc>
<doc id="2719043" url="https://pl.wikipedia.org/wiki?curid=2719043" title="Robert Kasza">
Robert Kasza



</doc>
<doc id="2719044" url="https://pl.wikipedia.org/wiki?curid=2719044" title="Erik Weispfennig">
Erik Weispfennig

Erik Weispfennig (ur. 13 sierpnia 1969 w Iserlohn) – niemiecki kolarz torowy i szosowy, dwukrotny medalista torowych mistrzostw świata.
Kariera.
Pierwszy sukces w karierze Erik Weispfennig osiągnął w 1989 roku, kiedy zdobył brązowy medal mistrzostw RFN w indywidualnym wyścigu na dochodzenie. Rok później wystartował na mistrzostwach świata w Maebashi, gdzie wspólnie z Andreasem Walzerem, Michaelem Glöcknerem i Stefanem Steinwegiem wywalczył srebrny medal w drużynowym wyścigu na dochodzenie. Jego największym osiągnięciem jest jednak zdobycie w parze ze Steinwegiem złotego medalu w madisonie podczas mistrzostw świata w Manchesterze w 2000 roku. Ponadto Erik wielokrotnie zdobywał medale torowych mistrzostw Niemiec, a w 1993 roku zdobył także brązowy medal szosowym mistrzostw kraju. Nigdy nie startował na igrzyskach olimpijskich.

</doc>
<doc id="2719046" url="https://pl.wikipedia.org/wiki?curid=2719046" title="Ondjaki">
Ondjaki

Ondjaki, właśc. Ndalu de Almeida (ur. 1977 w Luandzie) – angolski poeta i prozaik.
Jest synem Portugalczyka i Afrykanki. Studiował socjologię na Uniwersytecie Lizbońskim, studia ukończył w 2002 roku. Pierwszy tomik wierszy "Actu Sanguíneu" opublikował w 2000 roku. Jego twórczość poetycka charakteryzuje się specyficznym językiem, z częstym wykorzystaniem neologizmów, wyrażeń gwarowych i slangowych. Tematyka jego powieści i opowiadań dotyczy głównie wspomnień z dzieciństwa, spędzonego w Luandzie w czasie wojny domowej. Zajmuje się także innymi dziedzinami sztuki: teatrem (przez dwa lata współtworzył amatorski teatr w Lizbonie) i malarstwem (jego prace były wystawiane na indywidualnych wystawach w Angoli i Brazylii).

</doc>
<doc id="2719048" url="https://pl.wikipedia.org/wiki?curid=2719048" title="Ndalu de Almeida">
Ndalu de Almeida



</doc>
<doc id="2719056" url="https://pl.wikipedia.org/wiki?curid=2719056" title="Laura Asadauskaitė">
Laura Asadauskaitė

Laura Asadauskaitė-Zadneprovskienė (ur. 28 lutego 1984) – litewska pięcioboistka nowoczesna, mistrzyni olimpijska z Londynu, mistrzyni i wicemistrzyni świata i trzykrotna mistrzyni Europy.
Uczestniczka igrzysk olimpijskich w Pekinie w 2008 roku, zajmując 15. miejsce w klasyfikacji indywidualnej. Na Igrzyskach olimpijskich w Londynie wywalczyła złoty medal. Mistrzyni świata indywidualnie z 2013 roku. W 2010 urodziła córkę

</doc>
<doc id="2719057" url="https://pl.wikipedia.org/wiki?curid=2719057" title="Laura Asadauskaite">
Laura Asadauskaite



</doc>
<doc id="2719058" url="https://pl.wikipedia.org/wiki?curid=2719058" title="Figurantka">
Figurantka

Figurantka (tytuł oryginalny: "Veep") – amerykański telewizyjny serial komediowy, emitowany przez telewizję HBO od 22 kwietnia 2012 roku do 12 maja 2019 roku, a w Polsce nadawany na kanale HBO od 11 czerwca 2012 roku do 13 maja 2019. Twórcą "Figurantki" jest Armando Iannucci, który oparł pomysł serialu na innej produkcji swojego autorstwa, sitcomie BBC "The Thick of It" z lat 2005–2012. Oryginalny tytuł serialu jest fonetycznym zapisem skrótu "VP", oznaczającego po angielsku wiceprezydenta Stanów Zjednoczonych ("vice president").
"Figurantka" otrzymała bardzo pozytywne recenzje i zdobyła wiele wyróżnień, w tym trzykrotnie Nagrodę Emmy dla najlepszego serialu komediowego w latach 2015-2017. Odtwórczyni głównej roli, Julia Louis-Dreyfus, otrzymała sześciokrotnie (w latach 2012–2017) statuetkę Emmy dla najlepszej pierwszoplanowej aktorki komediowej, a Tony Hale za swoją rolę w serialu zdobył Emmy dla najlepszego drugoplanowego aktora komediowego w latach 2013 i 2015. 
7 września 2017 roku, HBO ogłosiła, że sezon siódmy jest finałową serią
Opis fabuły.
Serial przedstawia losy fikcyjnej wiceprezydent Stanów Zjednoczonych, Seliny Meyer (Julia Louis-Dreyfus), której ambicje nie dorównują kompetencjom. Największym marzeniem Seliny, marginalizowanej przez prezydenta i jego urzędników, jest zostać głową państwa. Jednak zarówno ona, jak i jej zespół współpracowników często wikłają się w źle rozgrywane polityczne intrygi i dyplomatyczne skandale, które utrudniają rozwój kariery pechowej Seliny.

</doc>
<doc id="2719059" url="https://pl.wikipedia.org/wiki?curid=2719059" title="Riccardo De Luca">
Riccardo De Luca

Riccardo De Luca (ur. 22 marca 1986) – włoski pięcioboista nowoczesny, mistrz świata i mistrz Europy.

</doc>
<doc id="2719060" url="https://pl.wikipedia.org/wiki?curid=2719060" title="Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T54">
Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T54

Bieg na 100 metrów mężczyzn kl.T54 podczas Letnich Igrzysk Paraolimpijskich 2008 rozegrano w dniach 15-16 września. W rozgrywkach wzięło udział 21 sportowców z 14 krajów.
Wyniki.
Pierwsza runda.
Biegi pierwszej rundy zostały rozegrane 15 września o godzinie 12:11. Kwalifikację do finału uzyskiwało po dwóch najlepszych zawodników z każdego biegu oraz dwóch z najlepszymi wynikami. Na tym etapie rozgrywek fiński lekkoatleta Leo Pekka Tahti ustanowił rekord świata z wynikiem 13.76 s. 
Bieg 1
Bieg 2
Bieg 3
Finał.
Finał został rozegrany 16 września o godzinie 17:50.
Linki zewnętrzne.
strona oficjalna paraolimpiady

</doc>
<doc id="2719061" url="https://pl.wikipedia.org/wiki?curid=2719061" title="Dziewczyny (serial telewizyjny)">
Dziewczyny (serial telewizyjny)

Dziewczyny ("Girls", 2012-2017) – amerykański serial telewizyjny nadawany przez stację HBO od 15 kwietnia 2012 roku do 16 kwietnia 2017 roku, stworzony przez Lenę Dunham, która jest jednocześnie odtwórczynią głównej roli. Serial jest komediodramatem, opowiadającym o życiu grupy dwudziestoparoletnich mieszkańców Nowego Jorku. Fabuła oraz postać głównej bohaterki luźno oparte są na doświadczeniach życiowych 27-letniej Dunham.
W Polsce serial nadawany był oryginalnie na kanale HBO od 30 lipca 2012 roku do 17 kwietnia 2017.
Serial został w 2013 nagrodzony Złotym Globem w kategorii "najlepszy serial komediowy", został również dwukrotnie nominowany do nagrody Emmy (w 2012 i 2013).
Fabuła.
Serial opowiada o młodej, początkującej pisarce Hannah, która pewnego dnia dowiaduje się od rodziców, że ci nie będą jej dłużej utrzymywać, jako że od skończenia przez nią studiów minęły już dwa lata. Zmuszona w końcu do wkroczenia w dorosłość, Hannah próbuje odnaleźć swoją tożsamość przy wsparciu nowojorskich przyjaciółek: pracującej w galerii sztuki Marnie, studentki matematyki Shoshany i lekkodusznej podróżniczki Jessy.
Opinie krytyków.
Serial otrzymał pozytywne oceny amerykańskich krytyków; pierwsza seria w serwisie Metacritic otrzymała wynik 87/100, stanowiący średnią ocen pochodzących z 29 recenzji. Recenzent tygodnika Time, James Poniewozik wysoko ocenił serial, uznając, że jest on „zuchwały, pełen niuansów i często wręcz przeraźliwie śmieszny”. Tim Goodman pracujący dla The Hollywood Reporter napisał, że "Dziewczyny" „to jeden z najbardziej oryginalnych, dokładnych, pozbawionych potknięć seriali, jakie ostatnio powstały” i dodał, że dobrze ukazuje takie tematy jak „prawdziwa przyjaźń pomiędzy kobietami, trudy wchodzenia w dorosłość, pełne niuansów relacje, seksualność, ocena siebie i swojego ciała, czy intymność”.
Z kolei krytyczne opinie zwracały uwagę, że postacie serialu mają tendencję do „bezustannego dramatyzowania na temat swojego życia, jednocześnie udając, że potrafią zrozumieć fundamentalny bezsens i narcyzm płynący z takiego dramatyzowania” lub stwierdzały, że jest to serial „o grupie uprzywilejowanych, nieciekawych kobiet, biadolących z powodu faktu bycia zmuszonymi do choć częściowego wzięcia za siebie odpowiedzialności”.
Według M. Sadowskiej i J. Ozdobińskiej z Newsweeka „Dziewczyny” składają się z niemal samych banalnych scenek i sytuacji, z tego wszystkiego, co składa się na upierdliwą codzienność, na prozę życia, z rzadka tylko przerywaną fajerwerkami niezwykłych zdarzeń”. W opinii M. Broniszewskiego, autora bloga "Filmówka" w serwisie "kultura.gazeta.pl" „Z pewnością nie jest to produkcja na każde gusta, ale nie warto się zrażać początkiem. (...) Dunham opowiada w swoim serialu o rzeczach najważniejszych - sile przyjaźni, miłości, zranionych uczuciach czy trudnościach z podejmowaniem odpowiedniej decyzji”.

</doc>
<doc id="2719062" url="https://pl.wikipedia.org/wiki?curid=2719062" title="Jakub Władysław Wojewódzki">
Jakub Władysław Wojewódzki



</doc>
<doc id="2719063" url="https://pl.wikipedia.org/wiki?curid=2719063" title="Składy drużyn olimpijskich w piłce siatkowej kobiet 2012">
Składy drużyn olimpijskich w piłce siatkowej kobiet 2012

Artykuł grupuje składy wszystkich reprezentacji narodowych w piłce siatkowej, które wystąpiły w Igrzyskach Olimpijskich 201 odbywających się w Londynie
Algieria.
Trener: Jerzy StrumiłoAsystent: Aimed Eddine Saidani
Brazylia.
Trener: Zé RobertoAsystent: Paulo Barros Junior
Chiny.
Trener: Yu JueminAsystent: Lai Yawen
Dominikana.
Trener: Marcos KwiekAsystent: Wagner Pacheco
Japonia.
Trener: Masayoshi ManabeAsystent: Gen Kawakita
Korea Południowa.
Trener: Kim Hyung-silAsystent: Hong Sung-jin
Rosja.
Trener: Siergiej OwczinnikowAsystent: Igor Kurnosow
Serbia.
Trener: Zoran TerzićAsystent: Branko Kovačević
Stany Zjednoczone.
Trener: Hugh McCutcheonAsystent: Karch Kiraly
Turcja.
Trener: Marco Aurelio MottaAsystent: Alper Erdoğuş
Wielka Brytania.
Trener: Audrey CooperAsystent: Ian Goswell
Włochy.
Trener: Massimo BarboliniAsystent: Marco Bracci

</doc>
<doc id="2719064" url="https://pl.wikipedia.org/wiki?curid=2719064" title="Aleksandr Lesun">
Aleksandr Lesun

Aleksandr Lesun, ros. Александр Лесун (ur. 1 lipca 1988) – białoruski pięcioboista nowoczesny reprezentujący od 2009 barwy rosyjskie, dwukrotny mistrz świata i dwukrotny mistrz Europy.
Znaczny sukces odniósł w 2012 roku w Rzymie, zdobywając indywidualne mistrzostwo świata.
Czwarty na igrzyskach olimpijskich w Londynie w 2012 r.
Na Igrzyskach Olimpijskich 2016 w Rio de Janeiro zdobył złoty medal. 
W lutym 2022 roku oświadczył, że nie zamierza już reprezentować Rosji w proteście przeciwko zbliżającej inwazji na Ukrainę, co faktycznie oznaczało zakończenie kariery sportowej.

</doc>
<doc id="2719065" url="https://pl.wikipedia.org/wiki?curid=2719065" title="Aleksander Lesun">
Aleksander Lesun



</doc>
<doc id="2719066" url="https://pl.wikipedia.org/wiki?curid=2719066" title="Dęby Łyse">
Dęby Łyse

Dęby Łyse – zlikwidowany wąskotorowy przystanek osobowy w Łysych na linii kolejowej Dęby – Łomża Wąskotorowa, w powiecie ostrołęckim, w województwie mazowieckim, w Polsce.

</doc>
<doc id="2719067" url="https://pl.wikipedia.org/wiki?curid=2719067" title="Lipniki (stacja kolejowa)">
Lipniki (stacja kolejowa)

Lipniki – zlikwidowana wąskotorowa stacja kolejowa w Serafinie na linii kolejowej Dęby – Łomża Wąskotorowa, w powiecie ostrołęckim, w województwie mazowieckim, w Polsce.

</doc>
<doc id="2719068" url="https://pl.wikipedia.org/wiki?curid=2719068" title="Kuzie (stacja kolejowa)">
Kuzie (stacja kolejowa)

Kuzie – zlikwidowana wąskotorowa stacja kolejowa w Kuziach na linii kolejowej Dęby – Łomża Wąskotorowa, w powiecie łomżyńskim, w województwie podlaskim, w Polsce.

</doc>
<doc id="2719069" url="https://pl.wikipedia.org/wiki?curid=2719069" title="Popiołki Kurpiowskie">
Popiołki Kurpiowskie

Popiołki Kurpiowskie – zlikwidowany wąskotorowy przystanek osobowy w Popiołkach na linii kolejowej Dęby – Łomża Wąskotorowa, w powiecie łomżyński, w województwie podlaskim, w Polsce.

</doc>
<doc id="2719070" url="https://pl.wikipedia.org/wiki?curid=2719070" title="Gawrychy (przystanek kolejowy)">
Gawrychy (przystanek kolejowy)

Gawrychy – zlikwidowany wąskotorowy przystanek osobowy w Gawrychach na linii kolejowej Dęby – Łomża Wąskotorowa, w powiecie łomżyńskim, w województwie podlaskim, w Polsce.

</doc>
<doc id="2719072" url="https://pl.wikipedia.org/wiki?curid=2719072" title="Dłużewo (stacja kolejowa)">
Dłużewo (stacja kolejowa)

Dłużewo – zlikwidowana wąskotorowa stacja kolejowa w Dłużewie na linii kolejowej Dęby – Łomża Wąskotorowa, w powiecie łomżyńskim, w województwie podlakim, w Polsce.

</doc>
<doc id="2719073" url="https://pl.wikipedia.org/wiki?curid=2719073" title="Zbójno (stacja kolejowa)">
Zbójno (stacja kolejowa)

Zbójno – zlikwidowana wąskotorowa stacja kolejowa w Zbójnej na linii kolejowej Dęby – Łomża Wąskotorowa, w powiecie łomżyńskim, w województwie podlaskim, w Polsce.

</doc>
<doc id="2719074" url="https://pl.wikipedia.org/wiki?curid=2719074" title="Dębniki (stacja kolejowa)">
Dębniki (stacja kolejowa)

Dębniki – zlikwidowana wąskotorowa stacja kolejowa w Dębnikach na linii kolejowej Dęby – Łomża Wąskotorowa, w powiecie łomżyńskim, w województwie podlaskim, w Polsce.

</doc>
<doc id="2719075" url="https://pl.wikipedia.org/wiki?curid=2719075" title="Morgowniki (stacja kolejowa)">
Morgowniki (stacja kolejowa)

Morgowniki – zlikwidowana wąskotorowa stacja kolejowa w Morgownikach na linii kolejowej Dęby – Łomża Wąskotorowa, w powiecie łomżyńskim, w województwie podlaskim, w Polsce.

</doc>
<doc id="2719076" url="https://pl.wikipedia.org/wiki?curid=2719076" title="Żelazno (obwód Płowdiw)">
Żelazno (obwód Płowdiw)

Żelazno (bułg. "Желязно") – wieś w południowej Bułgarii, w obwodzie Płowdiw, w gminie Marica.
We wsi znajdują się dwa trackie kopce - "Wisoka mogiła", "Petranina mogiła"

</doc>
<doc id="2719077" url="https://pl.wikipedia.org/wiki?curid=2719077" title="Tomasz Russocki">
Tomasz Russocki

Tomasz Russocki (Rusocki) z Brzezia herbu Zadora – pisarz ziemski krakowski w latach 1785-1792, pisarz grodzki oświęcimski w 1774 roku, konsyliarz konfederacji radomskiej Księstw Oświęcimskiego i Zatorskiego w 1767 roku.

</doc>
<doc id="2719078" url="https://pl.wikipedia.org/wiki?curid=2719078" title="Linia kolejowa Dęby – Łomża Wąskotorowa">
Linia kolejowa Dęby – Łomża Wąskotorowa

Linia kolejowa Dęby – Łomża Wąskotorowa – zlikwidowana w 1973 roku wąskotorowa linia kolejowa łącząca stację Dęby ze stacją Łomża Wąskotorowa.
Historia.
Linia została otwarta w 1915 roku. Rozstaw szyn wynosił 600 mm. W 1945 roku linia stała się nieprzejezdna przez zerwanie mostu na Narwi (odcinek Morgowniki – Nowogród). Most odbudowano jeszcze przed 1950 rokiem. 1 kwietnia 1973 roku nastąpiło zamknięcie dla ruchu pasażerskiego i towarowego i jeszcze w tym samym roku linię fizycznie zlikwidowano.

</doc>
<doc id="2719079" url="https://pl.wikipedia.org/wiki?curid=2719079" title="Azat Nurgalijew">
Azat Nurgalijew

Azat Nurgalijew (kaz.: Азат Нұрғалиев; ur. 1 lipca 1987 w Szymkencie) – kazachski piłkarz, od 2012 roku grający w klubie Ordabasy Szymkent. Występuje na pozycji pomocnika. W reprezentacji Kazachstanu zadebiutował w 2009 roku.

</doc>
<doc id="2719081" url="https://pl.wikipedia.org/wiki?curid=2719081" title="Bathybates minor">
Bathybates minor

Bathybates minor – gatunek drapieżnej, słodkowodnej ryby okoniokształtnej z rodziny pielęgnicowatych (Cichlidae), najmniejszy reprezentant rodzaju "Bathybates". Hodowany w akwariach.
Występowanie.
Gatunek endemiczny, występujący pospolicie w strefie bentopelagicznej jeziora Tanganika w Afryce Wschodniej. Wpływa również do delt dużych, wolno płynących rzek (np. Malagarasi), których wody uchodzą do jeziora. Występuje na głębokościach 3–100 m (według niektórych źródeł nie występuje na głębokościach przekraczających 70 m), najczęściej 10–30 m.
Budowa.
"Bathybates minor" jest pielęgnicą średniej wielkości, morfologicznie wyraźnie różniącą się od pokrewnych gatunków. Dorasta do około 20 cm długości całkowitej. Jego ciało jest wydłużone, srebrzyste, z półprzezroczystymi płetwami. Głowa i oczy są duże.
Ewolucja.
Prawdopodobnie jest ewolucyjnie najstarszym ze współcześnie żyjących, znacznie od niego większych przedstawicieli rodzaju "Bathybates". Jest dla nich taksonem siostrzanym. Od niego rozpoczęła się szybka radiacja adaptacyjna, która doprowadziła do powstania pozostałych gatunków rodzaju.
Biologia i ekologia.
Jest wyspecjalizowanym drapieżnikiem żywiącym się małymi rybami, głównie "Stolothrissa tanganicae" z rodziny śledziowatych. Kształt oraz ubarwienie jego ciała są zbliżone do kształtu i ubarwienia śledzi (mimetyzm), co znacznie ułatwia drapieżnikowi zbliżenie się do ofiar, a nawet wmieszanie się w ich ławice. "B. minor" pływa wraz z nimi towarzysząc im w dobowych migracjach, przez co jest często poławiany w sieci przez rybaków. Swoje ofiary atakuje niespodziewanie.
Jest pyszczakiem, jak wszystkie Bathybatini. Ikrą i narybkiem opiekuje się samica.

</doc>
<doc id="2719083" url="https://pl.wikipedia.org/wiki?curid=2719083" title="Cyril Bos">
Cyril Bos

Cyril Bos (ur. 26 września 1972 w Mont-Saint-Aignan) – francuski kolarz torowy, trzykrotny medalista mistrzostw świata.
Kariera.
Pierwszy sukces w karierze Cyril Bos osiągnął w 1993 roku, kiedy zdobył brązowy medal mistrzostw kraju w wyścigu punktowym. Osiągnięcie to powtórzył także dwa lata później, a w 1996 roku był drugi. W 1996 roku wystartował również na mistrzostwach świata w Manchesterze, gdzie wspólnie z Francisem Moreau, Jean-Michelem Moninem i Philippe'em Ermenaultem zdobył srebrny medal w drużynowym wyścigu na dochodzenie. Na rozgrywanych w 1999 roku mistrzostwach świata w Berlinie razem z Ermenaultem, Moreau i Jérôme'em Neuville'em w tej konkurencji ponownie był drugi. W tym samym składzie Francuzi zajęli czwarte miejsce na igrzyskach olimpijskich w Sydney w 2000 roku, przegrywając walkę o brąz z Brytyjczykami. W drużynowym wyścigu na dochodzenie Bos zdobył ponadto brązowy medal na mistrzostwach świata w Manchesterze w 2000 roku razem z Damienem Pommereau, Philippe'em Gaumontem i Jérôme'em Neuville'em.

</doc>
<doc id="2719085" url="https://pl.wikipedia.org/wiki?curid=2719085" title="Andrew Smith (sprinter)">
Andrew Smith (sprinter)

Andrew Smith (ur. 29 stycznia 1964) – jamajski lekkoatleta specjalizujący się w biegach sprinterskich, uczestnik letnich igrzysk olimpijskich w Seulu (1988).
Sukcesy sportowe.
W 1987 r. zdobył w Rzymie brązowy medal mistrzostw świata w biegu sztafetowym 4 × 100 metrów (wspólnie z Johnem Mairem, Clive'em Wrightem i Rayem Stewartem). W 1988 r. startował w konkurencji biegu na 100 metrów podczas olimpiady w Seulu, zajmując 7. miejsce w jednym z ćwierćfinałów. W 1989 r. zdobył w San Juan dwa medale mistrzostw Ameryki Środkowej i Karaibów: złoty w sztafecie 4 × 100 metrów oraz brązowy w biegu na 100 metrów.

</doc>
<doc id="2719087" url="https://pl.wikipedia.org/wiki?curid=2719087" title="Stadion Osaka">
Stadion Osaka

 – były osakijski stadion drużyny baseballowej Nankai Hawks.
W 1988 właściciel stadionu, firma Hawks sprzedała go Daiei i przeniosła się do Fukuoki.
Stadion został ostatecznie rozebrany w 1998, jego teren zajmuje obecnie centrum handlowe.

</doc>
<doc id="2719089" url="https://pl.wikipedia.org/wiki?curid=2719089" title="Sezon Grand Prix 1906">
Sezon Grand Prix 1906



</doc>
<doc id="2719094" url="https://pl.wikipedia.org/wiki?curid=2719094" title="Philippe Gaumont">
Philippe Gaumont

Philippe Gaumont (ur. 22 lutego 1973 w Amiens, zm. 17 maja 2013 w Arras) – francuski kolarz torowy i szosowy, brązowy medalista olimpijski oraz brązowy medalista torowych mistrzostw świata.
Kariera.
Pierwsze sukcesy w karierze Philippe Gaumont osiągnął w 1992 roku, kiedy zwyciężył w szosowym wyścigu Tour de la Somme, a wspólnie z Hervé Boussardem, Didierem Faivre-Pierretem i Jean-Louisem Harelem zdobył brązowy medal w drużynowej jeździe na czas na igrzyskach olimpijskich w Barcelonie. W kolejnych latach wygrywał wyścigi krajowe, między innymi Tour du Poitou-Charentes et de la Vienne (1994), Tour de Picardie (1996), La Côte Picarde (1996) i Quatre Jours de Dunkerque (1996). W 2000 roku wziął udział w torowych mistrzostwach świata w Manchesterze, gdzie wspólnie z Damienem Pommereau, Cyrilem Bosem i Jérôme’em Neuville’em wywalczył brązowy medal w drużynowym wyścigu na dochodzenie. W 2000 roku brał także udział w igrzyskach olimpijskich w Sydney, gdzie w indywidualnym wyścigu na dochodzenie rywalizację ukończył na piątej pozycji. Gaumont startował także w paru edycjach Tour de France, jednak w klasyfikacji generalnej nigdy nie znalazł się w czołowej setce.

</doc>
<doc id="2719095" url="https://pl.wikipedia.org/wiki?curid=2719095" title="Czartówka">
Czartówka

Czartówka, również Wróblina – struga w północnej części województwa łódzkiego, lewy dopływ Bzury o długości 12,58 km.
Czartówka bierze swój początek w północno-zachodniej części powiatu zgierskiego skąd biegnie na północ. Odwadnia wschodnią część gminy Łęczyca wykorzystując, łączącą doliny Bzury i Neru, odnogę Pradoliny Warszawsko – Berlińskiej. W mieście Łęczyca przepływa przez, będące pozostałością działalności górniczej, zalewy (Zalew Miejski) i uchodzi do rzeki Bzury. Brak jest dokładnych danych na temat długości cieku i powierzchni zlewni.
Mimo niewielkich rozmiarów Czartówka wylewa podczas ulewnych deszczy lub wiosennych roztopów podtapiając położone w jej pobliżu tereny.

</doc>
<doc id="2719096" url="https://pl.wikipedia.org/wiki?curid=2719096" title="John Veevers">
John Veevers

John James Veevers (ur. 13 października 1930 w Sydney, zm. 12 sierpnia 2018 tamże) – australijski geolog, profesor w Macquarie University prowadzący badania naukowe w dziedzinie geologicznej historii Australii (Pangea, Gondwana), kontynuator badań Alfreda G. Fischera, dotyczących cykli oceanicznych (megacykli Fischera).
Życiorys.
Urodził się i studiował w Sydney. Skończył z wyróżnieniem Uniwersytet w Sydney – I st. w 1952 r., II st. w 1954 r. i III st. (doktorat) w 1956 r. – oraz "Imperial College of Science &amp; Technology" (1956). W latach 1948–1967 pracował w "Bureau of Mineral Resources, Geology &amp; Geophysics" w Canberze, a w roku 1968 rozpoczął pracę dydaktyczną i karierę naukową w Macquarie University ("Department of Earth and Planetary Sciences") i gdzie pracował do przejścia na emeryturę oraz jako profesor emeritus.
Został wyróżniony Medalem S.W. Careya, nadawanym przez "Geological Society of Australia" (1992), tytułem "Fellow" przez "Australian Academy of Science" (1995) i "Centenary Medal" (2001). Jego nazwiskiem nazwano krater uderzeniowy Veevers w Australii Zachodniej.
Publikacje.
Tematykę wielu naukowych publikacji, opracowanych przez J.J. Veeversa lub z jego udziałem, ilustruje wykaz wybranych pozycji książkowych, wydanych w latach 1958–2001:

</doc>
<doc id="2719097" url="https://pl.wikipedia.org/wiki?curid=2719097" title="Clive Wright">
Clive Wright

Clive George Wright, Jr. (ur. 18 listopada 1965 w Dover w regionie Saint Mary) – jamajski lekkoatleta specjalizujący się w biegach sprinterskich, dwukrotny uczestnik letnich igrzysk olimpijskich (Seul 1988, Barcelona 1992).
Sukcesy sportowe.
W latach 1987, 1988, 1989 oraz 1992 czterokrotnie zdobył tytuł mistrza Jamajki w biegu na 200 metrów. Dwukrotnie zdobył medale mistrzostw Ameryki Środkowej i Karaibów w biegu na 200 metrów: złoty (1987) oraz srebrny (1989). W 1987 r. zdobył w Rzymie brązowy medal mistrzostw świata w biegu sztafetowym 4 × 100 metrów (wspólnie z Johnem Mairem, Andrew Smithem i Rayem Stewartem). W 1988 r. startował w konkurencji biegu na 200 metrów podczas olimpiady w Seulu, awansując do ćwierćfinału. Był również uczestnikiem biegu sztafetowego 4 × 100 metrów, w którym jamajscy sprinterzy zajęli 4. miejsce. W 1990 r. zdobył w Auckland dwa brązowe medale na Igrzyskach Wspólnoty Narodów, w biegach sztafetowych 4 × 100 metrów oraz 4 × 400 metrów. W 1992 r. w Barcelonie po raz drugi w karierze uczestniczył w igrzyskach olimpijskich, awansując do półfinału biegu na 200 metrów, w którym zajął 7. miejsce.

</doc>
<doc id="2719099" url="https://pl.wikipedia.org/wiki?curid=2719099" title="Damien Pommereau">
Damien Pommereau

Damien Pommereau (ur. 12 maja 1978 w Villepinte) – francuski kolarz torowy, brązowy medalista mistrzostw świata.
Kariera.
Pierwszy sukces w karierze Damien Pommereau osiągnął w 1997 roku, kiedy zdobył srebrny medal mistrzostw kraju w wyścigu punktowym. Dwa lata później został mistrzem Europy U-23 w madisonie, a wraz z kolegami wygrał zawody Pucharu Świata w Meksyku. Jego największym osiągnięciem jest jednak zdobycie wspólnie z Philippe’em Gaumontem, Cyrilem Bosem i Jérôme’em Neuville’em brązowego medalu w drużynowym wyścigu na dochodzenie podczas mistrzostw świata w Manchesterze w 2000 roku. W 2001 roku był wicemistrzem Francji w indywidualnym wyścigu na dochodzenie, a trzy lata później zdobył brąz w wyścigu punktowym. Nigdy nie startował na igrzyskach olimpijskich.

</doc>
<doc id="2719100" url="https://pl.wikipedia.org/wiki?curid=2719100" title="Stanisław Krawczyński (lekarz)">
Stanisław Krawczyński (lekarz)

Stanisław Krawczyński (ur. 21 października 1884 w Zawichoście, zm. 29 czerwca 1940 w Brzasku) – polski lekarz, działacz społeczny, poseł na Sejm III (1930–1935), IV (1935–1938) i V kadencji (1938–1939) w II Rzeczypospolitej.
Życiorys.
Był najstarszym dzieckiem Ludwika (wójta i organisty w Zawichoście) i Teofili z domu Kwiatkowskiej. Ukończył gimnazjum w Radomiu w 1904 roku, studiował na uniwersytecie w Charkowie (jeden semestr medycyny w roku 1904/1905), na Wydziale Lekarskim Uniwersytetu Jagiellońskiego. 31 marca 1911 roku uzyskał na tej uczelni stopień doktora medycyny. Potem studiował jeszcze na uniwersytecie w Kijowie, uzyskując tam w 1912 roku dyplom lekarza z odznaczeniem. 
Po ukończeniu studiów pracował jako asystent w klinikach Uniwersytetu Jagiellońskiego i szpitalach w Zakopanem (w szpitalu Legionów Polskich „Bratnia Pomoc”) i Rabce (był tam kierownikiem szpitala Czerwonego Krzyża). W latach 1916–1939 pracował jako kierownik (lekarz naczelny) Szpitala św. Ducha w Sandomierzu. Specjalizował się w położnictwie i ginekologii.
Był członkiem i prezesem koła powiatowego POW, członkiem „Piechura”, prezesem Klubu Narodowego. Na przełomie lat 1918/1919 (do końca czerwca 1919 roku) pełnił funkcję komisarza ludowego (starosty powiatowego) powiatu sandomierskiego. 
W czasie wojny polsko-bolszewickiej służył w Wojsku Polskim w stopniu kapitana-lekarza w dyspozycji Departamentu Sanitarnego Naczelnego Dowództwa. Gdy był delegowany do Brześcia Litewskiego, zachorował na tyfus plamisty z powodu epidemii w obozach jenieckich, od lutego 1920 roku przebywał w garnizonie w Sandomierzu, w 1921 roku został przeniesiony do pracy w tamtejszym szpitalu Św. Ducha, gdzie pracował do wybuchu II wojny światowej, rozbudował i unowocześnił ten szpital.
Był członkiem BBWR, OZN. Od 1933 roku był członkiem Warszawskiego Klubu Społeczno-Politycznego. Był prezesem komitetu budowy Gimnazjum Żeńskiego w Sandomierzu, prezesem powiatowego koła POW, członkiem Rady Miejskiej i Wydziału Powiatowego, przewodniczącym komisji rewizyjnej Magistratu Sandomierza, prezesem koła Związku Inwalidów.
W wyborach parlamentarnych w 1930 roku został wybrany na posła z listy nr 1 (BBWR) w okręgu wyborczym nr 22 (Sandomierz). W kadencji tej należał do klubu BBWR. Pracował w komisjach: opieki społecznej i inwalidzkiej, zdrowia publicznego (był jej sekretarzem). 
W wyborach parlamentarnych w 1935 roku został wybrany 21 884 głosami posłem na Sejm IV kadencji (1935–1938) z okręgu nr 29, obejmującego powiaty: sandomierski i stopnicki. W kadencji tej pracował w komisjach: budżetowej (od 1937 roku był zastępcą członka), komunikacyjnej (w 1938 roku), skarbowej (w latach 1935–1937) oraz zdrowia publicznego i opieki społecznej (od 1937 roku był jej przewodniczącym). 
W wyborach parlamentarnych w 1938 roku został ponownie wybrany posłem na Sejm V kadencji (1938–1939) z tego samego okręgu (nr 29). W kadencji tej należał do klubu OZN i pracował w komisjach: komunikacyjnej, pracy oraz zdrowia publicznego i opieki społecznej (był jej przewodniczącym). 
Po wkroczeniu Niemców do Sandomierza we wrześniu 1939 roku został pozbawiony kierownictwa szpitala. Wiosną 1940 roku osiadł w Zawichoście, został tam aresztowany i uwięziony w Sandomierzu. 29 czerwca 1940 został rozstrzelany w masowej egzekucji w lesie Brzask k. Skarżyska-Kamiennej. Pochowany we wspólnej mogile wraz z blisko 760 ofiarami masakry. 
Nie założył rodziny.

</doc>
<doc id="2719103" url="https://pl.wikipedia.org/wiki?curid=2719103" title="Wiesław Nowiński">
Wiesław Nowiński

Wiesław Lucjan Nowiński (ur. 24 lipca 1953 w Tomaszowie Mazowieckim) – polski naukowiec pracujący w Singapurze w Agency for Science, Technology and Research, jest profesorem w dziedzinie nauk technicznych. Jest autorem komputerowych map mózgu i laureatem wielu prestiżowych światowych nagród, w tym III edycji konkursu „Wybitny Polak” i autorem wielu patentów.
Życiorys.
Jest synem Ludwika i Janiny Nowińskiej. Jest absolwentem II LO im. Stefana Żeromskiego. W 1977 ukończył elektronikę na Politechnice Warszawskiej. Doktoryzował się z wyróżnieniem na Politechnice Łódzkiej z informatyki u profesora Edwarda Kąckiego. Pracował w Polskiej Akademii Nauk nad współbieżną rekonstrukcją obrazów w tomografii komputerowej. W 1991 wyjechał do Singapuru, gdzie opracował pierwszy komputerowy atlas mózgu. Wyprodukował ze swoim zespołem 35 komercyjnych atlasów mózgu. Posiada 71 patentów, z czego 23 w USA i 11 europejskich, oraz 68 wniosków patentowych. Jest autorem 590 publikacji naukowych. Prowadził wykłady z radiologii w Medical Center University of Washington w Seattle. Wykładał także w Nanyang Technological University w Singapurze oraz pracował jako profesor wizytujący w chińskim Harbin Institute of Technology.
Otrzymał wiele prestiżowych nagród, w tym m.in. dwukrotnie Magna cum Laude (uznawaną za „Radiologicznego Oskara”) przyznawaną przez Radiological Society of North America. W 2010 został nominowany do Azjatyckiej Nagrody Innowacyjności. W 2012 został wyróżniony nagrodą III edycji konkursu Wybitny Polak. W 2013 otrzymał tytuł „Pioniera Medycyny” od Society for Brain Mapping and Therapeutics (USA). W 2014 został nominowany do ścisłej trójki laureatów w kategorii „Całokształt twórczości” Europejskiego Wynalazcy Roku – konkursie organizowanym przez Europejski Urząd Patentowy. Od grudnia 2015 do 2022 był profesorem warszawskiego UKSW.
Stworzył NOW"in"BRAIN - największe repozytorium trójwymiarowych obrazów mózgu, zawierające 12 galerii z ponad 8100 obrazami, ogólnodostępne na stronie internetowej .
Został uhonorowany w 2018 znaczkiem pocztowym ("Atlasy Mózgu Ludzkiego, Wiesław L. Nowiński") wydanym przez Pocztę Polską z okazji 100 lecia Urzędu Patentowego RP (pośród dwóch żyjących wynalazców stulecia).
Jest kawalerem Orderu Zasługi Rzeczypospolitej Polskiej za „zasługi w rozwijaniu polsko-singapurskiej współpracy”.
Jest żonaty.

</doc>
<doc id="2719104" url="https://pl.wikipedia.org/wiki?curid=2719104" title="Madonna della Sedia">
Madonna della Sedia



</doc>
<doc id="2719107" url="https://pl.wikipedia.org/wiki?curid=2719107" title="Mistrzostwa Ameryki Północnej, Środkowej i Karaibów kadetów w piłce siatkowej">
Mistrzostwa Ameryki Północnej, Środkowej i Karaibów kadetów w piłce siatkowej

Mistrzostwa Ameryki Północnej, Środkowej i Karaibów kadetów w piłce siatkowej (ang. "NORCECA U-19 Boy’s Volleyball Championship" lub "Boys' Youth NORCECA Volleyball Championship") – międzynarodowy turniej siatkarski, w którym biorą udział męskie reprezentacje narodowe U-19 federacji należących do NORCECA. Pierwsze mistrzostwa odbyły się w 1998 roku na Dominikanie. Od tego czasu odbywają się co dwa lata.
Podczas dotychczas rozegranych siedmiu turniejów pięć reprezentacji sięgało po tytuł. Najbardziej utytułowanymi zespołami są Kuba i Portoryko, które wygrywały dwukrotnie.

</doc>
<doc id="2719109" url="https://pl.wikipedia.org/wiki?curid=2719109" title="David Folley">
David Folley

David Folley (ur. 15 lipca 1960) – brytyjski malarz pochodzący z Plymouth. Jego styl malarstwa został zainspirowany przez Paula Cézanne'a, Stanhope Forbesa, Pabla Picassa, Francisa Bacona oraz Rogera Somville'a.
Malarz dodatkowo interesuję się "Teorią polityczną oraz interakcją pomiędzy jednostką a społeczeństwem".
Wykształcenie.
W 2005 otrzymał tytuł licencjata na Uniwersytecie w Exeter z teologii, filozofii oraz sztuk pięknych. Otrzymał tytuł magistra na Middlesex University z teorii estetycznej.

</doc>
<doc id="2719112" url="https://pl.wikipedia.org/wiki?curid=2719112" title="Anne Tremko">
Anne Tremko

Anne Marie Tremko (ur. 28 lutego 1968 w Urbana) – amerykańska aktorka.
Występowała w roli Leslie Burke z serialu młodzieżowego NBC - "". Wcześniej wystąpiła w takich serialach jak: "Potyczki Amy", "Plaże Malibu" i wielu innych.
Filmografia.
i inni

</doc>
<doc id="2719113" url="https://pl.wikipedia.org/wiki?curid=2719113" title="Batten">
Batten



</doc>
<doc id="2719116" url="https://pl.wikipedia.org/wiki?curid=2719116" title="Zdeněk Rohlíček">
Zdeněk Rohlíček

Zdeněk Rohlíček (ur. 20 lipca 1980 w Pradze) – czeski aktor teatralny, telewizyjny i filmowy.
Życiorys.
Urodził się w Pradze jako syn aktorki Evy Hruškovej i Zdenka Rohlíčka. Ma młodszych braci Pavla i Vojtěcha, którzy zajmują się dubbingiem i aktorstwem. Pierwsze doświadczenia aktorskie i wokalne zdobywał jako dziecko na deskach teatru lalek, przed kamerą w kilku baśniach i produkcjach telewizyjnych oraz w szkole muzycznej podczas śpiewu chóralnego. W 2002 ukończył Konserwatorium Praskie na wydziale muzyki i dramatu.
Po ukończeniu konserwatorium przez krótki czas pracował w Teatrze Metro w Pradze grając m.in. w przedstawieniu "Szkoła żon" Moliera. Współpracował z Czarnym Teatrem im. Františka Kratochvíla. Występował w także w produkcjach radiowych i telewizyjnych. Od 2004 związał się z Teatrem Josefa Kajetána Tyla w Pilźnie, a także gościnnie występował w miejscowym teatrze Alfa. Wielokrotnie brał udział w letnich festiwalach teatralnych „Nebílovské divadelní léto” pod pilzneńskim niebem, w tym "Don Kichot" (2016).
Zadebiutował na małym ekranie mając piętnaście lat jako książę w baśni o upartych narzeczonych pt. "O mądrym Sorfarinie" ("O moudré Sorfarině", 1995). W dramacie telewizyjnym "Karta 77" ("P.F. 77", 2003) na podstawie powieści Pavla Kohouta wystąpił w roli Petra, studenta DAMU. Rok później zagrał postać 20-letniego Sigmunda Freuda w amerykańskim filmie dokumentalnym "Pytanie Boga: Sigmund Freud i C.S. Lewis" ("The Question of God: Sigmund Freud &amp; C.S. Lewis", 2004). Występował też w serialach: "Nie możesz o tym myśleć" ("To nevymyslíš", 2005) w roli syna, "Drogi domu" ("Cesty domú", 2013) jako Jája Piskor, "Ślady życia" ("Stopy zivota", 2014) jako Daniel, "Polda" (2016) jako Cerný, "Bohéma" (2017) jako Zdenek Zástera i "Policjanci i dzieci" ("Poldové a nemluvne", 2020) jako Tim. Znalazł się w obsadzie komedii "Teambuilding" (2018).
Życie prywatne.
W czerwcu 2017 ożenił się z tancerką Libušą Vojtkovą. Mają córkę Elżbietę (ur. 18 września 2017).
Gra na pianinie, trąbce i bębnach oraz zajmuje się fotografią.

</doc>
<doc id="2719119" url="https://pl.wikipedia.org/wiki?curid=2719119" title="Pomorzany (stacja kolejowa)">
Pomorzany (stacja kolejowa)

Pomorzany – zlikwidowana wąskotorowa stacja kolejowa w Błoniu na linii kolejowej Krośniewice – Ostrowy Wąskotorowe, w gminie Krośniewice, w powiecie kutnowskim, w województwie łódzkim, w Polsce.

</doc>
<doc id="2719120" url="https://pl.wikipedia.org/wiki?curid=2719120" title="Perna (przystanek kolejowy)">
Perna (przystanek kolejowy)

Perna – zlikwidowany wąskotorowy przystanek osobowy w Pernie na linii kolejowej Krośniewice – Ostrowy Wąskotorowe, w powiecie kutnowskim, w województwie łódzkim, w Polsce.

</doc>
<doc id="2719121" url="https://pl.wikipedia.org/wiki?curid=2719121" title="Wołodrza (przystanek kolejowy)">
Wołodrza (przystanek kolejowy)

Wołodrza – zlikwidowany wąskotorowy przystanek kolejowy w Wołodrzy na linii kolejowej Krośniewice – Ostrowy Wąskotorowe, w powiecie kutnowskim, w województwie łódzkim, w Polsce.

</doc>
<doc id="2719122" url="https://pl.wikipedia.org/wiki?curid=2719122" title="Piłka siatkowa na Igrzyskach Azjatyckich">
Piłka siatkowa na Igrzyskach Azjatyckich



</doc>
<doc id="2719123" url="https://pl.wikipedia.org/wiki?curid=2719123" title="Ostrowy Osada">
Ostrowy Osada

Ostrowy Osada – wąskotorowy przystanek osobowy w Ostrowach-Cukrowni na linii kolejowej Krośniewice – Ostrowy Wąskotorowe, w powiecie kutnowskim, w województwie łódzkim, w Polsce.

</doc>
<doc id="2719124" url="https://pl.wikipedia.org/wiki?curid=2719124" title="Ostrowy Cukrownia">
Ostrowy Cukrownia

Ostrowy Cukrownia – wąskotorowy przystanek osobowy i ładownia w Ostrowach-Cukrowni na linii kolejowej Krośniewice – Ostrowy Wąskotorowe, w powiecie kutnowskim, w województwie łódzkim, w Polsce.

</doc>
<doc id="2719125" url="https://pl.wikipedia.org/wiki?curid=2719125" title="Ostrowy Wąskotorowe">
Ostrowy Wąskotorowe

Ostrowy Wąskotorowe – wąskotorowa stacja kolejowa w Nowych Ostrowach na linii kolejowej Krośniewice – Ostrowy Wąskotorowe, w powiecie kutnowskim, w województwie łódzkim, w Polsce.

</doc>
<doc id="2719126" url="https://pl.wikipedia.org/wiki?curid=2719126" title="Louise Roe">
Louise Roe

Louise Roe (ur. 3 grudnia 1981 w Surrey, Wielka Brytania) – brytyjska prezenterka telewizyjna, modelka i dziennikarka modowa. Jest najbardziej znana z prowadzenia programów takich jak "Plain Jane", "Fashion Police", "Perfect Cash" i "The Clothes Show".
Kariera.
Jest absolwentką Durham University pierwszego stopnia z wyróżnieniem w dziedzinie literatury angielskiej. Pierwszą pracę rozpoczęła dla magazynu Elle. W 2007 roku zaproponowano jej prowadzenie programów śniadaniowych dla stacji BBC. Następnie została zaangażowana do prowadzenia innych programów stacji. Louise jest redaktorem amerykańskiego wydania "Glamour". Zaprojektowała kolekcję biżuterii dla sklepu internetowego StylistPick. Louise projektuje także kolekcję ubrań o tej samej nazwie dla kobiet z kompleksami. Jest obecnie ambasadorem marki Range Rover, StylistPick.com i pracowała dla globalnych marek, w tym Macy's, Marks &amp; Spencer, Piperlime, Gap Inc., Bebe, Sears, Alfa Romeo i Littlewoods. Jest twarzą telewizji E!.
Dziennikarstwo.
Louise pisze modowe artykuły dla MSN, Daily Mail, Vogue UK, Elle UK i wielu innych magazynów.
Telewizja.
Była jurorem gościnnym w programach "Britain's Next Top Model" i "Project Catwalk". Pojawiła się w drugim sezonie programu MTV "The City". Relacjonowała dla telewizji BBC ceremonię zaślubin księcia Williama z Kate Middleton w dniu 29 kwietnia 2011. 6 listopada 2011 poprowadziła MTV Europe Music Awards 2011 w Belfaście.
Życie prywatne.
1 października 2016 zawarła związek małżeński z australijskim producentem filmowym Mackenzie Hunkinem.

</doc>
<doc id="2719127" url="https://pl.wikipedia.org/wiki?curid=2719127" title="Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T53">
Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T53

Bieg na 100 metrów mężczyzn kl.T53 podczas Letnich Igrzysk Paraolimpijskich 2008 rozegrano 16 września. W rozgrywkach wzięło udział 13 sportowców z 11 krajów.
Wyniki.
Pierwsza runda.
Biegi pierwszej rundy zostały rozegrane 16 września o godzinie 11:51. Kwalifikację do finału uzyskiwało po trzech najlepszych zawodników z każdego biegu oraz dwóch z najlepszymi wynikami. Na tym etapie rozgrywek chiński lekkoatleta Yu Shiran ustanowił rekord Paraolimpiady z wynikiem 14.81 s. 
Bieg 1
Bieg 2
Finał.
Finał został rozegrany 16 września o godzinie 17:48.
Linki zewnętrzne.
strona oficjalna paraolimpiady

</doc>
<doc id="2719128" url="https://pl.wikipedia.org/wiki?curid=2719128" title="Piłka siatkowa na Igrzyskach Panamerykańskich">
Piłka siatkowa na Igrzyskach Panamerykańskich



</doc>
<doc id="2719129" url="https://pl.wikipedia.org/wiki?curid=2719129" title="Bielice (przystanek kolejowy)">
Bielice (przystanek kolejowy)

Bielice – zlikwidowany wąskotorowy przystanek kolejowy w Bielicach na linii kolejowej Krośniewice – Dzierzbice Kutnowskie, w powiecie kutnowskim, w województwie łódzkim, w Polsce.

</doc>
<doc id="2719130" url="https://pl.wikipedia.org/wiki?curid=2719130" title="Głaznów (przystanek kolejowy)">
Głaznów (przystanek kolejowy)

Głaznów – zlikwidowany wąskotorowy przystanek osobowy w Głaznowie na linii kolejowej Krośniewice – Dzierzbice Kutnowskie, w powiecie kutnowskim, w województwie łódzkim, w Polsce.

</doc>
<doc id="2719132" url="https://pl.wikipedia.org/wiki?curid=2719132" title="Zora Kerova">
Zora Kerova

Zora Kerova (ur. 11 sierpnia 1950 w Pradze) – czeska aktorka, tancerka, piosenkarka i modelka.
Kerova zaczęła karierę filmową we Włoszech, w 1978, gdzie zagrała w filmie "La Febbre Americana" u boku George'a Eastmana ; pojawiła się później w czeskim niszowym filmie "Krehké Vztahy".
Powróciła wtedy do grania we Włoszech (często pod pseudonimami, np. Zora Kerowa i Zora Keer), gdzie pojawiła się w szeregu filmów erotycznych, filmów akcji i horrorów.

</doc>
<doc id="2719133" url="https://pl.wikipedia.org/wiki?curid=2719133" title="Dzierzbice Kutnowskie">
Dzierzbice Kutnowskie

Dzierzbice Kutnowskie – zlikwidowana wąskotorowa stacja kolejowa w Dzierzbicach na linii kolejowej Krośniewice – Dzierzbice Kutnowskie, w powiecie kolskim, w województwie wielkopolskim, w Polsce.

</doc>
<doc id="2719134" url="https://pl.wikipedia.org/wiki?curid=2719134" title="Domanków (przystanek kolejowy)">
Domanków (przystanek kolejowy)

Domaników – zlikwidowany wąskotorowy przystanek osobowy w Domanikowie na linii kolejowej Krośniewice – Dzierzbice Kutnowskie, w powiecie kolskim, w województwie wielkopolskim, w Polsce.

</doc>
<doc id="2719135" url="https://pl.wikipedia.org/wiki?curid=2719135" title="Chodów Kujawski">
Chodów Kujawski

Chodów Kujawski – zlikwidowany wąskotorowy przystanek osobowy w Czerwonce na linii kolejowej Krośniewice – Dzierzbice Kutnowskie, w powiecie kolskim, w województwie wielkopolskim, w Polsce.

</doc>
<doc id="2719137" url="https://pl.wikipedia.org/wiki?curid=2719137" title="Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T52">
Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T52

Bieg na 100 metrów mężczyzn kl. T52 podczas Letnich Igrzysk Paraolimpijskich 2008 rozegrano w dniu 13 września. W rozgrywkach wzięło udział 7 sportowców z 6 krajów.
Wyniki.
Finał.
Finał został rozegrany 13 września o godzinie 1920.

</doc>
<doc id="2719139" url="https://pl.wikipedia.org/wiki?curid=2719139" title="Leandro Peñalver">
Leandro Peñalver

Leandro Peñalver (ur. 23 maja 1961 w Matanzas) – kubański lekkoatleta specjalizujący się w biegach sprinterskich.

</doc>
<doc id="2719141" url="https://pl.wikipedia.org/wiki?curid=2719141" title="Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T42">
Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T42

Bieg na 100 metrów mężczyzn kl.T42 podczas Letnich Igrzysk Paraolimpijskich 2008 rozegrano 14 września. W rozgrywkach wzięło udział 6 sportowców z 6 krajów.
Wyniki.
Finał.
Finał został rozegrany 14 września o godzinie 11:00.
Linki zewnętrzne.
strona oficjalna paraolimpiady

</doc>
<doc id="2719143" url="https://pl.wikipedia.org/wiki?curid=2719143" title="Cynthia Klitbo">
Cynthia Klitbo

Cynthia Klitbo (ur. 11 marca 1967 w Zacatecas, Meksyk) – meksykańska aktorka.
Życiorys.
Cynthia Klitbo urodziła się w Zacatecas, Meksyk. Jej ojciec pochodził z Danii, a matka z Meksyku. Zaczęła swoją karierę telewizyjną w 1987 roku, grając postacie drugoplanowe w wielu telenowelach, m.in. "Como Callar Duele". "Amor en Silencio", "Mi Segunda Madre", "Yo Compro Esa Mujer" i "Cadenas de Amargura". Obecnie wciela się w postać Adeli w telenoweli "Cachito de Cielo".
Życie prywatne.
Cynthia była żoną Jorge Antolína (1987-1989; rozwód), Francisco Gattorno (1995-1997; rozwód) i Rubena Liry (2005–2007; rozwód). 1 sierpnia 2008 roku aktorka urodziła córkę Elisę Fernandę. W 2012 roku poślubiła Davida Gersteina.

</doc>
<doc id="2719145" url="https://pl.wikipedia.org/wiki?curid=2719145" title="SPAD S.XI">
SPAD S.XI

SPAD S.XI – francuski samolot myśliwski i rozpoznawczy z okresu I wojny światowej.
Historia.
Samolot SPAD S.XI został skonstruowany w czerwcu 1916 roku przez inż. Louisa Béchereau we francuskiej wytwórni lotniczej Société (anonyme) Pour L'Aviation et ses Dérivés (SPAD) jako dwumiejscowe rozwinięcie modelu SPAD S.VII. Prototyp oblatano we wrześniu 1916 roku. Miał więc większe wymiary – powiększyła się rozpiętość płatów, powierzchnia nośna i długość kadłuba. Oba płaty otrzymały skos 5°, zaś płat górny został wysunięty do przodu. Zmienione zostały kształty sterów kierunku i wysokości, zastosowano szerszy rozstaw kół podwozia. Do napędu zastosowano początkowo silnik widlasty Hispano-Suiza 8B o mocy 147 kW (200 KM), a uzbrojenie stanowił stały, zsynchronizowany karabin maszynowy Vickers 7,7 mm oraz ruchomy karabin maszynowy Lewis kal. 7,7 mm na obrotnicy.
Prototypowy egzemplarz został w listopadzie 1916 roku przekazany do prób lotnictwu wojskowemu, uzyskując oficjalne oznaczenie SPAD S.XIC2. Testy jednak wykazały niską przydatność maszyny jako myśliwca, w związku z czym wytwórnia podjęła się przeróbki samolotu na rozpoznawczy (pod oznaczeniem SPAD S.XIA2). Zainstalowano mocniejszy silnik Hispano-Suiza 8Be o mocy 162 kW (220 KM), a uzbrojenie powiększono o 1 karabin maszynowy Lewis na obrotnicy (obserwator miał więc podwójny km Lewisa). W kabinie obserwatora wygospodarowano miejsce na aparat fotograficzny do zdjęć pionowych lub skośnych, a dodatkowo samolot mógł zabrać do 70 kg bomb na zaczepach podskrzydłowych.
Na bazie tej maszyny opracowano również wersję myśliwską nocną pod oznaczeniem SPAD S.XICN2, którą wyposażono w reflektor do oświetlania celów w nocy, zamontowany na wspornikach przymocowanych do goleni podwozia, ale nie wzbudziła ona większego zainteresowania dowództwa lotnictwa.
Łącznie wyprodukowano ok. 200 samolotów SPAD S.XI (razem z podobną wersją oznaczoną SPAD S.XVI).
Opis konstrukcji.
Samolot SPAD S.XIA2 był dwumiejscowym samolotem rozpoznawczym, dwupłatem o konstrukcji drewnianej, z odkrytymi kabinami. Kadłub o konstrukcji kratownicowej, oprofilowany listwami nadającymi mu przekrój niemal owalny, pokrycie przodu kadłuba z blach aluminiowych, reszta sklejką i płótnem. Płaty o niewielkim skosie 5°, kryte płótnem, bez wzniosu, cienkie, dwudźwigarowe w formie płaskiej kratownicy wzmocnionej drutem stalowym, połączone słupkami stalowymi z okładziną drewnianą; płat górny lekko wysunięty do przodu. Lotki tylko na górnym płacie. Usterzenie o konstrukcji drewnianej, kryte płótnem. Podwozie klasyczne dwukołowe stałe, z płozą ogonową. Golenie podwozia z grubej sklejki, koła na półośkach, amortyzowane sznurem gumowym. Główny zbiornik paliwa znajdował się za fotelem pilota, opadowy miał miejsce w baldachimie. Napęd: silnik widlasty Hispano-Suiza 8Be o mocy 162 kW (220 KM), śmigło dwułopatowe, drewniane, lewoobrotowe. Uzbrojenie stanowił karabin maszynowy Vickers 7,7 mm pilota oraz 2 karabiny maszynowe Lewis kal. 7,7 mm obserwatora.
Służba.
Samoloty SPAD S.XIA2 używało podczas I wojny światowej początkowo lotnictwo francuskie - Aéronautique Militaire. Wyposażono w nie 14 eskadr, począwszy od sierpnia 1917 roku: SPA 2, SPA 8, SPA 55, SPA 59, SPA 62, SPA 212, SPA 255, SPA 256, SPA 257, SPA 259, SPA 261, SPA 265, SPA 268 i SPA 289 (łącznie ze SPADami S.XVI). Maszyny nie znalazły jednak większego uznania, przegrywając rywalizację z Breguetami XIV i Salmsonami 2A2. Były trudne w pilotażu, niesterowne, o słabym wznoszeniu, miały dużą prędkość lądowania i łatwo wpadały w korkociąg; kłopoty sprawiały też silniki Hispano-Suiza, które wpadały w silne wibracje i często ulegały zatarciu. Zostały one wycofane z jednostek bojowych w lipcu 1918 roku. Kilka maszyn trafiło do Rosji, a 35 sztuk zakupiły w 1918 roku Stany Zjednoczone na wyposażenie Amerykańskiego Korpusu Ekspedycyjnego (służyły w 1st i 99th Aero Squadron). W samoloty te wyposażone też zostały trzy eskadry belgijskie, w których to służyły do końca wojny.

</doc>
<doc id="2719146" url="https://pl.wikipedia.org/wiki?curid=2719146" title="Gustaw Neusser">
Gustaw Neusser

Gustaw Neusser (ur. 1840 w Leżajsku, zm. 9 stycznia 1904 we Lwowie) – polski lekarz psychiatra, pierwszy wykładowca psychiatrii na Uniwersytecie Jagiellońskim, dyrektor zakładu psychiatrycznego w Zakładu dla Chorych Umysłowych na Kulparkowie.
Życiorys.
Urodził się w Leżajsku jako syn lekarza. Uczęszczał do gimnazjum w Krakowie, egzamin dojrzałości złożył w 1860 roku. Medycynę studiował na Uniwersytecie Wiedeńskim. Po otrzymaniu tytułu doktora medycyny w 1866 roku wstąpił jako nadlekarz do Legii Zagranicznej i wyjechał do Meksyku. Po rozstrzelaniu cesarza Meksyku Maksymiliana I w 1867 Neusser powrócił do Wiednia, i pracował jako aspirant w zakładzie dla obłąkanych. Rok później został sekundariuszem. W 1870 roku przeniósł się do Krakowa i został ordynatorem w szpitalu psychiatrycznym Szpitala św. Ducha. Za jego sprawą pozyskano dodatkowe fundusze i rozpoczęto modernizację szpitala. Zbudowano osobny pawilon dla uleczalnie chorych. W 1873 roku uzyskał veniam docendi na Uniwersytecie Jagiellońskim. Po przedstawieniu w 1874 rozprawy "O złudzeniach zmysłowych w chorobach umysłowych" i zdaniu kolokwium zatwierdzono go na docenta prywatnego przy Uniwersytecie. W latach 1874-1880 wykładał psychiatrię. Po jego odejściu z UJ nie prowadzono wykładów z psychiatrii do 1886. W 1880 zrezygnował z pracy na uczelni i był dyrektorem Zakładu dla Chorych Umysłowych na Kulparkowie do 1901. Okres jego działalności był później krytycznie oceniany, zakład miał być doprowadzony do ruiny, a opieka nad chorymi zaniedbana. Neusser zmarł po długiej chorobie w 1904 roku.

</doc>
<doc id="2719147" url="https://pl.wikipedia.org/wiki?curid=2719147" title="Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T35">
Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T35

Bieg na 100 metrów mężczyzn kl. T35 podczas Letnich Igrzysk Paraolimpijskich 2008 rozegrano 13 września. W rozgrywkach wzięło udział 9 sportowców z 8 krajów.
Wyniki.
Finał.
Finał został rozegrany 13 września o godzinie 1800. Zwycięzca konkursu, chiński lekkoatleta Yang Sen, ustanowił nowy rekord świata z wynikiem 12,29 s.

</doc>
<doc id="2719148" url="https://pl.wikipedia.org/wiki?curid=2719148" title="Oleksiy Sokyrskyy">
Oleksiy Sokyrskyy



</doc>
<doc id="2719150" url="https://pl.wikipedia.org/wiki?curid=2719150" title="Lucjan Sosnowski">
Lucjan Sosnowski

Lucjan Sosnowski (ur. 6 stycznia 1934 w Skrzyńcu, zm. 4 września 1999 w Kałuszynie) – polski zapaśnik, dwukrotny olimpijczyk, wojskowy.
Jako sportowiec był zawodnikiem Legii Warszawa. Trenował zarówno zapasy w stylu wolnym, jak i klasycznym. Czternastokrotnie zdobywał mistrzostwo Polski. Brał udział w letnich igrzyskach olimpijskich w Rzymie (1960) i Tokio (1964). Za pierwszym razem wystartował w stylu klasycznym w wadze ciężkiej (5. miejsce) i w stylu wolnym w wadze ciężkiej (10.–11. miejsce), za drugim razem w stylu klasycznym w wadze półciężkiej (13.–14. miejsce).

</doc>
<doc id="2719151" url="https://pl.wikipedia.org/wiki?curid=2719151" title="Estadio José Nasazzi">
Estadio José Nasazzi

Estadio José Nasazzi – wielofunkcyjny stadion znajdujący się w Montevideo w Urugwaju. Głównie stadion wykorzystywany jest do rozgrywania meczów piłkarskich, gospodarzem jest klub CA Bella Vista. W 1931 r. zmieniono nazwę stadionu z Parque Olivos na obecną która nosi imię Joségo Nasazzi, byłego gracza Bella Vista, kapitana drużyny Urugwaju oraz mistrza świata z 1930 roku.
Niedaleko tego stadionu znajdując się dwa inne: Estadio Saroldi (należący do River Plate) oraz Estadio Parque Alfredo Víctor Viera (należący do Montevideo Wanderers)

</doc>
<doc id="2719156" url="https://pl.wikipedia.org/wiki?curid=2719156" title="Regionalna Izba Spółdzielczości Bankowej w Kołaczkowie">
Regionalna Izba Spółdzielczości Bankowej w Kołaczkowie

Regionalna Izba Spółdzielczości Bankowej w Kołaczkowie – placówka muzealna o charakterze izby pamięci działająca przy Powiatowym Banku Spółdzielczym we Wrześni, poświęcona spółdzielczości bankowej. Zajmuje część I piętra zabytkowego pałacu Władysława Reymonta w Kołaczkowie, w powiecie wrzesińskim. Ekspozycję udostępnia Gminny Ośrodek Kultury.
Historia.
Izba powstała z inicjatywy Stefana Bachorza, dyrektora Powiatowego Banku Spółdzielczego we Wrześni. W latach 1998–2001 mieściła się w pomieszczeniach banku we Wrześni, przy ul. Warszawskiej 36. Z okazji 130 rocznicy powstania bankowości spółdzielczej na terenie powiatu wrzesińskiego, 13 czerwca 2001 otwarta została obecna ekspozycja w Kołaczkowie.
Ekspozycja.
W placówce prezentowane są dokumenty założycielskie banku, dokumenty prezentujące jego działalność oraz działalność innych banków spółdzielczych z Wielkopolski, a także urządzenia i maszyny biurowe. Eksponowane są również stare banknoty, legitymacje, księgi pamiątkowe, mundury, sztandary, odznaczenia oraz portrety zasłużonych bankowców, w tym m.in. księdza Piotra Wawrzyniaka – patrona Związku Spółek Zarobkowych i Gospodarczych.

</doc>
<doc id="2719157" url="https://pl.wikipedia.org/wiki?curid=2719157" title="Salomea Bau-Prussakowa">
Salomea Bau-Prussakowa

Salomea Bau-Prusakowa (Prussakowa) (ur. w grudniu 1889 w Tyczynie, zm. w sierpniu 1942 w Treblince) – polska lekarka neurolog pochodzenia żydowskiego, pierwsza kobieta z tytułem doktora medycyny uzyskanym na polskiej uczelni.
Życiorys.
Ukończyła Gimnazjum św. Anny w Krakowie w 1912 roku. Studia medyczne odbyła na Uniwersytecie Jagiellońskim i Uniwersytecie Wiedeńskim. Tytuł doktora wszech nauk lekarskich otrzymała w listopadzie 1918 roku w Krakowie. Od grudnia tego roku była asystentką w oddziale neurologicznym Szpitala na Czystem w Warszawie, kierowanym przez Edwarda Flataua. Po 1932 roku była asystentem w klinice neurologicznej UW. 
W 1940 roku została przesiedlona do getta warszawskiego. 7 sierpnia 1942 roku, w czasie wielkiej akcji deportacyjnej, została wywieziona do Treblinki, gdzie zginęła.
Była autorką 17 prac naukowych.
Życie prywatne.
Jej mężem był lekarz neurolog i psychiatra Leon Prusak (1889-1968).

</doc>
<doc id="2719158" url="https://pl.wikipedia.org/wiki?curid=2719158" title="Orzechówka (ptak)">
Orzechówka (ptak)



</doc>
<doc id="2719159" url="https://pl.wikipedia.org/wiki?curid=2719159" title="Orzechówka brązowa">
Orzechówka brązowa



</doc>
<doc id="2719166" url="https://pl.wikipedia.org/wiki?curid=2719166" title="Tribigild">
Tribigild

Tribigild (żył w IV wieku, zmarł w 399 roku) – ostrogocki żołnierz służący w armii bizantyjskiej. Był przywódcą buntu Gotów przeciwko Cesarstwu, który to bunt spowodował jeden z największych kryzysów mających miejsce podczas panowania cesarza Arkadiusza.
Tribigild pojawia się w źródłach jako wódz Ostrogotów osiadłych we Frygii i sojusznik cesarstwa z tytułem "comes". W 399 roku w czasie wizyty na cesarskim dworze miał spotkać się ze złym traktowaniem i dużym dyshonorem co mocno uraziło jego dumę. Po powrocie do Frygii zebrał swoje wojska, wypowiedział posłuszeństwo Arkadiuszowi i zaczął łupić Azję Mniejszą. Wieści o jego postępach dotarły do Konstantynopola. Cesarz i jego doradcy w obawie przed przekroczeniem przez buntowników Hellespontu zdecydowali się wysłać do Azji Mniejszej wojska. Tymczasem Tribigild miał olbrzymie problemy z rdzenna ludnością Azji Mniejszej, która zaczęła organizować swoje milicje i przeciwstawiać się napastnikom. 
Dowódcy wojsk bizantyjskich które znalazły się w Azji Mniejszej, Leon i Gainas (który również był Gotem) bali się wydać buntownikom otwartą bitwę. Ich armia składała się w dużej części z German i nie mogli oni być pewni wierności swoich żołnierzy. W pewnym momencie wydawało się, że problem sam uległ rozwiązaniu ponieważ mieszkańcy Pizydii i Pamfilii rozbili Ostrogotów i zepchnęli ich ku wybrzeżu. Gainas wysłał wówczas Leona żeby ten rozprawił się z pokonanymi barbarzyńcami, ale jego wyprawa niespodziewanie zakończyła się klęską a Tribigild podjął marsz na północ. Gainas rozpoczął negocjacje z buntownikami i wysłał do Konstantynopola posłów z żądaniami przedstawionymi mu przez Tribigilda. Buntownik domagał się usunięcia z dworu eunucha Eutropiusza na co cesarz przystał. W Konstantynopolu uznano jednak że Gainas jest w zmowie ze swoim rodakiem (a być może i krewnym) i domagano się postawienia go przed sądem. Na wieść o tych wydarzeniach Gainas otwarcie sprzymierzył się z Tribigildem i ruszył na Konstantynopol. Tribigild zginął w czasie przemarszu połączonych gockich armii.

</doc>
<doc id="2719173" url="https://pl.wikipedia.org/wiki?curid=2719173" title="Wypędzenie przekupniów ze świątyni (fresk Giotta)">
Wypędzenie przekupniów ze świątyni (fresk Giotta)

Wypędzenie przekupniów ze świątyni – fresk autorstwa Giotto di Bondone namalowany ok. 1305 roku dla kaplicy Scrovegnich w Padwie.
Jeden z 40 fresków namalowanych przez Giotta w kaplicy Scrovegnich należący do cyklu scen przedstawiających życie Joachima i Anny, rodziców Marii oraz Chrystusa.
Temat fresku został zaczerpnięty z Nowego Testamentu z Ewangelii Jana: 
Przed budynkiem, w centralnej części fresku znajduje się Jezus. Giotto przedstawił scenę wypędzenia przekupniów w bardzo realistyczny sposób a postacie w bardzo realistyczny sposób wyrażają swoje emocje: wzburzenie Jezusa, przerażenie kupców oraz zaskoczenie uczniów. Na pierwszym planie stoi wzburzony Jezus. Jego prawa ręka jest wzniesiona a dłoń zaciśnięta. Widz ma wrażenie, że za moment uderzy jednego z przekupniów. Handlowiec w fioletowej szacie przybiera pozycję obronną, prawą ręką zasłania się przed spodziewanym ciosem. Drugi z przekupniów również przerażony obserwuje scenę. Agresywne zachowanie Jezusa nie jest obojętne jego uczniom, stojących w lewej części fresku. Najbardziej z brzegu stoi Piotr Apostoł z wzniesionymi dłońmi. Zaskoczony zachowaniem Mistrza zwraca się do pozostałych apostołów. Jeszcze większe przerażenie zaobserwować można u dzieci. Jedno obserwuje scenę a drugie chowa się ze strachu w szaty innego apostoła. Po prawej stronie, z brzegu, widać dwóch arcykapłanów którzy wymownie spoglądają na siebie. Scena ze świątyni i późniejsze słowa wypowiedziane przez Chrystusa na jej temat, były jednym z dowodów jego winy podczas przesłuchania u Kajfasza.
Tłem dla sceny jest świątynia jerozolimska z portykami i trzema arkadami zwieńczonymi iglicami, na których widnieją trójkątne medaliony z motywami kwiatów, lwa i konia. Kolumny wykonane są z nakrapianego marmuru. Po prawej stronie znajduje się ambona z kopułą. U dołu fresku znajduje się przewrócona ławka, klatka i zwierzęta. Wszystko namalowane w skrócie perspektywicznym co nadaje scenie większą głębię.

</doc>
<doc id="2719181" url="https://pl.wikipedia.org/wiki?curid=2719181" title="Kawka">
Kawka



</doc>
<doc id="2719184" url="https://pl.wikipedia.org/wiki?curid=2719184" title="J. Lo">
J. Lo



</doc>
<doc id="2719186" url="https://pl.wikipedia.org/wiki?curid=2719186" title="(273836) Hoijyusek">
(273836) Hoijyusek

(273836) Hoijyusek (2007 GZ27) – planetoida z pasa głównego planetoid okrążająca Słońce w ciągu 5,44 lat w średniej odległości 3,09 j.a. Odkryta 13 kwietnia 2007 roku.
Jej nazwa pochodzi od skały "Hoi Jyu Sek" (Haizhushi), która widoczna była na Rzece Perłowej. Była ona też jednym z symboli Kantonu.

</doc>
<doc id="2719187" url="https://pl.wikipedia.org/wiki?curid=2719187" title="Roman Krukowski">
Roman Krukowski

Roman Stanisław Krukowski (ur. 9 sierpnia 1884 w Piotrkowie Trybunalskim, zm. 15 sierpnia 1961 w Tuszynku) – polski pracownik samorządowy, działacz społeczny, poseł na Sejm IV kadencji (1935-1938) w II Rzeczypospolitej, członek władz Obwodu Warszawa-Południe Obozu Zjednoczenia Narodowego w 1939 roku. 
Życiorys.
Ukończył siedem klas gimnazjum w Piotrkowie, został usunięty z gimnazjum za udział w strajku szkolnym w 1905 roku. Był członkiem SDKPiL, za swą działalność został zesłany w głąb Rosji, skąd zbiegł do Lwowa, gdzie podjął studia w 1907 roku na tamtejszym uniwersytecie. Nie ukończywszy pierwszego roku został usunięty z granic Austro-Węgier, w 1908 roku udał się do Szwajcarii, skąd przyjechał do Warszawy i został urzędnikiem Zarządu Miejskiego (od 1911 roku do 1934 roku, awansując do stanowiska kierownika sekcji budżetowej Dyrekcji Wodociągów i Kanalizacji). 
Był ochotnikiem w wojnie polsko-bolszewickiej.
Pełnił wiele funkcji społecznych, był m.in.: prezesem Zrzeszenia Związków Zawodowych Pracowników Miejskich RP, prezesem Rady Naczelnej Związków Pracowników Samorządowych m.st. Warszawy i Centralnej Rady Pracowniczej.
Był też redaktorem czasopisma „Pracownik Miejski” i radnym m.st. Warszawy. 
W wyborach parlamentarnych w 1935 roku został wybrany posłem na Sejm IV kadencji (1935-1938) 15 605 głosami z okręgu nr 4, obejmującego obwody nr VIII, XI, XVI i XXIII Warszawy. W kadencji tej pracował w komisjach: administracyjno-samorządowej i skarbowej. W marcu i październiku 1936 roku był wybierany do specjalnej komisji do rozważenia projektu ustawy o upoważnieniu Prezydenta RP do wydawania dekretów.
W czasie II wojny światowej, w latach 1939–1942 był członkiem konspiracyjnego komitetu Związku Zawodowego Pracowników Miejskich m. Warszawy. Po II wojnie światowej, w latach 1946–1947 pracował jako starszy księgowy w hucie „Feniks” w Piotrkowie Trybunalskim, od 1947 roku – w Piotrkowskich Zjednoczonych Zakładów Szklarskich (od 1956 roku pod nazwą Zakłady Szklarskie „Hortensja”, a później Huta Szkła Gospodarczego Hortensja) w Piotrkowie Trybunalskim, gdzie w 1957 roku był starszym księgowym. Należał do TPPR, Związku Weteranów Rewolucji 1905 i Klubu Literackiego ZAiKS.
Życie prywatne.
Był synem Stanisława i Zofii z domu Wołłowicz. Ożenił się z Janiną Dąbrowską. Miał brata Stefana i siostry: Helenę, Janinę, Marię, Stanisławę i Zofię.

</doc>
<doc id="2719190" url="https://pl.wikipedia.org/wiki?curid=2719190" title="Agustín Pavó">
Agustín Pavó

Agustín Pavó (ur. 28 maja 1962) – kubański lekkoatleta specjalizujący się w długich biegach sprinterskich.
Sukcesy sportowe.
W 1982 zdobył w Hawanie srebrny medal igrzysk Ameryki Środkowej i Karaibów w biegu na 400 metrów. Był również dwukrotnym (Hawana 1982, Santiago de los Caballeros 1986) złotym medalistą igrzysk Ameryki Środkowej i Karaibów w sztafecie 4 x 400 metrów. W 1983 zdobył w Santa Fe srebrny medal mistrzostw Ameryki Południowej w biegu na 400 metrów. W 1987 zdobył w Rzymie brązowy medal mistrzostw świata w biegu sztafetowym 4 × 400 metrów (wspólnie z Leandro Peñalverem, Lázaro Martínezem i Roberto Hernándezem). W 1991 zdobył w Hawanie złoty medal igrzysk panamerykańskich w sztafecie 4 × 400 metrów. W 1991 wystąpił w finale biegu sztafetowego 4 × 400 metrów podczas mistrzostw świata w Tokio, zajmując 8. miejsce.

</doc>
<doc id="2719193" url="https://pl.wikipedia.org/wiki?curid=2719193" title="Autobusy w Gdańsku">
Autobusy w Gdańsku



</doc>
<doc id="2719194" url="https://pl.wikipedia.org/wiki?curid=2719194" title="Programma literarium">
Programma literarium

Programma literarium – druk referendarza wielkiego koronnego Józefa Andrzeja Załuskiego zawierający pierwszy w Polsce całościowy długofalowy program rozwoju humanistyki, pierwszy program ratowania dziedzictwa piśmiennictwa (oraz także – w pewnej mierze – projekt stworzenia systemu informacji o kulturze i państwie).
Pełny tytuł: "Programma literarium ad bibliophilos, typothetas et bibliopegos tum et quosvis liberalium artium amatores" ("Program uczony dla bibliofilów, drukarzy i księgarzy oraz dla wszystkich miłośników sztuk wyzwolonych"), Warszawa drukarnia Scholarum Piarum 1732, ss. 54; wersja łacińska pod zmienionym tytułem "Programma literarium ob exemplarium raritatem multifariamque ex Polonico in Latinam sermonem translatum recundi ad historiam literarium Poloniae, Lithuania, Prussiae et Curoniae illustrari curavit": Gdańsk oficyna Jerzego Marka Knocha 1743; wersja łacińska włączona jeszcze do zbioru pism historycznych "Scriptorum Rerum Polonicarum et Prussicarum Collectio Nova...": Gdańsk oficyna Jerzego Marka Knocha 1753.
Geneza.
Publikacja "Programma" wpisywała się w ożywienie polityczne i kulturalne ostatnich lat Augusta II, przejawiające się m.in. w programach naprawy Rzeczypospolitej. "Programma" nawiązywała do istniejących prac na polu historii polskiego piśmiennictwa (bibliografie, edycje polskich źródeł historycznych), rozwijanych w I poł. XVIII w. głównie przez uczonych i księgarzy Gdańska, Torunia i Elbląga (Lengnich, Voigt i Jungschultz, Braun, Hoppius, Hoffman), Lipska (Krause, Mencke, Troc) i Wrocławia (Korn).
Zawartość.
"Programma" zapowiada otwarcie biblioteki publicznej i realizację przez nią szerokiego programu wydawniczego oraz zawiera apel do pomocy w gromadzeniu księgozbioru i przygotowaniu bibliografii i wydawnictw źródłowych. Napisana w duchu barokowego polihistoryzmu opisuje wielowiekowe zaniedbania na polu kultury w Rzeczypospolitej, zwłaszcza w dziedzinie ochrony źródeł piśmiennictwa. Jako antidotum proponuje wspólną akcję, mającą na celu otwarcie w Warszawie biblioteki publicznej - skarbnicy drukowanych i rękopiśmiennych pamiątek do historii Polski, oraz publikację podstawowych bibliografii i edycji źródeł do historii Polski, przede wszystkim słownik bibliograficzny pisarzy polskich "Bibliotheca polono-litteraria". W czasach, gdy nie istniały zawodowe instytucje nauki i kultury, "Programma" wzywa "wszystkich uczonych, przyjaciół i miłośników nauki", typografów, autorów książek, prawników, erudytów, "wszystkie kapituły katedralne i kolegiackie, akademie, konwenty, klasztory, domy zakonne, kolegia, kongregacje, przede wszystkim zaś księgozbiory" do udzielenia autorowi pomocy w tworzeniu biblioteki oraz publikacji jej wydawnictw. "Programma" zawiera ponadto opis zapowiadanych publikacji (12); ogłoszenie o bliskiej inauguracji Biblioteki Załuskich; informacje o uczonych zagranicznych, którzy inspirowali plany naukowe referendarza koronnego; opisy dzieł, na których zamierzał wzorować się Załuski; informacje o jego polskich poprzednikach; obszerne spisy bibliograficzne i katalogowe; sprostowania i nowe ustalenia naukowe dotyczące źródeł historycznych.
Cel.
Zapowiedziane w "Programma" inicjatywy (biblioteka publiczna w Warszawie, otwarta w roku 1747, oraz częściowo zrealizowany program wydawniczy) miały uświadomić rodakom i cudzoziemcom wielkość i wagę polskiego dorobku kulturalnego; celem ich było budzenie wśród krajowej elity umysłowej wiary we własne siły oraz stworzenie legitymacji dla miejsca Polski między narodami Europy. Pierwsze zdanie "Programma" jest dobrą ilustracją założeń ideowych publikacji: 
Źródłem inspiracji referendarza mógł być program reform nauki i edukacji Węgier "Hungariae Antiquae et Novae Prodromus" (Norymberga, 1723), ogłoszony przez Mátyása Bela (1684–1749).
Wezwanie do współpracy.
W broszurze ksiądz referendarz wzywał bibliofilów oraz bibliotekarzy kapituł, akademii i klasztorów do przekazywania jego bibliotece bądź informacji o tamtejszych zbiorach rękopiśmiennych, bądź też samych manuskryptów (proponując formę sprzedaży, wymiany lub wypożyczeń); w szczególności do przesyłania najdawniejszych źródeł historiograficznych oraz rękopisów traktatów międzynarodowych, zawieranych przez Rzeczpospolitą; typografów do przekazywania spisów publikacji drukarń za lata 1700–1730; autorów książek do przesyłania do Biblioteki Załuskich egzemplarzy autorskich nowych publikacji; wszystkich czytelników, aby do planowanej encyklopedii "Maximum Lexicon Universale Historico-Polonicum" nadsyłali "monumenta, genealogie i informacje o swojej lub innej familii", a także różnego typu dane; prawników, do informowania autora o zauważonych przez siebie w "Inwentarzu Konstytucji" Macieja Ładowskiego omyłkach i opuszczeniach; kanoników i urzędników Rzeczypospolitej do powiadamiania autora o zmianach w składzie personalnym w "swych diecezjach i kapitułach, województwach, ziemiach i powiatach".
Aby zachęcić wszystkich do spełnienia swoich próśb używał Załuski trzech przede wszystkim argumentów. Po pierwsze, odwoływał się do patriotyzmu czytelników. Wskazując na olbrzymie różnice pod względem liczby edycji źródeł, bibliografii, czasopism i encyklopedii pomiędzy Polską a Prusami Królewskimi i zagranicą, stwierdzał, że każda taka publikacja to dokument dorobku i żywotności ruchu umysłowego danego kraju, regionu czy miasta. Po drugie, Załuski odwoływał się do troski o los dokumentów do historii Polski. W murach biblioteki publicznej i na kartach jego publikacji miałyby one szansę przetrwania dla pożytku następnych pokoleń. Po trzecie, wskazywał na praktyczne korzyści płynące z zapowiadanych przez siebie publikacji (m.in. wydanie "Kodeksu dyplomatycznego" miało ochronić przed zniszczeniem dokumenty prawne "katedr, kolegiat, opactw, klasztorów, akademii, familii szlacheckich i miast"; pogłębić znajomość historii ojczystej i prawa publicznego; usprawnić prace urzędów). Prośbę o współpracę wspierał Załuski obietnicą wykorzystania nadesłanych druków, rękopisów i informacji w zapowiadanych wydawnictwach oraz udostępnienia ich publiczności w ogólnie dostępnej bibliotece. "Programma" miała ułatwić zorganizowanie kręgu współpracowników przyszłej biblioteki publicznej. Zalążki takiego środowiska kształtowały się od kilku lat; w chwili publikowania pisma Józef Andrzej Załuski utrzymywał stale kontakty naukowe m.in. z Janem Fryderykiem Sapiehą, Anną z Sanguszków Radziwiłłową, Kasprem Niesieckim, Józefem Wandalinem Mniszchem, Wacławem Rzewuskim, Jakubem Kazimierzem Rubinkowskim, warszawskimi jezuitami, a także z licznymi erudytami z Prus Królewskich, Saksonii, Włoch i Francji. Referendarz koronny chciał za pośrednictwem "Programma literarium" przedstawić miłośnikom nauki atrakcyjny program naukowy, który pozwoliłby rozszerzyć istniejącą wokół niego grupę ludzi nauki oraz skupić ich wokół wspólnego przedsięwzięcia, którego bazą miały być zbiory Załuskich.
Upowszechnianie.
"Programma" w edycji z r. 1732 była zarówno sprzedawana przez drukarnię oraz bibliopolów i introligatorów, jak i rozdawana przez jej autora. W początkach maja 1732 r. "Programma" sprzedawali w Warszawie: oficyna pijarska, bibliopola Paweł Krzysztof Różycki oraz introligatorzy Tyckiewicz i Gałeczka; w październiku 1744 r. można ją było kupić w drukarni pijarskiej oraz w księgarni Krzysztofa Bogumiła Nicolai na Marywilu („Kurier Polski” 1732 nr 124, tamże 1744 z dn. 14 X). Pewną część nakładu trzech edycji rozdawał Załuski ludziom nauki w kraju i za granicą jako zaproszenie do współpracy naukowej. Z rękopiśmiennej korespondencji J.A Załuskiego wiadomo, że broszurę tę otrzymali lub też ją przeczytali m.in. biblioteka Collegium Maius, starosta czehryński Jan Kajetan Jabłonowski, Andrzej Stanisław Załuski, biskup koadiutor wileński Józef Stanisław Sapieha, kanonik włocławski Bonifacy Erazm Szembek, bożogrobcy Florian Buydecki, Wacław Muratowicz i Jakub Radliński, Jan Daniel Janocki oraz uczeni zagraniczni: François Salmon i Jean Samuel Strimes. Łaciński przekład "Programma literarium" (1743) został omówiony na łamach pism „Nouvelle Bibliothèque Germanique” oraz „Warschauer Bibliothek”.
Wpływ i znaczenie.
Wznawiana dwukrotnie "Programma literarium", choć napisana chaotycznie, zbyt ambitna i nie zawsze konsekwentnie wprowadzana w życie, była najważniejszym dokumentem programowym Biblioteki Załuskich, uznawanej za granicą za reprezentanta polskiej nauki (wobec braku Akademii Nauk). Jej nowość polegała m.in. na stworzeniu forum otwartej współpracy naukowej i publicznej. "Programma" była jedną z pierwszych oznak nowej orientacji kulturowej - uznania Europy, przede wszystkim Niemiec, Francji i Włoch, za wzór do naśladowania. (Pogląd, że Polska to kraj kulturowej peryferii, a centrum to wzór do naśladowania, podzielały w początkach XVIII w. jedynie bardzo wąskie kręgi szlachty i magnaterii). "Programma" to także jedna z pierwszych oznak zmiany mecenatu magnackiego z indywidualnego na publiczny. Ponieważ ówcześnie przeszłość była w znacznie większym niż dziś stopniu składnikiem aktualnej rzeczywistości, proponowane przez Załuskiego działania miały także wymiar praktyczny i nie były jedynie wyrazem wąskiego erudycjonizmu. "Programma"... otworzyła w Polsce serię osiemnastowiecznych programów rozwoju kultury (Stanisław Konarski, Franciszek Bohomolec, Michał Mniszech i inni). Zgodnie z zamierzeniem "Programma" ułatwiała J.A. Załuskiemu nawiązywanie współpracy z innymi erudytami, z góry określając jej obszar i formy. Pełniła ona także rolę inspirującą, zachęcając innych do podejmowania podobnych inicjatyw edytorskich. Np. Florian Buydecki, (1702–1765), bożogrobiec, historyk, pod wpływem Programma literarium zebrał dwa tomy dokumentów "Notata varia ex variis documentis, manuscriptis, literis, instrumentis, epislolis Ordinis Canonicorum S. Sepulchri et de personis hujus Ordinis" (korespondencja rękopiśmienna J.A. Załuskiego). Tradycje miłośników nauki czasów saskich podjęli w ostatnich dekadach XVIII oraz w XIX w. m.in. Jan Albertrandi, Tadeusz Czacki, Michał Hieronim Juszyński, Samuel Bogumił Linde, Adam Tadeusz Naruszewicz, Józef Maksymilian Ossoliński i liczni historycy, bibliografowie, fundatorzy bibliotek. Z idei "Programma literarium" wyrosła m.in. fundacja Ossolińskich i "Bibliografia Polska" Estreicherów.

</doc>
<doc id="2719197" url="https://pl.wikipedia.org/wiki?curid=2719197" title="Antoni Bielski (duchowny)">
Antoni Bielski (duchowny)

Antoni Bielski (ur. ok. 1801, zm. 4 maja 1848 w Buku) – polski duchowny katolicki, kapelan w powstaniu listopadowym.
Życiorys.
Antoni Bielski urodził się ok. 1801 r. Do 1840 r. podpisywał się Bilski. Uczęszczał do szkoły przy poznańskim seminarium duchownym, a następnie do tegoż seminarium. Święcenia kapłańskie otrzymał w 1824 r. w Gnieźnie. Po święceniach pracował jako wikariusz w następujących parafiach: w Świerczynie, Krobi, Kozłowie i Ostrzeszowie.
Bielski wziął udział w powstaniu listopadowym. Po powrocie do Prus w sierpniu 1832 r., został skazany na 12-miesięczne więzienie i konfiskatę majątku. Później kara więzienia została zmniejszona do 4,5 miesiąca a Bielski odbył ją w więzieniu w Koźminie. Po odbyciu kary, został internowany w klasztorze lubińskim. Do 1840 r. miał zakaz sprawowania funkcji kapłana. W tym okresie z powodu bezczynności i nędzy, nastąpiło pogorszenie zdrowia psychicznego Bielskiego. Ściągnął na siebie dochodzenie sądu biskupiego za obelżywe listy, które wysyłał do arcybiskupa Marcina Dunina. Wolność uzyskał po śmierci króla pruskiego Fryderyka Wilhelma III.
Ponownie powrócił do pracy duszpasterskiej, pracując jako wikary w parafiach w Pogorzelicy, Środzie, Odolanowie i Ostrzeszowie.
Do końca życia nie odzyskał pełni zdrowia psychicznego. Za różne występki, np. ciskanie kamieniami do swoich parafian, miał kilka spraw przed sądem biskupim.
Został zamordowany 4 maja 1848 r. przez pruskich żołnierzy w Bukach, gdy wracał od rannych powstańców, którym udzielał sakramentu namaszczenia chorych.

</doc>
<doc id="2719198" url="https://pl.wikipedia.org/wiki?curid=2719198" title="Australian Goldfields Open 2012">
Australian Goldfields Open 2012

Australian Open Goldfields − drugi duży turniej rankingowy sezonu snookerowego 2012/2013 rozegrany w Bendigo w Australii w dniach 9-15 lipca 2012 roku.
Poprzednia edycja tego turnieju odbyła się w 2011 roku. Zwycięzcą turnieju został Stuart Bingham.
Nagrody.
Pieniężne.
Zwycięzca: A$ 70 000
II miejsce: $ 30 000
Półfinalista: $ 20 000
Ćwierćfinalista: $ 15 000
Ostatnia 16: $ 10 000
Ostatnia 32: $ 7 500
Ostatnia 48: $ 2 000
Najwyższy break (kwalifikacje): $ 500
Najwyższy break (turniej): $ 2 500
Pula nagród: $ 435 000
Runda dzikich kart.
Mecze zawodników z dziką kartą odbyły się w Bendigo 9 lipca 2012 roku.
Kwalifikacje.
Mecze kwalifikacyjne do turnieju odbyły się w dniach 12 – 15 czerwca 2012 roku w World Snooker Academy, Sheffield w Anglii. Wyłoniły one 16 zawodników, którzy zostali rozstawieni do turnieju zasadniczego.

</doc>
<doc id="2719199" url="https://pl.wikipedia.org/wiki?curid=2719199" title="Marcelo Otero">
Marcelo Otero

Marcelo Alejandro Otero Larzábal (ur. 14 kwietnia 1971 w Montevideo, Urugwaj) – urugwajski piłkarz grający podczas kariery na pozycji napastnika, reprezentant Urugwaju. Ma starszego brata, Raula Otero, który także jest piłkarzem.
Kariera klubowa.
Otero klubową karierę rozpoczynał w urugwajskim Rampla Juniors w 1990 roku. Podczas dwóch sezonów grania w tym klubie zdobył 4 bramki w 18 meczach. W 1992 roku przeszedł do innego stołecznego klubu, CA Peñarol. Z tym klubem zdobył 3 razy mistrzostwo Urugwaju. Po 3 latach spędzonych w tym klubie odszedł do włoskiej Vicenzy Calcio. Podczas 4 lat grania w tym klubie strzelił 37 goli w 98 meczach. W 1999 roku odszedł do hiszpańskiej Sevilli. W ciągu dwóch lat w tym klubie zanotował 40 meczów i tylko 2 gole. W 2001 roku przeszedł do argentyńskiego CA Colón, a w 2003 roku powrócił do ojczyzny, do stołecznego Fénix Montevideo. W tym klubie zakończył karierę klubową.
Kariera reprezentacyjna.
Otero w reprezentacji Urugwaju zadebiutował 19 października 1994 roku we wygranym 1:0 meczu towarzyskim z reprezentacją Peru. Łącznie w reprezentacji Urugwaju w 25 meczach zdobył 10 bramek. Został powołany na Copa América 1995. Na tym turnieju strzelił 3 gole w 6 meczach.

</doc>
<doc id="2719201" url="https://pl.wikipedia.org/wiki?curid=2719201" title="Jacques Vallee">
Jacques Vallee



</doc>
<doc id="2719203" url="https://pl.wikipedia.org/wiki?curid=2719203" title="Gorō Miyazaki">
Gorō Miyazaki

 – japoński architekt krajobrazu i reżyser filmów animowanych. Od 1998 związany z wytwórnią Studio Ghibli, której współzałożycielem i najbardziej znaną postacią jest jego ojciec Hayao Miyazaki.
Życiorys.
Architekt i muzealnik.
Gorō Miyazaki był nastolatkiem, gdy jego ojciec oraz Isao Takahata założyli Studio Ghibli, które szybko stało się jedną z najbardziej rozpoznawalnych marek w świecie japońskiej animacji. Początkowo nie chciał iść w ślady Miyazakiego seniora i jako przedmiot swoich studiów wybrał architekturę krajobrazu, którą skończył w Szkole Rolnictwa Uniwersytetu Shinshū w Nagano. Przez pierwszych kilka lat po studiach pracował jako projektant parków i ogrodów. W 1998 został zaproszony przez ojca do udziału w zespole projektującym powstające wówczas Muzeum Ghibli, należące do wytwórni muzeum animacji i sztuki nowoczesnej w Tokio. Po jego otwarciu w 2001 roku został dyrektorem Muzeum i zajmował to stanowisko przez cztery lata. 
"Opowieści z Ziemiomorza".
W 2003 Hayao Miyazaki uzyskał po wielu latach starań zgodę Ursuli K. Le Guin na ekranizację jej książek z cyklu "Ziemiomorze". Ze względu na inne zobowiązania nie był w stanie osobiście wyreżyserować filmu i poprosił prezesa Studia Ghibli Toshio Suzukiego, aby znalazł innego reżysera dla tej produkcji. Suzuki wybrał do tej roli Gorō Miyazakiego, co spotkało się ze zdecydowanym sprzeciwem jego ojca, który uważał, iż Gorō Miyazaki ma jeszcze za mało artystycznego doświadczenia, aby udźwignąć obowiązki reżysera. Mimo to film powstał. "Opowieści z Ziemiomorza" spotkały się z mieszanymi reakcjami. Z jednej strony zostały nominowane do Nagrody Japońskiej Akademii Filmowej w kategorii Najlepszy Film Animowany, a także zaproszone do sekcji pozakonkursowej festiwalu w Wenecji. Z drugiej strony otrzymały dwie japońskie Złote Maliny (dla najgorszego filmu i najgorszego reżysera), zostały także chłodno przyjęte przez samą pisarkę, która uznała je za film dobry, lecz stanowczo zbyt odległy od napisanego przez nią oryginału literackiego.
"Makowe Wzgórze".
W 2011 na ekrany kin wszedł drugi film wyreżyserowany przez Gorō Miyazakiego, "Makowe Wzgórze", znany też pod swoim angielskim tytułem "From Up on Poppy Hill". Tym razem Miyazaki ojciec i Miyazaki syn zgodnie współpracowali - Hayao był współscenarzystą filmu. Obraz ten okazał się najbardziej dochodowym japońskim filmem 2011 roku pod względem wpływów z wyświetlania w kinach. Otrzymał także Nagrodę Japońskiej Akademii Filmowej dla najlepszego filmu animowanego.

</doc>
<doc id="2719204" url="https://pl.wikipedia.org/wiki?curid=2719204" title="Marcelo Alejandro Otero">
Marcelo Alejandro Otero



</doc>
<doc id="2719207" url="https://pl.wikipedia.org/wiki?curid=2719207" title="Uniwersytet Lizboński (1911–2013)">
Uniwersytet Lizboński (1911–2013)

Uniwersytet Lizboński (port. "Universidade de Lisboa", "UL") – portugalska uczelnia zlokalizowana w Lizbonie, funkcjonująca w latach 1911–2013.
Pierwszy uniwersytet w Lizbonie założono w 1290 roku, jednak zmienił on później siedzibę i w 1537 przeniósł się do Coimbry. Do XIX wieku Uniwersytet w Coimbrze był jedyną portugalską instytucją akademicką. W XIX wieku w Lizbonie zaczęły powstawać szkoły wyższe: medyczna ("Escola Médico-Cirúrgica de Lisboa" założona w 1836 roku), farmaceutyczna ("Escola de Farmácia" 1836), techniczna ("Escola Politécnica" 1837) oraz literaturoznawcza ("Curso Superior de Letras" 1859).
Dekretem z dnia 22 marca 1911 te cztery instytucje zostały połączone, tworząc pierwsze wydziały Uniwersytetu: Wydział Nauk Przyrodniczych ("Faculdade de Ciências"), Wydział Medyczny ("Faculdade de Medicina") i Wydział Literaturoznawstwa ("Faculdade de Letras") oraz Szkołę Farmaceutyczną ("Escola de Farmácia" przekształcona w Wydział w 1920 roku). W 1913 roku do uczelni dołączono Wydział Prawa ("Faculdade de Direito"), w 1980 Psychologii i Pedagogiki ("Faculdade de Psicologia e de Ciências da Educação"), a w 1991 Wydział Stomatologii ("Faculdade de Medicina Dentária") oraz Wydział Sztuk Pięknych ("Faculdade de Belas-Artes").
W 1949 roku Egas Moniz, profesor neurologii na Wydziale Medycznym otrzymał Nagrodę Nobla w dziedzinie fizjologii lub medycyny.
W 2013 roku Uniwersytet Lizboński (UL) został połączony z Politechniką Lizbońską ("Universidade Técnica de Lisboa"), tworząc nowy Uniwersytet Lizboński (ULisboa).

</doc>
<doc id="2719210" url="https://pl.wikipedia.org/wiki?curid=2719210" title="Dalian Aerbin">
Dalian Aerbin



</doc>
<doc id="2719212" url="https://pl.wikipedia.org/wiki?curid=2719212" title="Uniwersytet w Lizbonie">
Uniwersytet w Lizbonie



</doc>
<doc id="2719213" url="https://pl.wikipedia.org/wiki?curid=2719213" title="Lázaro Martínez (sprinter)">
Lázaro Martínez (sprinter)

Lázaro Martínez Despaigne (ur. 11 listopada 1962 w Hawanie) – kubański lekkoatleta, specjalizujący się w długich biegach sprinterskich, srebrny medalista letnich igrzysk olimpijskich w Barcelonie (1992) w biegu sztafetowym 4 x 400 metrów.

</doc>
<doc id="2719216" url="https://pl.wikipedia.org/wiki?curid=2719216" title="Włodzimierz Krzywoszyński">
Włodzimierz Krzywoszyński

Włodzimierz Krzywoszyński (ur. 29 grudnia 1903 w Środzie Wielkopolskiej, zm. 24 czerwca 1975 w Zgorzelcu) – polski ziemianin, rolnik, działacz społeczny, magister, poseł na Sejm IV kadencji (1935–1938) w II RP.
Życiorys.
Włodzimierz Krzywoszyński urodził się 29 grudnia 1903 roku w Środzie Wielkopolskiej, w rodzinie Władysława i Stefanii z Bogulińskich. Siostra Halina (1902–1988) wyszła za mąż za Leszka Henryka Grzegorza Arkuszewskiego, prokurenta Banku Rolnego w Poznaniu, porucznika rezerwy piechoty, zamordowanego w Charkowie w kwietniu 1940 roku.
Od 1913 roku uczył się w gimnazjum w Kępnie, następnie w Ostrowie Wielkopolskim, gdzie zdał maturę w 1921 roku. W czasie nauki w gimnazjum był prezesem Towarzystwa im. Tomasza Zana. W sierpniu 1920 roku, w czasie wojny z bolszewikami, walczył jako ochotnik w szeregach 60 Pułku Piechoty Wielkopolskiej z Ostrowa Wielkopolskiego. Następnie ukończył studia na wydziale prawnym uniwersytetu w Poznaniu, uzyskując absolutorium w 1926 roku. Kończył również kursy: kurs instruktorski skautowski w Leśniewie pod Gnieznem w 1918 roku, Wyższe Kursy Ziemiańskie we Lwowie w 1929 roku,
W 1925 roku ukończył Szkołę Podchorążych Rezerwy Kawalerii Nr 3 przy 3 Dywizji Kawalerii w Śremie. Awansowany na podporucznika ze starszeństwem z dniem 1 stycznia 1929 roku w korpusie oficerów kawalerii. Posiadał przydział do 7 pułku strzelców konnych wielkopolskich w Poznaniu i pozostawał w ewidencji Powiatowej Komendy Uzupełnień Poznań-Powiat. W 1931 roku ukończył kurs aplikacyjny w Centrum Wyszkolenia Żandarmerii w Grudziądzu. 22 lutego 1932 roku został przeniesiony z korpusu oficerów kawalerii do korpusu oficerów żandarmerii i przydzielony do 8 dywizjonu żandarmerii w Toruniu. W 1934 roku pozostawał w ewidencji Powiatowej Komendy Uzupełnień Ostrów Poznański. Posiadał przydział do 7 dywizjonu żandarmerii w Poznaniu. W 1935 roku awansował na porucznika rezerwy.
Od 1 stycznia 1929 roku do 31 grudnia 1929 roku pracował jako urzędnik gospodarczo-majątkowy (administrator) w Swadzimiu, następnie, w okresie od lipca 1930 roku do wybuchu II wojny światowej prowadził własny majątek w Domaninie.
Pełnił wiele funkcji społecznych, był m.in.: przewodniczącym Powiatowego Urzędu Rozjemczego, członkiem Rady Gminnej i Powiatowej, członkiem Powiatowej Komisji Klasyfikacyjnej, członkiem Powiatowego Urzędu Rozjemczego (w latach 1933–1935), członkiem zarządu Związku Oficerów Rezerwy i Związku Rezerwistów, członkiem zarządu Koła Ziemian i członkiem zarządu Powiatowego Komitetu WFiPW (Wychowania Fizycznego i Przysposobienia Wojskowego).
W wyborach parlamentarnych w 1935 roku został wybrany posłem na Sejm IV kadencji (1935–1938) 19 356 głosami z okręgu nr 97, obejmującego powiaty: ostrowski, kępiński, krotoszyński i jarociński. W kadencji tej pracował w komisjach: prawniczej i skarbowej. Był dwukrotnie wybierany do komisji specjalnych: w marcu 1936 roku – budowlanej, a w lutym 1938 roku – dla spraw oddłużenia rolnictwa.
Był uczestnikiem kampanii wrześniowej 1939 roku. W okresie od czerwca 1940 roku do stycznia 1945 roku był jeńcem Oflagu IIC w Woldenbergu. Po II wojnie światowej mieszkał w Węglińcu. Zmarł 24 czerwca 1975 roku w Zgorzelcu. Pochowany na cmentarzu w Mikorzynie.
Włodzimierz Krzywoszyński był żonaty z Zofią Mukułowską (1906–1987), z którą miał dwóch synów: Władysława (1931–1989) i Tadeusza (1933–1986).

</doc>
<doc id="2719217" url="https://pl.wikipedia.org/wiki?curid=2719217" title="Kruk ogorzały">
Kruk ogorzały



</doc>
<doc id="2719219" url="https://pl.wikipedia.org/wiki?curid=2719219" title="Diecezja Owensboro">
Diecezja Owensboro

Diecezja Owensboro (łac. "Dioecesis Owensburgensis", ang. "Diocese of Owensboro") jest diecezją Kościoła rzymskokatolickiego w zachodniej części stanu Kentucky. 
Historia.
Diecezja została kanonicznie erygowana 9 grudnia 1937 roku przez papieża Piusa XII. Wyodrębniono ją z terenów ówczesnej diecezji Louisville, która dzień później podniesiona została do rangi archidiecezji metropolitalnej. Pierwszym ordynariuszem został kapłan diecezji Louisville Francis Ridgley Cotton (1895-1960). Kościół, który został wyznaczony na katedrę diecezjalną wybudowano w latach 1924-1926. 

</doc>
<doc id="2719221" url="https://pl.wikipedia.org/wiki?curid=2719221" title="Rob Druppers">
Rob Druppers

Robertus Johannes „Rob” Druppers (ur. 29 kwietnia 1962 w Utrechcie) – holenderski lekkoatleta specjalizujący się w biegach średniodystansowych, uczestnik letnich igrzysk olimpijskich w Seulu (1988).
W 1983 r. uhonorowany został tytułem "Sportowca roku" (hol. "Sportman van het Jaar") w Holandii.

</doc>
<doc id="2719223" url="https://pl.wikipedia.org/wiki?curid=2719223" title="Wrona dżunglowa">
Wrona dżunglowa



</doc>
<doc id="2719227" url="https://pl.wikipedia.org/wiki?curid=2719227" title="Adam Dobrodzicki">
Adam Dobrodzicki

Adam Dobrodzicki, ps. „Gad” (ur. 18 kwietnia 1883 w Wadowicach, zm. 10 października 1944 w Błaszkowie) – major piechoty Wojska Polskiego, kawaler Orderu Virtuti Militari, malarz, litograf, scenograf i reżyser teatralny, projektant rzeźb nagrobnych, publicysta.
Życiorys.
Urodził się 18 kwietnia 1883 w Wadowicach, w rodzinie Ignacego, urzędnika, i Izabeli z Franzów. Był bratem Jerzego Kazimierza (1884–1934), generała brygady Wojska Polskiego.
Po ukończeniu gimnazjum męskiego i złożeniu egzaminu dojrzałości w 1902 przeniósł się do Krakowa. Studiował historię na Uniwersytecie Jagiellońskim i historię sztuki w Akademii Sztuk Pięknych, był aktywnie zaangażowany w działalność Bratniej Pomocy. 27 czerwca 1907 wziął fikcyjny ślub z zaangażowaną politycznie socjalistką Wandą Krahelską. W ten sposób uczestniczka zamachu na Gieorgija Skałona stała się obywatelką austriacką, co chroniło ją przed represjami władz carskich. W 1908 rozwiódł się, ponieważ Krahelska 18 lutego 1908 została sądownie uniewinniona.
Adam Dobrodzicki kontynuował naukę, zainicjował powstanie w Akademii Sztuk Pięknych kół samokształceniowych, działał społecznie m.in. na rzecz budowy pomnika Jana Matejki w Krakowie. Zaangażował się w wypełnienie testamentu Jana Stanisławskiego, który pragnął aby wybudowano nowoczesny dom studencki krakowskiej Akademii Sztuk Pięknych. Po ukończeniu studiów Krakowie kontynuował naukę w Paryżu, wyjeżdżał też na plenery malarskie do Bretanii. Po powrocie do Krakowa otrzymał zamówienie na ilustrację powieści Tadeusza Micińskiego, w 1912 wygrał konkurs na projekt polichromii w katedrze Świętych Apostołów Piotra i Pawła w Kamieńcu Podolskim. W tym samym roku wstąpił do Związku Strzeleckiego, w którym ukończył kurs oficerski.
W czasie I wojny światowej służył początkowo w II baonie 1 pułku piechoty Legionów Polskich, a następnie w 2 kompanii II baonu 5 pułku piechoty i w 7 pułku piechoty. W 1917 wstąpił w szeregi sztabu I Brygady Legionów Polskich, awansował wówczas do stopnia podporucznika. Podczas tzw. kryzysu przysięgowego był internowany w forcie w Beniaminowie. Następnie był oficerem Komendy Głównej Polskiej Organizacji Wojskowej w Krakowie.
W 1918 w stopniu majora został adiutantem Naczelnego Wodza Józefa Piłsudskiego. Po uzyskaniu przez Polskę niepodległości otrzymał stanowisko redaktora miesięcznika „Rzeczy piękne”. Jego stanowisko umożliwiło upowszechnienie twórczości artystów, którzy walczyli w szeregach Legionów, a to pozwoliło im powrócić do sił twórczych. Równocześnie wykładał w Oficerskiej Szkole Piechoty jako historyk dziejów Legionów Polskich.
W 1920 przeniósł się zawodowo do Warszawy, zamieszkał w Milanówku w domu rodziny Rufina Morozowicza. Został zweryfikowany w stopniu majora piechoty ze starszeństwem z dniem 1 czerwca 1919. W 1923, 1924 był oficerem rezerwy 72 pułku piechoty. Później został powołany do służby czynnej. We wrześniu 1927 został przeniesiony z 72 pp do kadry oficerów piechoty z równoczesnym oddaniem do dyspozycji szefa Departamentu Piechoty Ministerstwa Spraw Wojskowych. W roku szkolnym 1927/28 i 1928/29 był wykładowcą geografii w Szkole Podchorążych Piechoty. Z dniem 31 maja 1929, na własną prośbę, został zwolniony z czynnej służby. W 1934 jako oficer pospolitego ruszenia pozostawał w ewidencji Powiatowej Komendy Uzupełnień Nowy Targ. Posiadał przydział do Oficerskiej Kadry Okręgowej Nr V. Był wówczas „reklamowany na 12 miesięcy”.
Od 1921 współpracował z Juliuszem Osterwą, wystawione 23 lutego 1922 w Teatrze Reduta przedstawienie "Ulica Dziwna" wg K.A. Czyżowskiego, które Adam Dobrodzicki reżyserował i do którego stworzył scenografię stało się sensacją. W warszawskiej prasie i opinii publicznej powszechnie krytykowano złamanie panujących wówczas kanonów sztuki. W 1926 związał się artystycznie ze Spółdzielnią Artystów ŁAD, dla której projektował kilimy (współpraca z Heleną Bukowską-Szlekys). W 1929 otrzymał stanowisko dyrektora Państwowej Szkoły Przemysłu Drzewnego w Zakopanem i zajmował je do 1936, kiedy został mianowany naczelnikiem wydziału wychowania w Ministerstwie Wyznań Religijnych i Oświecenia Publicznego. Był prezesem oddziału Związku Legionistów Polskich. Przeżył powstanie warszawskie. Przebywał w obozie przejściowym Dulag 121.
Zmarł 10 października 1944 w Błaszkowie. Pochowany na cmentarzu w Odrowążu.
30 lutego 1926 ożenił się z Wandą Czarnocką, działaczką niepodległościową, odznaczoną Medalem Niepodległości (23 grudnia 1933).

</doc>
<doc id="2719228" url="https://pl.wikipedia.org/wiki?curid=2719228" title="Wrona">
Wrona



</doc>
<doc id="2719231" url="https://pl.wikipedia.org/wiki?curid=2719231" title="Gokaiger">
Gokaiger



</doc>
<doc id="2719232" url="https://pl.wikipedia.org/wiki?curid=2719232" title="Bell 214ST">
Bell 214ST

Bell 214ST – dwusilnikowy średni śmigłowiec firmy Bell Helicopter, wywodzący się z rodziny Bell UH-1 Iroquois. Oblatany w Teksasie w lutym 1977 roku, stanowił powiększoną i zmodyfikowaną, dwusilnikową wersję rozwojową modelu Bell 214. W wersji pasażerskiej zdolny do przewozu 16 pasażerów + 2 członków załogi lub 3630 kg ładunku w wersji użytkowej. Opracowany pierwotnie jako "Bell 214B BigLifter" z myślą o produkcji w Iranie w budowanych przez Textron zakładach w Isfahan (obecnie HESA), w latach 70. Iran zakupił wcześniej od Bella 296 śmigłowców Bell 214A/C i 202 Bell AH-1J SeaCobra. Po rewolucji islamskiej w 1979 produkcję ulokowano w zakładach Bella w Fort Worth, śmigłowiec był sprzedawany bez powodzenia na rynku cywilnym; nowe oznaczenie ST oznaczało początkowo Stretched Twin (dosł. “wydłużony bliźniak”), później Super Transport. Ostatecznie połowa z 96 seryjnych śmigłowców trafiła do Iraku, gdzie pod koniec wojny z Iranem wykorzystywano je do szybkiego przerzutu wojsk lub ewakuacji rannych.
Użytkownicy.
Wojskowi.
 Irackie Siły Powietrzne – 48 (wycofane),
 Fuerza Aérea del Perú – 11,
 (marynarka wojenna) – 9,
 Fuerza Aérea Venezolana – 4 (wycofane),
 – 1
Cywilni.
Bristow Helicopters (Wlk Brytania),
British Caledonian Helicopters (Wlk Brytania),
CHC Helicopter (Kanada, USA, Norwegia),
Presidential Airways (USA)

</doc>
<doc id="2719234" url="https://pl.wikipedia.org/wiki?curid=2719234" title="Sunčane Skale">
Sunčane Skale

Sunčane Skale – międzynarodowy festiwal muzyczny organizowany od 1994 roku w Hercegu Novim na Czarnogórze. Festiwal uznawany jest za największe widowisko tego typu w południowo-wschodniej Europie.
Historia.
Pierwsze edycje festiwalu trwały 3 dni. Podczas pierwszej części organizowano ceremonię zwaną "Prinčeva nagrada", podczas której przyznawano nagrody fonograficzne w wielu kategoriach. Podczas drugiego dnia organizowano koncert "Nove zvijezde", w którym uczestniczyli debiutanci lub mało znane postaci świata muzycznego z regionu krajów b. Jugosławii. Trzeciego dnia odbywał się finał, od paru lat o charakterze międzynarodowym. W stawce finałowej startowali znani wokaliści, którzy walczyli o tytuł "Hitu lata" (serb. "Pjesma ljeta"). Z powodów finansowych parę lat temu festiwal utracił pierwszą część, czyli koncert galowy. W zamian za to do imprezy z roku na rok zgłasza się coraz więcej wokalistów spoza regionu b. Jugosławii. Od 2014 roku organizowany jest jedynie koncert "Nove zvijezde".
W 2012 roku, za sprawą serbskiej producentki Milicy Fajgelj, do konkursu zgłosił się polski piosenkarz i aktor Marcin Mroziński z utworem „Is That a Real Love?” współtworzonym z Marcinem Nierubcem. Kompozycja zajęła trzecie miejsce w finałowym głosowaniu jurorskim, dzięki czemu reprezentant Polski otrzymał "Brązową Syrenę".
W 2016 festiwal nie odbył się. W 2017 ponownie zrezygnowano z organizacji festiwalu.
Zwycięzcy.
Oto zwycięzcy poszczególnych edycji konkursu:

</doc>
<doc id="2719236" url="https://pl.wikipedia.org/wiki?curid=2719236" title="Biskupi Owensboro">
Biskupi Owensboro



</doc>
<doc id="2719237" url="https://pl.wikipedia.org/wiki?curid=2719237" title="Antoni Kamiński (1797–1885)">
Antoni Kamiński (1797–1885)

Antoni Kamiński (ur. 1797 w Raczunach, zm. 1885) – polski pedagog i pisarz.
Życiorys.
Był synem Jerzego Kamińskiego i Marii Świebody. Do 1818 uczył się w szkole powiatowej księży bazylianów. W 1818 został dozorcą przy szpitalu wojennym w Borunach i Smorgoniach. 
Po 1825 był słuchaczem kursów na Uniwersytecie Wileńskim, na Wydziale Nauk Fizyczno-Matematycznych. W 1825 Uniwersytet wybrał go na adiunkta w Katedrze Mineralogii Uniwersytetu w Charkowie, ale nie został tam zatrudniony gdyż należał do Towarzystwa Filaretów. W 1827 roku został wysłany do Kamieńca Podolskiego, gdzie pracował jako nauczyciel fizyki i nauk przyrodniczych. Zdymisjonowany w 1832. 
Od 1856 mieszkał na stałe w Wilnie, gdzie udzielał lekcji w domach prywatnych i rządowych dla panien.

</doc>
<doc id="2719238" url="https://pl.wikipedia.org/wiki?curid=2719238" title="Mogiła zbiorowa z powstania 1863 r. w Batorzu">
Mogiła zbiorowa z powstania 1863 r. w Batorzu

Mogiła zbiorowa z powstania z 1863 r. w Batorzu – zabytkowa mogiła zbiorowa z okresu powstania styczniowego, znajduje się w gminie Batorz, powiat janowski, usytuowana jest poza miejscowością, około kilometra od centrum Batorza, przy leśnej drodze. Zarządcą cmentarza jest Urząd Gminy w Batorzu.
Na cmentarzu pochowano 30 powstańców z oddziału Marcina Borelowskiego-Lelewela poległych pod Batorzem 7 września 1863 roku w walkach z Kozakami. Borelowski został pochowany na cmentarzu w Batorzu. W 1933 r. w miejscu bitwy usypano symboliczny kopiec. Napis na stojącym tam obelisku, z medalionem z podobizną Borelowskiego, brzmi: "Przechodniu, powiedz Ojczyźnie, że za ukochanie Jej, tuśmy polegli.. W 70 letnią rocznicę bitwy i śmierci bohaterskiej płk Marcina Borelowskiego-Lelewela wraz z 30 towarzyszami, 7 IX 1863 - 7 IX 1933".
W 1992 roku obok mogiły, przez delegację węgierską, został postawiony drewniany rzeźbiony słup pamiątkowy z napisem w języku węgierskim i polskim: " Pomnik poświęcony pamięci Węgrów uczestników powstania styczniowego".

</doc>
<doc id="2719239" url="https://pl.wikipedia.org/wiki?curid=2719239" title="Ernst Johann Georg Sokolowski">
Ernst Johann Georg Sokolowski



</doc>
<doc id="2719241" url="https://pl.wikipedia.org/wiki?curid=2719241" title="Kazimierz Maksymilian Kuczyński">
Kazimierz Maksymilian Kuczyński

Kazimierz Maksymilian Kuczyński (ur. 30 czerwca 1884 w Dymidowie, gmina Bortniki, zm. 1 czerwca 1958 w Krakowie) – polski inżynier-rolnik, działacz społeczny, poseł na Sejm IV kadencji (1935–1938) w II Rzeczypospolitej.
Życiorys.
Był synem Józefa i Petroneli. Ukończył szkołę realną w Tarnopolu i studia rolnicze na politechnice we Lwowie, uzyskując w 1907 roku stopień inżyniera-rolnika. 
W latach 1907–1908 pracował jako asystent przy Katedrze Chemii Akademii Rolniczej w Dublanach, następnie odbył jednoroczną służbę w armii austriackiej. W okresie 1909–1920 pracował jako inżynier technicznej kontroli skarbowej w Krakowie (rejon Wieliczki) i Lwowie (rejon Żółkwi). 
Był członkiem „Sokoła”, zarządu TSL, organizatorem kółka rolniczego i działającego przy nim sklepu w Żółkwi. 
Pełnił wiele funkcji społecznych, m.in. był: w 1919 roku sekretarzem Komitetu Narodowego w powiecie żółkiewskim, członkiem Rady Gminnej i Gromadzkiej w Czernichowie, Rady i Wydziału Powiatowego w Krakowie, Rady Szkolnej Powiatowej, Rady KKO powiatu krakowskiego, członkiem zarządu Okręgowego Towarzystwa Rolniczego w Krakowie i organizatorem jego ekspozytury w Czernichowie, radcą krakowskiej Izby Rolniczej, prezesem TSL, członkiem Powiatowego Komitetu WFPW (Wychowania Fizycznego i Przysposobienia Wojskowego) oraz działaczem LOPP. 
Od 1920 roku do przejścia na emeryturę w 1950 roku był związany z Państwową Średnią Szkołą Rolniczą w Czernichowie: początkowo był tam wykładowcą chemii i technologii, od 1923 roku był dyrektorem, ponadto zorganizował internat, harcerski hufiec szkolny i folwark. 
W wyborach parlamentarnych w 1935 roku został wybrany posłem na Sejm IV kadencji (1935–1938) 47 198 głosami z okręgu nr 82, obejmującego powiaty: krakowski i chrzanowski. W kadencji tej pracował w komisjach: oświatowej i rolnej. Zrzekł się mandatu 31 sierpnia 1936 roku, a jego mandat wygasł 1 grudnia 1936 roku.
W czasie II wojny światowej prowadził tajne nauczanie, po wojnie był członkiem ZNP. Od 1950 roku pracował w przemyśle tłuszczowym i skórzanym.

</doc>
<doc id="2719243" url="https://pl.wikipedia.org/wiki?curid=2719243" title="Skalka (1980 m)">
Skalka (1980 m)

Skalka (pol. Skałka; 1980 m) – szczyt w Niżnych Tatrach, na Słowacji. Jest piątym co do wysokości szczytem tej grupy górskiej i drugim co do wysokości spośród wznoszących się poza głównym grzbietem (po Štiavnicy).
Położenie.
Leży w zachodniej części Niżnych Tatr, w bocznym grzbiecie oddzielającym się w kierunku południowym od głównego grzbietu niżnotatrzańskiego w szczycie Kotlisk, ok. 1,1 km od tych ostatnich. Potężny masyw Skalki rozdziela kotły, zamykające doliny: Vajskovską (na wschodzie) i Łomnistą (na zachodzie).
Geologia i morfologia.
Masyw Skałki budują typowe dla Niżnych Tatr granity tzw. dziumbierskiego typu. Ma on formę trójramiennego rozrogu, którego krótkie ramię północne przez wyraźną przełączkę (ok. 1865 m) łączy go z grzbietem głównym. Masywne ramię południowo-wschodnie skręca wkrótce ku południowi i przez wzniesienie zwane "Snožka" (1378 m) opada stromo w widły potoków: Vajskovskiego i Kulichovego. Ramię południowo-zachodnie poprzez szczyty Žiarska hoľa (1840 m) i "Žiar" (1408 m) opada ku Kotlinie Lopejskiej, ciągnąc się następnie pasmem niewysokich wzgórz aż do doliny Hronu pomiędzy miejscowościami Lopej i Predajná. Wierzchołek góry jest wyraźnie płaski i najprawdopodobniej jest pozostałością dawnej powierzchni zrównania. Stoki masywu są strome i mocno rozczłonkowane. Szczególnie wysokogórski charakter przedstawiają wschodnie stoki masywu, opadające stromymi żlebami i filarami w głąb polodowcowego kotła w zamknięciu Doliny Vajskovskiej.
Przyroda.
Kopułę szczytową, zwłaszcza od strony południowej i zachodniej porasta roślinność halna. Poniżej poziomicy 1750 m n.p.m. dominuje kosodrzewina, która na najbardziej stromych stokach wschodnich podchodzi aż pod sam szczyt. Od dołu do poziomicy 1500 m dochodzi zwarty bór górnoreglowy.
Strome stoki masywu Skałki zamieszkują m.in. świstak tatrzański oraz kozice (które właśnie tu, w zamknięciu Doliny Łomnistej, aklimatyzowano z Tatr w latach 1969-1974). Częstym gościem jest niedźwiedź brunatny.
Cały masyw Skałki leży na terenie Parku Narodowego Niżne Tatry. Obejmuje go rezerwat przyrody rezerwat przyrody Skalka.
Turystyka.
Grzbietem południowo-zachodniego ramienia Skałki przez jej szczyt na Kotliská biegną żółte znaki szlaku turystycznego z Doliny Vajskovskiej (z węzła szlaków zwanego Črmné).
Niczym nie ograniczona panorama ze szczytu Skałki w kierunku północnym obejmuje znaczną część głównego grzbietu Niżnych Tatr od Praszywej na zachodzie przez Dumbier po Kráľovą holę na wschodzie, natomiast widok w kierunku południowym obejmuje większą część Rudaw Słowackich rozciągających się poza doliną Hronu.

</doc>
<doc id="2719245" url="https://pl.wikipedia.org/wiki?curid=2719245" title="Chrystus umywa nogi apostołom">
Chrystus umywa nogi apostołom

Chrystus umywa nogi apostołom – fresk autorstwa Giotto di Bondone, namalowany ok. 1305 roku dla kaplicy Scrovegnich w Padwie.
Jeden z 40 fresków namalowanych przez Giotta w kaplicy Scrovegnich należący do cyklu scen przedstawiających życie Joachima i Anny, rodziców Marii oraz Chrystusa.
Fresk przedstawia motyw obmycia stóp apostołów przez Jezusa opisany w Nowym Testamencie, w Ewangelii Jana: 
Scena rozgrywa się w tym samym pomieszczeniu co poprzednia scena przedstawiona na fresku pt. "Ostatnia wieczerza". Apostołowie tworzą krąg, w środku którego w centrum klęczy Jezus. Zbawiciel posługę zaczyna od Piotra, w stronę którego wyciąga rękę, błogosławiąc go. Między nimi nawiązuje się dialog, w którym Jezus nakazuje niesienie posługi innym.
Za Chrystusem stoi Jan trzymający w ręce pojemnik z wodą. Dalej kolejny apostoł zdejmuje obuwie i przygotowuje się do ceremonii oczyszczenia. Giotto każdej z postaci nadał indywidualny wyraz, każdy ma inną fryzurę, uczesanie i kształt brody.

</doc>
<doc id="2719246" url="https://pl.wikipedia.org/wiki?curid=2719246" title="Leon Théry">
Leon Théry



</doc>
<doc id="2719248" url="https://pl.wikipedia.org/wiki?curid=2719248" title="Mogiła żołnierza czeskiego z 1915 r. w Batorzu">
Mogiła żołnierza czeskiego z 1915 r. w Batorzu

Mogiła żołnierza czeskiego 1915 w Batorzu – zabytkowa mogiła zbiorowa z I wojny światowej, znajduje się w gminie Batorz, powiat janowski, usytuowany jest poza miejscowością, w pobliżu Kolonii Batorz. Zarządcą jest Urząd Gminy w Batorzu.
W mogile pochowano żołnierza narodowości czeskiej Emila Jindba. W latach sześćdziesiątych mogiła została odnowiona, położono kamienną płytę z napisem: "Tu spoczywa w Panu żołnierz Emil Jindba, z Litomyśla CSRS, padł z wieloma innymi 3 VII 1915 r."

</doc>
<doc id="2719249" url="https://pl.wikipedia.org/wiki?curid=2719249" title="Alior Sync">
Alior Sync



</doc>
<doc id="2719251" url="https://pl.wikipedia.org/wiki?curid=2719251" title="Jan Lenkiewicz-Ipohorski">
Jan Lenkiewicz-Ipohorski

Jan Lenkiewicz-Ipohorski h. Kotwicz (ur. 1881 w Berezówce, zm. po 1939 prawd. w Auschwitz-Birkenau) – polski ziemianin, rolnik, działacz niepodległościowy i społeczny, poseł na Sejm IV kadencji (1935–1938) w II Rzeczypospolitej.
Życiorys.
Urodził się w Berezówce (później obwód bobrujski). Studiował w Moskwie. Wówczas uczestniczył w działalności niepodległościowej w Rosji, był trzykrotnie więziony, następnie zesłany. Pod koniec I wojny światowej w 1917 roku był członkiem Związku Wojskowych Polaków i żołnierzem I Korpusu Polskiego. 
W okresie międzywojennym prowadził własny majątek Leśniewo (powiat makowski).
Pełnił wiele funkcji społecznych, był m.in.: członkiem Rady Gminnej, Rady i Wydziału Powiatowego, prezesem Okręgowego TOKR, radcą Izby Rolniczej, członkiem BBWR i Grupy „Jutro Pracy”.
W wyborach parlamentarnych w 1935 roku został wybrany posłem na Sejm IV kadencji (1935–1938) 25 243 głosami z okręgu nr 9, obejmującego powiaty: mławski, ciechanowski, przasnyski i makowski. W kadencji tej należał do Grupy „Jutro Pracy” i pracował w komisjach: oświatowej i pracy.
Prawdopodobnie zginął w obozie koncentracyjnym Auschwitz-Birkenau lub w Mauthausen.
Życie rodzinne.
Ożenił się z Marią Porębską, z którą miał córkę Bronisławę i 2 synów: Wiesława (1910–1943) – nauczyciel, oficer Wojska Polskiego, cichociemny i Janusza (1916–2007).

</doc>
<doc id="2719252" url="https://pl.wikipedia.org/wiki?curid=2719252" title="Horunnefer">
Horunnefer

Horunnefer (Hr-wn-nfr – umiłowany Amona-Re, króla bogów) – wódz nubijski, ostatni rodzimy władca Górnego Egiptu (ur. ?, zm. 199 p.n.e.). Przywódca powstania przeciw greckim rządom Ptolemeuszy w starożytnym Egipcie.
Tło historyczne.
Greckie rządy w starożytnym Egipcie, budziły sprzeciw rodowitych Egipcjan. Władcy z dynastii Ptolemeuszy, oficjalnie wspierali egipską kulturę i religię, jednak wszelką władzę i najważniejsze stanowiska piastowali Grecy. Egipcjanie nie mogli decydować o losach własnego kraju. Horunnefer w 206 roku p.n.e. odniósł zwycięstwo nad rządowymi wojskami. Kilka miesięcy później zajął Teby i został ogłoszony faraonem przez kapłanów Amona. Jego władza obejmowała tereny północnego Egiptu od Abżu (grecka nazwa Abydos) po Inerty (grecka nazwa Pathyrsis) na południu.
Wśród uczonych zarysowują się dwie tendencje. Pierwsza przypisuje Ptolemeuszom rolę macedońskich faraonów. Druga uznaje ich za najeźdźców i dynastię obcą starożytnemu Egiptowi.

</doc>
<doc id="2719253" url="https://pl.wikipedia.org/wiki?curid=2719253" title="Steamboy">
Steamboy

 – japoński film anime wyprodukowany w 2004 r. przez Sunrise, wyreżyserowany i współtworzony przez Katsuhiro Ōtomo. Film został wydany w Japonii 17 lipca 2004 roku. "Steamboy" jest jednym z najdroższych pełnometrażowych japońskich filmów animowanych wykonanych do tej pory. Film był tworzony przez dziesięć lat, wykorzystano ponad rysunków i 440 CG cut scenek.

</doc>
<doc id="2719256" url="https://pl.wikipedia.org/wiki?curid=2719256" title="Joanna Rechnio">
Joanna Rechnio

Joanna Rechnio – polska reżyserka, scenarzystka oraz producentka filmowa.
Wielokrotna twórczyni teledysków dla polskich artystów, m.in. dla Andrzeja Piasecznego, Agnieszki Chylińskiej czy zespołu Behemoth. Laureatka Nagrody Muzycznej Fryderyk w 2001 roku w kategorii "Teledysk roku" za reżyserię singla „Niekochana” zespołu O.N.A. oraz dwukrotnie nominowana w 2004 i 2008 roku w dziedzinie "Videoklip roku" za teledyski do utworów „Freedom” grupy Sistars oraz „Sexi Flexi” Natalii Kukulskiej. 

</doc>
<doc id="2719257" url="https://pl.wikipedia.org/wiki?curid=2719257" title="Cmentarz na Osiedlu Bolesława Chrobrego w Poznaniu">
Cmentarz na Osiedlu Bolesława Chrobrego w Poznaniu



</doc>
<doc id="2719260" url="https://pl.wikipedia.org/wiki?curid=2719260" title="Malab Bani Jas">
Malab Bani Jas

Malab Bani Jas – stadion piłkarski w stolicy Zjednoczonych Emiratów Arabskich, Abu Zabi. Został otwarty w lutym 2010 roku, a jego pojemność wynosi 10 000 widzów. Swoje spotkania rozgrywa na nim drużyna Baniyas SC.

</doc>
<doc id="2719268" url="https://pl.wikipedia.org/wiki?curid=2719268" title="Eduard Gricun">
Eduard Gricun

Eduard Wiaczesławowicz Gricun (ros. Эдуард Вячеславович Грицун, ur. 4 lutego 1976 w Rostowie nad Donem) – rosyjski kolarz torowy oraz szosowy, wicemistrz olimpijski oraz brązowy medalista torowych mistrzostw świata.
Kariera.
Pierwszy sukces w karierze Eduard Gricun osiągnął w 1995 roku, kiedy wygrał francuski wyścig szosowy Prix des Flandres Françaises. Rok później wystartował w igrzyskach olimpijskich w Atlancie, gdzie wspólnie z Nikołajem Kuzniecowem, Aleksiejem Markowem i Antonem Szantyrem zdobył srebrny medal w drużynowym wyścigu na dochodzenie. W kolejnych latach wygrał jeszcze hiszpańskie Volta Ciclista Provincia Tarragona i Trofeo Guerrita (oba w 1997 roku) oraz Vuelta Ciclista a Navarra (1998). Podczas rozgrywanych w 1999 roku mistrzostwach świata w Berlinie razem z Markowem, Władysławem Borysowem i Denisem Smysłowem zdobył brązowy medal w drużynowym wyścigu na dochodzenie. Brał także udział w igrzyskach olimpijskich w Sydney w 2000 roku, gdzie rywalizację w madisonie zakończył na czternastej pozycji.

</doc>
<doc id="2719272" url="https://pl.wikipedia.org/wiki?curid=2719272" title="Władisław Borisow">
Władisław Borisow

Władisław Władimirowicz Borisow (ros. Владислав Владимирович Борисов, ur. 5 września 1978 w Narjan-Marze) – rosyjski kolarz torowy i szosowy, brązowy medalista torowych mistrzostw świata.
Kariera.
Pierwszy sukces w karierze Władisław Borisow osiągnął w 1996 roku, kiedy został mistrzem świata juniorów w wyścigu punktowym. W 1997 roku wygrał hiszpański wyścig szosowy - Vuelta Ciclista a la Comunidad de Madrid, a w 2002 roku austriacki Kettler Classic-Südkärnten. Jego największym osiągnięciem jest jednak zdobycie wspólnie z Aleksiejem Markowem, Eduardem Gricunem i Dienisem Smysłowem brązowego medalu w drużynowym wyścigu na dochodzenie podczas mistrzostw świata w Berlinie w 1999 roku. W tej samej konkurencji zajmował także ósme miejsce na igrzyskach olimpijskich w Sydney w 2000 roku i dziewiąte na igrzyskach w Atenach cztery lata później. W 2007 roku został mistrzem kraju w wyścigu ze startu wspólnego, a w 2011 roku wygrał marokański Challenge du Prince - Trophée de la Maison Royale.

</doc>
<doc id="2719273" url="https://pl.wikipedia.org/wiki?curid=2719273" title="Władysław Borysow">
Władysław Borysow



</doc>
<doc id="2719275" url="https://pl.wikipedia.org/wiki?curid=2719275" title="Dienis Smysłow">
Dienis Smysłow

Dienis Smysłow (ros. Денис Смыслов, ur. 5 stycznia 1979 w Leningradzie) – rosyjski kolarz torowy, brązowy medalista mistrzostw świata.
Kariera.
Największym sukcesem w karierze Denisa Smysłowa jest zdobycie wspólnie z Aleksiejem Markowem, Eduardem Gricunem i Władisławem Borisowem brązowego medalu w drużynowym wyścigu na dochodzenie podczas mistrzostw świata w Berlinie w 1999 roku. W tej samej konkurencji zajął ósme miejsce na igrzyskach olimpijskich w Sydney w 2000 roku oraz zwyciężył w zawodach Pucharu Świata w Moskwie w 2002 roku.

</doc>
<doc id="2719279" url="https://pl.wikipedia.org/wiki?curid=2719279" title="Sóley">
Sóley

Sóley Stefánsdóttir (ur. 20 października 1986 w Reykjaviku), znana również jako Sóley – pochodząca z Islandii piosenkarka, pianistka, autorka tekstów oraz członkini zespołu indie-folk Seabear. W 2010 roku wydała zawierający sześć utworów album EP "Theater Island", który poprzedzał wydanie jej debiutanckiego albumu "We Sink".

</doc>
<doc id="2719282" url="https://pl.wikipedia.org/wiki?curid=2719282" title="Cmentarz rzymskokatolicki przykościelny w Bogorii">
Cmentarz rzymskokatolicki przykościelny w Bogorii

Cmentarz rzymskokatolicki przykościelny w Bogorii – zabytkowy cmentarz, położony w gminie Bogoria, powiecie staszowskim. Usytuowany jest w południowej części miejscowości, przy ul. Staszowskiej. Zarządcą jest Parafia Świętej Trójcy w Bogorii. Obiekt został wpisany do rejestru zabytków nieruchomych jako część zespołu kościoła parafialnego (nr rej.: A.844/1-4 z 3.11.1947, z 28.11.1971 i z 30.03.1977).
Cmentarz został założony w II połowie XVII w. jako cmentarz przykościelny przy kościele Świętej Trójcy, na planie okręgu o średnicy około 120 m. Obecnie otoczony jest murem z bramą główną na południu i trzema furtkami po przeciwnej stronie. Z cmentarza pozostało widocznych kilka nagrobków z połowy XIX wieku.

</doc>
<doc id="2719288" url="https://pl.wikipedia.org/wiki?curid=2719288" title="Denis Smysłow">
Denis Smysłow



</doc>
<doc id="2719289" url="https://pl.wikipedia.org/wiki?curid=2719289" title="MercedesCup 2012">
MercedesCup 2012

MercedesCup 2012 – tenisowy turniej ATP z cyklu MercedesCup rozgrywany w dniach 9–15 lipca 2012 roku w Stuttgarcie na kortach ziemnych o puli nagród 358 425 euro.

</doc>
<doc id="2719291" url="https://pl.wikipedia.org/wiki?curid=2719291" title="Siergiej Kariakin (pięcioboista nowoczesny)">
Siergiej Kariakin (pięcioboista nowoczesny)

Siergiej Kariakin, ros. Сергей Карякин (ur. 5 stycznia 1988) – rosyjski pięcioboista nowoczesny, dwukrotny mistrz świata, trzykrotny mistrz Europy.
Życiowy sukces odniósł w 2010 roku w Chengdu, zdobywając indywidualne mistrzostwo świata.

</doc>
<doc id="2719293" url="https://pl.wikipedia.org/wiki?curid=2719293" title="URP">
URP



</doc>
<doc id="2719294" url="https://pl.wikipedia.org/wiki?curid=2719294" title="Urp">
Urp



</doc>
<doc id="2719295" url="https://pl.wikipedia.org/wiki?curid=2719295" title="Cmentarz parafialny w Bogorii">
Cmentarz parafialny w Bogorii

Cmentarz parafialny w Bogorii – zabytkowy cmentarz, znajduje się w gminie Bogoria, powiat staszowski, usytuowany jest w południowej części miejscowości, przy ul. Staszowskiej. Zarządcą jest Parafia Świętej Trójcy w Bogorii.
Cmentarz został założony w połowie XIX w. jako cmentarz parafialny przy kościele Świętej Trójcy, na planie prostokąta. Obecnie otoczony jest murem z bramą główną w narożniku północno-wschodnim. W pobliżu wejścia zachowało się kilkanaście nagrobków kamiennych i żeliwnych z końca XIX wieku. Na cmentarzu znajduje się zbiorowa mogiła żołnierzy Legionów Polskich poległych w okolicy w latach 1914 i 1915. W sąsiedztwie której znajdują się zbiorowe mogiły pomordowanych w latach 1939–1944.

</doc>
<doc id="2719302" url="https://pl.wikipedia.org/wiki?curid=2719302" title="Cho Ho-sung">
Cho Ho-sung

Cho Ho-sung (ur. 15 czerwca 1974) – południowokoreański kolarz torowy i szosowy, brązowy medalista torowych mistrzostw świata.
Kariera.
Pierwsze sukcesy w karierze Cho Ho-sung osiągnął w 1998 roku, kiedy zdobył złoty medal w drużynowym wyścigu na dochodzenie oraz srebrny w wyścigu punktowym na igrzyskach azjatyckich w Bangkoku. Rok później wystartował na mistrzostwach świata w Berliniem, gdzie zdobył brązowy medal w wyścigu punktowym, ulegając jedynie Szwajcarowi Bruno Risiemu i Ukraińcowi Wasylowi Jakowlewowi. Ponadto Cho zdobył złote medale wyścigu punktowym i madisonie na igrzyskach azjatyckich w Pusan w 2002 roku oraz złoto w drużynowym wyścigu na dochodzenie podczas igrzysk azjatyckich w Ad-Dausze w 2010 roku.

</doc>
<doc id="2719306" url="https://pl.wikipedia.org/wiki?curid=2719306" title="Marlin (motoryzacja)">
Marlin (motoryzacja)

Marlin Cars Ltd. – brytyjskie przedsiębiorstwo branży motoryzacyjnej zajmujące się produkcją samochodów sportowych i wyścigowych. 
Przedsiębiorstwo założone zostało w 1979 roku, a jego siedziba mieści się w Crediton, w hrabstwie Devon.

</doc>
<doc id="2719307" url="https://pl.wikipedia.org/wiki?curid=2719307" title="Pjasycznik">
Pjasycznik

Pjasycznik (bułg. "Пясъчник") – rzeka okresowa w południowej Bułgarii. Wypływa ze zbiornika retencyjnego Pjasycznik, uchodzi do rzeki Marica. Przepływa między innymi przez takie miejscowości jak: Nedelewo, Ceretelewo, Golam czardak, Małyk czardak.

</doc>
<doc id="2719308" url="https://pl.wikipedia.org/wiki?curid=2719308" title="Campbell’s Hall of Fame Tennis Championships 2012">
Campbell’s Hall of Fame Tennis Championships 2012

Campbell’s Hall of Fame Tennis Championships 2012 – tenisowy turniej ATP z cyklu Campbell’s Hall of Fame Tennis Championships rozgrywany w dniach 9–15 lipca 2012 roku w Newport na kortach trawiastych o puli nagród 398 250 dolarów amerykańskich.

</doc>
<doc id="2719314" url="https://pl.wikipedia.org/wiki?curid=2719314" title="Godło Nienieckiego Okręgu Autonomicznego">
Godło Nienieckiego Okręgu Autonomicznego



</doc>
<doc id="2719317" url="https://pl.wikipedia.org/wiki?curid=2719317" title="Pjasycznik (zbiornik)">
Pjasycznik (zbiornik)

Jezioro Pjasycznik (bułg. "Пясъчник") – zbiornik retencyjny na rzece Pjasycznik, w Bułgarii. Położone na Nizinie Górnotrackiej.

</doc>
<doc id="2719319" url="https://pl.wikipedia.org/wiki?curid=2719319" title="Yeshey Gyeltshen">
Yeshey Gyeltshen

Yeshey Gyeltshen (ur. 11 lutego 1983) – bhutański piłkarz grający na pozycji napastnika, trzykrotny reprezentant Bhutanu, grający w reprezentacji w latach 2005–2009.
Kariera klubowa.
Gyeltshen karierę klubową rozpoczął w 2004 roku w rodzimym klubie Druk Pol Thimphu, i grał w nim do 2006 roku. Od następnego sezonu reprezentował klub Druk Star Thimphu, w którym gra do dzisiaj (stan na 8 lipca 2012).
Kariera reprezentacyjna.
Yeshey Gyeltshen rozegrał w reprezentacji 3 oficjalne spotkania; w żadnym z nich nie udało mu się zdobyć gola.

</doc>
<doc id="2719320" url="https://pl.wikipedia.org/wiki?curid=2719320" title="Rolanda Demčenko">
Rolanda Demčenko

Rolanda Demčenko (ur. 5 lutego 1988) – litewska lekkoatletka, tyczkarka.
Złota medalistka mistrzostw Litwy. Reprezentantka kraju w zawodach pucharu Europy.

</doc>
<doc id="2719324" url="https://pl.wikipedia.org/wiki?curid=2719324" title="Chimi Dorji">
Chimi Dorji

Chimi Dorji (ur. 22 grudnia 1993) – bhutański piłkarz grający na pozycji pomocnika, dziewięciokrotny reprezentant Bhutanu, grający w reprezentacji od 2009 roku.
Kariera klubowa.
Dorji karierę klubową rozpoczął w 2009 roku w rodzimym klubie Druk Star Thimphu, w którym gra do dzisiaj (stan na 7 lipca 2012).
Kariera reprezentacyjna.
Chimi Dorji rozegrał w reprezentacji 9 oficjalnych spotkań; w żadnym z nich nie udało mu się zdobyć gola.

</doc>
<doc id="2719326" url="https://pl.wikipedia.org/wiki?curid=2719326" title="Convair XC-99">
Convair XC-99

Convair XC-99 – amerykański, prototypowy samolot transportowy będący zmodyfikowaną do tego celu wersją maszyny Convair B-36 Peacemaker. Zbudowany pojedynczy egzemplarz samolotu był największą maszyną z silnikiem tłokowym bazowania lądowego, jaką skonstruowano w historii. Pomimo przyjęcia maszyny na stan United States Air Force, samolot podczas całego okresu swojej służby miał status maszyny prototypowej.
Historia.
Geneza.
15 listopada 1941 roku firma Consolidated Aircraft podpisała kontrakt na budowę dwóch prototypów XB-36, późniejszych bombowców B-36 Peacemaker. Początkowo samolot miał być montowany w zakładach w San Diego w Kalifornii, ale obawiając się ewentualnego ataku Japończyków na Zachodnie Wybrzeże Stanów Zjednoczonych produkcję bombowca przeniesiono do Forth Worth w Teksasie. W tym samym czasie w Teksasie trwała już mająca większy priorytet produkcja samolotów Consolidated B-24 Liberator. Równolegle trwały również prace nad innym projektem kolejnego bombowca wytwórni Consolidated, samolotem B-32 Dominator, a Boeing opracowywał przyszły Boeing B-29 Superfortress. Czynniki te spowodowały, że prace nad nową konstrukcją posuwały się bardzo powoli. W tych okolicznościach wytwórnia zaproponowała United States Army Air Forces opracowanie transportowej wersji XB-36, która mogła być zbudowana i przetestowana zdecydowanie szybciej niż maszyna bombowa. Tym bardziej, że już od maja 1942 roku opracowywano pasażerską wersję samolotu, którą oznaczono jako Model 36 Transport. Maszyna miała być zdolna do przewozu 144 pasażerów na dwóch pokładach ciśnieniowego kadłuba. Realia wojny odsunęły w przyszłość cywilny samolot, a prace podążyły w kierunku budowy maszyny transportowej, określanej jako Model 37, zdolnej do przewozu 400 żołnierzy, 300 rannych w wersji sanitarnej lub 45 359 kg ładunku również na dwóch pokładach, ale nieciśnieniowego kadłuba. USAAF wyraziła zgodę, podpisując 31 grudnia 1942 roku kontrakt W535-ac-34454 na budowę prototypu samolotu określanego jako XC-99 z zastrzeżeniem, że prowadzone prace nie wpłyną opóźniająco na projekt XB-36.
Projekt.
W maju 1944 roku zespół inżynierów pod kierunkiem Robertsa R. Hoovera przeniesiono do San Diego gdzie rozpoczęto budowę makiety samolotu. W Kalifornii powstawał nowy kadłub maszyny. Skrzydła, podwozie i usterzenie miały pochodzić od B-36, którego linia montażowa znajdowała się w Forth Worth. Po dostarczeniu koleją z Teksasu wspólnych dla obu maszyn elementów, ostateczny montaż XC-99 odbywał się na wolnym powietrzu. W kalifornijskich zakładach nie było na tyle wysokiego budynku, który mógłby pomieścić liczącą ponad 17 metrów wysokości konstrukcję. 23 listopada 1947 roku (niektóre źródła podają datę o dzień późniejszą) XC-99 o numerze seryjnym 43-52436 po raz pierwszy wzbił się w powietrze. Za sterami maszyny siedzieli Russel R. Rogers i Beryl A. Errickson, pozostałą załogę stanowili radiooperator William C. Geopfarth, obserwatorzy L.J. Bordelon i Larry Brandvig, inżynierowie pokładowi B.B. Gray i Mel Clause oraz inżynierowie monitorujący przebieg testowego lotu T. Ready i Gil A. Hofeller. Pierwsza faza prób w locie trwała osiemnaście miesięcy, podczas których maszyna wykonała dziesięć lotów. W grudniu 1948 roku zmodernizowano podwozie główne. Pojedyncze koła każdego z wózków zamieniono na czterokołowe wózki z kołami o średnicy 1,42 m. Spowodowane było to ogromnym naciskiem, jakie wywierały pojedyncze koła o średnicy 2,79 m, co czyniło je największymi kołami podwozia głównego w historii lotnictwa. Poza rekordowym rozmiarem powodowało to również to, iż na terenie Stanów Zjednoczonych były jedynie trzy lotniska, których płyty mogły wytrzymać taki ciężar. Wymiana wózków i kół spowodowała potrzebę powiększenia wnęk w skrzydłach, do których chowane było podwozie główne. 15 kwietnia 1949 roku wykonano ostatni, dziesiąty lot w ramach pierwszego etapu prób. Był to o tyle niezwykły lot, na pokładzie samolotu umieszczono 45 359 kg cynkowych prętów. Był to wówczas największy ładunek, jaki uniesiony został w powietrze na pokładzie samolotu. Od 23 kwietnia do 7 maja swoje badania w locie prowadziła US Air Force, która 26 maja 1949 roku przyjęła samolot na swoje uzbrojenie.
Służba.
Samolot znalazł się na wyposażeniu 436th Bombardment Squadron wchodzącego w skład 7th Bomb Wing z Carswell Air Force Base mieszczącej się w Forth Worth. 9 czerwca 1949 roku maszyna odbyła swój pierwszy lot w składzie nowego dywizjonu. Kolejne pięć lotów przebiegało bez zakłóceń, aż do awaryjnego lądowania na terenie Kelly Air Force Base. W teksańskiej bazie maszyna spędziła ponad rok, podczas którego przeprowadzono szereg zmian w konstrukcji, między innymi zastępując silniki Pratt &amp; Whitney R-4360-25 Wasp Major mocniejszymi jednostkami Pratt &amp; Whitney R-4360-41. 20 marca 1950 roku doszło do eksplozji lewego wewnętrznego zbiornika, co wydłużyło prowadzone prace. Po ich zakończeniu XC-99 wzbił się ponownie w powietrze 3 lipca 1950 roku. 14 lipca 1950 roku maszyna po raz pierwszy wzięła udział w operacji "Elephant" (słoń), której celem był przewóz silników i śmigieł do B-36 z San Diego do Kelly Air Force Base w San Antonio, w której mieściła się San Antonio Air Material Area odpowiedzialna za obsługę techniczną bombowców B-36. Na początku 1951 roku dokonano kilku modernizacji w samolocie, między innymi wzmocniono golenie podwozia, dzięki czemu wzrosła masa startowa maszyny do 145 149 kg. Od lipca 1951 roku XC-99 rozpoczął regularne loty na trasie Kelly Air Force Base - McClellan Air Force Base. W sierpniu 1953 roku XC-99 wykonał swój najdłuższy przelot, pokonując trasę liczącą 19 000 km do Rhein-Main Air Base w Niemczech, po drodze lądując na Bermudach i Azorach. W maju 1955 roku XC-99 wykorzystano do transportu ładunków potrzebnych przy budowie stacji radiolokacyjnych budowanych w ramach projektu Distant Early Warning Line. Samolot latał na trasie z Dover Air Force Base do Islandii. 19 marca 1957 roku maszyna po raz ostatni wzbiła się w powietrze. W 1955 roku rozpoczął się proces wprowadzanie do linii maszyn Boeing B-52 Stratofortress, a tym samym wycofywania B-36. Tym samym utrzymywanie pojedynczego XC-99, który będąc w służbie cały czas miał status prototypu przestało być ekonomicznie uzasadnione. Tym bardziej, że po wojnie w Korei siły powietrzne nie widziały już potrzeby posiadania tak dużej maszyny transportowej i nie podjęły decyzji o uruchomieniu jej produkcji seryjnej. Podczas swojej służby samolot wylatał 7430 godzin przewożąc w sumie 27 215 ton ładunków.
Zabytek.
6 listopada 1957 roku maszyna po zdemontowaniu części wyposażenia przekazana została organizacji Disabled American Veterans, która przejęła na siebie utrzymanie maszyny. Samolot umieszczono w Kelly Air Force Base, ale w części pozalotniskowej i udostępniono zwiedzającym. Koszty utrzymania XC-99 okazały się za duże jak na możliwości organizacji i w 1976 roku wrak maszyny stał się własnością San Antonio Memorial Air Museum. Plany budowy specjalnego hangaru, w którym eksponowano by maszynę i poddawano zabiegom konserwacji, z powodów ekonomicznych również nie doszły do skutku i w 1980 roku XC-99 ponownie zmienił właściciela. Tym razem została nim organizacja American Aviation Research Association, od której XC-99 odkupiony został w 1993 roku przez Kelly Field Heritage Foundation. Dzięki jej staraniom samolot został poddany zabiegom konserwacyjnym i miał zostać przygotowany do celów wystawienniczych. Ostatecznie maszyna została przejęta przez National Museum of the United States Air Force. W styczniu 2004 roku rozpoczął się demontaż samolotu. Jego części na pokładzie Lockheed C-5 Galaxy przewieziono do Wright-Patterson Air Force Base, gdzie mieści się muzeum. W 2008 roku zakończono etap przetransportowania maszyny i rozpoczęto prace mające na celu przywrócić dawny wygląd XC-99 i udostępnić go zwiedzającym.
Konstrukcja.
XC-99 był całkowicie metalowym, wolnonośnym dolnopłatem napędzanym sześcioma pchającymi silnikami tłokowymi. Maszyna była zdolna do przewozu maksymalnie 53 070 kg ładunku lub 400 żołnierzy z pełnym wyposażeniem. Nieciśnieniowy, dwupokładowy kadłub wykonano ze stopów aluminium i magnezu. Górny pokład podzielony był na cztery, a dolny na dwa przedziały. Na wyposażeniu maszyny znajdowały się cztery wyciągarki i dźwig ułatwiający załadunek. Skrzydła o profilu NACA 63,4-422A u nasady i NACA 63,4-517A na końcu, wyposażone w wypuszczane elektrycznie trzy pary klap szczelinowych na krawędzi spływu i lotki. W każdym z płatów umieszczono po trzy zbiorniki paliwa. Podwozie hydraulicznie chowane, trójzespołowe z przednim podparciem i dodatkową płozą zamontowaną w części ogonowej kadłuba. Podwozie przednie chowane do wnęki w kadłubie, we wnęce znajdowało się również główne wejście do kabiny pilotów, podwozie główne chowane do wnęk w skrzydłach. Maszyna posiadała sześć, 28-cylindrowych, chłodzonych powietrzem silników gwiazdowych Pratt &amp; Whitney R-4360-41 Wasp Major napędzających trójłopatowe, przestawialne śmigła Curtiss Wright o średnicy 5,79 m wyposażone w rewers skracający dobieg samolotu. Załoga składała się z dziesięciu osób: dwóch pilotów, nawigatora, radiooperatora, inżyniera pokładowego, czterech obserwatorów i operatora urządzeń elektrycznych. Załoga miała do dyspozycji koje i wyposażenie do przygotowywania i przechowywania posiłków. W kabinie pilotów zamontowano dwie butle z tlenem wystarczające do pracy dziesięcioosobowej załogi przez 7 godzin podczas lotu na dużej wysokości.

</doc>
<doc id="2719330" url="https://pl.wikipedia.org/wiki?curid=2719330" title="Wersje systemu Android">
Wersje systemu Android

Historia wersji systemu operacyjnego Android rozpoczęła się wraz z wydaniem Androida beta w listopadzie 2007. Pierwsza komercyjna wersja, czyli Android 1.0, została wydana we wrześniu 2008. System ten doczekał się wielu aktualizacji, które krok po kroku modyfikują jego pierwotną wersję. Aktualizacje te są wydawane najczęściej w celu poprawiania błędów, zmian wizualnych, dodawania nowych funkcji i zwiększania ogólnej wydajności systemu.
Starsze wersje systemu, do "Gingerbread" 2.3.6 przeznaczone były dla smartfonów; wersja "Honeycomb" 3.0 przeznaczona była wyłącznie na tablety. Pierwszą z edycji systemu przeznaczoną zarówno dla tabletów, jak i smartfonów była "Ice Cream Sandwich" 4.0. "KitKat" 4.4 był pierwszą edycją systemu Android przeznaczoną dla smartwatchy serii Android Wear. Pierwszą edycją przeznaczoną dla telewizorów i samochodów był natomiast "Lollipop 5.0 serii Android TV i Android Auto."
Najnowszą finalną wersją systemu jest Android 13, wydany 15 sierpnia 2022 roku.
Najpopularniejszymi na rynku wersjami Androida są (dane z grudnia 2022):
Nazewnictwo.
Pierwsze, wstępne wersje Androida zostały nazwane Astro i Bender. Nazwy te jednak nie mogły być ostatecznie użyte ze względu na spory z właścicielami owych znaków towarowych, przyjęto więc następujące nazwy:
Od kwietnia 2009 każda wersja Androida zostaje opracowana alfabetycznie pod nazwą nawiązującą do jakiegoś deseru bądź innego słodkiego produktu, każde kolejne wydanie otrzymuje kolejną literę alfabetu:
22 sierpnia 2019 roku ogłoszono, że każda kolejna wersja systemu będzie nazywana po numerze wersji systemu. Pomimo tego, nazwy słodyczy są nadal wykorzystywane wewnętrznie przez Google.

</doc>
<doc id="2719331" url="https://pl.wikipedia.org/wiki?curid=2719331" title="Gmina Kraków">
Gmina Kraków



</doc>
<doc id="2719335" url="https://pl.wikipedia.org/wiki?curid=2719335" title="Herb obwodu permskiego">
Herb obwodu permskiego



</doc>
<doc id="2719336" url="https://pl.wikipedia.org/wiki?curid=2719336" title="Flaga obwodu permskiego">
Flaga obwodu permskiego



</doc>
<doc id="2719337" url="https://pl.wikipedia.org/wiki?curid=2719337" title="Mogiła Berka Joselewicza">
Mogiła Berka Joselewicza

Mogiła Berka Joselewicza – pojedyncza mogiła, znajduje się w Białobrzegach, gmina Kock, powiat lubartowski, w niewielkiej odległości od drogi Białobrzegi – Kock. 
Pochówku dokonano w 1809 roku, w miejscu zgonu pułkownika Księstwa Warszawskiego Berka Joselewicza, śmiertelnie rannego w bitwie pod Kockiem z Austriakami. Na mogile znajduje się pionowy głaz z napisem „Berek Joselewicz ur. 1760 zg. 1809. Tu pochowany". W 1909 roku, w setną rocznicę śmierci pułkownika, poniżej kamienia nagrobnego umieszczono kamień pamiątkowy. 

</doc>
<doc id="2719338" url="https://pl.wikipedia.org/wiki?curid=2719338" title="Ostatnia Wieczerza (fresk Giotta)">
Ostatnia Wieczerza (fresk Giotta)

Ostatnia Wieczerza – fresk autorstwa Giotto di Bondone namalowany ok. 1305 roku dla kaplicy Scrovegnich w Padwie.
Jeden z 40 fresków namalowanych przez Giotta w kaplicy Scrovegnich należący do cyklu scen przedstawiających życie Joachima i Anny, rodziców Marii oraz życie Chrystusa. Opis Ostatniej Wieczerzy znajduje się we wszystkich czterech Ewangeliach. Giotto, tak jak w większości fresków z kaplicy, posiłkował się Ewangelią Jana: 
Artysta bardzo wiernie odtworzył opisaną scenę. Apostołowie siedzą wokół stołu, u którego szczytu siedzą Jezus i Piotr Apostoł. Do piersi Pana przytula się ukochany uczeń Jan. Na słowa zapowiedzi zdrady, wśród ucztujących pojawia się zaniepokojenie. Apostołowie spoglądają na siebie. Jezus prawą ręką sięga po kawałek chleba i podaje Judaszowi siedzącemu po lewej stronie, w tradycyjnej żółtej szacie.
Wszyscy apostołowie zostali przedstawieni w różnokolorowych szatach o różnych wzorach. Komnata, w której odbywa się wieczerza, została powtórnie przedstawiona we fresku "Chrystus umywa nogi apostołom".

</doc>
<doc id="2719342" url="https://pl.wikipedia.org/wiki?curid=2719342" title="Stefan Libiszowski">
Stefan Libiszowski

Stefan Marian (Maria?) Libiszowski (ur. 6 września 1887 w Białaczowie, zm. 8 stycznia 1964 w Kielcach) – polski ziemianin, rolnik, działacz społeczny, poseł na Sejm IV kadencji (1935-1938) w II Rzeczypospolitej.
Życiorys.
Był właścicielem majątku ziemskiego w Skrzyńsku. Był członkiem Sejmiku Powiatowego, wieloletnim prezesem Związku Ziemian i działaczem organizacji rolniczych w Opocznie, prezesem lokalnego oddziału straży pożarnej.
W wyborach parlamentarnych w 1935 roku został wybrany posłem na Sejm IV kadencji (1935-1938) 19 072 głosami z listy BBWR z okręgu nr 31, obejmującego powiaty: konecki i opoczyński. W kadencji tej pracował w komisji komunikacyjnej. 
Życie rodzinne.
Był synem Antoniego i Marii (Marianny) z domu Grabkowskiej.

</doc>
<doc id="2719343" url="https://pl.wikipedia.org/wiki?curid=2719343" title="SkiStar Swedish Open 2012">
SkiStar Swedish Open 2012

SkiStar Swedish Open 2012 – tenisowy turniej ATP z cyklu Swedish Open rozgrywany w dniach 9–15 lipca 2012 roku w Båstad na kortach ziemnych o puli nagród 358 425 euro.

</doc>
<doc id="2719349" url="https://pl.wikipedia.org/wiki?curid=2719349" title="Igtisadchi Baku">
Igtisadchi Baku



</doc>
<doc id="2719356" url="https://pl.wikipedia.org/wiki?curid=2719356" title="Francis Magee">
Francis Magee

Francis Magee (ur. 26 czerwca 1959 w Dublinie) – irlandzki aktor filmowy i telewizyjny. Ze względu na swój surowy wygląd często gra role czarnych charakterów. Zamieszkał na wyspie Man niedaleko wybrzeży Irlandii.

</doc>
<doc id="2719357" url="https://pl.wikipedia.org/wiki?curid=2719357" title="ATP Vegeta Croatia Open Umag 2012">
ATP Vegeta Croatia Open Umag 2012

ATP Vegeta Croatia Open Umag 2012 – tenisowy turniej ATP z cyklu Croatia Open Umag rozgrywany w dniach 9–15 lipca 2012 roku w Umag na kortach ziemnych o puli nagród 358 425 euro.

</doc>
<doc id="2719361" url="https://pl.wikipedia.org/wiki?curid=2719361" title="Selimbria">
Selimbria



</doc>
<doc id="2719373" url="https://pl.wikipedia.org/wiki?curid=2719373" title="Lacedemończycy">
Lacedemończycy

Lacedemończycy (stgr. "Lakedaimónioi") – wspólna nazwa periojków i spartiatów, ludów zamieszkujących okolice Sparty.
Termin ten pojawia się w pracy Ksenofonta "Ustrój polityczny Sparty" w momencie opisywania przez niego spartańskiej armii. Periojkowie wchodząc w skład wojska nie byli włączani do życia politycznego Sparty, a pojęciem tym opisywano albo wyłącznie obywateli, albo wolną ludność tego miasta-państwa.

</doc>
<doc id="2719378" url="https://pl.wikipedia.org/wiki?curid=2719378" title="Reknica (dopływ Wieprzy)">
Reknica (dopływ Wieprzy)

Reknica – struga, lewobrzeżny dopływ Wieprzy, płynąca na Równinie Słupskiej.
Między Reknicą a rzeką Grabową występuje zjawisko bifurkacji, gdzie część wód Grabowej przesącza się, a przy wyższych stanach nawet przelewa do doliny Reknicy stanowiąc jej źródła. Początek Reknica bierze od prawego północnego brzegu Grabowej, na południe od wsi Janiewice, w gminie Sławno, przy Jeziorze Janiewickim. Stąd płynie na północ. Uchodzi na wschód od wsi Pomiłowo.
W wyniku oceny stanu wód Reknicy z 2010 wykonanej w punkcie ujścia do Wieprzy k. wsi Pomiłowo określono III klasę elementów biologicznych, elementy fizykochemiczne poniżej stanu dobrego oraz umiarkowany stan ekologiczny.
Nazwę "Reknica" wprowadzono urzędowo w 1948 roku, zastępując poprzednią niemiecką nazwę strugi – "Krebs Bach".

</doc>
<doc id="2719382" url="https://pl.wikipedia.org/wiki?curid=2719382" title="Modest Maryański">
Modest Maryański

Modest Maryański ps. Mary Ansky (ur. 15 czerwca 1854 w Trzemesznie, zm. 16 listopada 1914 w Gnieźnie) – polski podróżnik, inżynier górnik, poszukiwacz metali szlachetnych, założyciel i właściciel kopalń w Ameryce i Australii, kolekcjoner, publicysta i działacz polonijny.
Życiorys.
Był najmłodszym z jedenaściorga dzieci Sylwestra i Joanny z Marcinkowskich. Po ukończeniu gimnazjum w rodzinnym Trzemesznie studiował w Akademii Górniczej w Berlinie. Po złożeniu egzaminu i uzyskaniu dyplomu referendarza górniczego pracował w kopalniach Śląska, następnie w Truskawcu. W 1882 roku opublikował w „Gazecie Lwowskiej” artykuł "Kopalnie truskawieckie". W 1887 roku wyemigrował, planując jechać do Australii. Po namowach przyjaciela przerwał podróż w Kalifornii. Pracował jako robotnik w San Francisco, później jako górnik w kopalniach złota i srebra różnych regionach Stanów Zjednoczonych, Meksyku i Kanady, także na Alasce, dochodząc do stanowiska inżyniera i rzeczoznawcy w kopalni złota w Cripple Creek w stanie Kolorado. W 1891 roku we Lwowie opublikowano broszurę "Z kresów Ameryki Północnej" jego autorstwa.
19 czerwca 1893 roku założył w Chicago wraz z dziewięcioma polskimi udziałowcami spółkę akcyjną o kapitale zakładowym 500 000 dolarów, która zakupiła starą kopalnię złota w Quartz Hill w stanie Kalifornia. Otrzymała nową nazwę Consolidated Kosciuszko Mine. Także w 1893 roku w Chicago wydał broszurę "O emigracji – a w szczególności o emigracji polskiej do Stanów Zjednoczonych Północnej Ameryki". Po dwóch latach wyjechał do Europy, prowadził badania geologiczne w Hiszpanii, Włoszech, Szwecji i Norwegii, odwiedził także z odczytami Poznań i Częstochowę. W 1896 roku wyjechał przez Londyn do Ameryki, następnie z Vancouver udał się przez Hawaje, Markizy, Pitcairn, Samoa, Tonga, Fidżi i Norfolk do Sydney, gdzie dotarł 23 czerwca. Później przez Melbourne i Adelaide dopłynął 14 sierpnia do Fremantle. Został zaangażowany jako rzeczoznawca w tamtejszych kopalniach złota. 13 listopada 1896 roku zidentyfikował w kopalni Great Boulder Main Reef w Kalgoorlie próbki tellurku złota, które sklasyfikował, określając ich złoża jako niezwykle bogate. 9 grudnia opublikował informację o tym w dzienniku „The West Australian”, co spowodowało wzrost zainteresowania pokładami złota w Kalgoorlie i napływ tam kapitału.
W maju 1897 roku odkrył w Kalgoorlie złoża amalgamatu złota. Rok później zakupił 200-akrową posiadłość rolną w pobliżu Albany, którą zamierzał przeznaczyć pod sadownictwo, w 1899 roku nabył szereg działek górniczych w okolicy Donnybrook, na których założył kopalnię złota Maryanski Syndicate. Następnie wyjechał do Londynu, gdzie 27 lipca 1900 roku doprowadził do powstania spółki Donnybrook Goldfields Ltd. o kapitale zakładowym 350 000 funtów, która przejęła australijską kopalnię. Pomimo optymistycznych szacunków zamknięto ją po kilkunastu miesiącach jako nieopłacalną. Bank zajął również posiadłość rolną jako rekompensatę niespłaconej pożyczki. 
W 1903 roku powrócił do Stanów Zjednoczonych, przez następne trzy lata pracował w ponownie uruchomionej kopalni Kosciuszko Mine. Po jej wydzierżawieniu w 1906 roku przeniósł się na wschodnie wybrzeże, gdzie do 1910 roku wydawał tygodnik „Praca Polska”. W 1905 roku w Chicago ukazał się "Jedyny w swoim rodzaju przewodnik polsko-angielski i słownik polsko-angielski dla wychodźców polskich i przybyszów do Stanów Zjednoczonych Ameryki Północnej i Kanady" jego autorstwa. Pod koniec życia powrócił do Wielkopolski. Swoje zbiory geologiczne, botaniczne, zoologiczne i antropologiczne przekazał Poznańskiemu Towarzystwu Przyjaciół Nauk, którego był członkiem. Zmarł 16 listopada 1914 roku w Gnieźnie. Pochowany został na Cmentarzu św. Krzyża w Gnieźnie.

</doc>
<doc id="2719384" url="https://pl.wikipedia.org/wiki?curid=2719384" title="Franklin Chang-Diaz">
Franklin Chang-Diaz



</doc>
<doc id="2719385" url="https://pl.wikipedia.org/wiki?curid=2719385" title="Aleksandra Klejnowska-Krzywańska">
Aleksandra Klejnowska-Krzywańska



</doc>
<doc id="2719386" url="https://pl.wikipedia.org/wiki?curid=2719386" title="Rasa Mažeikytė">
Rasa Mažeikytė

Rasa Mažeikytė (ur. 31 marca 1976 w Kłajpedzie) – litweska kolarka torowa i szosowa, brązowa medalistka torowych mistrzostw świata.
Kariera.
Największym sukcesem w karierze Rasy Mažeikytė jest zdobycie brązowego medalu w indywidualnym wyścigu na dochodzenie podczas mistrzostw świata w Berlinie w 1999 roku. W wyścigu tym Litwinka uległa jedynie Francuzce Marion Clignet oraz Niemce Judith Arndt. W tej samej konkurencji zajęła szóste miejsce na igrzyskach olimpijskich w Atlancie w 1996 roku oraz jedenaste podczas igrzysk w Sydney w 2000 roku. Na australijskich igrzyskach była ponadto dwunasta w wyścigu punktowym. Mažeikytė zdobyła także dwa tytuły mistrzyni Europy U-23 w latach 1997-1998 oraz brązowy medal na szosowych mistrzostwach Europy w 1999 roku. Wygrywała również zawody Pucharu Świata: we francuskim Hyères w 1998 roku oraz w Meksyku w 1999 roku.

</doc>
<doc id="2719387" url="https://pl.wikipedia.org/wiki?curid=2719387" title="Triumph (album)">
Triumph (album)



</doc>
<doc id="2719390" url="https://pl.wikipedia.org/wiki?curid=2719390" title="Tatnieft">
Tatnieft

PAO „Tatnieft” im. W. D. Szaszyna () – rosyjskie przedsiębiorstwo działające w przemyśle petrochemicznym z siedzibą w mieście Almietjewsk, w Tatarstanie. Spółka została założona w 1950 roku z połączenia kilku lokalnych firm działających na rynku naftowym, oraz w branżach pokrewnych z petrochemią. Firma ta zatrudniająca ponad 80 tysięcy pracowników w całej Rosji i jest szóstym co do wielkości koncernem naftowym w Rosji. 
Spółka "Tatnieft" jest również notowana na giełdach w Moskwie, Londynie i Frankfurcie. W 1998 roku firma była również pierwszym rosyjskim przedsiębiorstwem, którego papiery wartościowe ADR emitowane przez banki amerykańskie były notowane na Nowojorskiej Giełdzie Papierów Wartościowych.
Głównymi działaniami przedsiębiorstwa jest poszukiwanie gazu ziemnego i ropy naftowej, oraz produkcja materiałów petrochemicznych. Na dzień 31 grudnia 2007 całkowite rezerwy surowców spółki wynosiły około 869 milionów ton ropy naftowej, a także posiadała 77 czynnych pól naftowych na terenie Rosji, m.in. jedno z największych światowych złóż „Romaszkinskoje”, w Libii, Angoli, Syrii, Iranu, Wietnamu, Omanu, Arabii Saudyjskiej i Turcji. Na dzień 1 lipca 2010 roku odnotowano iż spółka Tatnieft posiadała 641 stacji paliw, z czego 511 znajdowało się na terytorium Federacji Rosyjskiej i 128 stacji się na Ukrainie i 2 na terytorium Białorusi.
W latach 2009–2012 spółka Tanieft za pośrednictwem zależnej od niej spółki "TANEKO", oraz amerykańskiej firmy "Fluor" budowała rafinerię wchodzącą w skład kompleksu petrochemicznego leżącego w Niżniekamsku. Zdolność produkcyjna zakładów petrochemicznych ma mieć możliwości do przerobu około 7 do 14 milionów ton oleju opałowego rocznie. Pozostałe zakłady mają produkować materiały myjące i smary olejowe, paraksylen będący związkiem pochodnym od benzenu i kwas tereftalowy używany do produkcji włókien poliestrowych. Kompleks ma miał kosztować około 3,3 mld $, z czego większość tej kwoty wpłacono w latach 2008–2009.
We wrześniu 2007 roku spółka podpisała strategiczną umowę z koncernem petrochemicznym Royal Dutch Shell w sprawie eksploatacji i produkcji na terytorium Tatarstanu mazutu, oraz bitumu. Podobna umowa partnerska została zawarta z amerykańskim koncernem Chevron Corporation.
Kontrowersje.
Spółka "Tatnieft" jest zamieszana w trwający spór z rządem Ukrainy dotyczącym kontroli nad spółką Ukrtatnafta, właściciela rafinerii ropy w Krzemieńczuku. Największa ukraińska państwowa spółka energetyczna Naftohaz Ukrainy jest właścicielem 43,1% udziałów w spółce "Ukrtatnafta", "Tatnieft" posiada 8,6%, a rząd Tatarstanu 28,8% udziałów tej spółki. Pozostałe 18% udziałów zostało nabyte przez dwie spółki „offshore”, sprzymierzone z przedsiębiorstwem "Tatnieft". Cała transakcja przekazania tych udziałów nie została uznana przez władze ukraińskie, przez co zgodnie z decyzją sądu ukraińskiego akcje te przeszły w posiadanie "Naftohazu Ukrainy". W marcu 2008 roku w tej sprawie firma "Tatnieft" złożyła międzynarodowy pozew arbitrażowy przeciwko Ukrainie.
Sponsoring.
Spółka została sponsorem rosyjskiego klubu hokejowego Ak Bars Kazań, która gra w hali hokejowej pod nazwą Tatneft Arena.

</doc>
<doc id="2719391" url="https://pl.wikipedia.org/wiki?curid=2719391" title="Oscar Diego Gestido">
Oscar Diego Gestido



</doc>
<doc id="2719396" url="https://pl.wikipedia.org/wiki?curid=2719396" title="Jan Van Eijden">
Jan Van Eijden



</doc>
<doc id="2719397" url="https://pl.wikipedia.org/wiki?curid=2719397" title="Senach z Clonard">
Senach z Clonard

Senach z Clonard, również Snach (500-t) – jeden z dwunastu apostołów Irlandii, zakonnik i opat, święty Kościoła katolickiego.
Kształcił się w przyklasztornej szkole w Clonard, założonej przez św. Finiana. Po śmierci nauczyciela został przełożonym opactwa.
Jego wspomnienie liturgiczne obchodzone jest 3 sierpnia.

</doc>
<doc id="2719399" url="https://pl.wikipedia.org/wiki?curid=2719399" title="Somua S-40">
Somua S-40



</doc>
<doc id="2719401" url="https://pl.wikipedia.org/wiki?curid=2719401" title="Fi (cząstka)">
Fi (cząstka)



</doc>
<doc id="2719402" url="https://pl.wikipedia.org/wiki?curid=2719402" title="Lista walk o bokserskie mistrzostwo świata w wadze junior piórkowej">
Lista walk o bokserskie mistrzostwo świata w wadze junior piórkowej

Zestawienie walk o bokserskie mistrzostwo świata wagi junior piórkowej "(super bantamweight)" zawodowców. Ujęte zostały pojedynki najważniejszych organizacji boksu zawodowego (WBO, WBA, WBC, IBF i IBO).
Mistrzów świata wśród amatorów znajdziesz "tutaj".

</doc>
<doc id="2719403" url="https://pl.wikipedia.org/wiki?curid=2719403" title="Blow Me (One Last Kiss)">
Blow Me (One Last Kiss)

Blow Me (One Last Kiss) – to pop rockowy utwór amerykańskiej piosenkarki Pink wydany 3 lipca 2012 roku jako pierwszy singel z szóstego albumu studyjnego zatytułowanego "The Truth About Love". Singel został napisany przez Pink oraz Grega Kurstina, który zajął się też jego produkcją. Utwór zadebiutował na dziewiątej pozycji na amerykańskiej liście przebojów Billboard Hot 100 dzięki świetnej sprzedaży w sklepie internetowym iTunes Store, a Pink stała się trzecią artystką, po Rihannie i Beyoncé Knowles, której dwanaście singli znalazło się pierwszej dziesiątce notowania Billboard Hot 100. 

</doc>
<doc id="2719407" url="https://pl.wikipedia.org/wiki?curid=2719407" title="D (cząstka)">
D (cząstka)



</doc>
<doc id="2719410" url="https://pl.wikipedia.org/wiki?curid=2719410" title="Szereg neptunowy">
Szereg neptunowy



</doc>
<doc id="2719411" url="https://pl.wikipedia.org/wiki?curid=2719411" title="Szereg torowy">
Szereg torowy



</doc>
<doc id="2719412" url="https://pl.wikipedia.org/wiki?curid=2719412" title="Szereg uranowo-aktynowy">
Szereg uranowo-aktynowy



</doc>
<doc id="2719413" url="https://pl.wikipedia.org/wiki?curid=2719413" title="Eta (cząstka)">
Eta (cząstka)



</doc>
<doc id="2719415" url="https://pl.wikipedia.org/wiki?curid=2719415" title="Szereg uranowo-radowy">
Szereg uranowo-radowy



</doc>
<doc id="2719416" url="https://pl.wikipedia.org/wiki?curid=2719416" title="William Wisher, Jr.">
William Wisher, Jr.



</doc>
<doc id="2719417" url="https://pl.wikipedia.org/wiki?curid=2719417" title="Rock 'n' Roll Train">
Rock 'n' Roll Train



</doc>
<doc id="2719418" url="https://pl.wikipedia.org/wiki?curid=2719418" title="Krzyż Zasługi Wojskowej (Hiszpania)">
Krzyż Zasługi Wojskowej (Hiszpania)

Krzyż Zasługi Wojskowej () – odznaczenie wojskowe Królestwa Hiszpanii, przyznawane za czyny waleczności i zasługi podczas wojny lub pokoju. Nadawany członkom sił zbrojnych, Gwardii Cywilnej oraz osobom cywilnym.
Historia i nadawanie.
Ustanowiony 3 sierpnia 1864 roku przez Izabelę II jako Order Zasługi Wojskowej (hiszp. "Orden del Mérito Militar") i wielokrotnie modyfikowany (w 1918, 1926, 1931, 1938, 1942, 1976, 1995, 2003 i 2007 roku). Podczas wojny domowej uznawany przez obie strony konfliktu. Nadawany poprzednio w czterech klasach, w 1995 roku utracił status orderu, liczbę klas zredukowano do dwóch, zaś liczba odmian została zwiększona do czterech.
Zgodnie z obecnym statutem, odznaczenie jest nadawane w następujących klasach:
Odmiany odznaczenia są następujące:
Możliwe są wielokrotne nadania w każdej klasie i odmianie.
Insygnia.
Odznaczenie posiada kształt złotego krzyża greckiego pokrytego czerwoną emalią w odmianie "z Odznaką Czerwoną", zaś emalią białą w pozostałych odmianach. Oznaki odmian z "Odznaką Niebieską" oraz "Odznaką Żółtą" posiadają dodatkowo belki odpowiedniej barwy w poprzek ramion bocznych oraz dolnego. Górne ramię wieńczy królewska korona pod którą znajduje się prostokątna tabliczka na której wygrawerowana jest data otrzymania odznaczenia. Na okrągłej tarczy środkowej umieszczone są herby Kastylii, Leonu, Aragonii, Nawarry i Granady (do 2003 roku znajdowały się tam tylko naprzemiennie rozmieszczone herby Kastylii i Leonu); pośrodku, w owalnej niebieskiej tarczy znajduje się lilie dynastii Burbonów. Na rewersie znajdują się litery "MM" ("Mérito Militar") na czerwonym tle. Krzyż jest noszony na wstążce na lewej stronie piersi. Kolejne nadania oznacza się za pomocą okuć z datą otrzymania na wstążce.
Oznaka Wielkiego Krzyża ma taki sam kształt, lecz jest noszona na wstędze przełożonej przez prawe ramię.
Gwiazda noszona dodatkowo w klasie Wielkiego Krzyża jest złota, o ośmiu pękach promieni, z nałożonym krzyżem. Obecnie pomiędzy ramionami krzyża znajdują się naprzemiennie umieszczone wieża (Kastylia) oraz lew (Leon). 

</doc>
<doc id="2719419" url="https://pl.wikipedia.org/wiki?curid=2719419" title="Freddie Prinze, Jr.">
Freddie Prinze, Jr.



</doc>
<doc id="2719420" url="https://pl.wikipedia.org/wiki?curid=2719420" title="Rock N Roll Train">
Rock N Roll Train



</doc>
<doc id="2719421" url="https://pl.wikipedia.org/wiki?curid=2719421" title="Esat Oktrova">
Esat Oktrova

Esat Oktrova (ur. 28 kwietnia 1930 w Pogradcu, zm. 21 marca 2001 w Tiranie) – albański aktor i reżyser.
Życiorys.
Po ukończeniu szkoły w Korczy, kontynuował naukę w liceum artystycznym Jordan Misja w Tiranie. W tym czasie rozpoczął występy na scenie wojskowego zespołu estradowego, działającego w Tiranie. Po zakończeniu służby wojskowej w 1952 wyjechał do Moskwy, gdzie ukończył w GITIS studia z zakresu reżyserii teatralnej. Po powrocie do kraju w 1959 rozpoczął pracę jako reżyser w Teatrze Migjeni, działającym w Szkodrze. Od 1966 do września 1967 był dyrektorem tej sceny. Zrealizował wtedy kilka dzieł z klasyki dramatu rosyjskiego i albańskiego. Sam też stworzył kilka dramatów ("Keneta", "Zekthi", "Para agimit"), które wystawił na scenie szkoderskiej. W tytułowej roli dramatu "Zekthi" występował na przemian z Serafinem Fanko. W latach 1968–1983 reżyserował festiwale folkloru albańskiego w Gjirokastrze.
W 1967 rozpoczął pracę jako wykładowca reżyserii w Instytucie Sztuk Pięknych w Tiranie. W latach 1968 został przeniesiony do ministerstwa edukacji i kultury, skąd w 1973 ponownie wrócił do Instytutu i objął stanowisko dziekana Wydziału Dramatu. Pozostawił po sobie kilkanaście dzieł z zakresu krytyki teatralnej i historii teatru albańskiego. Przez władze Albanii został uhonorowany tytułem Zasłużonego Artysty (Artist i Merituar), a przez władze Szkodry i Pogradeca tytułem Honorowego Obywatela.

</doc>
<doc id="2719427" url="https://pl.wikipedia.org/wiki?curid=2719427" title="Myszoskoczka okazała">
Myszoskoczka okazała



</doc>
<doc id="2719428" url="https://pl.wikipedia.org/wiki?curid=2719428" title="Tadeusz Marchlewski">
Tadeusz Marchlewski

Tadeusz Wiktor Marchlewski (ur. 14 października 1892 w Poznaniu, zm. 15 marca 1967 w Gdyni) – polski przedsiębiorca, kupiec, działacz niepodległościowy i społeczny, poseł na Sejm IV kadencji w II Rzeczypospolitej.
Życiorys.
Wykształcenie i praktyki.
W 1907 roku ukończył Gimnazjum Marii Magdaleny w Poznaniu, studiował 2 lata w szkole handlowej w Grudziądzu i rok w Wyższej Szkole Handlowej w Berlinie ("Freie Handels-Hochschule"). Ponadto przeszedł szkołę tłumaczy w Berlinie ("Dolmetscherschule", języki: rosyjski i francuski) w marcu 1917 roku oraz wojskową szkołę urzędników służby informacyjnej w 1918 roku (obie w czasie służby w armii niemieckiej).
Po studiach odbył praktykę kupiecką w domach handlowych w Berlinie (gdzie pracował jako kierownik oddziału w Towarzystwie Akcyjnym C&amp;G Mueller) i Hamburgu oraz w Hurtowni Kolonialnej „Marchlewski-Zawacki” w Grudziądzu. Od stycznia 1919 roku był jej kierownikiem (hurtownia funkcjonowała od 1920 roku pod nazwą Pomorska Hurtownia Kolonialna z filią w Gdańsku), od listopada 1919 roku firma przeszła na jego własność. Należał do Towarzystwa Przemysłowców Polskich w Grudziądzu (w kadencji 1912–1913 był sekretarzem zarządu).
I wojna światowa.
W czasie I wojny światowej służył w armii niemieckiej (został powołany do wojska 7 grudnia 1914 roku) jako tłumacz z języka rosyjskiego przy formacji okupacyjnej w Opatówku, następnie tłumacz przy paru sztabach (5 Dywizja, II Korpus), a po egzaminie na tłumacza wojskowego jako tłumacz w żandarmerii polowej 10. Armii niemieckiej (stacjonującej w Wilnie i Mińsku Litewskim). W lipcu 1918 roku został awansowany na podoficera, a 3 września tego roku otrzymał etat urzędniczy zastępcy oficera w oddziale informacyjnym sztabu, 12 grudnia 1918 roku został zwolniony do rezerwy.
Działalność niepodległościowa.
Przed I wojną światową był współzałożycielem tajnego koła młodzieży handlowej w Grudziądzu. W czasie pobytu w Berlinie był członkiem zarządu i prezesem komisji oświatowej towarzystwa młodzieży handlowej.
Podczas służby wojskowej działał jako informator Komitetu Narodowego Polskiego za pośrednictwem „Kuriera Poznańskiego”, utrzymywał również kontakt z Radą Polską Ziemi Mińskiej, POW oraz delegaturą I Korpusu Polskiego.
W 1918 roku wrócił do Grudziądza. W czasie powstania wielkopolskiego uczestniczył w obronie poznańskiego Hotelu Bazar.
W 1920 roku był dowódcą batalionu Straży Ludowej. W czasie wojny polsko-bolszewickiej w 1920 roku walczył w 64 Grudziądzkim pułku piechoty w stopniu podporucznika.
Dwudziestolecie międzywojenne.
Obok pracy w Hurtowni Kolonialnej „Marchlewski-Zawacki” pełnił wiele funkcji społecznych, był m.in. członkiem Związku Oficerów Rezerwy, współtwórcą (od listopada 1919 roku) i prezesem Towarzystwa Kupców Samodzielnych w Grudziądzu, założycielem i wieloletnim prezesem Związku Towarzystw Kupieckich na Pomorzu, współtwórcą i wiceprezesem Naczelnej Rady Zrzeszeń Kupiectwa Polskiego w Warszawie, od 1919 roku wiceprezesem Izby Przemysłowo-Handlowej w Gdyni (w 1920 roku mianowanym przez Ministra byłej Dzielnicy Pruskiej przedstawicielem Pomorza w Radzie Przemysłowo-Handlowej przy Ministrze), od 1923 roku – patronem Spółdzielczego Banku Związku Towarzystw Kupieckich na Pomorzu, wiceprezesem Izby Przemysłowo-Handlowej w Grudziądzu.
Od 1934 roku mieszkał w Gdyni. Był współorganizatorem przedsiębiorstw handlu zagranicznego: „Hakol”, „Banan-Import” i „Brithol”.
Organizował i był członkiem Związku Ludowo-Narodowego na Pomorzu, następnie był związany z BBWR. W latach 1929–1931 był członkiem kolegium redakcyjnego „Pomorza i Gdyni”.
W wyborach parlamentarnych w 1935 roku został wybrany posłem na Sejm IV kadencji 13 983 głosami z listy BBWR z okręgu nr 102, obejmującego powiaty: grudziądzki, grudziądzki – miejski, brodnicki, lubawski i działdowski. W kadencji tej pracował w komisjach: przemysłowo-handlowej, skarbowej (1937–1938) i spraw zagranicznych (1937–1938). W marcu 1936 roku był wybrany do specjalnej komisji budowlanej, a w czerwcu 1938 roku – do specjalnej komisji do spraw aprowizacji.
W V kadencji Senatu był zastępcą senatora z województwa pomorskiego.
W czasie II wojny światowej pracował jako przewodniczący zarządu Hurtowni Kupców Polskich w Krakowie. Po wojnie od 1945 roku pełnił funkcje: wicedyrektora Izby Przemysłowo-Handlowej w Gdyni, prezesa Związku Zrzeszeń Kupieckich na województwo bydgoskie i gdańskie, wiceprezesem Naczelnej Rady Zrzeszeń Kupiectwa Polskiego w Warszawie, oraz (do śmierci) prezesem Wojewódzkiego Związku Zrzeszeń Prywatnego Handlu i Usług w Gdańsku.
Życie rodzinne.
Był synem Leonarda (kupca) i Wandy z d. Boye. Miał 4 braci i 2 siostry:
Ożenił się z Zofią Grodzką, z którą mieli córkę Izabelę zamężną Krawczyk, która była pracowniczką Instytutu Ekologii PAN w Warszawie. Stryjem (bratem Leonarda) Tadeusza był Wiktor Marchlewski (1843–1920) – kupiec, działacz narodowy, gospodarczy i oświatowy. Bratem stryjecznym Tadeusza (synem brata ojca, Józefa) był Julian Marchlewski (1866–1925) – komunista; drugim bratem stryjecznym (bratem Juliana) był Leon Marchlewski (1869–1946) – profesor chemii, rektor Uniwersytetu Jagiellońskiego (1926–1928), senator II i III kadencji w II Rzeczypospolitej.
Został pochowany na Cmentarzu Witomińskim (kwatera 59-36-13).

</doc>
<doc id="2719430" url="https://pl.wikipedia.org/wiki?curid=2719430" title="Estadio Parque Palermo">
Estadio Parque Palermo

Estadio Parque Palermo – wielofunkcyjny stadion znajdujący się w miejscowości Montevideo w Urugwaju. Rozgrywane są tam głównie mecze piłkarskie z udziałem drużyny Central Español Montevideo. Stadion znajduje się w dzielnicy Parque Batlle podobnie jak Estadio Centenario oraz Parque Luis Méndez Piana.
Stadion został otwarty 31 października 1937 roku w 13 dniu tamtejszej ligi.

</doc>
<doc id="2719434" url="https://pl.wikipedia.org/wiki?curid=2719434" title="Hilarion (Kajgorodcew)">
Hilarion (Kajgorodcew)

Hilarion, imię świeckie Jan Wiktorowicz Kajgorodcew (ur. 16 lipca 1971 w Nowosybirsku) – rosyjski biskup prawosławny. 
Życiorys.
Dzieciństwo i młodość spędził w rejonie borowskim obwodu kałuskiego i tam uzyskał średnie wykształcenie. 9 kwietnia 1993 złożył wieczyste śluby mnisze przed arcybiskupem iwanowskim i kineszemskim Ambrożym. 27 czerwca tego samego roku w soborze Przemienienia Pańskiego w Iwanowie arcybiskup Ambroży wyświęcił go na hieromnicha, po czym skierował go do pracy duszpasterskiej w parafii Zaśnięcia Matki Bożej w Łuchu (obwód iwanowski). Po roku został proboszczem parafii Ikony Matki Bożej „Wszystkich Strapionych Radość” w Sokolskim i dziekanem dekanatu sokolskiego. Następnie od września 1994 do stycznia 1996 kierował parafią Narodzenia Pańskiego w Sosnowcu, zaś od 1996 do 1998 – parafią Zaśnięcia Matki Bożej i Kazańskiej Ikony Matki Bożej w Kuzniecowie. W 1998 przy cerkwi w Kuzniecowie powstała męska wspólnota monastyczna, której w 2006 nadano status klasztoru. 
Hilarion (Kajgorodcew) w 2003 otrzymał godność ihumena, natomiast w 2006 został formalnie mianowany przełożonym monasteru Zaśnięcia Matki Bożej w Kuzniecowie. Po roku odszedł do Pustelni Zaśnięcia Matki Bożej w Zołotnikowskiej Pustyni. W 2009 w trybie zaocznym uzyskał średnie wykształcenie teologiczne w seminarium duchownym w Iwanowo-Wozniesiensku, zaś w 2011, również zaocznie, ukończył Kijowską Akademię Duchowną. 
7 czerwca 2012 Święty Synod Rosyjskiego Kościoła Prawosławnego nominował go na pierwszego ordynariusza nowo utworzonej eparchii kineszemskiej. W związku z tą decyzją 10 czerwca 2012 otrzymał godność archimandryty. Jego chirotonia biskupia odbyła się 8 lipca 2012 w soborze Chrystusa Zbawiciela w Moskwie z udziałem konsekratorów: patriarchy moskiewskiego i całej Rusi Cyryla, metropolity sarańskiego i mordowskiego Warsonofiusza, biskupów iwanowo-wozniesieńskiego i wiczugskiego Józefa, sołniecznogorskiego Sergiusza, smoleńskiego i wiaziemskiego Pantelejmona, szujskiego i tiejkowskiego Nikona oraz biskupa Seattle Teodozjusza.

</doc>
<doc id="2719436" url="https://pl.wikipedia.org/wiki?curid=2719436" title="Oese">
Oese

2 miejscowości w Estonii:

</doc>
<doc id="2719437" url="https://pl.wikipedia.org/wiki?curid=2719437" title="Powszechna Organizacja Służba Polsce">
Powszechna Organizacja Służba Polsce



</doc>
<doc id="2719438" url="https://pl.wikipedia.org/wiki?curid=2719438" title="Lúcia dos Santos">
Lúcia dos Santos



</doc>
<doc id="2719439" url="https://pl.wikipedia.org/wiki?curid=2719439" title="Tom Wlaschiha">
Tom Wlaschiha

Thomas „Tom” Wlaschiha (ur. 20 czerwca 1973 w Dohnie) – niemiecki aktor telewizyjny, filmowy, teatralny i głosowy.
Życiorys.
W latach 1992–1996 kształcił się na uniwersytecie muzyki i teatru w Lipsku ("Hochschule für Musik und Theater „Felix Mendelssohn Bartholdy” Leipzig"). W międzyczasie w 1994 studiował również w konserwatorium w Liège. Jako aktor teatralny związany ze scenami w Dreźnie, Zurychu i Frankfurcie. W telewizji debiutował w połowie lat 90. rolami w niemieckich serialach. Pierwszą główną rolę otrzymał w 2000 w filmie "No One Sleeps". W 2012 dołączył do zespołu aktorskiego "Gry o tron", wcielając się w postać Jaqena H’ghara.

</doc>
<doc id="2719440" url="https://pl.wikipedia.org/wiki?curid=2719440" title="Wilfredo Vazquez Jr">
Wilfredo Vazquez Jr



</doc>
<doc id="2719442" url="https://pl.wikipedia.org/wiki?curid=2719442" title="Wiktor Martynowski">
Wiktor Martynowski

Wiktor Martynowski (ur. w 1887, zm. po 1938) – polski rolnik, działacz społeczny, poseł na Sejm IV kadencji (1935–1938) w II Rzeczypospolitej.
Życiorys.
Podczas I wojny światowej należał do POW, w czasie wojny polsko-bolszewickiej służył w Naczelnym Dowództwie Wojska Polskiego, następnie jako pracownik Wydziału Osadnictwa Żołnierskiego przy Gabinecie Ministra Spraw Wojskowych. Został przeniesiony do rezerwy w stopniu podporucznika rezerwy ze starszeństwem z dniem 1 czerwca 1919 roku. 
Po przejściu do rezerwy, osadnik wojskowy, prowadził gospodarstwo rolne w osadzie Rokitno (w gminie Wiercieliszki, w powiecie grodzieńskim). 
Pełnił szereg funkcji społecznych, był m.in.: członkiem Rady Gminnej w Wierciliszkach, Wydziału Powiatowego, Komunalnej Kasy Oszczędności, Kasy Stefczyka, Związku Powiatowego Rolników i Zjednoczenia Rolniczo-Handlowego w Grodnie. Był kilkakrotnie powoływany do Centralnego Związku Osadników w Warszawie. Politycznie był związany z BBWR. 
W wyborach parlamentarnych w 1935 roku został wybrany posłem na Sejm IV kadencji (1935–1938) 61 940 głosami z listy BBWR z okręgu nr 44, obejmującego powiaty: grodzieński i wołkowyski. W kadencji tej pracował w komisji skarbowej. W marcu 1936 roku został wybrany do specjalnej komisji budowlanej. 
W V kadencji był zastępcą senatora z województwa białostockiego. 
Dalsze losy Martynowskiego nie są znane.

</doc>
<doc id="2719446" url="https://pl.wikipedia.org/wiki?curid=2719446" title="IRIAF">
IRIAF



</doc>
<doc id="2719448" url="https://pl.wikipedia.org/wiki?curid=2719448" title="Uniwiersitiet-Tiechnołog Biełgorod">
Uniwiersitiet-Tiechnołog Biełgorod

Uniwiersitiet-Tiechnołog Biełgorod (ros. Университет-Технолог Белгород) - rosyjski żeński klub piłki siatkowej z siedzibą w Biełgorodzie.

</doc>
<doc id="2719450" url="https://pl.wikipedia.org/wiki?curid=2719450" title="VC Universitet-Tekhnolog Belgorod">
VC Universitet-Tekhnolog Belgorod



</doc>
<doc id="2719453" url="https://pl.wikipedia.org/wiki?curid=2719453" title="Peter Dodds McCormick">
Peter Dodds McCormick

Peter Dodds McCormick (ur. ok. 1834, zm. 30 października 1916) – australijski kompozytor szkockiego pochodzenia, autor hymnu Australii "Advance Australia Fair".
Życiorys.
Urodził się w Port Glasgow około 1834. Po ukończeniu terminowania jako stolarz wyemigrował do Australii, do Sydney dotarł 21 lutego 1855. Osiadł w Sydney, gdzie pracował w wyuczonym zawodzie i brał aktywny udział w kołach muzycznych.
W 1863 McCormick uczęszczał do Fort Street Model School, w późniejszym czasie pracował jako nauczyciel w kilku szkołach. Był starszym zboru w kościołach St Andrew's Presbyterian Church w Woolloomooloo i Grahame Memorial Church w Waverley. Prawie do samej śmierci wygłaszał prelekcje na tematy religijne w szkołach publicznych.
Przez całe życie McCormick brał czynny udział w życiu muzycznym Nowej Południowej Walii, gdzie organizował między innymi wiele kościelnych chórów. Opublikował około 30 pieśni o tematyce szkockiej i patriotycznej, w tym "Advance Australia Fair", późniejszy hymn Australii, która po raz pierwszy została wykonana publicznie 30 listopada 1878.
Był dwukrotnie żonaty (jego pierwsza żona Emily Boucher zmarła w marcu 1866), w grudniu tego roku poślubił Emmę Elizabeth Dening, nie miał dzieci.

</doc>
<doc id="2719454" url="https://pl.wikipedia.org/wiki?curid=2719454" title="AH-1">
AH-1



</doc>
<doc id="2719459" url="https://pl.wikipedia.org/wiki?curid=2719459" title="Bez litości (film 2010)">
Bez litości (film 2010)

Bez litości (ang. "I Spit on Your Grave") – amerykański horror z 2010 roku w reżyserii Stevena R. Monroe’a. Film jest remakiem horroru "Pluję na twój grób" ("Day of the Woman") z 1978 roku. Obraz jest reprezentantem gatunku filmowego rape and revenge, gdzie fabuła skupia się na zemście kobiety, na której dokonano brutalnego gwałtu.
Fabuła.
Jennifer Hills, młoda, atrakcyjna pisarka wyjeżdża do domku w lesie, aby w malowniczej okolicy popracować nad kolejną powieścią. Niestety szybko zwraca na siebię uwagę miejscowych zbirów. Bandyci brutalnie ją gwałcą, a kobieta cudem uchodzi z życiem. Kiedy Jennifer dochodzi do siebie, postanawia wymierzyć sprawiedliwość na własną rękę. Rozpoczyna się brutalna zemsta.

</doc>
<doc id="2719461" url="https://pl.wikipedia.org/wiki?curid=2719461" title="Pluję na twój grób">
Pluję na twój grób

Pluję na twój grób (ang. "I Spit on Your Grave" albo "Day of the Woman") – amerykański film z 1978 roku w reżyserii Meira Zarchi. Film zapoczątkował gatunek filmowy rape and revenge, gdzie fabuła skupia się na zemście kobiety, na której dokonano brutalnego gwałtu.
W 2010 roku powstał remake pod tytułem "Bez litości" (org. "I Spit On Your Grave").
Fabuła.
Jennifer Hills, młoda, atrakcyjna pisarka wyjeżdża do domku w lesie, aby w malowniczej okolicy popracować nad kolejną powieścią. Niestety szybko zwraca na siebie uwagę miejscowych zbirów. Bandyci brutalnie ją gwałcą, a kobieta cudem uchodzi z życiem. Kiedy Jennifer dochodzi do siebie postanawia wymierzyć sprawiedliwość na własną rękę. Rozpoczyna się brutalna zemsta.

</doc>
<doc id="2719463" url="https://pl.wikipedia.org/wiki?curid=2719463" title="Człowiek w żelaznej masce (film 1962)">
Człowiek w żelaznej masce (film 1962)

Człowiek w żelaznej masce (fr. "Le Masque de fer") – francusko-włoski film przygodowy z 1962 roku zrealizowany na podstawie powieści Aleksandra Dumasa "Wicehrabia de Bragelonne".

</doc>
<doc id="2719464" url="https://pl.wikipedia.org/wiki?curid=2719464" title="Proces jodkowy">
Proces jodkowy



</doc>
<doc id="2719465" url="https://pl.wikipedia.org/wiki?curid=2719465" title="Feliks Przesmycki">
Feliks Przesmycki

Feliks Przesmycki (ur. 21 stycznia 1892 w Miropolu na Wołyniu, zm. 25 grudnia 1974 w Warszawie) – polski bakteriolog i wirusolog, pedagog, założyciel oraz wieloletni dyrektor największej polskiej instytucji zajmującej się epidemiologią – Państwowego Zakładu Higieny w Warszawie.
Życiorys.
Studiował medycynę na Uniwersytecie Kijowskim. Współpracował z wieloma czołowymi wirusologami, m.in. w Instytucie Pasteura w Paryżu z francuskim bakteriologiem Albertem Calmettem, a w Harvard Medical School z Hansem Zinsserem.
Był profesorem Akademii Medycznej w Warszawie. W styczniu 1921 roku w czasie wojny polsko-bolszewickiej został delegowany przez polski rząd do obozu jenieckiego w Strzałkowie, gdzie wśród ludności cywilnej i żołnierzy rosyjskich w sześć tygodni zwalczył epidemię cholery. Potem został skierowany z tym samym zadaniem jako konsultant do obozów w Tucholi i Wadowicach. W październiku 1923 roku wraz z grupą młodych polskich lekarzy został delegowany na roczne studia w dziedzinie zdrowia publicznego do Stanów Zjednoczonych, które organizowała Fundacja Rockefellera. Po powrocie do kraju w 1925 został asystentem i prowadził zlecone ćwiczenia z mikrobiologii na Wydziale Farmaceutycznym Uniwersytetu Warszawskiego. 7 września 1929 habilitował się na Wydziale Lekarskim Uniwersytetu Warszawskiego, a następnie rozpoczął pracę w Dziale Bakteriologii i Medycyny Doświadczalnej Państwowego Zakładu Higieny (PZH) pod kierunkiem Ludwika Hirszfelda. Od 1 stycznia 1933 był kierownikiem Oddziału Diagnostyki Bakteriologicznej. Dzięki stypendium z Sekcji Higieny Ligi Narodów poznał organizację zakładów bakteriologicznych m.in. w Kopenhadze, Pradze i Budapeszcie. Po powrocie rozwijał sieć filii PZH, od 1938 był inspektorem i zastępcą dyrektora PZH. 
Podczas okupacji niemieckiej po aresztowaniu Ludwika Hirszfelda zastępował go kierując Działem Bakteriologii i Medycyny Doświadczalnej, w 1941 współorganizował tajną produkcję szczepionki przeciwko durowi osutkowemu, którą rozprowadzano w obozie koncentracyjnym na Majdanku i w warszawskim getcie. W latach 1942–1944 prowadził wykłady z bakteriologii na tajnym Uniwersytecie Warszawskim i Uniwersytecie Ziem Zachodnich. Podczas powstania warszawskiego był szefem cywilnej służby zdrowia, a po jego upadku organizował ewakuację szpitali cywilnych. 
Od 1945 był dyrektorem PZH z siedzibą w Łodzi, równocześnie organizował Wydział Lekarski na Uniwersytecie Łódzkim, 1 maja 1946 został tam mianowany profesorem nadzwyczajnym bakteriologii i zajmował to stanowisko do 31 sierpnia 1950. 29 lipca 1950 został mianowany profesorem zwyczajnym mikrobiologii i higieny na Wydziale Farmaceutycznym Akademii Medycznej w Warszawie. Od 1 stycznia 1953 był pierwszym profesorem epidemiologii i wykładał ten przedmiot do końca 1962. Był organizatorem Zakładu Wirusologii PZH, który stał się głównym ośrodkiem wirusologii lekarskiej w kraju. 31 października 1963 przeszedł na emeryturę pozostając nada czynny zawodowo, w latach 1964–1970 był krajowym specjalista ds. wirusologii przy ministrze zdrowia. W latach 1972–1973 był konsultantem Laboratorium Eksperymentalnego Surowic i Szczepionek Biomed.
Był inicjatorem wprowadzenia w Polsce systemu szczepień przeciwko chorobie Heinego-Medina.
Został pochowany na cmentarzu Powązkowskim (kwatera 284a wprost-2-27).
Publikacje.
Przesmycki był autorem wielu prac naukowych, głównie z zakresu wirusologii. Napisał również pamiętnik, w którym opisał między innymi zwalczanie epidemii cholery w czasie wojny w obozie jeńców sowieckich w Strzałkowie.

</doc>
<doc id="2719476" url="https://pl.wikipedia.org/wiki?curid=2719476" title="The Clash of the Vikings">
The Clash of the Vikings



</doc>
<doc id="2719477" url="https://pl.wikipedia.org/wiki?curid=2719477" title="Clash of the Vikings">
Clash of the Vikings



</doc>
<doc id="2719478" url="https://pl.wikipedia.org/wiki?curid=2719478" title="Skala Mercallego-Cancaniego-Sieberga">
Skala Mercallego-Cancaniego-Sieberga



</doc>
<doc id="2719479" url="https://pl.wikipedia.org/wiki?curid=2719479" title="Składy drużyn olimpijskich w piłce siatkowej mężczyzn 2012">
Składy drużyn olimpijskich w piłce siatkowej mężczyzn 2012

Artykuł grupuje składy wszystkich reprezentacji narodowych w piłce siatkowej, które wystąpiły w Igrzyskach Olimpijskich 201 odbywających się w Londynie
Argentyna.
Trener: Javier WeberAsystent: Juan Manuel Barrial
Australia.
Trener: Jon UriarteAsystent: Daniel Ilott
Brazylia.
Trener: Bernardo RezendeAsystent: Roberley Leonaldo
Bułgaria.
Trener: Najden NajdenowAsystent: Camillo Placi
Niemcy.
Trener: Vital HeynenAsystent: Ralph Bergmann
Polska.
Trener: Andrea AnastasiAsystent: Andrea Gardini
Rosja.
Trener: Władimir AleknoAsystent: Sergio Busato
Serbia.
Trener: Igor KolakovićAsystent: Željko Bulatović
Stany Zjednoczone.
Trener: Alan KnipeAsystent: John Speraw
Tunezja.
Trener: Fethi MkaouerAsystent: Riadh Hedhili
Wielka Brytania.
Trener: Arrie BrokkingAsystent: Joel Banks
Włochy.
Trener: Mauro BerrutoAsystent: Andrea Brogioni

</doc>
<doc id="2719481" url="https://pl.wikipedia.org/wiki?curid=2719481" title="FIFA (seria gier komputerowych)">
FIFA (seria gier komputerowych)



</doc>
<doc id="2719485" url="https://pl.wikipedia.org/wiki?curid=2719485" title="Rogatka">
Rogatka



</doc>
<doc id="2719487" url="https://pl.wikipedia.org/wiki?curid=2719487" title="Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T13">
Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T13

Bieg na 100 metrów mężczyzn kl.T13 podczas Letnich Igrzysk Paraolimpijskich 2008 rozegrano 13 września. W rozgrywkach wzięło udział 13 sportowców z 13 krajów.
Wyniki.
Pierwsza runda.
Biegi pierwszej rundy zostały rozegrane 13 września o godzinie 9:10. Kwalifikację do finału uzyskiwało po dwóch najlepszych zawodników z każdego biegu oraz dwóch z najlepszymi wynikami. Na tym etapie rozgrywek irlandzki lekkoatleta Jason Smyth ustanowił rekord świata z wynikiem 10.81 s. 
Bieg 1
Bieg 2
Finał.
Finał został rozegrany 13 września o godzinie 17:45. Na tym etapie rozgrywek Irlandczyk Jason Smyth ustanowił kolejny rekord świata z wynikiem 10.62 s.
Linki zewnętrzne.
strona oficjalna paraolimpiady

</doc>
<doc id="2719488" url="https://pl.wikipedia.org/wiki?curid=2719488" title="James Nand">
James Nand

James Nand (ur. 6 kwietnia 1977 na Wyspach Cooka) – piłkarz z Wysp Cooka grający na pozycji obrońcy w tamtejszym Tupapa Rarotonga, były reprezentant Wysp Cooka.
Kariera klubowa.
Nand karierę rozpoczął w 1995 roku w grającym w I lidze Wysp Cooka Tupapa Rarotonga. Z tym klubem 7 razy został mistrzem Wysp Cooka oraz 3 razy Puchar Wysp Cooka. W tym klubie gra po dziś dzień.
Kariera reprezentacyjna.
Nand w reprezentacji Wysp Cooka zadebiutował w 1996 roku. Razem z reprezentacją Wysp Cooka brał udział w eliminacjach do MŚ 2002, na które ostatecznie reprezentacja Wysp Cooka się nie zakwalifikowała. Łącznie w reprezentacji Wysp Cooka rozegrał 10 meczów.

</doc>
<doc id="2719491" url="https://pl.wikipedia.org/wiki?curid=2719491" title="Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T36">
Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T36

Bieg na 100 metrów mężczyzn kl.T36 podczas Letnich Igrzysk Paraolimpijskich 2008 rozegrano 9 września. W rozgrywkach wzięło udział 9 sportowców z 7 krajów.
Wyniki.
Finał.
Finał został rozegrany 9 września o godzinie 10:15. Na tym etapie rozgrywek ukraiński lekkoatleta Roman Pawłyk ustanowił rekord Paraolimpiady z wynikiem 12.25 s.
Linki zewnętrzne.
strona oficjalna paraolimpiady

</doc>
<doc id="2719493" url="https://pl.wikipedia.org/wiki?curid=2719493" title="Newsroom (serial telewizyjny)">
Newsroom (serial telewizyjny)

Newsroom ("The Newsroom") – amerykański serial telewizyjny nadawany przez stację HBO od 24 czerwca 2012 do 14 grudnia 2014. Produkcja obejmuje 25 odcinków w ramach trzech sezonów. Akcja koncentruje się na pracy newsroomu telewizji kablowej Atlantis Cable News (ACN).
Nagrody.
Emmy.
2013
Amerykańskie Stowarzyszenie Montażystów.
2013
Critics’ Choice Television.
2013
Złote Szpule.
2013

</doc>
<doc id="2719495" url="https://pl.wikipedia.org/wiki?curid=2719495" title="Dicranolasma">
Dicranolasma



</doc>
<doc id="2719496" url="https://pl.wikipedia.org/wiki?curid=2719496" title="Ischyropsalis">
Ischyropsalis



</doc>
<doc id="2719497" url="https://pl.wikipedia.org/wiki?curid=2719497" title="François Migault">
François Migault

François Migault (ur. 4 grudnia 1944 w Le Mans, zm. 29 stycznia 2012 w Parigné-l’Évêque) – francuski kierowca wyścigowy. W Formule 1 zadebiutował w Grand Prix Austrii w 1972 roku w zespole Darnvall Connew.

</doc>
<doc id="2719501" url="https://pl.wikipedia.org/wiki?curid=2719501" title="Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T37">
Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T37

Bieg na 100 metrów mężczyzn kl.T37 podczas Letnich Igrzysk Paraolimpijskich 2008 rozegrano 12 września. W rozgrywkach wzięło udział 17 sportowców z 14 krajów.
Wyniki.
Pierwsza runda.
Biegi pierwszej rundy zostały rozegrane 12 września o godzinie 9:25. Kwalifikację do finału uzyskiwało po dwóch najlepszych zawodników z każdego biegu oraz dwóch z najlepszymi wynikami.
Bieg 1
Bieg 2
Bieg 3
Finał.
Finał został rozegrany 12 września o godzinie 17:45.
Linki zewnętrzne.
strona oficjalna paraolimpiady

</doc>
<doc id="2719504" url="https://pl.wikipedia.org/wiki?curid=2719504" title="LUZ">
LUZ



</doc>
<doc id="2719506" url="https://pl.wikipedia.org/wiki?curid=2719506" title="Piłka ręczna na Letnich Igrzyskach Olimpijskich 2012 – turniej mężczyzn">
Piłka ręczna na Letnich Igrzyskach Olimpijskich 2012 – turniej mężczyzn

Turniej olimpijski w piłce ręcznej mężczyzn podczas XXX Letnich Igrzysk Olimpijskich w Londynie odbywał się w dniach od 28 lipca do 12 sierpnia 2012 roku. Do rywalizacji przystąpiło 12 drużyn, które zostały podzielone na dwie grupy. W każdej z nich zmagania toczyły się systemem kołowym (tj. każdy z każdym, po jednym meczu), a po cztery najlepsze zespoły uzyskały awans do ćwierćfinału. Od tej fazy pojedynki przeprowadzane były systemem pucharowym (jedno spotkanie, przegrywający odpada, a zwycięzca kwalifikuje się do kolejnej fazy).
Rozgrywki.
Faza grupowa.
Grupa A.
Tabela
Wyniki
Grupa B.
Tabela
Wyniki
Faza pucharowa.
Ćwierćfinały.
 
 

</doc>
<doc id="2719522" url="https://pl.wikipedia.org/wiki?curid=2719522" title="Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T38">
Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T38

Bieg na 100 metrów mężczyzn kl.T38 podczas Letnich Igrzysk Paraolimpijskich 2008 rozegrano 12 września. W rozgrywkach wzięło udział 9 sportowców z 7 krajów.
Wyniki.
Finał.
Finał został rozegrany 12 września o godzinie 9:55. Na tym etapie rozgrywek australijski lekkoatleta Evan O'Hanlon ustanowił rekord świata z wynikiem 10.96 s.
Linki zewnętrzne.
strona oficjalna paraolimpiady

</doc>
<doc id="2719524" url="https://pl.wikipedia.org/wiki?curid=2719524" title="Piłka ręczna na Letnich Igrzyskach Olimpijskich 2012 – turniej kobiet">
Piłka ręczna na Letnich Igrzyskach Olimpijskich 2012 – turniej kobiet

Turniej olimpijski w piłce ręcznej kobiet podczas XXX Letnich Igrzysk Olimpijskich w Londynie odbywał się w dniach od 27 lipca do 11 sierpnia 2012 roku. Do rywalizacji przystąpiło 12 drużyn, które zostały podzielone na dwie grupy. W każdej z nich zmagania toczyły się systemem kołowym (tj. każdy z każdym, po jednym meczu), a po cztery najlepsze zespoły uzyskały awans do ćwierćfinału. Od tej fazy pojedynki przeprowadzane były systemem pucharowym (jedno spotkanie, przegrywający odpada, a zwycięzca kwalifikuje się do kolejnej fazy).
Rozgrywki.
Faza grupowa.
Grupa A.
Tabela
Wyniki
Grupa B.
Tabela
Wyniki

</doc>
<doc id="2719529" url="https://pl.wikipedia.org/wiki?curid=2719529" title="Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T44">
Lekkoatletyka na Letnich Igrzyskach Paraolimpijskich 2008 – bieg na 100 metrów mężczyzn kl. T44

Bieg na 100 metrów mężczyzn kl.T44 podczas Letnich Igrzysk Paraolimpijskich 2008 rozegrano w dniach 8-9 września. W rozgrywkach wzięło udział 12 sportowców z 9 krajów.
Wyniki.
Pierwsza runda.
Biegi pierwszej rundy zostały rozegrane 8 września o godzinie 20:22. Kwalifikację do finału uzyskiwało po trzech najlepszych zawodników z każdego biegu oraz dwóch z najlepszymi wynikami.
Bieg 1
Bieg 2
Finał.
Finał został rozegrany 9 września o godzinie 17:52.
Linki zewnętrzne.
strona oficjalna paraolimpiady

</doc>
<doc id="2719530" url="https://pl.wikipedia.org/wiki?curid=2719530" title="Mitaka (stacja kolejowa)">
Mitaka (stacja kolejowa)

 – stacja kolejowa w Mitace, Tokio. Została otwarta 25 czerwca 1930.

</doc>
<doc id="2719532" url="https://pl.wikipedia.org/wiki?curid=2719532" title="Płyta MgO">
Płyta MgO

Budowa.
Płyta MgO zbudowana jest z mieszaniny tlenku magnezu, chlorku magnezu, perlitu, cementu oraz włókien celulozowych, wtopionych w siatkę z włókna szklanego.
Historia.
Tlenek magnezu jako składnik materiałów budowlanych znany jest w Azji od dłuższego czasu. Stosowany był między innymi przy budowie Wielkiego Muru. Obecnie płyty MgO są powszechnie używane w Azji jako podstawowy materiał budowlany. Zostały wykorzystane do budowy obiektów olimpijskich w Pekinie zarówno wewnątrz jak i na zewnątrz budynków. W budynku Taipei 101 zostały użyte jako elewacja wewnętrzna i zewnętrzna oraz jako zabezpieczenie przeciwogniowe konstrukcji nośnej i stropowej, a także jako podkład podłogowy.
Po zniszczeniu World Trade Center w wyniku serii zamachów z 11 września 2001 roku zaczęto poszukiwania materiału, który byłby w stanie zabezpieczyć konstrukcje budynków przed ogniem, wodą oraz innymi czynnikami działającymi destrukcyjnie na elementy nośne budynków. . 
Płyty magnezowe zostały zatwierdzone do użytku budowlanego w Stanach Zjednoczonych około 2003. Pierwszymi stanami, które zastosowały płyty MgO na dużą skalę były: Nowy Jork i New Jersey – ze względu na odporność ogniową, a także Miami oraz New Jersey ze względu na wytrzymałość w ekstremalnych warunkach środowiskowych. W Polsce można kupić płytę MGO pod nazwą "Superpłyta", "MgO Fire", MgO Interior, MgO Green.
Wszechstronny program badawczy produktów magnezowych, w tym płyt MgO, zainicjowała w 2010 spółka LS Tech-Homes. Przeprowadzono badania wytrzymałościowe, cieplno-wilgotnościowe, akustyczne i inne. Finalnym wynikiem współpracy z Instytutem Techniki Budowlanej było powstanie pierwszej w Polsce aprobaty technicznej ITB na płyty magnezowe. Równolegle rozpoczęto intensywne prace badawczo-rozwojowe wspólnie z Katedrą Podstaw Budownictwa i Materiałów Budowlanych Politechniki Gdańskiej. Wyniki prac badawczych produktów magnezowych opublikowano w czasopismach o zasięgu ogólnopolskim i światowym oraz przedstawiono na konferencjach międzynarodowych.
Zastosowanie.
Może zastępować płyty OSB, płyty gipsowo-kartonowe, cementowo-włóknowe, stanowiąc dużo lepsze poszycie zewnętrzne lub wewnętrzne budynków mieszkalnych oraz przemysłowych, może być stosowana jako zapora przeciwogniowa elementów konstrukcyjnych, a także obiektów/pomieszczeń o wysokich wymaganiach ognioochronnych (muzea, archiwa), obudowa basenów, suchy jastrych, sufity podwieszane, element konstrukcyjny w terrarystyce. W połączeniu z elementami wykonanymi metodą pultruzji stanowi idealny system budowlany do zastosowań w budownictwie nadmorskim ze względu na odporność na agresywne warunki środowiskowe.
Dzięki swojej wytrzymałości pozwala na bezpośrednie mocowanie szafek i innych elementów naściennych, z pominięciem punktowych wzmocnień w konstrukcji szkieletowej. Ze względu na dość dobrą relację ceny do bardzo wszechstronnych walorów użytkowych, znalazła zastosowanie w budowie domów szkieletowych i cieszy się coraz większym zainteresowaniem. Jej wszechstronne walory użytkowe powodują, że konstrukcje ścian domów szkieletowych są zdecydowanie bardziej stabilne. Ściany są odporne na pleśnienie i zagrzybienie (płyta ma właściwości przeciwgrzybicze i przeciwwilgociowe). Bardzo ważną cechą jest ich najwyższa ognioodporność A1 co powoduje, że domy szkieletowe pokryte płytą MGO są bardziej zabezpieczone przed pożarami.
Obróbka/montaż.
Płyty MgO nie wymagają do obróbki oraz montażu żadnych specjalistycznych narzędzi.
Materiał ten może być nawiercany, montowany za pomocą zszywek budowlanych, przybijany gwoździami, klejony, wykańczany w dowolny sposób łącznie z nanoszeniem hydrografiki.
Wady.
Naturalne złoża tlenku magnezu występują głównie w Chinach, w których ustanowiono zakaz wywozu tego surowca, w związku z tym produkcja odbywa się głównie w Chinach, co powoduje iż sprowadzanie niewielkich ilości płyt jest całkowicie nieopłacalne. Produkcja wymaga ścisłej kontroli technologicznej.

</doc>
<doc id="2719533" url="https://pl.wikipedia.org/wiki?curid=2719533" title="Kichijōji">
Kichijōji

 – stacja kolejowa w Musashino, Tokio. Została otwarta 1 kwietnia 1934.

</doc>
<doc id="2719534" url="https://pl.wikipedia.org/wiki?curid=2719534" title="Koiwa">
Koiwa

 – stacja kolejowa na linii Chūō-Sōbu w specjalnym okręgu Edogawa, w Tokio. Została otwarta 24 maja 1899.

</doc>
<doc id="2719535" url="https://pl.wikipedia.org/wiki?curid=2719535" title="Motoyawata">
Motoyawata

 – stacja kolejowa w mieście Ichikawa, w prefekturze Chiba. Została otwarta 1 września 1935.

</doc>
<doc id="2719536" url="https://pl.wikipedia.org/wiki?curid=2719536" title="Shimōsa-Nakayama">
Shimōsa-Nakayama

 – stacja kolejowa na linii Chūō-Sōbu w Funabashi, Prefektura Chiba. Została otwarta 12 kwietnia 1895.

</doc>
<doc id="2719538" url="https://pl.wikipedia.org/wiki?curid=2719538" title="Powstanie Żmajły">
Powstanie Żmajły

Powstanie Żmajły () – powstanie kozackie pod wodzą Marka Żmajły zorganizowane w 1625 roku na Ukrainie, zakończone ugodą kurukowską.
Tło.
Na przełomie lat 1623 i 1624 Kozacy zaporoscy ingerowali w wewnętrzne sprawy Chanatu Krymskiego, gdzie trwała wojna o tron pomiędzy braćmi Mehmed-Gerejem i Szahin-Gerejem. Gdy wiosną 1625 sułtan Murad IV podjął próbę pozbawienia władzy obu braci, wtedy obaj zwrócili się o pomoc do Kozaków. Już wiosną Kozacy uderzyli na Kaffę, a w lecie, kiedy flota turecka ruszyła na Krym, trzykrotnie zaatakowali okolice Stambułu.
Na żądanie króla polskiego Zygmunta III Wazy zaprzestania wypraw, Kozacy odparli, że wiedzą o ugodzie króla z sułtanem, "ale Kozacy z sułtanem ugody nie zawierali". Dodatkowo Kozacy nie chcąc podporządkować się postanowieniom unii brzeskiej, rozpoczęli tajne pertraktacje z carem Rosji Michałem I Romanowem.
Powstanie Żmajły.
W połowie września 1625 wojska koronne pod dowództwem hetmana Stanisława Koniecpolskiego w sile 8000 żołnierzy wyruszyły na Ukrainę, i w połowie października dotarły pod Czerkasy. Na wieść o ich marszu, z Zaporoża naprzeciw nim wyruszyli Kozacy pod dowództwem hetmana Marka Żmajły. Decydująca bitwa rozegrała się pomiędzy 19 a 22 października 1625, początkowo nad rzeką Cybulnik koło Kryłowa, a później na uroczysku Niedźwiedzie Łozy koło Jeziora Kurukowego, niedaleko Krzemieńczuka.
Po bezskutecznej próbie negocjacji, Koniecpolski przypuścił szturm na tabor kozacki rozbity nad Jeziorem Kurukowskim. Szturm nie zakończył się sukcesem, więc Koniecpolski zaproponował zawieszenie broni. Kozacy złożyli przysięgę, a hetman Koniecpolski wydał ucztę dla starszyzny kozackiej. Ponieważ Żmajło był przeciwny ugodzie, został usunięty z funkcji hetmana, a na jego miejsce Kozacy wybrali Mychajła Doroszenkę. Doroszenko wyraził zgodę na podpisanie ugody, która zakazała Kozakom wypraw przeciw Turcji oraz ograniczała rejestr Kozaków do 6000 ludzi.

</doc>
<doc id="2719541" url="https://pl.wikipedia.org/wiki?curid=2719541" title="Lekkoatletyka na Letnich Igrzyskach Paraolimpijskich 2008 – maraton mężczyzn kl. T12">
Lekkoatletyka na Letnich Igrzyskach Paraolimpijskich 2008 – maraton mężczyzn kl. T12

Maraton mężczyzn kl.T12 podczas Letnich Igrzysk Paraolimpijskich 2008 rozegrano w dniach 17 września o godzinie 7:30. W rozgrywkach wzięło udział 26 sportowców z 19 krajów.
Linki zewnętrzne.
strona oficjalna paraolimpiady

</doc>
<doc id="2719542" url="https://pl.wikipedia.org/wiki?curid=2719542" title="One More Night (singel Maroon 5)">
One More Night (singel Maroon 5)

One More Night – utwór amerykańskiego zespołu pop rockowego Maroon 5 z ich czwartego albumu studyjnego zatytułowanego "Overexposed". Utwór wydany został 19 czerwca 2012 roku przez wytwórnię A&amp;M/Octone Records jako drugi singel z nowej płyty. Twórcami tekstu piosenki są Adam Levine, Shellback, Max Martin i Savan Kotecha, natomiast produkcją utworu zajęli się Shellback oraz Max Martin. Do singla nakręcono także teledysk, którego reżyserią zajął się Peter Berg. Po raz pierwszy zespół wykonał utwór 29 czerwca 2012 roku w programie The Today Show.
Singel zadebiutował na 42. miejscu na liście Hot 100, dwunastej pozycji w Hot Digital Songs oraz 27. w Kanadzie.

</doc>
<doc id="2719545" url="https://pl.wikipedia.org/wiki?curid=2719545" title="Barry Horne (piłkarz)">
Barry Horne (piłkarz)

Barry Horne (ur. 18 maja 1962 w St Asaph) – piłkarz walijski grający na pozycji pomocnika. W swojej karierze rozegrał 59 meczów w reprezentacji Walii i strzelił 2 gole.
Kariera klubowa.
Swoją karierę piłkarską Horne rozpoczynał w juniorach takich klubów jak: Flint Town United, Rhyl, Liverpool i Hawarden Rangers. W 1984 roku przeszedł do Wrexham i w sezonie 1984/1985 zadebiutował w nim w Division Four. Grał w nim do końca sezonu 1986/1987. Latem 1987 przeszedł do Portsmouth. W sezonie 1987/1988 spadł z nim z Division One do Division Two.
W 1989 roku Horne przeszedł do Southamptonu. Swój debiut w nowym zespole zanotował 25 marca 1989 w przegranym 1:3 domowym meczu z Arsenalem. W Southamptonie występował przez cztery sezony.
W 1992 roku Horne został zawodnikiem Evertonu. 15 sierpnia 1992 zadebiutował w nowo powstałej Premier League 15 sierpnia 1992 w zremisowanym 1:1 domowym meczu z Sheffield Wednesday. Wiosną 1995 roku wystąpił w zwycięskim 1:0 finale Pucharu Anglii z Manchesterem United. Z kolei latem tamtego roku zdobył z Evertonem Tarczę Dobroczynności.
W sezonie 1996/1997 Horne grał w Birmingham City. Od lata 1997 do 2000 roku występował w Huddersfield Town. W swojej karierze grał również w: Sheffield Wednesday, Kidderminster Harriers, Walsall i Belper Town. W 2002 roku zakończył karierę
Kariera reprezentacyjna.
W reprezentacji Walii Horne zadebiutował 9 września 1987 w wygranym 1:0 meczu eliminacji do Euro 88 z Danią, rozegranym w Cardiff. W swojej karierze grał też w: eliminacjach do MŚ 1990, Euro 92, MŚ 1994, Euro 96 i MŚ 1998. Od 1987 do 1997 roku rozegrał w kadrze narodowej 59 meczów i strzelił w nich 2 gole.

</doc>
<doc id="2719547" url="https://pl.wikipedia.org/wiki?curid=2719547" title="Lekkoatletyka na Letnich Igrzyskach Paraolimpijskich 2008 – bieg na 10 000 metrów mężczyzn kl. T12">
Lekkoatletyka na Letnich Igrzyskach Paraolimpijskich 2008 – bieg na 10 000 metrów mężczyzn kl. T12

Bieg na 10 000 metrów mężczyzn kl. T12 podczas Letnich Igrzysk Paraolimpijskich 2008 rozegrano 14 września o godzinie 1853. W rozgrywkach wzięło udział 16 sportowców z 12 krajów.

</doc>
<doc id="2719548" url="https://pl.wikipedia.org/wiki?curid=2719548" title="Beaver Stadium">
Beaver Stadium

Beaver Stadium - stadion do futbolu amerykańskiego w University Park, w Pensylwanii, na terenie kampusu Uniwersytetu Stanu Pensylwania. Rozgrywane są na nim mecze Penn State Nittany Lions w Big Ten Conference. Stadion nosi imię Jamesa A. Beavera, gubernatora stanu Pensylwania i prezesa zarządu Uniwersytetu Stanu Pensylwania.
Beaver Stadium oficjalnie mieści 106 572 widzów, co czyni go obecnie drugim co do wielkości stadionem na półkuli zachodniej i czwartym co do wielkości na świecie.

</doc>
<doc id="2719549" url="https://pl.wikipedia.org/wiki?curid=2719549" title="Hotel Cantur Las Palmas">
Hotel Cantur Las Palmas



</doc>
<doc id="2719551" url="https://pl.wikipedia.org/wiki?curid=2719551" title="Cmentarz przy ul. Jasna Rola w Poznaniu">
Cmentarz przy ul. Jasna Rola w Poznaniu



</doc>
<doc id="2719554" url="https://pl.wikipedia.org/wiki?curid=2719554" title="BMW Neue Klasse">
BMW Neue Klasse

BMW Neue Klasse – seria samochodów osobowych (m.in. sedanów oraz coupé) produkowanych pod niemiecką marką BMW w latach 1962–1977.
Do napędu pojazdu używano benzynowych silników R4 M10, oprócz tego w pojeździe wykorzystano w pełni niezależne zawieszenie z kolumnami McPhersona z przodu oraz hamulce tarczowe. Początkowo samochody oferowane były wyłącznie jako 4-drzwiowe sedany bądź 2-drzwiowe coupé, w późniejszym czasie dostępny był także 2-drzwiowy sedan (seria 02).
Czterodrzwiowy sedan został w 1972 roku zastąpiony przez nieco większą rodzinę E12 (seria 5). Modele coupé, 2000C i 2000CS, zostały zastąpione w 1969 przez E9 2800CS. Następcą dla dwudrzwiowego BMW 1600 został wprowadzony w 1975 model E21 320i.
1500 i 1600.
BMW 1500 zaprezentowane zostało we wrześniu 1961 podczas Frankfurt Motor Show, produkcja zaś trwała w latach 1962–1966.
Samochód charakteryzował się samonośnym trójbryłowym nadwoziem typu sedan, w konstrukcji zawieszenia przedniego wykorzystano zyskujące w tamtym czasie popularność kolumny McPhersona. Tylne zawieszenie było w pełni niezależne, wykorzystywało sprężyny śrubowe wahacze skośne. Silnik M10 o pojemności 1,5 l z rozrządem typu SOHC był nowoczesną konstrukcją podatną na powiększanie pojemności skokowej i dalszy rozwój. Motor zamontowany wzdłużnie, nachylony został pod kątem 30° w prawą stronę nadwozia. Pozwoliło to na niższe przeprowadzenie linii maski.
Ówczesna prasa motoryzacyjna pozytywnie oceniała widoczność we wszystkich kierunkach z wnętrza pojazdu, mankamentem była konieczność lekkiego nachylenia się w celu załączenia 1. i 3. biegu, co było spowodowane zbyt długim skokiem lewarka zmiany biegów. Pochlebnie wyrażono się także o przestrzeni bagażowej, której głębokość wynosiła 40 cm.
Silnik o mocy maksymalnej 80 KM (59 kW) zapewniał samochodowi stosunkowo dobre osiągi jak na swoją objętość skokową. Przyspieszenie 0–100 km/h zajmowało około 15 s, by jednak zachować odpowiednią dynamikę jazdy należało utrzymywać wysoką prędkość obrotową silnika, który bez wibracji znosił prędkość ponad 6000 obr./min.
BMW 1500 zostało w 1964 roku zastąpione przez model 1600, mimo to wciąż było dostępne w sprzedaży na niektórych rynkach ze względu na korzystniejsze taryfy ubezpieczeniowe. Następca wyposażony był w silnik o pojemności 1,6 l i mocy maksymalnej 86 KM (63 kW). Wzrost pojemności osiągnięto przez montaż większych tłoków z silnika 1800. W plebiscycie na Europejski Samochód Roku 1967 BMW 1600 zajęło 2. pozycję (za Fiatem 124). Produkcji BMW 1600 zaprzestano w 1968 roku.
1800.
Kolejnym samochodem, który dołączył do gamy modeli Neue Klasse, było BMW 1800 wprowadzone na rynek w 1963 roku. W bazowej wersji napędzany był silnikiem M10 o pojemności 1,8 litra i mocy maksymalnej 90 KM (66 kW). Powstała także ulepszona wersja modeli 1800, nosiła ona nazwę 1800 TI (Turismo Internazionale) i została przygotowana we współpracy z firmą Alpina. W silniku zastosowano podwójne gaźniki bocznossące Solex PHH oraz inny typ tłoków zwiększając tym samym stopień kompresji i zarazem moc maksymalną do 110 KM (81 kW), masę własną całego pojazdu obniżono zaś do 990 kg. Oprócz tego w 1964 roku wprowadzono do produkcji wyczynowy model 1800 TI/SA wyposażony w jeszcze bardziej zmodyfikowany silnik z dwoma gaźnikami Weber o mocy maksymalnej 130 KM (96 kW), 5-biegową skrzynię biegów, szperę oraz stabilizatory przedniego i tylnego zawieszenia. Wnętrze otrzymało fotele kubełkowe oraz drewnianą kierownicę sportową. Nadwozie malowano w jednym kolorze - srebrnym. Masę własną obniżono do 970 kg, powstało tylko 200 egzemplarzy. Model ten sprzedawano wyłącznie posiadaczom licencji wyścigowej.
W 1966 jako opcję zaczęto oferować 3-biegową automatyczną skrzynię biegów ZF. Rok później model przeszedł facelifting, wygląd nadwozia upodobniono do BMW 2000.
1602.
Sportowe sedany serii 02 zostały zaprezentowane po licznych sukcesach 4-drzwiowych modeli Neue Klasse. Przy wykorzystaniu silników M10 i podwozia z modelu 1600 stworzono nowe BMW 1600-2 (-2 od 2-drzwiowy) oraz później po prostu "1602" i "1600". Samochód zadebiutował w 1966 roku podczas Geneva Motor Show, sprzedaż trwała do 1975 roku.
W latach 1967–1971 powstała limitowana seria kabrioletów opartych na serii 02, za montaż odpowiedzialna była firma Baur. Oprócz tego w latach 1967–1968 powstawała wersja 1600 TI wyposażona m.in. w gaźnik z modelu 1800 TI. Zapewniało to moc maksymalną 105 KM (77 kW) przy 6000 obr./min i prędkość maksymalną rzędu 175 km/h. Model dostępny był także opcjonalnie z 5-biegową manualną skrzynią biegów. W latach 1971–1972 dostępny był także wariant Touring – 3-drzwiowy hatchback oparty na modelu 1600.
2000C/CS.
W latach 1965–1969 oferowane było luksusowe coupé z nadwoziem zaprojektowanym przez Karmanna, dostępne było w dwóch wersjach silnikowych: 2000C z pojedynczym gaźnikiem – moc maksymalna 100 KM (74 kW) oraz 2000CS z podwójnym gaźnikiem – moc maksymalna 120 KM (88 kW). Wersja 'C' dostępna była zarówno z manualną jak i automatyczną (oznaczenie 'CA', przekładnia 3-biegowa) skrzynią biegów, 'CS' wyłącznie z przekładnią ręczną.
22 listopada 1965 została uruchomiono produkcja nadwozi w zakładach Karmanna. Produkcja wersji 2000C odbywała się w pełnym wymiarze od maja 1976 do 1977 roku, powstało 443 egzemplarze. Mimo że we wrześniu 1968 roku uruchomiono produkcję nowego coupé – BMW 2800CS, produkcję 2000 CA/CS kontynuowano do połowy roku 1970, była to tańsza alternatywa dla większego pojazdu z tego segmentu. Łączna produkcja BMW 2000C/CA/CS wynosi 13 691 egzemplarzy.
2000.
BMW Neue Klasse 2000 w wersji sedan pojawiło się na rynku rok później niż wersja 2000C. Oferowane było w latach 1966-1972. Samochód wprowadzony został jako bogatsza wersja modelu 1800, charakteryzował się szerszymi tylnymi lampami, lepszym wyposażeniem wnętrza oraz prostokątnymi reflektorami w pasie przednim. Na rynku północnoamerykańskim stosowano inny typ przedniego pasa z podwójnymi okrągłymi światłami.
Samochód występował także w mocniejszej wersji 2000ti, wyposażona była ona w podwójny bocznossący gaźnik co zwiększało moc silnika do 120 KM (88 kW). Bardziej luksusową odmianą była 2000tilux, zawierała silnik z 2000ti, wykończoną drewnem deskę rozdzielczą oraz opcjonalnie skórzaną tapicerkę. Ostatnim wprowadzonym wariantem był 2000tii ('touring international, injected') z wtryskiem paliwa Kugelfischer i silnikiem o mocy maksymalnej 130 KM (95,5 kW).
2002.
BMW 2002 był 2-drzwiowym sedanem z silnikiem M10 o pojemności 1990 cm³. Generował on moc maksymalną 100 KM (73,5 kW) w wersji standardowej oraz 130 KM (95,5 kW) w sportowej odmianie 2002tii. Istniała także wersja 2002ti (touring Internationale) wyposażona w silnik zasilany przed dwa bocznossące gaźniki Solex 40 i wyższy stopień sprężania, co skutkowało mocą maksymalną 120 KM (88 kW), opcjonalnie nabywca mógł dokupić 5-biegową manualną skrzynię biegów. Topową odmianą było BMW 2002 Turbo zaprezentowane w roku 1973 podczas Frankfurt Motor Show, był to pierwszy seryjnie produkowany turbodoładowany samochód osobowy na rynku europejskim. Silnik generował moc 170 KM (125 kW) i maksymalny moment obrotowy 240 Nm, co pozwalało na osiągnięcie prędkości maksymalnej 211 km/h.
Podobnie jak w przypadku modelu 1602, istniała wersja 2002 Touring – 3-drzwiowy hatchback.
1502 i 1802.
W latach 1975–1977 dostępna była na rynku europejskim ekonomiczna wersja modelu oznaczona jako 1502. Do napędu użyto silnika 1.6 z obniżonym stopniem kompresji. Oprócz tego dostępna była także odmiana 1802, był to model 2002 z silnikiem 1.8 pochodzącym z wersji 1800 sedan.

</doc>
<doc id="2719556" url="https://pl.wikipedia.org/wiki?curid=2719556" title="Izba Pamięci Władysława Reymonta w Kołaczkowie">
Izba Pamięci Władysława Reymonta w Kołaczkowie

Izba Pamięci Władysława Reymonta w Kołaczkowie – placówka muzealna o charakterze izby pamięci działająca przy Gminnym Ośrodku Kultury, poświęcona Władysławowi Reymontowi. Zajmuje część I piętra zabytkowego pałacu w Kołaczkowie, w powiecie wrzesińskim, w którym noblista mieszkał w latach 1920–1925.
Ekspozycja.
W placówce prezentowane są meble będące własnością pisarza, wypożyczone z Muzeum Literatury im. Adama Mickiewicza w Warszawie, w tym jadalnia zaprojektowana przez Józefa Czajkowskiego w stylu reminiscencji zakopiańskich, wykonana w zakładach Szczerbińskiego w Warszawie. W gabinecie znajdują się meble w stylu biedermeier, w tym sekretarzyk noblisty.
Na ścianach gabinetu zawieszone zostały fotografie przedstawiające wnętrza biblioteki oraz gabinetu w warszawskim mieszkaniu pisarza, widok altany w parku i alei grabowej. 
W Izbie Pamięci umieszczono kopie listów i kart pocztowych kreślonych ręką Władysława Reymonta, dokumentów ilustrujących starania związane z zakupem Kołaczkowa, plan majątku oraz dokumenty dotyczące jego zarządzania. Na ekspozycji znajdują się ponadto tomy dzieł Reymonta, a także znaczki, kartki pocztowe oraz zdjęcia przedstawiające pisarza. 
Pomnik.
W parku za pałacem znajduje się pomnik przedstawiający Władysława Reymonta z bohaterami powieści "Chłopi" – Jagną i Boryną. Pomnik powstał w 1977 i został umieszczony w herbie gmina Kołaczkowo.

</doc>
<doc id="2719559" url="https://pl.wikipedia.org/wiki?curid=2719559" title="Lekkoatletyka na Letnich Igrzyskach Paraolimpijskich 2008 – maraton mężczyzn kl. T46">
Lekkoatletyka na Letnich Igrzyskach Paraolimpijskich 2008 – maraton mężczyzn kl. T46

Maraton mężczyzn kl. T46 podczas Letnich Igrzysk Paraolimpijskich 2008 rozegrano 17 września o godzinie 730. W rozgrywkach wzięło udział 14 sportowców z 9 krajów.

</doc>
<doc id="2719560" url="https://pl.wikipedia.org/wiki?curid=2719560" title="Pallika">
Pallika

3 miejscowości:

</doc>
<doc id="2719561" url="https://pl.wikipedia.org/wiki?curid=2719561" title="BMW 1500">
BMW 1500



</doc>
<doc id="2719562" url="https://pl.wikipedia.org/wiki?curid=2719562" title="BMW 2000">
BMW 2000



</doc>
<doc id="2719563" url="https://pl.wikipedia.org/wiki?curid=2719563" title="BMW 2002">
BMW 2002



</doc>
<doc id="2719565" url="https://pl.wikipedia.org/wiki?curid=2719565" title="Klusy (powiat ełcki)">
Klusy (powiat ełcki)

Klusy – osada w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość administracyjnie należała do województwa suwalskiego.
Kościół neogotycki z 1884 jest siedzibą parafii rzymskokatolickiej, należącej do dekanatu Ełk - Świętej Rodziny, diecezji ełckiej.

</doc>
<doc id="2719566" url="https://pl.wikipedia.org/wiki?curid=2719566" title="Lipińskie (powiat ełcki)">
Lipińskie (powiat ełcki)

Lipińskie – osada w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość administracyjnie należała do województwa suwalskiego.
Obecnie w miejscowości nie ma zabudowy.

</doc>
<doc id="2719567" url="https://pl.wikipedia.org/wiki?curid=2719567" title="Lekkoatletyka na Letnich Igrzyskach Paraolimpijskich 2008 – maraton mężczyzn kl. T52">
Lekkoatletyka na Letnich Igrzyskach Paraolimpijskich 2008 – maraton mężczyzn kl. T52

Maraton mężczyzn kl.T52 podczas Letnich Igrzysk Paraolimpijskich 2008 rozegrano 17 września o godzinie 7:30. W rozgrywkach wzięło udział 7 sportowców z 6 krajów.
Linki zewnętrzne.
strona oficjalna paraolimpiady

</doc>
<doc id="2719568" url="https://pl.wikipedia.org/wiki?curid=2719568" title="Sikory Ostrokolskie">
Sikory Ostrokolskie

Sikory Ostrokolskie (niem. "Schikorren", 1938–1945 "Kiefernheide") – osada w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość administracyjnie należała do województwa suwalskiego.

</doc>
<doc id="2719570" url="https://pl.wikipedia.org/wiki?curid=2719570" title="Kuninga">
Kuninga

2 miejscowości w Estonii:

</doc>
<doc id="2719572" url="https://pl.wikipedia.org/wiki?curid=2719572" title="Zalesie (powiat ełcki)">
Zalesie (powiat ełcki)

Zalesie – osada w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość administracyjnie należała do województwa suwalskiego.

</doc>
<doc id="2719573" url="https://pl.wikipedia.org/wiki?curid=2719573" title="Krokocie (osada leśna)">
Krokocie (osada leśna)

Krokocie – osada leśna w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 leśniczówka administracyjnie należała do województwa suwalskiego.

</doc>
<doc id="2719575" url="https://pl.wikipedia.org/wiki?curid=2719575" title="Mleczkowo (powiat ełcki)">
Mleczkowo (powiat ełcki)

Mleczkowo (niem. "Milchbude") – osada leśna w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 leśniczówka administracyjnie należała do województwa suwalskiego.

</doc>
<doc id="2719576" url="https://pl.wikipedia.org/wiki?curid=2719576" title="Kruk">
Kruk



</doc>
<doc id="2719577" url="https://pl.wikipedia.org/wiki?curid=2719577" title="Eametsa">
Eametsa

2 miejscowości w Estonii:

</doc>
<doc id="2719578" url="https://pl.wikipedia.org/wiki?curid=2719578" title="Lipinka (województwo warmińsko-mazurskie)">
Lipinka (województwo warmińsko-mazurskie)

Lipinka – osada leśna w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 gajówka administracyjnie należała do województwa suwalskiego.

</doc>
<doc id="2719581" url="https://pl.wikipedia.org/wiki?curid=2719581" title="Samuel Warren Carey">
Samuel Warren Carey

Samuel Warren Carey (ur. 1 listopada 1911 w Campbelltown, zm. 20 marca 2002 w Hobart) – australijski geolog, pedagog, profesor Uniwersytetu Tasmańskiego, jeden z odkrywców procesu spreadingu i pomysłodawców modelu „ekspandującej Ziemi”.
Życiorys.
Dzieciństwo i młodość.
S. Warren Carey urodził się w miejscowości Campbelltown, ok. 45 km od Sydney. Rodzice, Tasman George i Hannah Elspeth Carey, byli właścicielami 4-hektarowego gospodarstwa. Samuel Warren był trzecim z sześciorga dzieci. Uczył się początkowo w pobliżu miejsca urodzenia (ok. 5 km marszu). Gdy miał 6 lub 7 lat rodzina przeniosła się do Canterbury (ojciec dostał pracę zecera w lokalnej gazecie) i Samuel chodził do Canterbury High School. Zachował w pamięci swoich nauczycieli, a zwłaszcza chemika Jamesa Jervisa i fizyka Franka Gillogleya. Po ukończeniu szkoły z wyróżnieniem otrzymał rzadko przyznawane stypendium, umożliwiające rozpoczęcie w 1928 roku studiów w Uniwersytecie w Sydney. Na pierwszym roku studiów przedmiotami obowiązkowymi były chemia, fizyka i matematyka, a czwarty przedmiot był obieralny – wybrał geologię, kierując się radą swojego nauczyciela, Jamesa Jervisa.
Jego nauczycielami w czasie studiów byli m.in. L.A. Cotton, W.R. Browne, G.D. Osborne, L.L. Waterhouse oraz emerytowany profesor Edgeworth David (najbardziej poważany). Prawdopodobnie poznał wówczas nową teorię dryfu kontynentów, sformułowaną przez Alfreda Wegenera (jego mistrz – Edgeworth David – był autorem publikacji na ten temat). Osiągnął bardzo dobre wyniki w czasie studiów licencjackich, a jako student wyższych stopni kształcenia prowadził wnikliwe badania skał karbonu i permu z północnej części Nowej Południowej Walii. Sformułował wnioski, które okazały się inspirujące dla innych badaczy w kolejnych dekadach. Studia ukończył z wyróżnieniem. Badania wykonane w ramach pracy magisterskiej stały się przedmiotem czterech artykułów naukowych.
Pierwsza praca.
Po studiach zajął stanowisko geologa w przemyśle naftowym w Papui-Nowej Gwinei – w skrajnie trudnych warunkach terenowych przygotowywał wysoko oceniane raporty i mapy geologiczne. Część wyników tych badań wykorzystał w czasie pracy doktorskiej na temat "Tectonic Evolution of New Guinea and Melanesia". Twierdził, że niektóre z wniosków, do których doszedł, musiał pominąć, wiedząc że są zbyt kontrowersyjne. Zakończenie przewodu doktorskiego zbiegło się z datą wybuchu II wojny światowej, jednak trudności zdołano pokonać. Po doktoracie pracował nadal w Papui-Nowej Gwinei, do 1942 roku.
II wojna światowa.
30 czerwca 1942 r. wstąpił do wojska w randze kapitana. Pełnił służbę w „Z Special Unit” – specjalnej jednostce
"Inter-Allied Services Department (ISD)" (zob. Special Operations Executive), której zadaniem były sabotaż i dywersja za liniami wroga (był uznawany za specjalistę w zakresie spellingu). Pełnił tajną funkcję oficera łącznikowego między dowódcami "New Guinea Force" (gen. Edmund Herring) i "Australian Military Forces" (gen. Thomas Blamey); oficjalnie należał do "General Staff Intelligence (Topographical)". Najbardziej znana była jego rola w „Operacji Skorpion”, planowanej jako atak na Rabaul, w której było konieczne dokładne zaplanowanie miejsca i czasu akcji, w oparciu o szczegółową znajomość terenu. Był pomysłodawcą akcji, brał udział w jej planowaniu i przygotowaniu, m.in. szkolił grupę komandosów-uczestników. Operacja nie doszła do skutku, ale efekty szkoleń wykorzystano w kolejnych akcjach (np. Operacji Jaywick). Po rozwiązaniu grupy Skorpiona Carey objął w Melbourne stanowisko dyrektora ds. badań w "Joint Planning, Training, Air and Technical Directorate". We wrześniu 1943 r. został zaangażowany do pracy doświadczalnej w spadochroniarstwie, m.in. z użyciem Liberatora „Beautiful Betsy” (B-24D Liberator). W dniu 6 listopada 1944 r. przeszedł do "Army Reserve".
Praca po II wojnie światowej.
Po demobilizacji pracował w "Government service" jako "Government Geologist of Tasmania". Podjął się reorganizacji "Geological Survey", planując wykorzystanie wiedzy o geologicznej budowie Tasmanii do określenia jej zasobów i zaplanowania kierunków gospodarczego rozwoju. Doprowadził do aktualizacji map geologicznych i opublikowania "Report of the Government Geologist for 1945".
W 1946 r. otrzymał stanowisko profesora na Wydziale Geologii, utworzonym w Uniwersytecie Tasmańskim, gdzie zajmował się pracą naukową i dydaktyczną oraz pełnił funkcje administracyjne do emerytury (1976), a również jako profesor emeritus.
Praca dydaktyczna.
Carey odnosił sukcesy jako nauczyciel akademicki. Wprowadził kurs geologii (m.in. problemy tektoniki) – wcześniej wykładanej na drugim i trzecim roku studiów – do programu dla pierwszego roku; dla studentów tego roku prowadził nie tylko wykłady, ale również wycieczki, na których aktywnie zachęcał uczniów do samodzielnej interpretacji własnych obserwacji. Taka forma prowadzenia zajęć wydatnie zwiększyła zainteresowanie przedmiotem – zwielokrotniła się liczba studentów wybierających ten kierunek studiów na wyższych stopniach kształcenia. Kilku jego absolwentów zostało profesorami geologii i cenionymi członkami australijskiej Akademii Nauk i Royal Society of London.
Badania naukowe.
Jako profesor Uniwersytetu Tasmańskiego Carey intensywnie rozwijał i popularyzował niekonwencjonalną hipotezę rozszerzającej się Ziemi; zyskał światowe uznanie, zwłaszcza po zorganizowaniu w 1981 roku międzynarodowego „Expanding Earth Symposium” (University of Tasmania, Sydney 1981). Jego koncepcja – odrzucana dziś przez większość geologów – nadal ma zwolenników; jest przedmiotem trwającej przez dziesięciolecia polemiki naukowej i publikacji popularnonaukowych. Argumentami za ekspansją Ziemi są:
Współczesne obserwacje satelitarne, niedostępne za życia Careya, wykluczają jednak wzrost promienia Ziemi z dokładnością do 0,2 mm na rok.
Wyniki swojej pracy naukowej Carey systematycznie publikował, co rozpoczął już w czasie studiów i pracy na stanowisku "Government Geologist of Tasmania". Jako profesor Uniwersytetu Tasmańskiego starał się przede wszystkim popularyzować hipotezę ekspandującej Ziemi. Szczególnie dużą rolę odegrała tu organizacja w Uniwersytecie Sympozjum „Expanding Earth Symposium” (Sydney 1981), na którym stworzono warunki bezpośredniej konfrontacji różnych poglądów (co Carey preferował). Materiały Sympozjum zostały zredagowane przez S.W. Careya (prof. emer.) i udostępnione w wersji elektronicznej, ze streszczeniem:
Publikacja wciąż budzi zainteresowanie, przede wszystkim w Stanach Zjednoczonych.
Wciąż cytowane są również inne prace Careya, np.:
i inne.
Członkostwo w stowarzyszeniach naukowych.
S. Warren Carey należał do stowarzyszeń:
Odznaczenia, nagrody i wyróżnienia.
W dowód uznania dorobku S. Warrena Careya przyznano mu liczne tytuły i odznaczenia, m.in.:
Życie prywatne.
Ożenił się 15 czerwca 1940 r. z Austral Robson, pielęgniarką i portrecistką, z którą miał czworo dzieci, siedmioro wnuków i dwóch prawnuków. Zmarł w wieku 90 lat.
Polskie seminarium ekspansjonistyczne (Wrocław 1994).
W roku 1994 S. Warren Carey był gościem seminarium nt. „Zagadnienia ekspandującej Ziemi”, zorganizowanego przez Uniwersytet Wrocławski we Wrocławiu i Sosnówce koło Karpacza. Organizatorami seminarium byli Stefan Cwojdziński, Jan Koziar i Józef Oberc. Wyjeżdżając z Polski powiedział:

</doc>
<doc id="2719583" url="https://pl.wikipedia.org/wiki?curid=2719583" title="Adenizia Silva">
Adenizia Silva



</doc>
<doc id="2719586" url="https://pl.wikipedia.org/wiki?curid=2719586" title="Thaisa Menezes">
Thaisa Menezes



</doc>
<doc id="2719588" url="https://pl.wikipedia.org/wiki?curid=2719588" title="Sepaküla">
Sepaküla

2 miejscowości w Estonii:

</doc>
<doc id="2719592" url="https://pl.wikipedia.org/wiki?curid=2719592" title="Cristina Fernanda Ferreira">
Cristina Fernanda Ferreira



</doc>
<doc id="2719594" url="https://pl.wikipedia.org/wiki?curid=2719594" title="Bérénice Marlohe">
Bérénice Marlohe

Bérénice Marlohe (ur. 19 maja 1979 w Paryżu) – francuska aktorka.
Marlohe zagrała "dziewczynę Bonda", Sévérine, w "Skyfall", 23. filmie o Jamesie Bondzie.
Jest również ambasadorką marki zegarków Omega.
Kariera.
Matka Marlohe, nauczycielka, jest Francuzką, a ojciec, lekarz, pochodzi z Kambodży i jest w połowie Chińczykiem. 
Studiowała 10 lat na prestiżowej uczelni Conservatoire de Paris. Miała kłopoty ze zdobyciem pracy we Francji; grywała bardzo małe role. Uwagę francuskich widzów zwróciła dopiero udziałem w reklamie samochodu Dacia Duster. Jednak to rola u boku Daniela Craiga przyniosła jej największą sławę.
Mówi biegle po francusku, angielsku, hiszpańsku i arabsku.

</doc>
<doc id="2719595" url="https://pl.wikipedia.org/wiki?curid=2719595" title="Yokohama Stadium">
Yokohama Stadium

Yokohama Stadium – stadion znajdujący się w Jokohamie przeznaczony głównie do baseballu. Jest użytkowany przez Yokohama DeNA BayStars. Jest gospodarzem Australian Football Rules.
Carlos Santana i Masayoshi Takanaka występowali na stadionie w dniu 2 sierpnia 1981 roku. Michael Jackson podczas pierwszej solowej trasy Bad World Tour wykonał 5 wyprzedanych koncertów dla łącznie 190 tysięcznej publiczności (średnio około 38 tysięcy osób na koncercie). Jeden koncert został zarejestrowany przez Nippon TV i transmitowany w całej Azji. Madonna wykonała tu trzy koncerty podczas trasy Blond Ambition World Tour od 25 do 27 kwietnia 1990. 27 kwietnia zarejestrowano jej koncert i wydano na VHS pt. Blond Ambition - Japan Tour 90.

</doc>
<doc id="2719596" url="https://pl.wikipedia.org/wiki?curid=2719596" title="Soosalu">
Soosalu

3 miejscowości w Estonii:

</doc>
<doc id="2719597" url="https://pl.wikipedia.org/wiki?curid=2719597" title="Fandango! Tour">
Fandango! Tour

Fandango! Tour – pierwsza trasa koncertowa grupy muzycznej ZZ Top. W jej trakcie odbyło się pięćdziesiąt pięć koncertów.

</doc>
<doc id="2719601" url="https://pl.wikipedia.org/wiki?curid=2719601" title="Dziewczyny! Dziewczyny! Dziewczyny!">
Dziewczyny! Dziewczyny! Dziewczyny!

Dziewczyny! Dziewczyny! Dziewczyny! (ang. "Girls! Girls! Girls!") – amerykański film z 1962 roku w reżyserii Normana Tauroga. Główne role grają w nim Elvis Presley, Stella Stevens oraz Jeremy Slate. Jest to dziewiąty film w karierze aktorskiej Presleya (szósty kolorowy).
Fabuła.
Ross Carpenter, jest szyprem łodzi do wynajęcia, która przewozi turystów ze statków na stały ląd. Dookoła jest mnóstwo pięknych dziewcząt, które chciałyby zacumować u boku młodego szypra, jednak Ross pragnie wykupić stary jacht, który budował, że swoim ojcem. Łowi ryby, śpiewa wieczorami w restauracji, by zdobyć pieniądze.
Obsada.
i inni.
Nagrody.
W 1963 roku film był nominowany do Złotego Globu, za najlepsze zdjęcia, jednak nie uzyskał głównej statuetki.

</doc>
<doc id="2719603" url="https://pl.wikipedia.org/wiki?curid=2719603" title="Bunkry w Albanii">
Bunkry w Albanii

Schrony w Albanii − kilkaset tysięcy schronów, popularnie nazywanych bunkrami, zbudowanych w Albanii głównie w latach 1972−1984. Decyzje o ufortyfikowaniu państwa podjęto na XII Plenum KC Albańskiej Partii Pracy w marcu 1971, a jej promotorem był ówczesny premier Mehmet Shehu. Od strony technicznej projekt przygotowała grupa oficerów wojsk inżynieryjnych, na czele z Josifem Zengalim, Mero Backą i Alfredem Moisiu.
Wykorzystanie schronów po komunizmie.
W Durrës w schronie mieści się restauracja „Bunkeri”, natomiast w Gjirokastrze w schronie urządzono kawiarnię. W sklepach z pamiątkami sprzedawane są miniaturki schronów, np. Jako popielniczki. Trwa akcja „Concrete Mushrooms” zachęcająca do wykorzystania schronów.

</doc>
<doc id="2719605" url="https://pl.wikipedia.org/wiki?curid=2719605" title="Schrony w Albanii">
Schrony w Albanii



</doc>
<doc id="2719607" url="https://pl.wikipedia.org/wiki?curid=2719607" title="Syn Neptuna">
Syn Neptuna

Syn Neptuna (ang. "The son of Neptune") – druga książka z serii "Olimpijscy herosi", napisana przez amerykańskiego pisarza Ricka Riordana. Opowiada o losach kolejnych trzech herosów z przepowiedni o siedmiorgu.
Fabuła.
Percy Jackson budzi się z długiego snu, z zanikiem pamięci. Pamięta tylko imię Annabeth. i trafia do rzymskiego Obozu Herosów, Obozu Jupiter,nazwanego imieniem najważniejszego z bogów. Zaprzyjaźnia się tam z dwojgiem legionistów, Hazel – córką Plutona, dziewczyną naznaczoną klątwą i Frankiem – synem Marsa, potomkiem bohaterów z rodzinnym darem i sekretem dotyczącym jego życia. Razem z nimi udaje się na misję ogłoszoną przez boga wojny. Mają w ciągu czterech dni, do święta Fortuny, uwolnić Tanatosa (Śmierć) z jego okowów na Alasce, pokonując tym samym jego porywacza, giganta Alkynoeusa. W tym samym czasie do Obóz Jupiter nadciągają wojska Gai pod wodzą giganta Polybotesa.
Bohaterzy.
Pierwszoplanowi
Drugoplanowi
Epizodyczni

</doc>
<doc id="2719608" url="https://pl.wikipedia.org/wiki?curid=2719608" title="Urugwaj na Letnich Igrzyskach Paraolimpijskich 2004">
Urugwaj na Letnich Igrzyskach Paraolimpijskich 2004

Urugwaj na Letnich Igrzyskach Paraolimpijskich 2004 w Atenach reprezentowało 3 zawodników. Reprezentacja Urugwaju nie zdobyła żadnych medali.

</doc>
<doc id="2719613" url="https://pl.wikipedia.org/wiki?curid=2719613" title="Tarva">
Tarva



</doc>
<doc id="2719616" url="https://pl.wikipedia.org/wiki?curid=2719616" title="Kamienica przy ul. Jana III Sobieskiego 16 w Sanoku">
Kamienica przy ul. Jana III Sobieskiego 16 w Sanoku

Kamienica przy ul. Jana III Sobieskiego 16 w Sanoku – kamienica położona w Sanoku.
Pierwotnie był to dom rodziny Filipczaków.
Do numeru 16 byli przypisani: w 1935 Mojżesz Engländer, w 1938 inż. mierniczy Marek Schönkopf. Do 1939 właścicielami kamienicy byli Emilia i Efraim Weidman, który był adwokatem z tytułem doktora.
Od początku lat 60. w kamienicy swoją siedzibę objął Cech Rzemiosł Różnych w Sanoku, który nabył budynek na własność (w 1911 cech rzemieślniczy w Sanoku obchodził 400-lecie istnienia, a w 2011 CRR obchodził jubileusz 500-lecia istnienia). W latach 90. w budynku funkcjonował sanocki oddział Stronnictwa Demokratycznego. W lokalu kamienicy podjęło działalność założone w 2009 Stowarzyszenie Opieki nad Starymi Cmentarzami w Sanoku oraz podmioty prowadzące działalności komercyjne. Pozostałe pomieszczenia stanowią mieszkania.
W 2012 nadano nowy wygląd połowie elewacji frontowej od zachodu.
Budynek został wpisany do rejestru zabytków (2006) oraz do gminnej ewidencji zabytków miasta Sanoka.

</doc>
<doc id="2719617" url="https://pl.wikipedia.org/wiki?curid=2719617" title="Concordia Elbląg">
Concordia Elbląg

Concordia Elbląg — polski klub piłkarski z siedzibą w Elblągu, utworzony w 1986 roku.
Kadra zespołu - sezon 2020/2021.
"Stan na 9 sierpnia 2020"

</doc>
<doc id="2719618" url="https://pl.wikipedia.org/wiki?curid=2719618" title="SPAD S.V">
SPAD S.V



</doc>
<doc id="2719619" url="https://pl.wikipedia.org/wiki?curid=2719619" title="Urugwaj na Letnich Igrzyskach Paraolimpijskich 2000">
Urugwaj na Letnich Igrzyskach Paraolimpijskich 2000

Urugwaj na Letnich Igrzyskach Paraolimpijskich 2000 w Sydney reprezentowała 1 zawodniczka. Reprezentacja Urugwaju nie zdobyła żadnego medalu.

</doc>
<doc id="2719626" url="https://pl.wikipedia.org/wiki?curid=2719626" title="Neyland Stadium">
Neyland Stadium

Neyland Stadium – stadion sportowy w Knoxville w stanie Tennessee w Stanach Zjednoczonych. Służy głównie jako boisko drużyny futbolu amerykańskiego Tennessee Volunteers oraz jest wykorzystywany do organizacji imprez masowych, był również miejscem kilku pokazowych meczów zespołów NFL. Zbudowany w 1921 roku stadion przeszedł 16 rozbudów, w pewnym momencie osiągając pojemność 104 079 widzów. Ostatecznie w wyniku ostatnich trzech przebudów oficjalna pojemność stadionu wynosi 102 455 . Neyland Stadion jest trzecim pod względem wielkości (nie wyścigowym) stadionem w Stanach Zjednoczonych, szóstym co do wielkości stadionem na świecie oraz największym stadionem w południowo-wschodniej konferencji. Stadion nosi imię Roberta Neylanda – trenera drużyny futbolu amerykańskiego University of Tennessee.

</doc>
<doc id="2719628" url="https://pl.wikipedia.org/wiki?curid=2719628" title="Olympic Park Stadium">
Olympic Park Stadium

Olympic Park Stadium – wielofunkcyjny stadion, który znajdował się na Olympic Boulevard w Melbourne. Stadion został zbudowany na Igrzyska olimpijskie w 1956 roku. Stadion znajdował się w niewielkiej odległości od Meloburne Cricket Ground. Olympic Park jest obecnie rozebrany, a na jego miejscu powstanie nowy stadion, który będzie głównie stosowany do treningów przez Collingwood Football Club. Michael Jackson wykonał tutaj koncert 13 listopada 1987 roku w ramach trasy koncertowej Bad World Tour.

</doc>
<doc id="2719629" url="https://pl.wikipedia.org/wiki?curid=2719629" title="Zasada Allana Houstona">
Zasada Allana Houstona

Zasada Allana Houstona (ang. Allan Houston Rule) – zasada wprowadzona w 2005 roku do podpisywanego wówczas CBA w National Basketball Association. Jest wcześniejsza wersją amnestii, czyli zasady wprowadzonej podczas lokautu w 2011 roku. Według Zasady Allana Houstona, każdy zespół mógł zwolnić jednego gracza przed rozpoczęciem sezonu 2005/2006. W przeciwieństwie do amnestii kwota kontraktu zawodnika nadal liczyła się do salary cap. Została szyderczo nazwana im. zawodnika New York Knicks Allana Houstona, który rzekomo miał być pierwszym zawodnikiem, na którym, zostanie wypróbowany ten zapis. Knicks jednak zdecydowali się wówczas zwolnić Jerome Williamsa.

</doc>
<doc id="2719630" url="https://pl.wikipedia.org/wiki?curid=2719630" title="Allan Houston Rule">
Allan Houston Rule



</doc>
<doc id="2719633" url="https://pl.wikipedia.org/wiki?curid=2719633" title="Kamienica przy ul. Jagiellońskiej 2 w Sanoku">
Kamienica przy ul. Jagiellońskiej 2 w Sanoku

Kamienica przy ul. Jagiellońskiej 2 w Sanoku – budynek położony w Sanoku.
Kamienica jest umiejscowiona w centralnej części miasta, u zbiegu dwóch głównych arterii dzielnicy Śródmieście – ulicy Jagiellońskiej (elewacja wschodnia budynku) i ulicy Tadeusza Kościuszki (elewacja północna). 
Została wybudowana w XIX wieku. Posiada dwie kondygnacje. Początkowo figurowała pod numerem konskrypcyjnym 56, a potem pod adresem ul. Jagiellońskiej 2.
W pierwszej połowie XX wieku właścicielem kamienicy był Nuchim Rosenberg. Wówczas w całym obiekcie było wydzielone cztery lokale z przeznaczeniem na działalność handlową i magazynową, 11 pokoi oraz 3 kuchnie. W jednym z pomieszczeń zamieszkiwał Mendel Muschel, który prowadził tamże punkt handlowy sprzedając książki oraz punkt drukarki, gdzie od 1910 wydawał czasopismo pod nazwą „Volksfreund” (pol. „Przyjaciel Ludu”). Ponadto w tym czasie w tym budynku działał sklep „Bazar Wiedeński Jakoba Laufera”.
Do 1939 pod adresem ul. Jagiellońskiej 2 był przypisany adwokat dr Herman Flam.
W czasie II wojny światowej budynek należał do Hasenlaufa (w tym czasie w najmowanym mieszkaniu na piętrze kamienicy zamieszkiwała rodzina Kosinów, w tym Jan Maciej i jego żona Paulina). Podczas okupacji niemieckiej w pomieszczeniach parterowych funkcjonował sklep mięsny pod nazwą "Deutsche Fleischerei. Andreas Penninger".
W okresie PRL w budynku przy ówczesnej ulicy Karola Świerczewskiego działał sklep Pewex, a także apteka, w której witrynie wystawowej (od strony południowej) istniała gablota informacyjna klubu sportowego Stal Sanok.
W latach 90. w parterowej powierzchni byłego Pewexu działał sklep obuwniczy i odzieżowy, a na przełomie 2000/2001 lokal tenże był wystawiany do wydzierżawienia w trzech przetargach, po których pozostał dotychczasowy najemca (powierzchnia parterowa wynosiła niespełna 192 m² oraz piwnica o pow. 42 m²).
W 2005 zostały odnowione elewacje zewnętrzne budynku.
W kondygnacji parterowej budynku do przełomu 2019/2020 prowadzono sklep. Na drugiej kondygnacji istnieją mieszkania.
Budynek został wpisany do gminnej ewidencji zabytków Sanoka, opublikowanej w 2015.

</doc>
<doc id="2719636" url="https://pl.wikipedia.org/wiki?curid=2719636" title="WRO Art Center">
WRO Art Center



</doc>
<doc id="2719637" url="https://pl.wikipedia.org/wiki?curid=2719637" title="Cantores Minores">
Cantores Minores

Archikatedralny Chór Męski Cantores Minores – chór chłopięco-męski przy bazylice archikatedralnej św. Jana Chrzciciela w Warszawie, od 2016 r. dyrygentem chóru jest Franciszek Kubicki.
Historia.
Chór Cantores Minores został założony w 1990 roku przez Josepha A. Hertera, wspieranego w sprawach organizacyjnych przez Ryszarda Gierosa i Alfreda Stefankiewicza oraz przy wsparciu Czesława Drzygiewicza, proboszcza kościoła św. Antoniego z Padwy. Od 1991 roku chór związany jest z bazyliką archikatedralną św. Jana Chrzciciela w Warszawie. Koncertował w ponad dwudziestu krajach. Był nagradzany na wielu festiwalach i konkursach międzynarodowych, m.in.: w Lecco, Włochy (1997), Moskwie (2000), Pradze (2002, 2003, 2004, 2017), Międzyzdrojach (2004) i Warszawie (2013, 2015, 2016) oraz Grójcu, Krakowie i Łomży (2017). Uczestniczył w licznych festiwalach w Polsce i za granicą. Występował z czołowymi orkiestrami symfonicznymi w Polsce (Filharmonia Narodowa, Sinfonia Varsovia) i za granicą (The Academy of the London Mozarteum, Orchestre National des Pays de la Loire, Berliner Symphoniker). Brał udział w wielu produkcjach telewizyjnych i teatralnych (Rai Uno, TVP 2, Teatr Muzyczny Roma, Teatr Polski w Warszawie).
W 2016 roku miały miejsce zmiany w strukturze organizacyjnej chóru. Ryszarda Gierosa, prezesa Stowarzyszenia Śpiewaczego Cantores Minores, zastąpił wieloletni chórzysta – Henryk Grocholski, zaś funkcję dyrygenta objął Franciszek Kubicki, także długoletni członek zespołu. Drugim dyrygentem chóru jest kompozytor Jakub Szafrański. Joseph Herter otrzymał tytuł Honorowego Dyrygenta – Założyciela Chóru, a Ryszard Gieros – Honorowego Prezesa Zarządu i Założyciela Chóru.
Osiągnięcia artystyczne.
Chór koncertował w 20 krajach na całym świecie. Brał udział w ponad 30 festiwalach zarówno w Polsce jak i za granicą. Występował z krajowymi orkiestrami symfonicznymi, takimi jak:
Podczas swoich wyjazdów zagranicznych chór współpracował z orkiestrami zagranicznymi:
Chór zwrócił międzynarodową uwagę swoim występem w watykańskiej Sali Nervi w styczniu 2000 roku. Koncert był transmitowany przez telewizję Rai Uno oraz Eurowizję na żywo do wszystkich krajów Europy, w tym i do Polski. Koncert w Strasburgu w 2008 roku, w ramach Europejskiego Dnia Dialogu Kulturalnego, był transmitowany na żywo na kanale Mezzo do około 40 państw.
Zespół może się poszczycić prawykonaniami polskich utworów takich kompozytorów, jak: Krzesimir Dębski, Jacek Grudzień, Piotr Moss, Roksana Panufnik, Zygmunt Stojowski, Vittorio Giannini.
Nagrody.
Chór otrzymywał czołowe nagrody na międzynarodowych festiwalach i konkursach chórowych m.in.:
Działalność.
Chór jest członkiem Polskiego Związku Chórów i Orkiestr, a także polskiej sekcji Międzynarodowej Federacji Chłopięcych Chórów Kościelnych Pueri Cantores, której jest współzałożycielem (przez wiele lat zespół występował jako chór chłopięcy).
Cantores Minores przygotowuje muzyczną oprawę liturgiczną Mszy św. w bazylice archikatedralnej w Warszawie w każdą czwartą niedzielę miesiąca (godz. 19:00).
Chór ma w swoim repertuarze utwory o zróżnicowanym charakterze – chorał gregoriański, kompozycje wielogłosowe, a cappella oraz z akompaniamentem. Proponuje bogaty program koncertowy zawierający m.in.:
Chór występuje w kościołach, podczas uroczystości religijnych, imprez kulturalnych oraz innych wydarzeń.
Próby chóru odbywają się w każdą środę w wieży przy archikatedrze św. Jana Chrzciciela w Warszawie (godz. 18:00 – 21:00).
Tournée koncertowe.
Chór koncertował w swojej historii w następujących krajach:

</doc>
<doc id="2719638" url="https://pl.wikipedia.org/wiki?curid=2719638" title="Android 4.0">
Android 4.0



</doc>
<doc id="2719639" url="https://pl.wikipedia.org/wiki?curid=2719639" title="National Telefilm Associates">
National Telefilm Associates

National Telefilm Associates, Inc. (NTA) – amerykańska korporacja istniejąca w latach 1954–1986, zajmująca się dystrybucją filmową i telewizyjną. Jej założycielami byli Ely Landau oraz Oliver A. Unger, producent węgierskiego pochodzenia.
Historia.
W 1955 roku NTA przejęło prawa autorskie do filmu "To wspaniałe życie".
Rok później firma wykupiła inną korporację dystrybucyjną – U.M.&amp;M. T.V. Corp. – która była właścicielem wielu animacji z wytwórni Paramount Pictures, dzięki czemu otrzymała dostęp do wielu kreskówek z takich serii, jak np. "Screen Songs", "Noveltoons", "Gabby", "Betty Boop" czy "Mała Lulu", a także "Puppetoons". W październiku tego samego roku wystartowała stacja telewizyjna NTA Film Network.
W 1959 NTA kupiło filmotekę NBC Films, dzięki czemu przejęło prawa do kilku seriali, m.in. "Bonanza" i "Kimba, biały lew", a także Republic Pictures – wytwórnię niskobudżetowych filmów klasy B.
W latach 60. powstała dywizja NTA odpowiedzialna za dystrybucję filmową – Commonwealth United Entertainment, która z kolei otworzyła wytwórnię płytową Commonwealth United Records.
W 1983 roku firma kupiła wytwórnię Blackhawk Films i uruchomiła filię, zajmującą się dystrybucją filmów i seriali do użytku domowego – NTA Home Entertainment.
W 1986 roku firma przestała istnieć jako NTA i została przemianowana na Republic Pictures Corporation.

</doc>
<doc id="2719642" url="https://pl.wikipedia.org/wiki?curid=2719642" title="Sign and trade">
Sign and trade

Sign and trade – zasada działania w National Basketball Association, wprowadzona do CBA w 2005 roku, oraz ponownie dodana do CBA podpisanego w 2011 roku. Polega na tym, że jedna z drużyn podpisuje zawodnika i zaraz dokonuje transakcji oddając go do innego zespołu. Wykorzystywana jest zazwyczaj, gdy zespół chcący podpisać kontrakt z danym zawodnikiem ma przekroczone salary cap i nie może podpisać go samemu.

</doc>
<doc id="2719643" url="https://pl.wikipedia.org/wiki?curid=2719643" title="Chrzest Chrystusa (fresk Giotta)">
Chrzest Chrystusa (fresk Giotta)

Chrzest Chrystusa – fresk autorstwa Giotto di Bondone, namalowany ok. 1305 roku dla kaplicy Scrovegnich w Padwie.
Jeden z 40 fresków namalowanych przez Giotta w kaplicy Scrovegnich, należący do cyklu scen przedstawiających życie Joachima i Anny, rodziców Marii oraz Chrystusa. Chrzest Jezusa opisują wszystkie Ewangelie: 
Fresk, zgodnie z wczesnogotycką chrześcijańską ikonografią, został podzielony na dwie części z widoczną osią środkową. Oś stanowi rzeka Jordan, Jezus zanurzony po pas w wodzie i wizerunek Boga Wszechmogącego z księgą i wyciągniętą ręką ku ziemi. Chrystus odwrócony jest w stronę Jana Chrzciciela. Pomiędzy nimi odbywa się dialog. Za Janem stoją starzec i młody człowiek oczekujący na chrzest. Po lewej stronie czterej aniołowie trzymają szaty Chrystusa i czekają na koniec ceremonii. Skały widoczne w tle ułożone są w literę „V”, co ma dodatkowo wskazywać na postać Chrystusa. Wizerunek Jezusa jest tradycyjny, przypomina stylem dzieła innego włoskiego malarza, Pietra Cavalliniego.

</doc>
<doc id="2719645" url="https://pl.wikipedia.org/wiki?curid=2719645" title="Kamienica przy ul. Zamkowej 16 w Sanoku">
Kamienica przy ul. Zamkowej 16 w Sanoku

Kamienica przy ul. Zamkowej 16 w Sanoku – budynek położony przy ulicy Zamkowej 16 w Sanoku.
Budynek został wybudowany na początku XX wieku, w zamierzeniu jako plebania greckokatolickiej parafii Zesłania Ducha Świętego. Dokumentacja została przygotowana w 1904, a budowa została rozpoczęta wiosną 1905 i trwała w kolejnych latach (w 1907 obiekt nie posiadał jeszcze zadaszenia). Wsparcia finansowego udzieliły: Skarb Państwa (patron inwestycji), parafianie, Fabryka Wagonów, gmina Sanok, Powiatowe Towarzystwo Zaliczkowe, organizacje ukraińskie i inne podmioty. Inwestorów pozyskiwał ówczesny proboszcz Omelan Konstantynowycz.
Po 1931 Konstantynowycz przekazał pomieszczenia budynku na cele działalności Towarzystwa Muzealnego Łemkowszczyzna w Sanoku. 
Budynek posiada dwie kondygnacje i podpiwniczenie.
W okresie PRL do 1986 w budynku mieścił się internat sanockich szkół ekonomicznych przy tej ulicy (drugim był budynek nr 16). W latach 60. zamieszkiwał tam ks. Jan Lewiarz.
Obecnie siedziba parafii Świętej Trójcy w Sanoku Polskiego Autokefalicznego Kościoła Prawosławnego.
Budynek został wpisany do rejestru zabytków (1987) oraz do gminnej ewidencji zabytków miasta Sanoka.
Pod adresem ul. Zamkowej 16 został ustanowiony pomnik przyrody: jesion wyniosły.

</doc>
<doc id="2719646" url="https://pl.wikipedia.org/wiki?curid=2719646" title="Android 2.3">
Android 2.3



</doc>
<doc id="2719647" url="https://pl.wikipedia.org/wiki?curid=2719647" title="Android 3.0">
Android 3.0



</doc>
<doc id="2719648" url="https://pl.wikipedia.org/wiki?curid=2719648" title="Android 2.2">
Android 2.2



</doc>
<doc id="2719649" url="https://pl.wikipedia.org/wiki?curid=2719649" title="Necker Island">
Necker Island

Necker Island – niewielka wyspa położona w sercu Brytyjskich Wysp Dziewiczych, będąca w całości własnością Richarda Bransona, twórcy marki Virgin. Obecnie wyspa działa jako luksusowy kurort. Jest też oficjalnym miejscem zamieszkania Bransona.
Własność Richarda Bransona.
W 1978 roku Richard Branson postanowił spędzić wakacje na Brytyjskich Wyspach Dziewiczych. Czas ten chciał również wykorzystać na poszukiwanie wyspy, która byłaby na sprzedaż. Początkowo myślał o stworzeniu miejsca, w którym mógłby gościć artystów ze swojej wytwórni płytowej. Ze wszystkich wysp, które odwiedził, największe wrażenie zrobiła na nim ostatnia z nich – Necker Island. Wyspa wyróżniała się dziką przyrodą oraz pięknym widokiem, który można było podziwiać ze szczytu wzgórza. Branson zaproponował ówczesnemu właścicielowi wyspy, Lordowi Cobhamowi, 100 000 funtów za wyspę wartą 5 milionów. Oferta została odrzucona, a on sam został usunięty z wyspy. Cobham, który poszukiwał kapitału, zgodził się jednak wkrótce na kwotę 180 000 funtów.
Gdy Branson kupił 30-hektakrową wyspę, była ona niezamieszkana. Kupił ja w wieku 28 lat, zaledwie sześć lat po założeniu Virgin Group. Potrzebował 3 lat i około 10 milionów dolarów, żeby zmienić wyspę w prywatny kurort. Obecnie wyspa może gościć jednorazowo 28 osób. Do ich dyspozycji pozostają dwie plaże, baseny, kort tenisowy, sprzęt sportowy, prywatny kucharz oraz zespół 60 pracowników obsługi. Wynajęcie wyspy na jeden dzień to koszt ok. 54 000 $. Na wyspie można m.in. organizować śluby. Z tej możliwości skorzystał w 2007 roku Larry Page, współzałożyciel Google, który poślubił Lucy Southworth. Page musiał wynająć również większość wysypy Virgin Gorda, gdyż Necker Island była za mała by pomieścić wszystkich 600 gości na przyjęciu weselnym. Z kolei w 2011 roku na wyspie odbył się ślub Holly Branson, córki Richarda, z Freddiem Andrewes. Ceremonia miała miejsce dokładnie w tym samym miejscu gdzie wiele lat wcześniej Richard Branson poślubił swoją żonę.
22 sierpnia 2011 roku, podczas tropikalnego sztormu Irene, na wyspie miał miejsce pożar wywołany prawdopodobnie uderzeniem pioruna. W jego wyniku spłonął jeden z domów, w którym znajdowało się wtedy 20 osób. Sam Branson był w tym czasie w sąsiadującej rezydencji. Wszystkim gościom udało się opuścić dom bez żadnych obrażeń, sam budynek został kompletnie zniszczony. Wśród 20 gości znajdowała się aktorka Kate Winslet, a także 90 letnia matka Bransona i jego 29 letnia córka.
Prywatność.
Pomimo tego, że wyspa jest własnością prywatną, zgodnie z brytyjskim prawem, wszystkie plaże aż do linii wody są publiczne. W praktyce jednak, pracownicy ochrony, którzy towarzyszą gościom na wyspie, utrudniają osobom z zewnątrz korzystanie z plaż, w szczególności gdy na wyspie przybywają ważni goście. Gdy na Necker Island gościła Księżna Diana, ochrona ustaliła 150 metrową strefę dookoła wyspy, do której nie miały dostępu osoby z zewnątrz.

</doc>
<doc id="2719656" url="https://pl.wikipedia.org/wiki?curid=2719656" title="Science and Technology Policy Research">
Science and Technology Policy Research

Science and Technology Policy Research (SPRU) – instytucja naukowa funkcjonująca na terenie University of Sussex, nieopodal Brighton, w Wielkiej Brytanii.
Ośrodek powstały w 1966 r. z inicjatywy brytyjskiego ekonomisty Christophera Freemana, specjalizuje się w badaniach z pogranicza nauki, technologii i innowacji.
Historycznie instytucja nazywała się Science Policy Research Unit, ale jej nazwa została zmieniona aby lepiej odzwierciedlać interdyscyplinarny charakter prowadzonej działalności badawczej.
Jest to jeden z największych na świecie instytutów realizujących badania z zakresu studiów nad nauką ("science"), technologią ("technology") i innowacjami ("innovation") (STI). W 2012 w raporcie przygotowanym przez Uniwersytet Pennsylvanii, SPRU zostało przedstawione jako najważniejszy think-tank w dziedzinie nauki i technologii w Wielkiej Brytanii oraz szósty na świecie.
W SPRU znajduje się m.in. centrum badań nad wyzwaniami politycznymi dotyczącymi broni chemicznej i bakteriologicznej – tzw. Harvard Sussex Program.
Dydaktyka.
Na SPRU studia są prowadzone wyłącznie na poziomie podyplomowym (magisterskim (MSc, MPhil) i doktoranckim (DPhil)) w zakresie Zarządzania Technologiami i Innowacjami ("Technology and Innovation Management"), Zarządzania Nauką i Technologiami ("Science and Technology Policy"), Zarządzania Polityką Energetyczną na rzecz Zrównoważonego Rozwoju ("Energy Policy for Sustainability") oraz Innowacjami i Zrównoważonym Rozwojem w Środowisku Międzynarodowym ("Innovation and Sustainability for International Development").
Kadra naukowa w SPRU jest silnie interdyscyplinarna. W jej skład wchodzą naukowcy z dziedzin przyrodniczych, inżynieryjnych, ekonomii i zarządzania, ale pośród nich można odnaleźć również antropologów, historyków, politologów oraz filozofów.

</doc>
<doc id="2719664" url="https://pl.wikipedia.org/wiki?curid=2719664" title="Kanał Wieluński">
Kanał Wieluński

Kanał Wieluński – kanał melioracyjny będący prawym dopływem rzeki Pyszna i stanowiący główny odbiornik wód opadowych, oczyszczonych ścieków komunalnych oraz przemysłowych z terenu Wielunia.
W najbardziej zurbanizowanej części biegu (od 3+770 km, na długości około 1,3 km) został ujęty w kanał kryty, uchodzi do Pysznej w miejscowości Bieniądzice.

</doc>
<doc id="2719673" url="https://pl.wikipedia.org/wiki?curid=2719673" title="Biskupstwo w Permie">
Biskupstwo w Permie



</doc>
<doc id="2719674" url="https://pl.wikipedia.org/wiki?curid=2719674" title="Weapons">
Weapons

Weapons – piąty studyjny album zespołu rockowego Lostprophets, pochodzącego z Walii. Został wydany przez NRG Recording Studios w dniu 2 kwietnia 2012 roku.

</doc>
<doc id="2719678" url="https://pl.wikipedia.org/wiki?curid=2719678" title="Body and Soul (piosenka)">
Body and Soul (piosenka)

Body and Soul – piosenka jazzowa napisana w 1930 roku przez Edwarda Heymana, Roberta Soura i Franka Eytona dla brytyjskiej aktorki i piosenkarki Gertrude Lawrence. Muzykę skomponował Johnny Green. Utwór doczekał się wielu wykonań, m.in. Elli Fitzgerald, Billie Holiday, Etty James, Franka Sinatry czy też Colemana Hawkinsa, który spopularyzował utwór, nagrywając go wraz ze swoją orkiestrą w 1939 roku.
Utwór „Body and Soul” został także pierwszym singlem brytyjskiej piosenkarki soulowej Amy Winehouse w duecie z Tonym Bennettem, pochodzącym z płyty "", nagranym w marcu 2011 roku nakładem wytwórni płytowej Island Records oraz Sony Music Entertainment. Była to ostatnia nagrana przez wokalistkę piosenka przed jej śmiercią. Singel został wydany 14 września, w dniu, w którym przypadałyby 28. urodziny piosenkarki. Do utworu został nakręcony teledysk.

</doc>
<doc id="2719679" url="https://pl.wikipedia.org/wiki?curid=2719679" title="NUE">
NUE

NUE, Nue

</doc>
<doc id="2719681" url="https://pl.wikipedia.org/wiki?curid=2719681" title="Space Marines">
Space Marines



</doc>
<doc id="2719683" url="https://pl.wikipedia.org/wiki?curid=2719683" title="Magdalena Welc">
Magdalena Welc

Magdalena Welc (ur. 4 listopada 1998 w Lublinie) – polska piosenkarka.
Zwyciężczyni trzeciej edycji "Mam talent!" (2010).
Wczesne lata.
Pochodzi z ‪‪Niedrzwicy Dużej ‬k. Lublina. Była uczennicą Ogólnokształcącej Szkoły Muzycznej II stopnia im. Karola‬ Lipińskiego w Lublinie w klasie fletu poprzecznego. Przez rok uczestniczyła w‬ zajęciach lubelskiej Akademii Teatralno-Wokalnej Jerzego Turowicza.
Kariera.
W 2010 zwyciężyła w finale trzeciej edycji programu TVN "Mam talent!". 1 stycznia 2011 wystąpiła z utworem „Piosenka z nutką optymizmu” podczas koncertu noworocznego organizowanego przez Mazowiecki Teatr Muzyczny w Filharmonii Narodowej w Warszawie. Kilkakrotnie była gościem programów telewizyjnych TVN, gdzie występowała u boku Edyty Geppert, Michała Bajora oraz członków zespołu Dżem. 14 lutego wystąpiła podczas benefisu Violetty Villas w Wojewódzkim Domu Kultury w Kielcach. 20 czerwca została stypendystką Stowarzyszenia Wspierania Talentów‬ Dziecięcych „Art Pro” z Wejherowa, dzięki któremu wydała debiutancki album pt. "Sianko na stół. Kolędy i pastorałki", zawierający najpopularniejsze polskie kolędy, a także dwie premierowe pastorałki – „Sianko na stół” i „Babci zegar” oraz „Kolędę dla nieobecnych” kompozycji Zbigniewa Preisnera. Dochód z dystrybucji płyty przeznaczony został na organizację warsztatów artystycznych dla najuboższych podopiecznych Stowarzyszenia Art Pro.
W maju 2012 została beneficjentką stypendialnego wsparcia Stowarzyszenia „Razem dla Lubelszczyzny”. W styczniu 2013 wydała utwór „Kasety mamy”, do którego w marcu zrealizowała teledysk. W maju 2014 nagrała piosenkę na potrzeby ścieżki dźwiękowej do serialu telewizyjnego "Mu i Be – Opowieści z farmy". W 2015 premierę miał zaśpiewany przez nią utwór „Dziewczynka” autorstwa Jacka Cygana i Piotra Rubika.
Po długiej przerwie na początku 2021 roku miał premierę jej singiel „Między słowami". Niedługo potem pojawił się kolejny kawałek „Nie patrzę wstecz”, który miał być swego rodzaju rozliczeniem z przeszłością i zamknięciem pewnego etapu życia.

</doc>
<doc id="2719686" url="https://pl.wikipedia.org/wiki?curid=2719686" title="Wielka Brytania na Letnich Igrzyskach Olimpijskich 2012">
Wielka Brytania na Letnich Igrzyskach Olimpijskich 2012

Wielka Brytania na Letnich Igrzyskach Olimpijskich 2012.
Był to dwudziesty siódmy start reprezentacji Wielkiej Brytanii na letnich igrzyskach olimpijskich. Wielka Brytania jako jedno z niewielu państw występuje na wszystkich igrzyskach olimpijskich od 1896 roku.
Reprezentanci.
Hokej na trawie.
Reprezentacja Wielkiej Brytanii brała udział w rozgrywkach grupy A turnieju olimpijskiego zajmując w niej drugie miejsce i awansując do półfinału. W półfinale ulegli reprezentacji Holandii. W meczu o brązowy medal przegrali z reprezentacją Australii zajmując ostatecznie 4. miejsce.
Grupa A
Rozgrywki grupowe.
30 lipca 2012
1 sierpnia 2012
3 sierpnia 2012
5 sierpnia 2012
7 sierpnia 2012
Mecz 0 3. miejsce.
Reprezentacja Wielkiej Brytanii brała udział w rozgrywkach grupy A turnieju olimpijskiego zajmując w niej drugie miejsce i awansując do półfinału. W półfinale uległy reprezentacji Argentyny. W meczu o brązowy medal pokonały reprezentację Nowej Zelandii zdobywając brązowy medal.
Grupa A
Rozgrywki grupowe.
29 lipca 2012
31 lipca 2012
2 sierpnia 2012
4 sierpnia 2012
 2012
Koszykówka.
Reprezentacja Wielkiej Brytanii brała udział w rozgrywkach grupy B turnieju olimpijskiego zajmując w niej piąte miejsce i nie awansując do ćwierćfinału. Ostatecznie reprezentacja Wielkiej Brytanii została sklasyfikowana na 9. miejscu.
Grupa B
Rozgrywki grupowe.
Reprezentacja Wielkiej Brytanii brała udział w rozgrywkach grupy B turnieju olimpijskiego zajmując w niej szóste miejsce i nie awansując do ćwierćfinału. Ostatecznie reprezentacja Wielkiej Brytanii została sklasyfikowana na 11. miejscu.
Grupa B
Lekkoatletyka.
W każdej konkurencji mogą zakwalifikować się maksymalnie 3 osoby z minimum A oraz jedna z minimum B pod warunkiem że jest jedynym reprezentantem kraju z tym minimum. Podana została liczba zawodników, którzy uzyskali minimum międzynarodowe.
Piłka nożna.
Reprezentacja Wielkiej Brytanii brała udział w rozgrywkach grupy A turnieju olimpijskiego zajmując w niej pierwsze miejsce i awansując do ćwierćfinału. W ćwierćfinale uległa reprezentacji Korei w rzutach karnych. Ostatecznie drużyna Wielkiej Brytanii została sklasyfikowana na 5. miejscu.
Grupa A
Ćwierćfinał.
Reprezentacja Wielkiej Brytanii brała udział w rozgrywkach grupy E turnieju olimpijskiego zajmując w niej pierwsze miejsce i awansując do ćwierćfinału. W ćwierćfinale uległa reprezentacji Kanady. Ostatecznie drużyna Wielkiej Brytanii została sklasyfikowana na 5. miejscu.
Grupa E
Piłka ręczna.
Reprezentacja Wielkiej Brytanii brała udział w rozgrywkach grupy A turnieju olimpijskiego zajmując w niej szóste miejsce i nie awansując do ćwierćfinału. Ostatecznie reprezentacja Wielkiej Brytanii została sklasyfikowana na 12. miejscu.
Grupa A
Rozgrywki grupowe.
Reprezentacja Wielkiej Brytanii brała udział w rozgrywkach grupy A turnieju olimpijskiego zajmując w niej szóste miejsce i nie awansując do ćwierćfinału. Ostatecznie reprezentacja Wielkiej Brytanii została sklasyfikowana na 12. miejscu.
Grupa A
Piłka wodna.
Reprezentacja Wielkiej Brytanii brała udział w rozgrywkach grupy B turnieju olimpijskiego zajmując w niej szóste miejsce i nie awansując do ćwierćfinału. Ostatecznie reprezentacja Wielkiej Brytanii została sklasyfikowana na 12. miejscu.
Grupa B
Rozgrywki grupowe.
29 lipca 2012
31 lipca 2012
2 sierpnia 2012
4 sierpnia 2012
6 sierpnia 2012
Reprezentacja Wielkiej Brytanii brała udział w rozgrywkach grupy B turnieju olimpijskiego zajmując w niej czwarte miejsce. W ćwierćfinale uległa reprezentacji Hiszpanii. W meczach o miejsca 5-8. reprezentacja Wielkiej Brytanii spotkała się z reprezentacją Rosji przegrywając 11:9, a następnie w meczu o 7. miejsce uległa reprezentacji Włoch ostatecznie zajmując 8. miejsce.
Grupa B
Rozgrywki grupowe.
30 lipca 2012
1 sierpnia 2012
3 sierpnia 2012
Siatkówka.
Siatkówka halowa.
Reprezentacja Wielkiej Brytanii brała udział w rozgrywkach grupy A turnieju olimpijskiego zajmując w niej szóste miejsce i nie awansując do ćwierćfinału. Ostatecznie Reprezentacja Wielkiej Brytanii została sklasyfikowana na 11. miejscu.
Reprezentacja Wielkiej Brytanii brała udział w rozgrywkach grupy A turnieju olimpijskiego zajmując w niej piąte miejsce i nie awansując do ćwierćfinału. Ostatecznie Reprezentacja Wielkiej Brytanii została sklasyfikowana na 9. miejscu.
Strzelectwo.
Mężczyźni
Kobiety
Wioślarstwo.
Mężczyźni
Kobiety
Żeglarstwo.
Mężczyźni
Kobiety
Elliott 6m
M = Wyścig medalowy

</doc>
<doc id="2719688" url="https://pl.wikipedia.org/wiki?curid=2719688" title="Piłka ręczna na Letnich Igrzyskach Olimpijskich 2012 – składy mężczyzn">
Piłka ręczna na Letnich Igrzyskach Olimpijskich 2012 – składy mężczyzn

Artykuł grupuje składy wszystkich reprezentacji narodowych w piłce ręcznej, które wystąpiły w turnieju olimpijskim 2012 odbywającym się w Londynie.

</doc>
<doc id="2719689" url="https://pl.wikipedia.org/wiki?curid=2719689" title="Yamile Aldama">
Yamile Aldama



</doc>
<doc id="2719690" url="https://pl.wikipedia.org/wiki?curid=2719690" title="Ulrike Weichelt">
Ulrike Weichelt

Ulrike Weichelt (ur. 25 lutego 1977 w Dreźnie) – niemiecka kolarka torowa, brązowa medalistka mistrzostw świata.
Kariera.
Pierwsze sukcesy w karierze Ulrike Weichelt osiągnęła w 1998 roku, kiedy została mistrzynią Europy U-23 w wyścigu na 500 m, a w sprincie indywidualnym była druga. Podczas mistrzostw Europy U-23 w 1999 roku Niemka ponownie była najlepsza na 500 m, a w sprincie zajęła tym razem trzecie miejsce. W tym samym roku wystartowała na mistrzostwach świata w Berlinie, gdzie wywalczyła brązowy medal w wyścigu na 500 m, ulegając jedynie Francuzce Félicii Ballanger oraz Chince Jiang Cuihua. Brała również udział w igrzyskach olimpijskich w Sydney w 2000 roku, gdzie w tej samej konkurencji rywalizację ukończyła na szóstej pozycji.

</doc>
<doc id="2719692" url="https://pl.wikipedia.org/wiki?curid=2719692" title="ZAD">
ZAD



</doc>
<doc id="2719698" url="https://pl.wikipedia.org/wiki?curid=2719698" title="Arcybiskupstwo syberyjskie">
Arcybiskupstwo syberyjskie



</doc>
<doc id="2719699" url="https://pl.wikipedia.org/wiki?curid=2719699" title="Shantel">
Shantel

Shantel, właśc. Stefan Hantel (ur. 2 marca 1968 w Mannheim) – niemiecki DJ i producent muzyczny wywodzący się z rodziny pochodzącej z północnej Bukowiny.
Shantel jest twórcą międzygatunkowych brzmień, tworząc oryginalny styl stanowiący połączenie popu, muzyki etnicznej i disco. W swej twórczości łączy tradycyjne bałkańskie rytmy, muzykę cygańską, klezmerską i elektroniczną muzykę dyskotekową. Jego hity „Bucovina”, „Disko Partizani” „Disko Boy” czy „Citizen of Planet Paprika” zyskały popularność zarówno w Niemczech, jak i w wielu innych krajach Europy.
W 2006 Shantel został laureatem nagrody BBC Radio 3 Awards for World Music w kategorii Club Global. Jest również autorem muzyki do nagrodzonego w 2007 roku w Cannes filmu "Na krawędzi nieba" Fatiha Akına. Jego remix z Mahala Rai Banda trafił również na ścieżkę dźwiękową filmu „Borat” i zaowocował specjalną trasą koncertową.
W Polsce Shantel występował dotychczas 1 lipca 2008 roku na Wrocław Non Stop, w nocy z 3 na 4 sierpnia 2012 roku na festiwalu Przystanek Woodstock, 7 września 2014, z zespołem Bucovina Club Orkestar, na festiwalu Europejski Festiwal Smaku oraz 2 maja 2022 na festiwalu 3-Majówka we Wrocławiu.

</doc>
<doc id="2719707" url="https://pl.wikipedia.org/wiki?curid=2719707" title="Kaizoku Sentai Goukaiger">
Kaizoku Sentai Goukaiger



</doc>
<doc id="2719712" url="https://pl.wikipedia.org/wiki?curid=2719712" title="Our Day Will Come">
Our Day Will Come

Our Day Will Come – piosenka napisana i skomponowana przez Boba Hilliarda oraz Morta Garsona, dla amerykańskiego zespołu Ruby &amp; the Romantics. Utwór wydany został na singlu w grudniu 1962. Dotarł on do miejsca 1. na amerykańskiej liście Billboard Hot 100.
Własne wersje piosenki nagrali m.in. Julie London, Bobby Darin, Patti Page, Brenda Lee, Dionne Warwick, Doris Day, Cliff Richard, James Brown, Isaac Hayes, Bobby Vinton, Frankie Valli, Cher, Christina Aguilera oraz duet The Carpenters.
Wersja Amy Winehouse.
Utwór „Our Day Will Come” został także drugim pośmiertnym singlem brytyjskiej piosenkarki soulowej Amy Winehouse, pochodzącym z płyty "", wydanym 5 grudnia 2011 roku przez wytwórnię płytową Island Records. Do utworu został nakręcony teledysk.

</doc>
<doc id="2719714" url="https://pl.wikipedia.org/wiki?curid=2719714" title="Michelle Ferris">
Michelle Ferris

Michelle Louise Ferris (ur. 24 września 1976 w Warrnambool) – australijska kolarka torowa, dwukrotna medalistka olimpijska oraz siedmiokrotna medalistka mistrzostw świata.
Kariera.
Pierwszy sukces Michelle Ferris osiągnęła w 1993 roku, kiedy została wicemistrzynią świata juniorów w sprincie indywidualnym. Rok później była trzecia, zajmując ponadto drugie miejsce w sprincie na igrzyskach Wspólnoty Narodów w Victorii. Na mistrzostwach świata w Bogocie w 1995 roku zdobyła brązowy medal w wyścigu na 500 m, ulegając jedynie Francuzce Félicii Ballanger oraz Rosjance Galinie Jenuchinej. Wynik z Bogoty Ferris powtórzyła podczas mistrzostw świata w Manchesterze w 1996 roku, tym razem przegrywając tylko z Ballanger i Niemką Annett Neumann, a na igrzyskach olimpijskich w Atlancie była druga w sprincie, który także wygrała Francuzka. Mistrzostwa świata w Perth w 1997 roku przyniosły jej kolejne dwa srebrne medale: w wyścigu na 500 m i sprincie indywidualnym. Podobnie spisała się na mistrzostwach świata w Bordeaux w 1998 roku: była w sprincie oraz trzecia na 500 m, druga w sprincie była również na igrzyskach Wspólnoty Narodów w Kuala Lumpur. W 1999 roku startowała na mistrzostwach świata w Berlinie, gdzie wywalczyła srebrny medal w sprincie, ponownie ulegając Félicii Ballanger. Francuzka wygrała także wyścig na 500 m podczas igrzysk olimpijskich w Sydney w 2000 roku, a Michelle po raz kolejny zajęła drugie miejsce. Na australijskich igrzyskach Ferris zajęła także czwartą pozycję w sprincie, przegrywając walkę o brąz z Ukrainką Iryną Janowycz.

</doc>
<doc id="2719715" url="https://pl.wikipedia.org/wiki?curid=2719715" title="Arytmetyka teoretyczna">
Arytmetyka teoretyczna

Arytmetyka teoretyczna () – nauka o liczbach. Zajmuje się definiowaniem różnych rodzajów liczb, działań na nich oraz wyjaśnianiem związków pomiędzy zdefiniowanymi zbiorami liczbowymi. Podstawowym zbiorem jest zbiór liczb naturalnych. Za pomocą liczb naturalnych można skonstruować kolejno: liczby całkowite, wymierne, rzeczywiste i zespolone. Pozostałe, bardziej skomplikowane rodzaje liczb powstają przez rozszerzenie poprzedniego rodzaju liczb. Tak więc definicje wszystkich rodzajów liczb opierają się na definicji liczb naturalnych, a co za tym idzie, problem niesprzeczności różnych systemów liczbowych sprowadza się do problemu niesprzeczności teorii liczb naturalnych.

</doc>
<doc id="2719716" url="https://pl.wikipedia.org/wiki?curid=2719716" title="Duża Kowodrza">
Duża Kowodrza

 
Duża Kowodrza (273 m) – dwuwierzchołkowe wzgórze w Tyńcu w Krakowie. Pod względem administracyjnym należy do Dzielnicy VIII Dębniki. Pod względem geograficznym należy do Wzgórz Tynieckich na Pomoście Krakowskim w obrębie makroregionu Bramy Krakowskiej. Wzgórza te włączone zostały w obszar Bielańsko-Tynieckiego Parku Krajobrazowego. Niższy (261 m), zachodni wierzchołek w niektórych źródłach jest opisywany jako wzgórze Kowadza. Jest na nim użytek ekologiczny o nazwie Uroczysko Kowadza. 
Duża Kowodrza wznosi się nad ulicami Skołczanka i Obrony Tyńca. Jest porośnięta lasem, w środku którego znajdują się polany. Pokryte są cienką glebą porośniętą murawami kserotermicznymi. Miejscami sterczą skałki wapienne, nagie lub porośnięte mchami i porostami. Jest miejscem rekreacji, spacerów i uprawiania sportów. Wszystkimi jej zboczami prowadzą ścieżki i poprowadzono przez wzgórze znakowany szlak turystyczny. Znajduje się na obszarze rezerwatu przyrody Skołczanka. 
W południowej części wzgórza znajdują się dwie zbiorowe mogiły, w których spoczywa około 500 Żydów z okolic Krakowa – ofiar niemieckiego ludobójstwa zamordowanych w lecie 1942 roku. Na skalistym zboczu powyżej znajduje się katolickie centrum kultu religijnego; zamontowany na skalnej ścianie obraz Matki Boskiej, ołtarz polowy i ławki dla wiernych.

</doc>
<doc id="2719717" url="https://pl.wikipedia.org/wiki?curid=2719717" title="Stadion Miejski Chojniczanka 1930">
Stadion Miejski Chojniczanka 1930

Stadion Miejski Chojniczanka 1930 w Chojnicach wielofunkcyjny stadion sportowy, położony w Chojnicach i administrowany przez Miejski Klub Sportowy Chojniczanka Chojnice. Mogą się na nim odbywać mecze piłkarskie oraz mityngi lekkoatletyczne. 
Historia.
Stadion został oddany do użytku w 1932 roku. Kilka razy był przebudowywany, m.in. w 1949 r. w ramach przygotowań do międzynarodowego meczu towarzyskiego z Sokołem Brno zbudowano dwie kasy i odcinek murowanego parkanu, a kibice wraz z zawodnikami w czynie społecznym wybudowali krytą trybunę o długości 100 m. W XXI w. stadion został całkowicie przebudowany. W latach 70. XX w. pojemność stadionu wynosiła ponad 10 tysięcy, natomiast obecnie wynosi 3500. Najwyższa frekwencja przed przebudową stadionu to 15 tysięcy podczas meczu 1/16 Pucharu Polski przeciwko Widzewowi Łódź, natomiast po przebudowie 3 500, podczas dwóch ostatnich meczów sezonu 2012/2013 zakończonego awansem Chojniczanki do I ligi. Obecnie odbywają się na nim mecze ligowe i pucharowe pierwszoligowej Chojniczanki Chojnice. Na stadionie w meczach pucharowych przeciwko Chojniczance grali reprezentanci polski m.in. Zbigniew Boniek, Władysław Antoni Żmuda, Krzysztof Surlit, Włodzimierz Smolarek, Sebastian Murawski.
We wrześniu 2015 roku ukończono modernizację stadionu, która polegała na postawieniu masztów oświetleniowych, wymianie monitoringu i nagłośnienia oraz dostosowaniu budynku klubowego przy ulicy Jeziornej do umieszczenia tam punktu dowodzenia, stanowiska spikera, miejsc dla prasy oraz innych pomieszczeń funkcyjnych.

</doc>
<doc id="2719719" url="https://pl.wikipedia.org/wiki?curid=2719719" title="Puchar Świata w skeletonie 2012/2013">
Puchar Świata w skeletonie 2012/2013

Puchar Świata w skeletonie 2012/2013 – 27. edycja tej imprezy. Cykl rozpoczął się w Lake Placid 10 listopada 2012 roku, a zakończył się 17 lutego 2013 roku w Soczi. Zwycięzcami Pucharu Świata zostali: wśród mężczyzn Łotysz Martins Dukurs, natomiast w rywalizacji kobiet reprezentantka Niemiec Marion Thees.

</doc>
<doc id="2719720" url="https://pl.wikipedia.org/wiki?curid=2719720" title="Bogdan Bojarski">
Bogdan Bojarski

Bogdan Tadeusz Bojarski (ur. 13 czerwca 1931 w Błaszkach, zm. 22 grudnia 2018 w Warszawie) – polski matematyk, profesor nauk matematyczno-fizycznych, członek rzeczywisty Polskiej Akademii Nauk.
Życiorys.
W 1951 ukończył studia matematyczne na Uniwersytecie Łódzkim, w 1954 obronił pracę doktorską na Uniwersytecie Moskiewskim, habilitował się w 1959 w Instytucie im. W.A. Stiekłowa w Moskwie, następnie pracował na Uniwersytecie Warszawskim, w tym w latach 1968–1986 jako profesor, w latach 1970–1981 był dyrektorem Instytutu Matematycznego UW. W latach 1986–2002 był dyrektorem Instytutu Matematycznego PAN, w latach 1993–2002 dyrektorem Międzynarodowego Centrum Matematycznego im. Stefana Banacha.
Od 1973 był członkiem korespondentem, od 1986 członkiem rzeczywistym Polskiej Akademii Nauk, od 2000 członkiem korespondentem Polskiej Akademii Umiejętności.
Zajmował się równaniami różniczkowymi i analizą matematyczną.
W 1963 otrzymał Nagrodę im. Stefana Banacha, był odznaczony Krzyżem Kawalerskim Orderu Odrodzenia Polski (1974), Krzyżem Komandorskim z Gwiazdą Orderu Odrodzenia Polski (1999), w 2011 otrzymał doktorat honoris causa Państwowego Uniwersytetu w Tbilisi.
Został pochowany na Cmentarzu Wojskowym na Powązkach (kwatera G dodatkowa, rząd urnowy, grób 6).

</doc>
<doc id="2719725" url="https://pl.wikipedia.org/wiki?curid=2719725" title="Ostra Góra (Tyniec)">
Ostra Góra (Tyniec)

Ostra Góra (284 m) – wzgórze w Tyńcu w Krakowie. Pod względem administracyjnym należy do Dzielnicy VIII Dębniki. Pod względem geograficznym należy do Wzgórz Tynieckich na Pomoście Krakowskim w obrębie makroregionu Bramy Krakowskiej. Wzgórza te włączone zostały w obszar Bielańsko-Tynieckiego Parku Krajobrazowego.
Ostra Góra ma 4 wierzchołki. Jest całkowicie porośnięta lasem. Jej zachodnie stoki opadają do zabudowanego osiedla Tyńca – Zagórza, północne do wiodącej przez las ulicy Obrońcy Tyńca. Ulica ta prowadząca przełęczami oddziela Ostrą Górę od następnego na północ wzniesienia Wzgórz Tynieckich – Dużej Kowodrzy. U południowo-wschodnich podnóży znajduje się polana Bagno z pojedynczym domem.
Ostra Góra, podobnie jak całość Wzgórz Tynieckich jest miejscem rekreacji, spacerów i uprawiania sportów. Prowadzi przez nią znakowany szlak turystyczny. Część północnych podnóży włączona została w obszar użytku ekologicznego o nazwie Uroczysko Tyniec.

</doc>
<doc id="2719726" url="https://pl.wikipedia.org/wiki?curid=2719726" title="Jerzy Stefan (muzyk)">
Jerzy Stefan (muzyk)

Jerzy Tadeusz Stefan (ur. 2 stycznia 1905 w Pabianicach, zm. 1 maja 1961 w Poznaniu) – skrzypek, dyrygent, pedagog muzyczny związany z Bydgoszczą i Toruniem.
Życiorys.
Był synem Stanisława i Marii z d. Rutkowskiej. W rodzinnym mieście ukończył szkołę ludową i gimnazjum, a w 1923 r. otrzymał świadectwo dojrzałości. W 1929 r. uzyskał dyplom skrzypka w klasie Zdzisława Jahnke w Państwowym Konserwatorium Muzycznym w Poznaniu.
Od 1927 r. pracował w Miejskim Konserwatorium Muzycznym w Bydgoszczy jako nauczyciel gry na skrzypcach. Od 1935 r. mieszkał wraz z żoną w Toruniu, gdzie uczył gry na skrzypcach w miejscowym Konserwatorium Muzycznym. W latach 1936-1939 kierował działem muzycznym Rozgłośni Pomorskiej Polskiego Radia. Był wirtuozem znanym w Bydgoszczy, Toruniu, na Pomorzu, w Wielkopolsce i innych miastach Polski.
Okupację niemiecką spędził w Warszawie. W 1945 r. zamieszkał w Bydgoszczy, gdzie pracował w Wydziale Kultury i Sztuki Urzędu Wojewódzkiego. Kierując Wydziałem Muzyki, znacznie przyczynił się do organizacji i rozwoju szkolnictwa i życia muzycznego na Pomorzu. Jednocześnie prowadził klasę skrzypiec w Instytucie Muzycznym Pomorskiego Towarzystwa Muzycznego w Toruniu, którego dyrektorem była jego żona. Jednocześnie w latach 1945-1946 dyrygował zorganizowaną przez siebie orkiestrą Zawodowego Związku Muzyków w Toruniu. W latach 1950-1955 pełnił funkcję koncertmistrza Filharmonii Pomorskiej w Bydgoszczy. Występował jako solista w Polskim Radiu w Warszawie, Bydgoszczy i Poznaniu. W 1956 r. został mianowany dyrektorem Państwowej średniej Szkoły Muzycznej im. Karola Szymanowskiego w Toruniu. Ponadto pisał recenzje muzyczne w „"Gazecie Pomorskiej"” i dwutygodniku „"Pomorze"”. W książce „"Bydgoszcz, historia, kultura, życie gospodarcze"” (Gdynia 1959) ukazała się jego praca pt. „"Życie muzyczne"”. Był również autorem pracy „"Układy etiud skrzypcowych"” oraz przekładu dzieła Friedricha Adolfa Steinhausera „"Fizjologia prowadzenia smyczka"” (Kraków 1962).
Został pochowany na cmentarzu na Junikowie w Poznaniu.
Rodzina.
Jerzy Stefan od 1929 r. był żonaty z pianistką Ireną Kurpisz.

</doc>
<doc id="2719727" url="https://pl.wikipedia.org/wiki?curid=2719727" title="Grodzisko (Tyniec)">
Grodzisko (Tyniec)

Grodzisko (282 m) – wzgórze w Krakowie, w Dzielnicy VIII Dębniki. Wznosi się około 70 m nad poziomem przepływającej tuż obok Wisły. Położone jest na terenie Bielańsko-Tynieckiego Parku Krajobrazowego.
Stanowi najbardziej na zachód wysunięte wzniesienie Wzgórz Tynieckich. Wraz ze znajdującymi się na drugim brzegu Wisły Skałkami Piekarskimi tworzy przełom zwany Bramą Tyniecką. Grodzisko zbudowane jest z uławiconych wapieni zawierających krzemienie. W szczytowych partiach wapienie te przechodzą w wapienie skaliste bez krzemieni. Przy ścieżce powyżej niewielkiego kamieniołomu w wapieniach skalistych odsłaniają się ciemnoszare, miejscami prawie czarne epigenetyczne naskorupienia krzemionki.
Na wzgórzu znajdują się ślady długo istniejącego grodziska, którego najstarsze pozostałości pochodzą z okresu kultury łużyckiej (badania archeologiczne prowadził tu Gabriel Leńczyk w połowie XX wieku). Z wzgórzem tym związana jest legenda o Walgierzu Wdałym i Helgundzie, istnieją przypuszczenia, że to wzgórze było ośrodkiem rodowym Starżów-Toporczyków.
Obniżony podmokły środek wzgórza, gdzie niegdyś znajdować się miał staw (zasypany ok. 1850), zwany był Tańculą, jako miejsce zabaw. W przeszłości wzgórze było terenem rolniczym, z czasem, po zaniechaniu upraw, porosło lasem.
U południowo-zachodnich podnóży Grodziska znajduje się Schronisko pod Grodziskiem, u zachodnich nieczynny kamieniołom Grodzisko.

</doc>
<doc id="2719728" url="https://pl.wikipedia.org/wiki?curid=2719728" title="Worldwide Texas Tour">
Worldwide Texas Tour

Worldwide Texas Tour – druga trasa koncertowa grupy muzycznej ZZ Top; w jej trakcie odbyły się dziewięćdziesiąt dwa koncerty.

</doc>
<doc id="2719729" url="https://pl.wikipedia.org/wiki?curid=2719729" title="Mariano Fortuny y Madrazo">
Mariano Fortuny y Madrazo

Mariano Fortuny y Madrazo (ur. 11 maja 1871 w Grenadzie, zm. 3 maja 1949 w Wenecji) – hiszpański malarz modernista, fotograf, scenograf, projektant tkanin i mody.
Pochodził z rodziny o tradycjach artystycznych. Jego ojcem był malarz hiszpański Marià Fortuny, a jego matka, Cecilia pochodziła ze znanej rodziny artystów o nazwisku Madrazo, była córką Federica Madrazo i siostrą Raimunda Madrazo.
Jego ojciec zmarł, gdy Mariano miał 3 lata, wtedy matka postanowiła przenieść się z rodziną z Grenady do Paryża. Mariano od wczesnych lat wykazywał talent artystyczny, malarstwa uczył się u Jeana-Josepha Benjamin-Constant. Studiował również rysunek i chemię we Francji i w Niemczech. W 1889 r. przeprowadził się razem z rodziną do Wenecji, gdzie wkrótce potem w "Palacio Pesaro degli Orfei" otworzył pracownię.
Fortuny dużo podróżował po Europie podążając za ulubionymi artystami, m.in. za Richardem Wagnerem. Swoją pierwszą wystawę zorganizował w Londynie w 1894 roku. Następnie wystawiał w Paryżu (1899), Mediolanie (1900) i Barcelonie (1922). Współpracował przy scenografii dla teatru "Scala de Milán" przy przedstawieniach takich jak "Tristan i Izolda", "La valquiria" czy "La vida breve". W 1897 r. poznał w Paryżu Henriette Negrín, która została jego żoną.
Zaistniał również jako projektant w świecie mody. Charakterystyczne są jego stroje inspirowane starożytną Grecją – długie tuniki wykonane z lekkich, marszczonych tkanin, do których uszycia stworzył specjalną maszynę. Pracował również nad samymi tkaninami, wymyślając nowe sposoby ich farbowania i nanoszenia wzorów, tak aby przypominały styl antyczny. Niektóre z zaprojektowanych przez niego strojów można zobaczyć w "Museo del Traje" w Madrycie, razem z orientalnymi tkaninami i strojami, które kolekcjonował.
Zmarł w 1949 r. w swoim pałacu w Wenecji i został pochowany na cmentarzu w Rzymie. Wdowa po nim przekazała pałac miastu Wenecji, po tym spuścizna po artyście została odrzucona przez rząd hiszpański. Pałac mieści dzisiaj muzeum artysty.

</doc>
<doc id="2719731" url="https://pl.wikipedia.org/wiki?curid=2719731" title="Hartowanie szkła">
Hartowanie szkła



</doc>
<doc id="2719733" url="https://pl.wikipedia.org/wiki?curid=2719733" title="Maskman">
Maskman



</doc>
<doc id="2719734" url="https://pl.wikipedia.org/wiki?curid=2719734" title="Goggle Five">
Goggle Five



</doc>
<doc id="2719735" url="https://pl.wikipedia.org/wiki?curid=2719735" title="GoGoFive">
GoGoFive



</doc>
<doc id="2719736" url="https://pl.wikipedia.org/wiki?curid=2719736" title="Goseiger">
Goseiger



</doc>
<doc id="2719737" url="https://pl.wikipedia.org/wiki?curid=2719737" title="Boukenger">
Boukenger



</doc>
<doc id="2719738" url="https://pl.wikipedia.org/wiki?curid=2719738" title="Go-Onger">
Go-Onger



</doc>
<doc id="2719739" url="https://pl.wikipedia.org/wiki?curid=2719739" title="Engine Sentai Go-onger">
Engine Sentai Go-onger



</doc>
<doc id="2719742" url="https://pl.wikipedia.org/wiki?curid=2719742" title="Nijel Amos">
Nijel Amos

Nijel Carlos Amilfitano Amos (ur. 15 marca 1994 w Marobeli) – botswański lekkoatleta specjalizujący się w biegu na 800 metrów, wicemistrz olimpijski z Londynu.
Sezon 2011 rozpoczął od zdobycia brązowego medalu mistrzostw Afryki juniorów. W dalszej części sezonu był finalistą mistrzostw świata juniorów młodszych oraz zdobył we wrześniu brązowy medal igrzysk Wspólnoty Narodów kadetów. Mistrz świata juniorów z 2012. Srebrny medalista igrzysk olimpijskich z Londynu. Jest zdobywcą pierwszego olimpijskiego medalu dla Botswany. Z powodu kontuzji nie wziął udziału w mistrzostwach świata w Moskwie (2013). W 2014 zdobył złoty medal igrzysk Wspólnoty Narodów w Glasgow oraz mistrzostw Afryki w Marrakeszu. Mistrz igrzysk afrykańskich z Brazzaville (2015) oraz złoty medalista mistrzostw Afryki z Durbanu (2016). W 2017 został piątym zawodnikiem globu w biegu na 800 metrów na mistrzostwach świata w Londynie.
Okazjonalnie występuje także w biegu rozstawnym 4 × 400 metrów.
Rekord życiowy: 1:41,73 (9 sierpnia 2012, Londyn), rezultat ten jest aktualnym rekordem Botswany, rekordem świata juniorów oraz trzecim rezultatem w historii światowej lekkoatletyki.
W lipcu 2022 Nijel Amos został tymczasowo zawieszony za stosowanie dopingu, na kilka dni przed otwarciem Mistrzostw Świata w Eugene w Stanach Zjednoczonych. Nijel Amos uzyskał pozytywny wynik testu na modulator metaboliczny.

</doc>
<doc id="2719744" url="https://pl.wikipedia.org/wiki?curid=2719744" title="Nigel Amos">
Nigel Amos



</doc>
<doc id="2719745" url="https://pl.wikipedia.org/wiki?curid=2719745" title="Johannes Poeppel">
Johannes Poeppel

Johannes Poeppel (ur. 20 lipca 1921, zm. 29 września 2007) – niemiecki generał Bundeswehry. W latach 1979–1981 służył jako "Inspekteur des Heeres".
Życiorys.
Poeppel urodził się w Schivelbein (dzisiejszy Świdwin). Zdał Abitur (odpowiednik matury) w roku 1939, w mieście Berlin. W tym samym roku dołączył do Wehrmachtu i służył w Artillerieregiment 32 podczas II wojny światowej.
W latach 1947–1949 studiował w Celle.
W 1949 zaczął pracować jako nauczyciel we Wriedel.

</doc>
<doc id="2719748" url="https://pl.wikipedia.org/wiki?curid=2719748" title="Ust'-Wym">
Ust'-Wym

Ust'-Wym (Ust'-Wym’, Ust'-Wymi, Ust-Wym, ros. Усть-Вымь, komi Емдін) – wieś (ros. село, trb. sieło) w Republice Komi w rejonie ust-wymskim, ośrodek ust-wymskiego osadnictwa wiejskiego (Усть-Вымское сельское поселение – odpowiednik sielsowietu).
Geografia.
Miejscowość położona na prawym brzegu rzeki Wym (Вымь), przy ujściu Wyma do Wyczegdy, 25 km na wschód od Ajkino (Айкино) – stolicy rejonu, 72 km na północny zachód od Syktywkaru, a 38 km na południowy wschód od centrum Mikunia. Naprzeciwko wsi, po drugiej (południowej) stronie Wyma znajduje się stacja kolejowa Ust'-Wym na linii kolejowej Mikuń-Syktywkar.
Historia.
Miejscowość założona w ośrodku kultu pogańskiego miejscowego ludu Komi, do którego w 1380 r. z misją chrystianizacyjną przybył mnich prawosławny Stefan. Stefan ściął świętą brzozę, a następnie w tym miejscu zbudował pierwszą świątynię chrześcijańską. W 1383 r. został biskupem nowo utworzonej diecezji permskiej.
Ust'-Wym znany wówczas pod nazwą „Stary Perm” stał się centrum religijnym, politycznym i gospodarczym regionu, zwanego Permem Wyczegodzkim (Пермь Вычегодская) lub Permem Małym (Пермь Вычегодская) w odróżnieniu od Permu Wielkiego, zamieszkanego przez Komi-Permiaków.
Od 1384 r. istniały tu dwie cerkwie, monaster i twierdza.
W XIV i XV w. Stary Perm był jedną z najważniejszych baz wypadowych Moskwy na północny wschód. W XVI w. miasto podupadło, a siedziba diecezji została w 1564 r. przeniesiona do Wołogdy.
W latach 1922-1928 miejscowość była centrum ujezdu w Komi-Zyriańskim Obwodzie Autonomicznym i Komijskiej Autonomicznej SRR, w latach 1929-1943 – centrum rejonu ust-wymskiego.
W łagrze w Ust'-Wymie przez pewien czas władze radzieckie więziły Mariana Czuchnowskiego.

</doc>
<doc id="2719754" url="https://pl.wikipedia.org/wiki?curid=2719754" title="Tanya Dubnicoff">
Tanya Dubnicoff

Tanya Dubnicoff (ur. 7 listopada 1969 w Winnipeg) – kanadyjska kolarka torowa, czterokrotna medalistka mistrzostw świata.
Kariera.
Pierwszy sukces Tanya Dubnicoff osiągnęła w 1991 roku, kiedy zdobyła złoty medal w sprincie na igrzyskach panamerykańskich w Hawanie. Rok później wystartowała na igrzyskach olimpijskich w Barcelonie, gdzie w tej samej konkurencji była szósta, a na mistrzostwach świata w Hamar w 1993 roku zdobyła złoty medal, bezpośrednio wyprzedzając Holenderkę Ingrid Haringę i Francuzkę Nathalie Even-Lancien. Następnie Dubnicoff zwyciężała w sprincie kolejno na igrzyskach Wspólnoty Narodów w Victorii w 1994 roku, igrzyskach panamerykańskich w Mar del Plata w 1995 roku oraz igrzyskach Wspólnoty Narodów w Kuala Lumpur w 1998 roku, jednak na igrzyskach olimpijskich w Atlancie w 1996 roku była szósta. Mistrzostwa świata w Bordeaux w 1998 roku przyniosły jej kolejne dwa medale: srebrny w wyścigu na 500 m (za Francuzką Félicią Ballanger) oraz brązowy w sprincie (za Ballanger i Australijką Michelle Ferris). Na rozgrywanych rok później mistrzostwach świata w Berlinie podium w sprincie indywidualnym kobiet wyglądało jak w Bordeaux, a Kanadyjka wygrała ponadto sprint i wyścig na 500 m podczas igrzysk panamerykańskich w Winnipeg. Startowała także na igrzyskach olimpijskich w Sydney w 2000 roku, gdzie była siódma w sprincie, a rywalizację w wyścigu na 500 m ukończyła na ósmej pozycji.

</doc>
<doc id="2719758" url="https://pl.wikipedia.org/wiki?curid=2719758" title="Trud (obwód Płowdiw)">
Trud (obwód Płowdiw)

Trud (bułg. "Труд") – wieś w południowej Bułgarii, w obwodzie Płowdiw, w gminie Marica.
Geografia.
Wieś leży na Nizinie Górnotrackiej, 5 km na północ od Płowdiwu.
Historia.
W IV wieku naszej ery na tutejszych terenach znajdowała się osada tracka Sgulame. Odkryto tutaj znaleziska archeologiczne z tego okresu, między innymi grobowiec tracki.
W 1680 roku doszło do pożaru, w wyniku którego zostało zniszczonych wiele zabudowań mieszkalnych. W 1869 roku została wybudowana cerkiew pw. Świętej Trójcy. Za panowania tureckiego miejscowość prawdopodobnie nazywała się Czerpilincze. W 1942 roku miejscowość otrzymała nazwę Klimentinowo, a następnie mieszkańcy przemianowali ją na Trud.

</doc>
<doc id="2719764" url="https://pl.wikipedia.org/wiki?curid=2719764" title="Ludmiła Dżigałowa">
Ludmiła Dżigałowa



</doc>
<doc id="2719768" url="https://pl.wikipedia.org/wiki?curid=2719768" title="Fizyka wysokich energii">
Fizyka wysokich energii



</doc>
<doc id="2719769" url="https://pl.wikipedia.org/wiki?curid=2719769" title="Particle Data Group">
Particle Data Group

Particle Data Group (PDG) – międzynarodowa grupa fizyków cząstkowych zbierająca i podsumowująca opublikowane wyniki związane z własnościami cząstek elementarnych i oddziaływań podstawowych. Publikuje również przeglądy fenomenologicznie istotnych wyników teoretycznych, również te związane z pokrewnymi dziedzinami takimi jak kosmologia. PDG wydaje obecnie "Review of Particle Physics" i jego wersję kieszonkową, "Particle Physics Booklet", drukowane co dwa lata jako książki i co roku aktualizowane w Internecie.
PDG wydaje też "Pocket Diary for Physicists", kalendarz z datami kluczowych międzynarodowych konferencji i informacjami kontaktowymi głównych instytucji związanych z fizyką wysokich energii. Kontroluje także standardową numerację cząstek dla generatorów zdarzeń we współpracy z ich autorami.
"Review of Particle Physics".
"Review of Particle Physics" (dawniej "Review of Particle Properties", "Data on Particles and Resonant States" i "Data on Elementary Particles and Resonant States") to obszerne, ponad 1200-stronicowe podsumowanie własności cząstek i przegląd aktualnego stanu fizyki cząstek elementarnych, ogólnej teorii względności i kosmologii Wielkiego Wybuchu. Zwykle wyróżniany w analizie cytowań, jest obecnie najczęściej cytowanym tekstem w fizyce wysokich energii – cytowanym w literaturze naukowej ponad 2 tys. razy rocznie (stan na rok 2009).

</doc>
<doc id="2719770" url="https://pl.wikipedia.org/wiki?curid=2719770" title="Błąd piłki niesionej">
Błąd piłki niesionej

Błąd piłki niesionej – jeden z błędów w koszykówce. Występuje, kiedy piłka spoczywa na dłoni zawodnika, nie dotykając parkietu, podczas poruszania się zawodnika. Możliwe jest chwilowe trzymanie piłki pod ręką podczas tzw. "kozłowania przyspieszającego", lecz gdy ręka znajdzie się pod piłką odgwizdywany jest "błąd piłki niesionej".
Sędzia sygnalizuje ten błąd wykonując półobrót ręką z otwartą dłonią do przodu.

</doc>
<doc id="2719771" url="https://pl.wikipedia.org/wiki?curid=2719771" title="Humanity in Action">
Humanity in Action

Humanity in Action (HIA) – międzynarodowa organizacja pozarządowa, której celem jest edukowanie i łączenie młodych ludzi we współpracy na rzecz wzmocnienia ochrony praw człowieka i statusu grup mniejszościowych. Jej zadaniem jest również wspieranie rozwoju społeczeństwa obywatelskiego zgodnie z wartościami równości, różnorodności i tolerancji.
Organizacja została założona w listopadzie 1997 przez dr Judith S. Goldstein. Oddziały HIA znajdują się w Stanach Zjednoczonych, Polsce, Niderlandach, Niemczech, Danii oraz Bośni i Hercegowinie.
W Polsce organizacja działa w formie Fundacji Humanity in Action Polska mającej siedzibę w Warszawie (KRS: 0000320583).

</doc>
<doc id="2719776" url="https://pl.wikipedia.org/wiki?curid=2719776" title="Góra Pychowicka">
Góra Pychowicka

 
Góra Pychowicka, zwana też Pychowicką Górką – wzgórze w Krakowie, w Dzielnicy VIII Dębniki. Położone jest na terenie Bielańsko-Tynieckiego Parku Krajobrazowego. Pod względem geograficznym znajduje się na Pomoście Krakowskim zaliczanym do makroregionu Bramy Krakowskiej.
W wielu miejscach wzgórza dawniej eksploatowano kamienie w niewielkich kamieniołomach, zwanych łomami. Pozostały po nich pionowe ściany i zagłębienia w terenie. W 2019 roku wzgórze porośnięte jest lasem i łąkami. Jest terenem rekreacyjnym dla mieszkańców miasta o nazwie Uroczysko Górka Pychowicka i powierzchni 17 ha. Znajdują się na nim punkty widokowe, z których rozciągają się widoki na Las Wolski, Sikornik, Górę św. Bronisławy oraz na Beskidy, Gorce i Tatry. W kilku miejscach znajdują się ławki, jest też wiata i gęsta sieć ścieżek.
Na terenie uroczyska znajdują się 3 kawerny wykonane przez Austriaków w latach 1914-1916: Kawerna w Pychowicach Pierwsza, Kawerna w Pychowicach Druga, Kawerna w Pychowicach Trzecia.
Wzgórze wchodzi w skład jednej z enklaw obszaru Natura 2000 pod nazwą Dębnicko-Tyniecki obszar łąkowy.

</doc>
<doc id="2719777" url="https://pl.wikipedia.org/wiki?curid=2719777" title="Góra Solnik">
Góra Solnik



</doc>
<doc id="2719781" url="https://pl.wikipedia.org/wiki?curid=2719781" title="Kozobica">
Kozobica

 
Kozobica (282 m) – wzgórze w Tyńcu w Krakowie. Pod względem administracyjnym należy do Dzielnicy VIII Dębniki. Pod względem geograficznym należy do Wzgórz Tynieckich na Pomoście Krakowskim w obrębie makroregionu Bramy Krakowskiej. Wzgórza te włączone zostały w obszar Bielańsko-Tynieckiego Parku Krajobrazowego.
Kozobica jest całkowicie porośnięta lasem. Znajduje się na południowo-wschodnim krańcu Wzgórz Tynieckich. Jej południowe stoki wznoszą się nad ulicą Wielogórską, wschodnimi do granicy lasu dochodzi ulica Pagórki Tynieckie. Na szczycie znajduje się znak triangulacyjny. Na wzgórze nie prowadzi żaden znakowany szlak turystyczny. ale stokami prowadzą ścieżki. Wzgórza Tynieckie są miejscem rekreacji, spacerów i uprawiania sportów.

</doc>
<doc id="2719783" url="https://pl.wikipedia.org/wiki?curid=2719783" title="Mistrzostwa Świata w Snookerze na Sześciu Czerwonych 2010">
Mistrzostwa Świata w Snookerze na Sześciu Czerwonych 2010

Mistrzostwa Świata w Snookerze na Sześciu Czerwonych 2010 − (ang. "2010 SangSom 6-red World Championship"), trzecia edycja mistrzostw świata w snookerze na sześciu czerwonych, która odbyła się w dniach 19–24 lipca w Montien Riverside Hotel w Bangkoku. Mistrzem świata został Mark Selby, który zwyciężył w finale nad Rickym Waldenem 8–6.
Rezultaty.
Breaki maksymalne.
Uwaga: Break maksymalny w snookerze na sześciu czerwonych wynosi 75.

</doc>
<doc id="2719784" url="https://pl.wikipedia.org/wiki?curid=2719784" title="Piłka ręczna na Letnich Igrzyskach Olimpijskich 2012 – składy kobiet">
Piłka ręczna na Letnich Igrzyskach Olimpijskich 2012 – składy kobiet

Artykuł grupuje składy wszystkich reprezentacji narodowych w piłce ręcznej, które wystąpiły w turnieju olimpijskim 2012 odbywającym się w Londynie.

</doc>
<doc id="2719785" url="https://pl.wikipedia.org/wiki?curid=2719785" title="Horror w Arkham">
Horror w Arkham

Horror w Arkham – kooperacyjna gra planszowa, zaprojektowana przez Richarda Launiusa oraz Kevina Wilsona. Wydana po raz pierwszy w roku 1987 przez Chaosium. Nowa edycja pojawiła się w 2005 roku i została wznowiona w 2007 przez Fantasy Flight Games. W Polsce dostępna w sprzedaży od 2009 roku dzięki wydawnictwu Galakta. Przeznaczona dla 1–8 graczy powyżej 12 roku życia. Czas rozgrywki trwa od 2 do 6 godzin.
Fabuła i rozgrywka.
Akcja gry rozgrywa się w fikcyjnym mieście Arkham wykreowanym przez H.P. Lovecrafta. Gracze reprezentowani są przez postacie posiadające własne niepowtarzalne cechy, umiejętności specjalne oraz historię. Ich zadaniem jest zamknięcie "bram" strzeżonych przez potwory (pojawiające się m.in. w mitologii Cthulhu) w określonym czasie, powstrzymując tym samym obudzenie Wielkich Przedwiecznych, z którym mogą w ostateczności walczyć. Gracze wspomagają się zdobytymi broniami, przedmiotami, zaklęciami oraz przyjaciółmi wykonując w trakcie rozgrywki misje mające wpływ na to, co aktualnie dzieje się na planszy (np. ruch potworów, zamknięte sklepy, poziom paniki).
Dodatki.
Wydawnictwo Fantasy Flight Games przygotowało 8 dodatków, które wzbogacają grę oraz edycję poprawioną pierwszego dodatku:
W Polsce Galakta opublikowała

</doc>
<doc id="2719786" url="https://pl.wikipedia.org/wiki?curid=2719786" title="Guminek">
Guminek

Guminek (293 m) – wzgórze w Tyńcu w Krakowie. Pod względem administracyjnym należy do Dzielnicy VIII Dębniki. Pod względem geograficznym należy do Wzgórz Tynieckich na Pomoście Krakowskim w obrębie makroregionu Bramy Krakowskiej. Wzgórza te włączone zostały w obszar Bielańsko-Tynieckiego Parku Krajobrazowego.
Guminek wznosi się po wschodniej stronie nad drogą z Tyńca do Skawiny (ulica Bogucianka). Jego południowe stoki bardzo stromo opadają do ulicy Wielogórskiej. Jest porośnięty lasem. Jest miejscem rekreacji, spacerów i uprawiania sportów. Przez wzgórze prowadzi kilka ścieżek, jedną z nich poprowadzono znakowany szlak turystyczny. Część obszaru Guminka włączona została w obszar użytku ekologicznego o nazwie Uroczysko Tyniec.
Na południowych zboczach Guminka, zwanego też Wielogórą, znajduje się jaskinia Schronisko w Wielogórze.

</doc>
<doc id="2719787" url="https://pl.wikipedia.org/wiki?curid=2719787" title="Christian Lademann">
Christian Lademann

Christian Lademann (ur. 30 października 1975 w Blankenburgu) – niemiecki kolarz torowy i szosowy, srebrny medalista torowych mistrzostw świata.
Kariera.
Pierwsze sukcesy w karierze Christian Lademann odniósł w 1996 roku, kiedy został mistrzem kraju w drużynowym wyścigu na dochodzenie, a indywidualnie był trzeci. Jego największym osiągnięciem jest zdobycie wspólnie z Danielem Becke, Robertem Bartko i Guido Fulstem srebrnego medalu na mistrzostwach świata w Bordeaux w 1998 roku. Startował także w eliminacjach drużynowego wyścigu na dochodzenie podczas mistrzostw świata w Berlinie w 1999 roku, ale w finale, w którym Niemcy zdobyli złoty medal, Lademann nie brał udziału. W 2004 roku wystąpił na igrzyskach olimpijskich w Atenach, gdzie wraz z kolegami zajął drużynowo czwarte miejsce, a indywidualnie rywalizację zakończył na czwartej pozycji.

</doc>
<doc id="2719788" url="https://pl.wikipedia.org/wiki?curid=2719788" title="Pomost lądowy">
Pomost lądowy

Pomost lądowy – pas lądu łączący dwa kontynenty lub lądy, mający wyjaśnić występowanie takich samych gatunków roślin i zwierząt na dwóch kontynentach w hipotezie pomostowej. Hipotezę tę wyparła teoria Wegenera. W późniejszym czasie odkryto jednak, że pomosty lądowe naprawdę istniały, np. Beringia, jednak tylko między kontynentami, które były blisko siebie.

</doc>
<doc id="2719792" url="https://pl.wikipedia.org/wiki?curid=2719792" title="Abel Kapota">
Abel Kapota

Abel Kapota pseud. "Kain", przybrane nazwisko "Anatol Krajewicz" (ur. 4 kwietnia 1881 w Glinojecku, zm. 11 kwietnia 1940 w ZSRR) - działacz komunistyczny, 1916-1918 członek Zarzągu Głównego (ZG) SDKPiL, 1918-1920 sekretarz Warszawskiego Komitetu Okręgowego (KO) KPRP, 1920-1921 sekretarz Wydziału Więziennego KC KPRP.
Po ukończeniu szkoły średniej studiował nauki przyrodnicze na uniwersytecie w Liège. Od 1904 w SDKPiL, organizator i propagandysta tej partii, członek zarządu dzielnicowego SDKPiL i zarządu nielegalnego związku zawodowego pracowników handlowych. XII 1905-V 1906 więziony za działalność rewolucyjną. 1907-1911 członek zarządu sekcji SDKPiL w Liège. Od stycznia 1909 członek Biura Sekcji Zagranicznych SDKPiL. Od grudnia 1911 członek łódzkiej organizacji SDKPiL. Latem 1913 organizował demonstracje robotników domagających się uchwalenia ustaw ubezpieczeniowych. Od maja do lipca 1914 ponownie więziony. Po zwolnieniu został członkiem Komitetu Łódzkiego (KŁ) SDKPiL. Był też członkiem Zarządu Biura Pośrednictwa Pracy Centralnego Komitetu Obywatelskiego miasta Łodzi. Przewodniczący Robotniczego Stowarzyszenia Spożywczego "Robotnik". W grudniu 1916 współorganizował strajk piekarzy, a w marcu 1917 strajk tramwajarzy. W listopadzie 1916 został członkiem ZG SDKPiL. W 1917 kandydował do Rady Miejskiej Łodzi z listy Robotniczego Socjaldemokratycznego Komitetu Wyborczego. Od marca 1918 działał w Warszawie, gdzie w grudniu 1918 wraz z Franciszkiem Fiedlerem i Leonem Fersztem brał udział we wspólnej konferencji SDKPiL z PPS-Lewicą w sprawie zjednoczenia (10/11 grudnia 1918) oraz w I Zjeździe KPRP (16 grudnia 1918). Został sekretarzem KO KPRP w Warszawie (1918-1920). XI 1918-I 1919 członek Warszawskiej Rady Delegatów Robotniczych (RDR). W 1919 i 1920 aresztowany, za każdym razem zbiegł. Od grudnia 1920 do lipca 1921 działacz Centralnego Wydziału Spółdzielczego KPRP, następnie sekretarz Wydziału Więziennego KPRP, zajmującego się pomocą dla więźniów politycznych. Był jednym z organizatorów ucieczek więźniów-komunistów z obozu w Dabiu pod Krakowem. W sierpniu 1921 aresztowany i skazany na 8 lat więzienia; po apelacji wyrok skrócono do 3 lat. W więzieniu na Pawiaku i na Mokotowie był starostą komuny i bibliotekarzem. W styczniu 1926 wyjechał do Moskwy, gdzie wstąpił do WKP(b) i był m.in. przewodniczącym zarządu Polskiego Towarzystwa Kulturalno-Oświatowego i zastępcą naczelnika Zarządu Statystyki Gospodarki Narodowej Rosyjskiej Federacyjnej SRR. 26 września 1937 został aresztowany, 3 listopada skazany na obóz, gdzie zmarł.

</doc>
<doc id="2719796" url="https://pl.wikipedia.org/wiki?curid=2719796" title="Ust'-Wym'">
Ust'-Wym'



</doc>
<doc id="2719798" url="https://pl.wikipedia.org/wiki?curid=2719798" title="Lista odcinków serialu Czarodziejki">
Lista odcinków serialu Czarodziejki

Poniżej znajduje się lista odcinków serialu Czarodziejki. W ciągu 8 lat powstało 8 sezonów i 178 odcinków oraz nieemitowany odcinek pilotażowy. Serial powstał dzięki pomysłodawczyni i producentki wykonawczej Constance M. Burge, przy współpracy z Bradem Kernem u boku Holly Marie Combs i Alyssy Milano. Oryginalna emisja rozpoczęła się 7 października 1998 i zakończyła się 21 maja 2006 roku. W Polsce serial emitowany był przez stacje: TVP1, Polsat, Hallmark, SciFi Universal, Fox Life oraz TV4, i TV6.
Constance M. Burge opuściła plan "Czarodziejek" w 2001 roku wraz z końcem trzeciej serii serialu, jednak pełniła rolę konsultanta producenta podczas czwartego sezonu. W tym samym czasie Shannen Doherty (Prudence Halliwell; 1998-2001) opuściła serial, a jej miejsce zajęła Rose McGowan (jako czwarta siostra Paige Matthews; 2001-2006).
Fabuła serialu toczy się wokół czterech sióstr Halliwell: Prue, Piper, Phoebe i Paige, które są najmłodszym pokoleniem z potężnego rodu czarownic Warrenów. Siostry przez społeczeństwo postrzegane są normalnie, jednak w magicznej społeczności są znane jako Czarodziejki ("The Charmed Ones"), których przeznaczeniem jest walka ze złymi istotami takimi jak demony i czarnoksiężnicy, aby chronić niewinne istoty ludzkie od zagrożenia. Każda siostra posiada unikalne magiczne moce, które rosną i rozwijają się. Próbując utrzymać normalne życie, pracują w San Francisco. Utrzymanie ich paranormalnej tożsamości w tajemnicy przed codziennym życiem, przez cały serial stanowi napięcie i wyzwanie, z koniecznością daleko idących konsekwencji w magicznych relacjach, które doprowadzają do licznych interwencji policji i dochodzeń FBI.
Serial zakończył się na ósmym sezonie, w 2006 roku. Jednak był tak popularny, że postanowiono go kontynuować w formie komiksu.
Nieemitowany odcinek pilotażowy.
Na początku produkcji serialu powstał odcinek pilotażowy, który nigdy nie został wyemitowany. Fabuła obejmuje ten sam zakres historii jak w emitowanym pierwszym odcinku. Zmiana dotyczy aktorów odtwarzających główne role. W nieemitowanej wersji postać Phoebe Halliwell gra Lori Rom, natomiast Andy’ego Trudeau - Chris Boyd. Można się również dopatrzyć innych różnic między "drugą" wersją.

</doc>
<doc id="2719800" url="https://pl.wikipedia.org/wiki?curid=2719800" title="Dąb Imperator Północy">
Dąb Imperator Północy



</doc>
<doc id="2719801" url="https://pl.wikipedia.org/wiki?curid=2719801" title="Narciarstwo wodne na Plażowych Igrzyskach Azjatyckich 2012">
Narciarstwo wodne na Plażowych Igrzyskach Azjatyckich 2012

Podczas III Plażowych Igrzysk Azjatyckich rozegrano cztery konkurencje w nartach wodnych: triki kobiet i mężczyzn oraz wakeboarding kobiet i mężczyzn. Zawody odbywały się w dniach od 20 do 22 czerwca 2012 r. 

</doc>
<doc id="2719802" url="https://pl.wikipedia.org/wiki?curid=2719802" title="Tele 5 Polonia">
Tele 5 Polonia



</doc>
<doc id="2719805" url="https://pl.wikipedia.org/wiki?curid=2719805" title="Enlil-nasir II">
Enlil-nasir II

Enlil-nasir II (akad. "Enlil-nāṣir", tłum. „Bóg Enlil jest strażnikiem/opiekunem”) – władca Asyrii, syn Aszur-rabi I, brat i następca Aszur-nadin-ahhe I; według "Asyryjskiej listy królów" panować miał przez 6 lat. Jego rządy datowane są na lata 1430-1425 p.n.e.
Władca bardzo słabo znany. Nie odnaleziono żadnych należących do niego inskrypcji królewskich.

</doc>
<doc id="2719806" url="https://pl.wikipedia.org/wiki?curid=2719806" title="Kościół i klasztor Franciszkanów w Sanoku">
Kościół i klasztor Franciszkanów w Sanoku

Kościół i klasztor Franciszkanów w Sanoku – neoromański kościół i zespół klasztorny w Sanoku.
Podlega franciszkańskiej Prowincji św. Antoniego z Padwy i bł. Jakuba Strzemię Zakonu Braci Mniejszych Konwentualnych w Krakowie
Klasztor jest umiejscowiony w sanockiej dzielnicy Śródmieście pod adresem ulicy Franciszkańskiej 7, zaś od strony wschodniej nad stromą skarpą, u podnóża wznoszącą się od ulicy Podgórze w zachodniej części dzielnicy Błonie. Kościół franciszkanów przylega do klasztoru od strony północnej. Wejście główne do świątyni w narożniku południowo-wschodniej pierzei sanockiego rynku.
Historia.
Po utworzeniu zakonu franciszkańskiego w 1209, od początku XIII wieku jego przedstawiciele przybywali i rozpoczynali działalność na terenie Polski, w tym na Podkarpaciu w Przemyślu w 1237. Drugim miejscem ich osiedlenia w regionie był Sanok. Klasztor i kościół franciszkański w Sanoku został założony 27 lutego 1377 na mocy przywileju wydanego przez księcia Władysława Opolczyka (ówczesny zarządca Rusi Czerwonej). Książę nakazał arcybiskupowi lwowskiemu Maciejowi i burgrabiemu sanockiemu Maciejowi uposażyć Franciszkanów w dwór oraz wybudować kościół poza murami miasta. Budowa trwała w latach 1372–1376, a w jej wyniku wzniesiono kościół pod wezwaniem Najświętszej Marii Panny, który nadano zakonowi minorytów ze Lwowa, tj. franciszkanom sprowadzonym z tego miasta do Sanoka (według wcześniejszych opisów świątynia była umiejscowiony przy obecnej ul. Tadeusza Kościuszki nieopodal Góry Parkowej; jest to teren obecnej ulicy Grzegorza z Sanoka). Organizację kościoła, jak i całej diecezji, przeprowadził w tym czasie Eryk z Winsen. Pierwsze budynki kościoła i klasztoru były drewniane i znajdowały się poza murami miasta, stanowiącymi obecnie dzielnicę Śródmieście.
W 1384 siostra Kazimierza Wielkiego i matka króla Ludwika Węgierskiego, Elżbieta Łokietkówna wydała zgodę na przeniesienie siedziby franciszkanów w obręb miasta. Na darowanym przez królewnę Elżbietę areale w historycznym rogu sanockiego grodu franciszkanie, po nabyciu dodatkowych parcel miejskich, wybudowali drewniany klasztor oraz kościół (był konstrukcji drewnianej wraz z murowaną zakrystią). Akt erekcyjny kościoła i darowizny są datowane na 5 lipca 1384. Nowy kościół uzyskał tytuł pod wezwaniem Znalezienia Krzyża Świętego. W 1384 pleban kościoła pw. św. Michała usiłował zabrać klasztor, lecz królowa Elżbieta Bośniaczka (żona Ludwika Węgierskiego, a matka królowej Jadwigi) poleciła staroście, radzie i mieszczanom chronić przed plebanem zakonników, których przeniosła spoza murów do miasta. W 1387 Chartman Ghyr kleryk i notariusz publiczny zatwierdził ponownie w Krośnie w obecności biskupa Eryka dokumenty zatwierdzone przez księcia Władysława Opolczyka i królową Elżbietę. W późniejszych wiekach Sanok był kilkakrotnie trawiony przez pożary (w latach 1457, 1470, 1514, 1566 – w ostatnim z tych przypadków kościół ocalał). Kolejny z pożarów w 1604, wywołany przez Tatarów, zniszczył kościół. Dwa lata później w 1606 dokonano odbudowy kościoła, ukończonej dzięki staraniom podkomorzego sanockiego Piotra II Bala, w wyniku czego powstała nowa, murowana świątynia o charakterze jednonawowym, wzniesiona w stylu barokowym.
W późniejszym czasie tytuł kościoła Znalezienie Krzyża Świętego został zamieniony na Podwyższenie Krzyża Świętego (dzień 14 września). W okresie I Rzeczypospolitej pomieszczenia klasztoru były miejscem odbywania sejmików szlacheckich dla całej ziemi sanockiej (1612). Po raz kolejny zabudowania kościoła i klasztoru zostały zniszczone przez pożar w 1632. W latach 1632–1640 dokonano ponownej odbudowy kościoła i klasztoru wykonanej z kamienia łamanego i datę końcową uznaje się za powstanie obecnego kształtu kościoła i klasztoru. W tych latach powstały też nowe zabudowania klasztorne (drewniane) – od 1717 rozpoczęto zastępowanie ich jednolitą z kościołem konstrukcją murowaną. Kolejne skrzydła czworoboku klasztornego wzniesiono w latach 1722–1747 i 1758-1775. W latach 1676 i 1743 miały miejsce kolejne pożary klasztoru. W latach 1846–1847 klasztor został przebudowany, wskutek tego dobudowano kondygnację piętrową. W 1766 założono bractwo św. Iwona W 1790 zostało dobudowane skrzydło poprzeczne klasztoru.
W międzyczasie, po spaleniu się sanockiego kościoła parafialnego pw. Michała Archanioła 30 września 1782 świątynia przyklasztorna pełnił funkcję kościoła parafialnego (do franciszkańskiego kościoła została przeniesiona parafia, jednak jej zarząd nie został przekazany zakonnikom franciszkańskim) do 19 grudnia 1886, gdy powstała Parafia Przemienienia Pańskiego w Sanoku (w tym okresie gwardianie klasztoru pełnili jednocześnie urząd proboszcza). W kościele i klasztorze służyło na ogół trzech ojców i dwóch braci, którzy prowadzili także folwark poza miastem.
W okresie Austro-Węgier władze cesarskie Józefa II Habsburga przejęły część pomieszczeń klasztornych i utworzyły w nich areszt (wobec braku więzienia na terenie miasta) i tzw. sąd cyrkularny (powiatowy), a ponadto skonfiskowały część majątku kościelnego. 1 listopada 1851 o godz. 5:30 we mszy św. w kościele farnym wziął udział cesarz Austrii Franciszek Józef I, odwiedzający Sanok podczas podróży po Galicji i Bukowinie.
W nocy 9/10 maja 1872 miał miejsce następny, dewastujący pożar kościoła (spłonęła wówczas niemal 1/3 miasta). Od tego roku dokonano zasadniczej przebudowy (wówczas zostały odbudowane sklepienia i dach). W konsekwencji świątynia utraciła barokowy styl (zmieniono wieżę z barokowym hełmem, boczną kaplicę z kopułą, zaś szczegóły architektoniczne uległy zatarciu). Po pożarze malowanie w kościele wykonał malarz Tabiński z Rzeszowa, które zachowało się do 1935. W 1886 ukończono gruntowną przebudowę kościoła po pożarach, w ramach której odbudowano sklepienia i dach. W dokonano restauracji kościoła, podczas której zostało obniżone barokowe sklepienie, przysklepione okna, wybite wejście do kaplicy. Do jesieni 1895 dokonano rekonstrukcji zniszczonej w pożarze wieży kościoła (według projektu inż. architekta Władysława Beksińskiego, wykonawcą był Karol Gerardis; została podwyższona niemal dwukrotnie), wcześniej miała formę kopulastą, a w 1896 wzniesiono wieżyczkę na sygnaturkę. Ponowne restauracje kościoła i klasztoru przeprowadzono w 1905 (wówczas zbudowano dwie kondygnacje wieży i zbudowano jej hełm).
25 sierpnia 1900 klasztor został odwiedzony przez Namiestnika Galicji Leona Pinińskiego. 18 maja 1914 doszło do usunięcia się ziemi z gorze, na której stoi kościół franciszkanów. W 1920 podwyższono kaplice w świątyni. Od 1935 do 1939 malarską dekorację wnętrza kościoła (polichromie) wykonywał sanocki malarz, Władysław Lisowski: nad kaplicą im. św. Maksymiliana Kolbego znajduje się fresk pt. "Św. Franciszek rozsyła zakonników w świat" (odmalowane osoby noszą twarze mieszkańców Sanoka: związany z kościołem Antoni Jędrzejowski oraz zakonnicy, organista br. Michał Czyż i zakrystianin br. Metody Wojcieszek, zaś widok na Asyż przypomina panoramę Sanoka); drugie malowidło, umieszczone na łuku łączącym nawę główną z prezbiterium, ukazuje scenę hołdu i uwielbienia składanego przez przedstawicieli różnych stanów społecznych Matce Bożej, a wśród osób uwielbiających są także mieszkańcy miasta, m.in. sam W. Lisowski (klęcząca postać ubrana w kierezję), jego córki Maria i Helena Nehring z dzieckiem na rękach (późniejszy lekarz Jerzy Nehring), adwokat Kazimierz Lisowski z Brzozowa, zamieszkujący przy kościele rzemieślnik Antoni Borczyk (ubrany w czamarę) wraz z rodziną (córki), burmistrz Sanoka, Maksymilian Słuszkiewicz namalowany w stroju szlacheckim i trzymający w dłoni karabelę oraz gwardian konwentu sanockiego o. Teofil Bazan; trzeci obraz to scena odnalezienia Krzyża św. ukazana w nawie głównej (był to wcześniejsze wezwanie kościoła). W toku prac Lisowskiego w latach 30. ołtarze boczne zostały przemalowane na kolor palisandrowy. Malowidła w kruchcie wykonał w 1898 malarz Włodarski z Sanoka (są to obraz siedzącego św. Franciszka w rozmodleniu, znajdujący się nad wejście do krużganek oraz godło Polski na suficie). W drugiej połowie lat 30. doradcą przy pracach remontowych był inż. Wilhelm Szomek, za sugestią którego wykonano otynkowanie kościoła od strony rynku, zaś od strony ogrodu w kierunku wschodnim, prezbiterium pozostawiono na elewacji tzw. „dziki kamień”
W XIX wieku zabudowania klasztorne były pod numerem 16 w mieście. Wyrokiem z 16 września 1889 ks. Stanisław Stojałowski został uznany winnym przestępstw kościelnych i skazany na utratę probostwa w Kulikowie i na 6-tygodniowe rekolekcje w klasztorze w Sanoku.
Po odzyskaniu przez Polskę niepodległości w pierwszym okresie istnienia II Rzeczypospolitej w latach od 1921 do 1923 w klasztorze funkcjonowało Małe Seminarium Duchowne – Zakonne. Około 1920 na parterze klasztoru funkcjonowała tzw. „głodna kuchnia”, gdzie wydawano posiłki. Do początku lat 30. XX wieku klasztor sanocki (tak jak inne franciszkańskie konwenty na Podkarpaciu) podlegał prowincji we Lwowie, a następnie został podporządkowany prowincji w Krakowie. Według stanu z 1931 konwent franciszkanów w Sanoku posiadał własność przy ulicy Ignacego Daszyńskiego 30 (pierwotnie pod numerem konskrypcyjnym 998).
Podczas II wojny światowej w trakcie okupacji niemieckiej oraz przez rok po wojnie w klasztorze działała Polska Szkoła Handlowa ("Polnische Öffentliche Handelsschule"). Po przejściu frontu wschodniego w 1944 powstały uszkodzenia w zadaszeniu kompleksu franciszkanów, które naprawiał następnie Kazimierz Niemiec.
W dniu 3 października 1946 aresztowany i przewieziony do Rzeszowa został gwardian z Sanoka, któremu zarzucono umożliwienie na terenie klasztoru zebrań członków nielegalnej organizacji Armia Krajowa (po czterech dniach zakonnik został zwolniony, jednak w związku z tym poprosił o przeniesienie i w listopadzie odszedł z Sanoka). W latach powojennych klasztor ponosił szkody w wyniku działań władz komunistycznych PRL (zakonnikom odebrano deputat na opał). W 1950 zostało upaństwowiony teren należącego do franciszkanów gospodarstwa rolnego o powierzchni 34 ha, położony przy ul. Zagrody 10, zaś zakonnikom pozostawiono wówczas ok. 2 ha. Z pozostałej części fragment w 1973 został wykupiony przez władze państwowe (w tym miejscu powstało I Liceum Ogólnokształcące im. Komisji Edukacji Narodowej w Sanoku, w którym oo. franciszkanie byli katechetami do 1984), a w resztkach areału powstała kaplica publiczna, później kaplica rektoralna pw. św. Maksymiliana Marii Kolbego, który w 1984 została przekazana na rzecz diecezji przemyskiej.
Tuż po wojnie w 1945 w klasztorze utworzono franciszkańskie Niższe (Małe) Seminarium Duchowne, jednak od 1950 jego absolwentów nie dopuszczano do dalszej edukacji w państwowym Gimnazjum w Sanoku, zaś decyzją z 3 lipca 1952 seminarium zostało zlikwidowane przez władze PRL; jednocześnie została odebrana wówczas część klasztoru, w której działało MSD, w późniejszych latach odzyskana przez zakonników. W 1954 przeniesiono do świątyni z pobliskiej cerkwi greckokatolickiej Sobór Świętej Trójcy odnowioną ikonę Matki Boskiej Łaskawej. Obraz uroczyście wprowadzono do kościoła i poświęcono. Pierwsza historyczna wzmianka o bizantyjskiej ikonie Matki Bożej przywiezionej przez hrabiego Krzysztofa Tarnawskiego spod Moskwy do Sanoka pochodzi z 1596.
3 maja 1956 Sekretariat Episkopatu Polski ustalił drugi tytuł kościoła pw. Matki Bożej Pocieszenia, oprócz istniejącego tytułu Podwyższenia Krzyża Świętego oraz wyznaczył drugą niedzielę maja na uroczystość odpustową. 1 lipca 1969, decyzją bpa Ignacego Tokarczuka, sanoccy franciszkanie prowadzą ponownie parafię erygowaną Podwyższenia Krzyża Świętego i Matki Bożej Pocieszenia w Sanoku. Franciszkanie z Sanoka posługiwali jako kapłani w podsanockich miejscowościach Międzybrodzie i Trepcza.
Malarz W. Lisowski odnawiał ołtarze w kościele także tuż po II wojnie światowej (1946) i w późniejszych latach (1961, 1962). W 1972 zespół klasztorny franciszkański, na który składały się wówczas kościół, klasztor, stodoła z kieratem murowanym i drewnianym z poł. XIX wieku oraz ogrodzenie klasztorne murowany z XVIII/XIX w., zostały włączone do uaktualnionego wówczas spisu rejestru zabytków Sanoka. 6 stycznia 1976 rozgorzał w kościele pożar, zawczasu ugaszony.
W prezbiterium w 1887 Ferdynand Majerski wykonał balustradę z drewna. Pierwotnie posadzkę w świątyni wykonał w 1888 Jakub Zandonelli z Jasła (była w kolorach czerwony, czarnym i biało-szarym). W 1948 umieszczono nowe tabernakulum o charakterze pancernym (wykonawca: Karol Baranowicz), w miejsce poprzedniego wykonanego z drewna. W 1965 została wykonana boazeria w kościele na wysokości 142 cm (wykonawca Nieznański).
W 1977 ponownie została odnowiona polichromia w kościele, a także w kruchcie i ogrojcu (wykonał Jan Płodzień). W latach 80. XX wieku dach kościoła i klasztoru pokryto blachą miedzianą. U podstawy zabudowań klasztoru i kościoła pojawiały się problemy związane z osuwaniem się skarpy. W latach 1998–1999 na terenie kościoła przeprowadzono prace archeologiczne i konserwatorskie. W wyniku prac zostały odkryte średniowieczne cmentarzysko i XIV-wieczne mury. Na początku XXI wieku, w latach 2000–2003 były kontynuowane prace konserwatorskie i remontowe. Zostały odrestaurowane ołtarze i obrazy św. Antoniego Padewskiego (do października 2001) i Matki Bożej Pocieszenia, a w tzw. „kaplicy Ogrójca” wykonano ołtarz ku czci bł. ks. Zygmunta Gorazdowskiego. Przeprowadzono także wiele prac modernizacyjnych i unowocześniających korzystanie ze świątyni pod względem technicznym (ogrzewanie, ławki, posadzka, instalacje, oświetlenie, nagłośnienie, drzwi).
19 marca 2005, dekretem metropolity przemyskiego abpa Józefa Michalika, w przyklasztornym kościele zostało erygowane sanktuarium Matki Bożej Pocieszenia – Pani Ziemi Sanockiej.
Zespół klasztorny (kościół, klasztor i ogrodzenie) został wpisany do wojewódzkiego (1967) oraz do gminnego rejestru zabytków miasta Sanoka. Wynikiem działań Komisji Opieki nad Zabytkami, powstałej przy oddziale PTTK w Sanoku, w 1978 umieszczono na fasadzie budynku tablicę informującą o zabytkowym charakterze obiektu.
Wobec powstałych wielu pęknięć w zabudowaniach kościoła franciszkanów w 2019 podjęto prace budowlane zmierzające do zabezpieczenia skarpy do jej podnóża.
Architektura.
Kościół ma charakter orientowany (część prezbiterialna, mieszcząca ołtarz główny, jest zwrócona ku wschodowi). Obecny wygląd kościoła i klasztoru bardzo odbiega od pierwotnego. W szczególności przebudowa z 1872 usunęła barokowy styl obiektu. Zasadniczo wnętrze kościoła składa się z prostokątnego prezbiterium, nawy głównej i dwóch kaplic bocznych. Przez to kościół jako całość zyskał układ poziomy zbliżony do planu krzyża łacińskiego. Okna w kościele zakończone są w sposób półkolisty. Pod kościołem i kaplicami znajdują się krypty. Dolna kondygnacja wieży jest wykonana z kamienia łamanego, zaś dwie górne z cegły. W 1998 poinformwano o nowym wystroju ołtarza głównego, w którym uwidoczniono odsłonięt&lt;y fragment kamiennej ściany.
Pierwotne ołtarze w świątyni odnawiana przełomie 1777/1778 malarz Serafiński z Rzeszowa. Obecny ołtarz główny został wybudowany na nowo (po pożarze) w 1887, a projekt stworzył Ferdynand Majerski z Przemyśla. W jego centrum, między sześcioma kolumnami spoczywającymi na postumentach znajduje się krucyfiks późnobarokowy (wzmiankowany był w 1694 z racji na jego kult i wota), nad nim gołębica symbolizująca Ducha Świętego, a na szczycie gloria Boga Ojca. Ponad nim na sklepieniu jest przedstawiona Trójca Święta i adorujący ją czterej Ewangeliści. Po bokach ołtarza ustawiono figury, w których przedstawieni zostali Święty Bonawentura i Tomasz z Akwinu (wykonał je F. Majerski w 1887). Na kapitelach filarów umieszczono cztery figury aniołów (dwie stojące, dwie siedzące). Pod koniec XIX wieku główny ołtarz był w kolorze marmuru czerwonego.
W prezbiterium umiejscowiona została drewniana chrzcielnica z 1996 (autor Jan Penar, projekt i polichromie Artur Olechniewicz) – na jej ścianach zostali przedstawieni święci związani z zakonem i Sanokiem (św. Franciszek z Asyżu, św. Klara z Asyżu, św. Maksymilian Maria Kolbe, bł. Jakub Strzemię, św. ks. Zygmunt Gorazdowski, słudzy Boży męczennicy: o. Michał Tomaszek i o. Zbigniew Strzałkowski).
Pierwotnie kościelna ambona była zlokalizowana w prezbiterium po prawej stronie, po czym w 1887 została przeniesiona na stronę lewą. Obecną ambonę wykonał Ferdynand Majerski w 1889. Na zadaszeniu ambony widnieją dwie figury aniołków. Fundatorem wykonanych w 1897 schodów do ambony był Józef Nowak, który opłacił także istniejącą tuż obok drewnianą ławkę-stallę. Analogiczna stalla istniała po drugiej (prawej) stronie przy wejściu do zakrystii, zaś w 1977 obie ławki zostały przeniesiony do kaplicy św. Franciszka. Pierwotnie pod amboną istniało osiem ławek (wykonawca: Dutkiewicz w 1897) oraz szesnaście w nawie głównej (wykonawca Michał Car w 1939). W 1976 usunięto tynk z wieży kościoła, w 1977 górną część tejże otynkowano na nowo, a dolną część wykonano z pozostawieniem kamienia. W tym czasie w podobny sposób tzw. „dzikiego kamienia” wykonano elewację kościoła od strony rynku.
Przylegający od południa do kościoła klasztor składał się pierwotnie z trzech skrzydeł wokół wirydarza, natomiast obecnie ma dwa wirydarze. Od odbudowy w XIX wieku budynek klasztoru jest jednopiętrowy. Na parterze są krużganki sklepione krzyżowo, wiodące od strony wirydarza i umożliwiające okrężne przejście łączące kruchtę kościoła (przedsionek przy wejściu do kościoła z Rynku miejskiego) z zakrystią i dalej prezbiterium. Zakrystia została odnowiona 1900/1901. malowidła wykonał br. Cyryl Sadowski, w 1970 odmalowali sanoccy malarze Tadeusz Turkowski i Kazimierz Florek. W krużgankach (skrzydło wschodnie) jest umiejscowiona kaplica św. Zygmunta Gorazdowskiego (ufundowana przez rodzinę Rylskich w XIX wieku; zwana kaplicą Rylskich bądź powszechnie jako „Ogrójec”). Kaplica została odnowiona w 1901, ponownie zrekonstruowana w 1977. W 2012 trwała renowacja polichromii w kaplicy. Ponadto w budynku klasztornym mieści się refektarz (skrzydło południowe), kaplica zakonna i biblioteka.
Od końca 2005 na wieży kościelnej funkcjonują dzwony rodzaju carillon (zespół dzwonów wieżowych) w liczbie ośmiu (łączna waga 250 kg), które regularnie, co trzy godziny między 6:00 a 21:00, odgrywają melodię.
Obiekty sakralne i zabytki sztuki.
Na początku XXI wieku kaplicę odnowiono do lipca 2004.
W przeszłości w kościele znajdowały się obrazy: Matki Boskiej Szkaplerznej (w lewym ołtarzu, gdzie od 1954 umieszczono obraz matki Bożej Pocieszenia; przeniesiony do kościoła Najświętszej Maryi Panny Królowej Polski w Zahutyniu), Matki Bożej Różańcowej (był w kaplicy w. Franciszka, przeniesiony do Jasła).
Zakonnicy i powiązani.
Niekompletna lista gwardianów konwentu (klasztoru) franciszkanów w Sanoku:
W czasie funkcjonowania sanockiej parafii w farnej w kościele (do 1886) w kościele rozpoczynał posługę kapłańską ówczesny wikariusz, późniejszy biskup Karol Fischer (od września 1879 do końca 1880). Pod koniec XIX wieku w klasztorze przebywał powstaniec styczniowy, ks. Kazimierz Żuliński. Od 1899 do 1901 po raz pierwszy, a od 1938 do 1942 po raz drugi zakonnikiem w klasztorze był o. Euzebiusz Pelc, który poniósł śmierć w KL Auschwitz. W klasztorze od 1914 do 1935 przebywał o. Benigny Chmura. W 1934 tymczasowo przebywał internowany w klasztorze ks. Władysław Bachuta.
W klasztorze byli także m.in.: o. Hilary Pracz-Przyczyński (1929-1935), o. Wacław Niewodowski (-1953), o. Radosław Bulsiewicz (-1985), o. Salezy Kucharski (1928-2001), o. Franciszek Patryjak (1944-2005), o. Andrzej Deptuch (1919–2015). Pod koniec XX wieku w klasztorze posługiwali o. Tadeusz Pobiedziński (do 1989), o. Marek Daukszewicz, o. Marek Andrzejewski, o. Anicet Sajek (obaj byli katechetami w Zespole Szkół Ekonomicznych). We wspólnocie klasztornej od 26 lipca 1972 do 1 listopada 2015 był o. Andrzej Deptuch, w chwili śmierci najstarszy wiekiem zakonnik prowincji franciszkańskiej i najstarszy kapłan archidiecezji przemyskiej. Ponadto we wspólnocie klasztornej byli bracia: br. Medart Beneta (-1955), br. Tomasz Szaruga (-1967), br. Zeno Serafin Poliński (1904-2002) i br. Celestyn Skóra (-1992), br. Cyryl Dudek (1927-2008). Do 2017 posługiwali w parafii o. Piotr Marszałkiewicz (katecheta w Zespole Szkół nr 1 im. Karola Adamieckiego w Sanoku, także duszpasterz klubu hokeja na lodzie STS Sanok), o. Tarzycjusz Cwykiel (duszpasterz).
Przed 1913 konwent oo. franciszkanów w Sanoku należał do oddziału sanockiego C. K. Galicyjskiego Towarzystwa Gospodarskiego. W 2009 sanoccy ojcowie franciszkanie otrzymali Nagrodę Burmistrza Sanoka.
Grobowiec sanockich oo. franciszkanów znajduje się na Cmentarzu Centralnym w Sanoku.
Od 4 października 1998 organistą w kościele jest Jacek Szuba.
Publikacje.
Nakładem Muzeum Historycznego w Sanoku ukazały się publikacje pt. "Przewodnik po kościele i klasztorze Franciszkanów w Sanoku w opracowaniu o. Witolda Pobiedzińskiego OFMConv" (2007) oraz "630. rocznica przybycia franciszkanów do Sanoka. Materiały posesyjne" (2008).

</doc>
<doc id="2719809" url="https://pl.wikipedia.org/wiki?curid=2719809" title="Józef Dydyński">
Józef Dydyński

Józef Dydyński herbu Gozdawa (ur. 25 września 1819 w Bydgoszczy, zm. 9 lutego 1897 w Kłecku) – polski duchowny katolicki, dziekan i proboszcz kłecki, kanonik, sędzia prosynodalny, teolog, pisarz, archeolog, badacz historii i kultury, członek Poznańskiego Towarzystwa Przyjaciół Nauk. 
Życiorys.
Jego ojcem był Maksymilian Dydyński (1799-1869) h. Gozdawa, urzędnik przy sądzie apelacyjnym, bratem Teodor Dydyński. Józef Dydyński ukończył Gimnazjum św. Marii Magdaleny w Poznaniu, następnie 1 czerwca 1839 wstąpił do seminarium duchownego. Od 1842 studiował za granicą teologię, m.in. we Fryburgu Bryzgowijskim u prof. Franza Steudenmaiera (1800-1856) i prof. Johanna von Hirschera (1788-1865).
J. Dydyński święcenia kapłańskie otrzymał 1 czerwca 1844 w Gnieźnie. Pierwsze obowiązki duszpasterskie spełniał w Żninie. Od 21 kwietnia 1845 był kapelanem i sekretarzem przybocznym arcybiskupa Leona Przyłuskiego (1789-1865). W 1847 r., dokładnie 1 sierpnia, otrzymał ks. Józef Dydyński probostwo w Kłecku, siedem lat później pełnił także funkcję dziekana. W latach 1847-1897 mieszkał w Kłecku. Do obowiązków ks. Dydyńskiego w 1866 r. należała również praca egzaminatora, a od 1869 r. funkcja sędziego prosynodalnego. Pomimo natłoku pracy duszpasterskiej, ks. J. Dydyński angażował się w sprawy społeczne. Z jego inicjatywy i Antoniego Lubińskiego oraz Adama Grochowskiego, w 1875 założono w Kłecku Towarzystwo Przemysłowców skupiające elitę miasta, głównie kupców i rzemieślników. Za zasługi dla Kościoła 18 stycznia 1888 r. otrzymał ks. Dydyński kanonię honorową katedry poznańskiej.
O kłeckim dziekanie pisze ks. Leon Formanowicz w "Polskim Słownik Biograficznym":
"W chwilach wolnych od zajęć kościelnych oddawał się Dydyński z wielkim zamiłowaniem badaniom historycznym i archeologicznym. Pracą "Wiadomości historyczne o mieście Kłecku" (Gniezno 1858) zwrócił na siebie uwagę Towarzystwa Przyjaciół Nauk w Poznaniu, które go w r. 1858 powołało w poczet swoich członków. Na posiedzeniach wydziału historycznego czytywał swoje rozprawy z dziedziny archeologii (…). W r. 1883 wszedł jako członek do wyłowionej z Tow. Przyjaciół Nauk Komisji zabytkowej i zajął się inwentaryzacją zabytków budowlanych powiatu wągrowieckiego. Od r. 1889 był też czynnym członkiem Towarzystwa Numizmatycznego w Krakowie. Piórem swoim zasilał także wychodzący w Poznaniu „Przegląd Kościelny”, w którym ogłosił rozprawy filozoficzno-dogmatyczne "O stworzeniu świata" i "O początku zła w świecie zmysłowym" (1893) oraz "De anno gratiae" z zakresu diecezjalnego prawa kościelnego (1894)". 
W 1866 prof. Józef Łepkowski działalność naukową ks. J. Dydyńskiego zaliczał do najważniejszych swego czasu, obok dokonań Raczyńskiego, Łukaszewicza czy Działyńskiego. Władysław Bentkowski z kolei nazwał Dydyńskiego jednym z pierwszych polskich archeologów oraz badaczy starożytności. Również w latach 50. XIX wieku przychylnie o publikacjach naukowych Dydyńskiego wypowiadała się „Biblioteka warszawska”. Od 1858 r. naukowiec związany był z Poznańskim Towarzystwem Przyjaciół Nauk, w którym zaprzyjaźnił się m.in. z prof. Bolesławem Erzepkim (1852-1932), Władysławem Jażdżewskim (1835-1895), Władysławem Bentkowskim (1817-1887), Ignacym Zakrzewskim (1823-1889), Klemensem Koehlerem (1840-1901) i Augustem Cieszkowskim (1814-1894). Na pracach badawczych ks. Józefa Dydyńskiego oparł się również Maksymilian Baruch (1861-1933) publikując w 1907 r. "Boże stopki. Archeologia i folklor kamieni z wyżłobionymi śladami stóp".
Ks. kan. Józef Dydyński zasłużył się dla kultury miasta Kłecka, któremu poświęcił pięćdziesiąt lat swoich badań gromadząc m.in. lokalne legendy, opowieści i dawne dokumenty. Zmarł w 1897 r., leży pochowany wraz z ojcem w grobowcu Dydyńskich herbu Gozdawa w Kłecku.

</doc>
<doc id="2719814" url="https://pl.wikipedia.org/wiki?curid=2719814" title="Aszur-nadin-ahhe I">
Aszur-nadin-ahhe I

Aszur-nadin-ahhe I (akad. "Aššur-nādin-ahhē", tłum. „Aszur jest tym, który dał braci”) – władca Asyrii (połowa XV w. p.n.e.), syn i następca Aszur-rabi I. Nie wiadomo jak długo rządził, gdyż informacja ta nie zachowała się w żadnej ze znanych kopii "Asyryjskiej listy królów". Według najbardziej kompletnego fragmentu z kopii B tej listy (tzw. Khorsabad List) Aszur-nadin-ahhe I (m"aš-šur"-SUM-PAB.MEŠ) przejął władzę w Asyrii po swym ojcu Aszur-rabi I, a następnie, po nieznanej liczbie lat rządów (tekst uszkodzony), usunięty został z tronu przez swego brata Enlil-nasira II, który samemu panował przez 6 lat.
W trakcie wykopalisk w mieście Aszur odnaleziono szereg cegieł z inskrypcją władcy o imieniu Aszur-nadin-ahhe, brzmiącą: „(Własność) pałacu Aszur-nadin-ahhe, zarządcy boga Aszura” (É.GAL md"a-šur4-na-din"-ŠEŠ.MEŠ ÉNSI d"a-šur4"). Wskazuje ona, że Aszur-nadin-ahhe wznieść musiał w mieście Aszur swój pałac, ale nie ma pewności, czy chodzi tu o Aszur-nadin-ahhe I czy też Aszur-nadin-ahhe II. Władca o imieniu Aszur-nadin-ahhe wzmiankowany jest również w kilku tekstach późniejszego asyryjskiego króla Aszur-uballita I (1363–1328 p.n.e.). W uszkodzonej inskrypcji umieszczonej na fragmencie glinianego stożka z Aszur, dotyczącej najprawdopodobniej prac renowacyjnych Aszur-uballita I przy Nowym Pałacu (É.GAL-"lì" GIBIL-"ti"), jako budowniczy tego pałacu wymieniany jest Aszur-nadin-ahhe (md"a-šùr-na-din"-ŠEŠ.ME[Š]). Aszur-uballit I wspomina o Aszur-nadin-ahhe również w swej innej inskrypcji pochodzącej z miasta Aszur. Inskrypcja ta, wyryta na kamieniu, jest dość niezwykła, gdyż opisuje zasypanie studni wykopanej niegdyś na rozkaz „Aszur-nadin-ahhe, zarządcy boga Aszura” (md"a-šur-na-din-a-ḫi" ÉNSI d"a-šur"). O Aszur-nadin-ahhe mowa jest też w jednym z listów Aszur-uballita I (EA 16) wysłanych do egipskiego faraona, najprawdopodobniej Echnatona, zachowanych w korespondencji amarneńskiej. W liście tym Aszur-uballit I prosi faraona o złoto, powołując się na wcześniejsze kontakty dyplomatyczne pomiędzy władcami Asyrii i Egiptu, sięgające czasów Aszur-nadin-ahhe: „Gdy mój przodek Aszur-nadin-ahhe napisał do kraju Egipt, oni wysłali mu 20 talentów złota”. We wszystkich tych przypadkach również nie ma pewności o którego Aszur-nadin-ahhe chodzi, ale wydaje się bardziej prawdopodobne, że Aszur-uballit I miał tu na myśli swego dziadka Aszur-nadin-ahhe II, a nie rządzącego kilka dziesięcioleci wcześniej Aszur-nadin-ahhe I. 

</doc>
<doc id="2719816" url="https://pl.wikipedia.org/wiki?curid=2719816" title="Eyk Pokorny">
Eyk Pokorny

Eyk Pokorny (ur. 22 listopada 1969 w Berlinie) – niemiecki kolarz torowy, pięciokrotny medalista mistrzostw świata.
Kariera.
Pierwszy sukces w karierze Eyk Pokorny osiągnął w 1986 roku kiedy został wicemistrzem świata juniorów w sprincie indywidualnym. Rok później był już najlepszy, a w 1991 roku wspólnie z Emanuelem Raaschem zdobył złoty medal w tandemach na mistrzostwach świata w Stuttgarcie w kategorii seniorów. Na mistrzostwach świata w Hamar w 1993 roku zdobył brązowy medal w sprincie, ulegając jedynie Australijczykowi Gary'emu Neiwandowi i swemu rodakowi Michaelowi Hübnerowi. Swój jedyny start olimpijski zaliczył podczas igrzysk w Atlancie w 1996 roku, gdzie zajął siódme miejsce w sprincie. W sprincie drużynowym razem z Sörenem Lausbergiem i Janem van Eijdenem zdobył srebrny medal na mistrzostwach świata w Perth w 1997 roku, a podczas mistrzostw świata w Bordeaux w 1998 roku i mistrzostw w Berlinie rok później Niemcy z Pokornym w składzie zajmowali w tej konkurencji trzecią pozycję.

</doc>
<doc id="2719817" url="https://pl.wikipedia.org/wiki?curid=2719817" title="FIFA 13">
FIFA 13

FIFA 13 – komputerowa gra sportowa o tematyce piłki nożnej, produkowana przez EA Canada, będąca dwudziestą częścią piłkarskiej serii "FIFA". Premiera gry odbyła się 25 września 2012 w Ameryce Północnej a 27 września 2012 w Europie na konsole oraz PC. W grze znajdują się setki drużyn klubowych oraz kilkadziesiąt drużyn narodowych, a także ponad 15 000 zawodników. Wśród nowych reprezentacji są takie jak Wenezuela, Indie czy Arabia Saudyjska. Demo gry ukazało się 11 września 2012. Nowością jest wsparcie dla kontrolerów Kinect dla Xbox 360 i PlayStation Move dla PlayStation 3. W grze można również grać w gry treningowe czy na arenie treningowej.
Ścieżka dźwiękowa.
Poniższy spis uwzględnia utwory, które wykorzystano w oficjalnej ścieżce dźwiękowej gry.

</doc>
<doc id="2719822" url="https://pl.wikipedia.org/wiki?curid=2719822" title="KDS">
KDS

Komitet Bezpieczeństwa Państwa (bułg. Комитет за държавна сигурност, KDS), określany potocznie jako Държавна сигурност (Bezpieczeństwo państwowe) – bułgarska policja polityczna, działająca w okresie rządów Todora Żiwkowa.
Historia.
Pierwsze struktury odpowiedzialne za bezpieczeństwo państwa utworzono w Bułgarii już w 1925. Na bazie tych struktur w 1944 utworzono specjalny wydział bezpieczeństwa w ramach Dyrekcji Milicji Ludowej (Дирекция на Народната Милиция). Określano go skrótem DS (Държавна сигурност, Bezpieczeństwo państwowe). Kierował nim Dimo Diczew. Zadaniem funkcjonariuszy DS było zdobywanie informacji o charakterze politycznym, ochrona władz partyjno-państwowych i eliminacja tzw. elementów kontrrewolucyjnych. W ramach DS utworzono w 1964 specjalny oddział, pod dowództwem płk Petko Kowaczewa, który miał się zająć eliminacją bułgarskich dysydentów i dezinformacją, co do ich rzeczywistej działalności. Funkcjonariusze DS w latach 80. odegrali kluczową rolę w tzw. procesie odrodzeniowym (bułgaryzacji mniejszości tureckiej). Bułgarskiej policji politycznej przypisywano także zabójstwo pisarza Georgi Markowa na londyńskim Moście Waterloo i udział w zamachu na papieża Jana Pawła II w 1981.
W 1990 DS została podzielona na trzy odrębne struktury, zajmujące się wywiadem, ochroną bezpieczeństwa państwa i ochroną przedstawicieli władz Bułgarii. W 1990, zgodnie z rozkazem nr ІV-68 gen. Atanasa Semerdżiewa, ówczesnego ministra spraw wewnętrznych, zniszczono ok. 40% dokumentów, wytworzonych przez DS.
Pokłosie.
Ocalałe dokumenty DS budzą do dziś poważne kontrowersje w Bułgarii. Stan zachowania dokumentów nie pozwala na przeprowadzenie pełnej procedury lustracji. W 2002 gen. Atanas Semerdżijew został uznany winnym zniszczenia 144 235 teczek osobowych, zgromadzonych w archiwach DS.

</doc>
<doc id="2719824" url="https://pl.wikipedia.org/wiki?curid=2719824" title="Louis Joseph Ferdinand Herold">
Louis Joseph Ferdinand Herold



</doc>
<doc id="2719825" url="https://pl.wikipedia.org/wiki?curid=2719825" title="Ďurková (Niżne Tatry)">
Ďurková (Niżne Tatry)

Ďurková (1750 m) – szczyt w Niżnych Tatrach na Słowacji. Znajduje się w zachodniej części Niżnych Tatr, w ich głównym grzbiecie, pomiędzy Magurką (1650 m) na zachodzie a Chabencem (1955 m) na północnym wschodzie. Od Magurki oddziela go płytkie, bezimienne i trawiaste siodło, od Chabenca – szerokie, również halne Siodło Dziurkowej (1709 m).
Geologia i morfologia.
Mało wybitny szczyt Ďurkovej zbudowany jest z granitów, które jednak wychodzą na powierzchnię w formie wielkich bałwanów jedynie w północnej i zachodniej części spiętrzenia. W kierunku południowym od szczytu wybiega boczny grzbiet, który poprzez przełęcz Struhárske sedlo (1355 m), masywny Struhár (1471 m) i Obrštín (1008 m) opada w widły Łomnistej i Jaseniańskiego Potoku. Stoki Ďurkovej są dość strome, od północy tworzą krótki grzbiet ograniczony dwoma żlebami, którymi spływają źródłowe cieki potoku Ľupčianka.
Przyroda ożywiona.
Wierzchołek pokrywa roślinność halna, na północnych stokach wysoko pod szczyt pochodzą zarośla kosodrzewiny.
Ďurkova leży na terenie Parku Narodowego Niżne Tatry.
Turystyka.
Przez szczyt, głównym grzbietem Niżnych Tatr, biegnie czerwono znakowany, dalekobieżny szlak turystyczny, zwany Szlakiem Bohaterów Słowackiego Powstania Narodowego. Na południowo-wschodnich stokach znajduje się schron Ďurková.

</doc>
<doc id="2719826" url="https://pl.wikipedia.org/wiki?curid=2719826" title="Piotr Serafin">
Piotr Serafin

Piotr Arkadiusz Serafin (ur. 12 stycznia 1974 w Sulęcinie) – polski prawnik, urzędnik państwowy.
W latach 2008–2009 podsekretarz stanu w Urzędzie Komitetu Integracji Europejskiej, w 2010 podsekretarz stanu w Ministerstwie Spraw Zagranicznych, a w latach 2012–2014 sekretarz stanu w tym resorcie, w latach 2014–2019 szef gabinetu przewodniczącego Rady Europejskiej Donalda Tuska.
Życiorys.
Ukończył studia ekonomiczne w Szkole Głównej Handlowej oraz prawnicze na Uniwersytecie Warszawskim. Kształcił się również podyplomowo na University of Sussex w zakresie integracji europejskiej. Od 1998 był urzędnikiem w Urzędzie Komitetu Integracji Europejskiej. W 2004 objął stanowisko dyrektora Departamentu Analiz i Strategii UKIE. Od 16 stycznia 2008 do 31 grudnia 2009 pełnił funkcję podsekretarza stanu w tym urzędzie. Po włączeniu UKIE w struktury Ministerstwa Spraw Zagranicznych 1 stycznia 2010 został powołany na podsekretarza stanu w MSZ. Odwołano go 18 lutego tegoż roku – został wówczas zastępcą szefa gabinetu Janusza Lewandowskiego, komisarza Unii Europejskiej ds. budżetu. 22 maja 2012 powrócił do resortu spraw zagranicznych w randze sekretarza stanu i jednocześnie pełnomocnika premiera ds. koordynacji udziału Prezesa Rady Ministrów w spotkaniach Rady Europejskiej (tzw. ministra ds. europejskich). Zakończył urzędowanie 24 września 2014. Po objęciu 1 grudnia tego samego roku przez Donalda Tuska stanowiska przewodniczącego Rady Europejskiej został szefem jego gabinetu. Pełnienie tej funkcji zakończył 30 listopada 2019. 
Piotr Serafin jest żonaty, ma dwie córki.

</doc>
<doc id="2719828" url="https://pl.wikipedia.org/wiki?curid=2719828" title="Kamishibai">
Kamishibai

 – teatr ilustracji, teatr obrazkowy, dosłownie: papierowy teatr. Jest to tradycyjna japońska sztuka opowiadania historii za pomocą ilustracji wykonanych na kartonowych planszach, wsuwanych do małej, płaskiej, drewnianej, otwartej częściowo skrzynki, pełniącej rolę sceny/ekranu o nazwie "butai" (scena). Kamishibai można porównać do wędrownego teatru marionetkowego, w którym miejsce lalek zajmują obrazy. Artystów zajmujących się tą sztuką nazywa się .
Opis.
Kartonowe plansze z obrazkami opowiadają historię, a każda plansza przedstawia kolejny fragment opowieści. Tył karty zarezerwowany jest na tekst oraz miniaturkę obrazka. Parawan stoi zwrócony do publiczności, czytający/opowiadający stoi z boku lub z tyłu i czyta opowieść, zmieniając płynnie plansze. Gdy scena zostaje otwarta, opiera się na dwóch przednich okiennicach, co zapewnia mu stabilność. Jej tył jest pusty tak, aby można było czytać tekst umieszczony na tylnej części każdej z plansz. Teatrzyk można umieścić np. na stoliku, na wysokości oczu publiczności.
Historia.
Źródła kamishibai odnajdujemy w XII wieku, w czasach gdy w buddyjskich świątyniach mnisi za pomocą zwijanych rulonów z historiami obrazkowymi, przekazywali umoralniające opowieści niepiśmiennej publiczności. Po wiekach uśpienia sztuka kamishibai pojawiła się w Japonii na początku XX wieku. Wraz z nadejściem filmu dźwiękowego spektakle małego teatrzyku stały się alternatywą dla ubogiej publiczności i jednocześnie zajęciem dla bezrobotnych artystów oraz narratorów niemych filmów.
Podstawą przedstawienia jest rysunek, ilustracja do opowiadanej historii. W roku 1923 powstał pierwszy kamishibai dla dzieci. Ze sztuki tej wywodzą się liczni, znani później, mangowi artyści, jak Shigeru Mizuki (1922–2015), czy Gōseki Kojima (1928–2000).
Lata 50. XX wieku uważane są za złoty okres kamishibai. Liczni wędrowni opowiadacze przedstawiali w całej Japonii historie np. o Ōgon Batto (ang. Golden Bat) oraz podobnych mu super-bohaterach. Niewielkie rozmiary drewnianego teatrzyku pozwalają na szybkie rozłożenie i złożenie go po zakończonym spektaklu. Z powodzeniem można go przewozić na ramie roweru z wioski do wioski, z miasteczka do miasteczka.
Kamishibai zanikł w latach 60. XX wieku, wyparty przez telewizję i prasę codzienną oraz pierwsze komiksy. Sztuka ta powraca w Japonii m.in. dzięki wysiłkom Międzynarodowego Stowarzyszenia Kamishibai w Tokio – IKAJA (The International Kamishibai Association of Japan, Kamishibai Bunka no Kai), które powstało w 2001 roku i skutecznie odgrywa rolę edukacyjną dla najmłodszych na całym świecie.
Współczesność.
Dla Zachodu kamishibai odkryła w latach 70. XX wieku Édith Montelle, animatorka, bibliotekarka, szefowa kolekcji wydawniczej w szwajcarskim wydawnictwie Slatkine, a przede wszystkim propagatorka sztuki opowiadania. Równocześnie od lat szkoli bibliotekarzy i nauczycieli w sztuce opowiadania za pomocą obrazkowego teatru kamishibai, który cieszy się dużym powodzeniem w takich krajach, jak: Szwajcaria, Francja, Włochy, Holandia, Belgia, Kanada, Stany Zjednoczone. We współczesnych kamishibai zachowana jest idea i forma teatrzyku, ale treści dostosowuje się do warunków i tradycji kulturowych poszczególnych krajów. Głównym celem seansów jest stworzenie między widzami i czytającym/opowiadającym swego rodzaju głębokiego porozumienia i współodczuwania. 
Przedstawienia kamishibai mogą mieć miejsce zarówno w domu, jak i w bibliotece, księgarni, czy szpitalu, w salach przedszkolnych lub w plenerze. Na Zachodzie w dużej mierze ta forma aktywności wykorzystywana jest w przedszkolach i szkołach, spełniając funkcję pomocy dydaktycznej. Kamishibai jest bowiem skutecznym narzędziem w procesie alfabetyzacji, nauki opowiadania, nauki czytania na głos, rysowania i pisania opowiadań przez dzieci. Dla najmłodszych jest to często pierwsze zetknięcie się ze sztuką teatralną, w której mogą brać udział zarówno jako widzowie, jak i narratorzy czy autorzy. Minispektakle teatralne rozwijają wyobraźnię, bawią i jednocześnie uczą. Kamishibai jest również wykorzystywany przez profesjonalne teatry i łączony z teatrem tradycyjnym lub teatrem cieni.
Obecnie papierowy teatrzyk zyskuje na popularności w wielu krajach świata. W Europie działa kilkanaście wydawnictw (w tym kilka w Polsce) proponujących książki wydane w formie kart kamishibai.
Na początku 2011 roku Wydawnictwo Risprint wprowadziło do Polski kamishibai i w ramach promowania czytelnictwa wśród dzieci, rozpoczęło propagowanie tej metody w polskich przedszkolach. 
Kolejnym wydawnictwem, które wprowadziło w 2012 roku tego rodzaju książki na rynek polski jest Wydawnictwo Tibum, członek IKAJA. Wydawnictwo od 2012 roku propaguje ideę kamishibai poprzez warsztaty skierowane do nauczycieli, bibliotekarzy, rodziców. W 2013 roku zostało uhonorowane nagrodą Świat Przyjazny Dziecku, przyznawaną przez Komitet Ochrony Praw Dziecka za 2013 rok. Innym, działającym w Polsce wydawnictwem, jest Wydawnictwo Kamishibai Kokoszka. Wszystkie publikacje z tego wydawnictwa są kilkujęzyczne.
W zarządzaniu.
W Systemie Produkcyjnym Toyoty i lean management stosowana jest tzw. tablica kamishibai – narzędzie zarządzania wizualnego, służące do przeprowadzania audytów i wspierające procesy ciągłego doskonalenia.

</doc>
<doc id="2719829" url="https://pl.wikipedia.org/wiki?curid=2719829" title="Americano Campos">
Americano Campos



</doc>
<doc id="2719832" url="https://pl.wikipedia.org/wiki?curid=2719832" title="Louis Joseph Ferdinand Hérold">
Louis Joseph Ferdinand Hérold



</doc>
<doc id="2719834" url="https://pl.wikipedia.org/wiki?curid=2719834" title="Rocco Van Straten">
Rocco Van Straten



</doc>
<doc id="2719838" url="https://pl.wikipedia.org/wiki?curid=2719838" title="Aszur-rabi I">
Aszur-rabi I

Aszur-rabi I – władca Asyrii (XV w. p.n.e.), syn Enlil-nasira I; doszedł do władzy usuwając z tronu swego bratanka Aszur-szaduni; był ojcem dwóch kolejnych królów asyryjskich: Aszur-nadin-ahhe I i Enlil-nasira II. Wiadomo, że prowadził prace budowlane przy świątyni boga Enlila w Aszur.
Imię.
Akadyjskie imię tego władcy, brzmiące "Aššur-rabi", znaczy „Aszur jest wielki”. W transliteracji z pisma klinowego zapisywane jest ono w formie d"a-šùr"-GAL (w jego własnej inskrypcji i inskrypcji jego wnuka Aszur-rem-niszeszu) bądź m"aš-šur"-GAL-"bi" (w kopiach "Asyryjskiej listy królów").
Tytulatura.
W swej własnej inskrypcji z miasta Aszur władca ten nosi tytuł „zarządcy/namiestnika (boga) Aszura” (ÉNSI d"a-šùr").
Pochodzenie i rodzina.
"Asyryjska lista królów" przedstawia Aszur-rabi I jako syna króla Enlil-nasira I, co zgadza się z informacjami zawartymi w inskrypcji samego Aszur-rabi I, w której król ten nazywa siebie „synem Enlil-nasira” (["mār" d"e"]"n-líl-na-ṣir"). Zgodnie z "Asyryjską listą królów" Aszur-rabi I dojść miał do władzy w wyniku przewrotu pałacowego, usuwając z tronu króla Aszur-szaduni, syna swego brata Nur-ili. To samo źródło podaje też, że Aszur-rabi I pozostawił tron swemu synowi Aszur-nadin-ahhe I, którego z kolei usunął z tronu jego brat Enlil-nasir II.
Panowanie.
W żadnej ze znanych kopii "Asyryjskiej listy królów" nie zachowała się informacja o długości jego rządów, które umieszczane są przez uczonych w XV w. p.n.e.. Z "Asyryjskiej listy królów" wiadomo jedynie, iż doszedł on do władzy usuwając z tronu swego bratanka Aszur-szaduni. Aszur-rabi I przypisywana jest jedna, mocno uszkodzona inskrypcja umieszczona na fragmencie glinianego stożka (IM 75179) znalezionego w trakcie wykopalisk w Aszur, która wydaje się opisywać wczesną przebudowę świątyni boga Enlila w tym mieście.

</doc>
<doc id="2719842" url="https://pl.wikipedia.org/wiki?curid=2719842" title="Drugi gabinet Roberta Menziesa">
Drugi gabinet Roberta Menziesa

Drugi gabinet Roberta Menziesa (ang. "Second Menzies Ministry") – dwudziesty siódmy gabinet federalny Australii, urzędujący od 14 marca do 28 października 1940 roku. Był czwartym i ostatnim gabinetem powołanym w czasie kadencji Izby Reprezentantów rozpoczętej w listopadzie 1937. 
Powołanie.
Kiedy pod koniec kwietnia 1939 Robert Menzies został nowym premierem Australii i zarazem liderem Partii Zjednoczonej Australii (UAP) na miejsce zmarłego trzy tygodnie wcześniej Josepha Lyonsa, lider drugiego ugrupowania dotychczasowej koalicji rządowej, Earle Page, odmówił w imieniu swojej Partii Wiejskiej (CP) udziału w rządzie Menziesa, co wynikało z osobistych animozji między oboma tymi politykami. W efekcie UAP sformowała pierwszy gabinet Roberta Menziesa sama. Większość parlamentarzystów CP przyjęła znalezienie się poza rządem z niezadowoleniem, które znalazło swój wyraz w odwołaniu Page'a z funkcji lidera. Jego następca Archie Cameron podjął rozmowy z UAP na temat odnowienia koalicji. W drugim gabinecie Menziesa ponownie spotkali się politycy obu partii. 
Dymisja.
Gabinet działał do wyborów w 1940, które zakończyły się patowym rezultatem. Robert Menzies powołał swój trzeci gabinet, jednak miał on charakter mniejszościowy i opierał się na poparciu dwóch deputowanych niezależnych, będących języczkiem u wagi w parlamentarnej arytmetyce.

</doc>
<doc id="2719845" url="https://pl.wikipedia.org/wiki?curid=2719845" title="Eduard Strasburger">
Eduard Strasburger



</doc>
<doc id="2719852" url="https://pl.wikipedia.org/wiki?curid=2719852" title="Aszur-szaduni">
Aszur-szaduni

Aszur-szaduni lub Aszur-szadduni (akad. "Aššur-šadûni" lub "Aššur-šaddûni", w transliteracji z pisma klinowego zapisywane m"aš-šur"-KUR-"u"/"ú-ni"; tłum. „Aszur jest naszą górą”) – władca Asyrii (ok. 1500 r. p.n.e.), syn i następca Nur-ili; według "Asyryjskiej listy królów" panował on jedynie przez jeden miesiąc, po czym odsunięty został od władzy przez swego wuja Aszur-rabi I, który go zastąpił. Władca bardzo słabo znany - nie odnaleziono żadnych należących do niego inskrypcji królewskich.

</doc>
<doc id="2719853" url="https://pl.wikipedia.org/wiki?curid=2719853" title="Peter Mullins">
Peter Mullins

Peter Morgan Mullins (ur. 9 lipca 1926, zm. 14 kwietnia 2012 w Sydney) – australijski lekkoatleta, wieloboista.
Zajął 6. miejsce w dziesięcioboju podczas igrzysk olimpijskich w Londynie (1948), wygrywając bieg na 110 metrów przez płotki.
Wielokrotny medalista mistrzostw kraju:
Dwukrotny rekordzista kraju w dziesięcioboju.

</doc>
<doc id="2719854" url="https://pl.wikipedia.org/wiki?curid=2719854" title="Imre Jenei">
Imre Jenei



</doc>
<doc id="2719855" url="https://pl.wikipedia.org/wiki?curid=2719855" title="Stefan Kovács">
Stefan Kovács



</doc>
<doc id="2719860" url="https://pl.wikipedia.org/wiki?curid=2719860" title="Sedlo Ďurkovej">
Sedlo Ďurkovej

Sedlo Ďurkovej (pol. "Siodło Dziurkowej"; 1709 m) – przełęcz w Niżnych Tatrach na Słowacji. Znajduje się w zachodniej części Niżnych Tatr, w ich głównym grzbiecie, pomiędzy szczytem Ďurková (1751 m) na zachodzie a Chabencem (1955 m) na północnym wschodzie (dokładniej między Małym Chabeńcem ("Malý Chabenec", 1840 m).
Opis przełęczy.
Siodło Dziurkowej uformowane jest w granitach jądrowej części Niżnych Tatr. Szeroka i niezbyt głęboka halna przełęcz opada w kierunku południowo-wschodnim dość łagodnie ku bocznej dolince źródłowego obszaru Doliny Łomnistej. Natomiast w kierunku północno-zachodnim opada szerokim, stromym żlebem do doliny potoku Ľupčianka. 
Stoki przełęczy porasta roślinność halna. Siodło Dziurkowej leży na terenie Parku Narodowego Niżne Tatry. Poniżej siodła, na jego południowych stokach znajduje się schron Ďurková (chata Ďurková), a przy nim źródło dobrej wody pitnej (czas zejścia z przełęczy do wody ok. 10 min.)
Turystyka.
Przez przełęcz, głównym grzbietem Niżnych Tatr, biegnie czerwono znakowany, dalekobieżny szlak turystyczny, zwany Szlakiem Bohaterów Słowackiego Powstania Narodowego. Nieco powyżej siodła przełęczy, po stronie północno-wschodniej, w miejscu o nazwie Nad sedlom Ďurkovej, grzbiet (i wspomniany wyżej szlak czerwony) przecina zielono znakowany szlak z osady Magurka w górnej części Doliny Lupczańskiej (na północy) do Doliny Łomnistej (na południu). Z samego natomiast siodła przełęczy schodzi do chaty Ďurková nieznakowana ścieżka.

</doc>
<doc id="2719863" url="https://pl.wikipedia.org/wiki?curid=2719863" title="Nur-ili">
Nur-ili

Nur-ili (akad. "Nūr-ili", tłum. „Światło boga”) – władca Asyrii, syn i następca Enlil-nasira I; według "Asyryjskiej listy królów" rządzić miał przez 12 lat. Panował w XV w. p.n.e.
Władca bardzo słabo znany. Nie odnaleziono żadnych należących do niego inskrypcji królewskich.

</doc>
<doc id="2719864" url="https://pl.wikipedia.org/wiki?curid=2719864" title="Lista odcinków serialu Futurama">
Lista odcinków serialu Futurama

Lista odcinków serialu Futurama, amerykańskiego animowanego serialu science-fiction stworzonego przez Matta Groeninga dla Fox Broadcasting Company. Serial śledzi losy dostawcy pizzy z Nowego Jorku Philipa J. Fry’a, który zamrożony i rozmrożony tysiąc lat później dostaje pracę w Planet Express, firmie transportowej zajmującej się dostarczaniem międzygalaktycznych przesyłek.
Serial emitowany był na antenie Fox od 28 marca 1999 do 10 sierpnia 2003 roku. Następnie Cartoon Network’s Adult Swim od 2003 do 2007 roku emitował powtórki. W tym czasie zostały wydane także DVD z odcinkami serialu. Wyniki oglądalności oraz duży popyt na wydania DVD sprawiło, że 20th Century Fox Television postanowiło kontynuować serial tworząc cztery filmy pełnometrażowe. W 2006 roku Comedy Central ogłosiło, że serial zostanie wznowiony. Rozpoczęto emisję powtórek oraz filmów. 24 czerwca 2010 roku zadebiutował nowy sezon serialu. Obecnie emitowany jest siódmy sezon serialu.
W Polsce ukazywał się na antenie TV4 od 4 sierpnia 2000 roku pod tytułem "Przygody Fry’a w kosmosie". Od 14 stycznia 2008 roku pokazywany był na kanale SciFi Universal. Od 28 listopada 2009 roku pokazywany był na kanale Universal Channel. Od 17 lipca 2012 roku emitowany był na kanale VIVA Polska. Od 2 listopada 2012 roku nadawany jest na Comedy Central Polska. Od 25 lutego 2013 roku emitowany jest na kanale MTV Polska. Od 12 kwietnia 2021 roku emitowany jest na kanale FOX Comedy z dubbingiem z kanału VIVA Polska.

</doc>
<doc id="2719867" url="https://pl.wikipedia.org/wiki?curid=2719867" title="Eretmodini">
Eretmodini

Eretmodini – takson obejmujący 4 gatunki ryb z rodziny pielęgnicowatych (Cichlidae). 
Występowanie.
Wszystkie 4 gatunki są endemitami jeziora Tanganika w Afryce Wschodniej. Przebywają w wąskim pasie wody przybrzeżnej. Zasięgi występowania poszczególnych gatunków nie nakładają się na siebie.
Cechy wyróżniające.
Charakteryzują się zredukowanym pęcherzem pławnym, co ułatwia im pływanie w najwyższych partiach litoralu, w strefie działania fali na żwirowym i skalistym brzegu. Kolejną cechą charakterystyczną dla tej grupy pielęgnic jest kształt zębów żuchwy. 
"Tanganicodus" żywi się bezkręgowcami, a pozostałe głównie zeskrobywanymi ze skał glonami.
Klasyfikacja.
Gatunki zaliczane do tej grupy sklasyfikowano w rodzajach:
Taksonomia.
Takson ten został ustanowiony przez Maxa Polla w 1986 roku. Autor nadał mu rangę plemienia. Typem nomenklatorycznym jest "Eretmodus".
Eretmodini został uznany za takson monofiletyczny, jednak jego pozycja systematyczna może ulec zmianie w wyniku oczekiwanych rewizji taksonomicznych podrodziny Pseudocrenilabrinae.

</doc>
<doc id="2719868" url="https://pl.wikipedia.org/wiki?curid=2719868" title="Reginald de Courtenay Welch">
Reginald de Courtenay Welch



</doc>
<doc id="2719869" url="https://pl.wikipedia.org/wiki?curid=2719869" title="1184 p.n.e.">
1184 p.n.e.



</doc>
<doc id="2719871" url="https://pl.wikipedia.org/wiki?curid=2719871" title="Glarentza">
Glarentza

Glarentza (Γλαρέντζα) – średniowieczne miasto w zachodniej części Peloponezu, położone w okolicy dzisiejszego miasta Kyllini. Obecnie w ruinie.
W średniowieczu stanowiło ważny ośrodek miejski Księstwa Achai. Zostało założone w XIII wieku przez krzyżowców związanych z Cesarstwem Łacińskim, którzy opanowali Achaję i Moreę. Stąd prowadzono ożywiony handel z Italią. Miasto dlatego przyciągało kupców z Wenecji i Genui.
W 1428 roku zostało zdobyte przez bizantyjskiego władcę Morei Teodora II. Utraciło swoje znaczenie i popadło w ruinę.

</doc>
<doc id="2719872" url="https://pl.wikipedia.org/wiki?curid=2719872" title="PDV">
PDV



</doc>
<doc id="2719876" url="https://pl.wikipedia.org/wiki?curid=2719876" title="Weymouth and Portland National Sailing Academy">
Weymouth and Portland National Sailing Academy

Weymouth and Portland National Sailing Academy ("Narodowa Akademia Żeglarstwa w Weymouth i Portland") - ośrodek żeglarski położony na wyspie Portland w hrabstwie Dorset, na południowym wybrzeżu Anglii. Akademia i przyległe do niej wody były miejscem rozgrywania zawodów żeglarskich podczas Letnich Igrzysk Olimpijskich 2012 i następujących po nich igrzysk paraolimpijskich.
Historia.
Akademia została założona w 1999, zaś rozpoczęcie jej działalności miało miejsce w 2000 roku. W sensie prawnym jest organizacją non-profit, której statutowym celem jest popularyzacja i rozwój żeglarstwa w Wielkiej Brytanii, zarówno uprawianego amatorsko, jak i wyczynowo. Większość zabudowań Akademii niegdyś wchodziło w skład nieczynnej już bazy marynarki wojennej. W 2005 księżniczka Anna dokonała uroczystego otwarcia tzw. budynku klubowego, zbudowanego już specjalnie na potrzeby Akademii. 
W tym samym roku Akademia została wybrana jako miejsce rozgrywania konkurencji żeglarskich podczas igrzysk olimpijskich i paraolimpijskich w 2012 roku. W ramach przygotowań do tych imprez kompleks został rozbudowany. Wzniesiono m.in. pochylnię do wodowania jednostek, liczącą 250 metrów długości. O ponad 600 zwiększono także liczbę miejsc do cumowania, przy czym po igrzyskach jedynie część z nich zostania zachowana na potrzeby Akademii, a pozostałe będą mogli na zasadach komercyjnych wynająć właściciele prywatnych jachtów. Kompleks pozostanie też siedzibą reprezentacji narodowych Wielkiej Brytanii we wszystkich kategoriach i klasach żeglarskich. 

</doc>
<doc id="2719877" url="https://pl.wikipedia.org/wiki?curid=2719877" title="Cædmon">
Cædmon



</doc>
<doc id="2719878" url="https://pl.wikipedia.org/wiki?curid=2719878" title="Orajõe">
Orajõe

2 miejscowości w Estonii:

</doc>
<doc id="2719881" url="https://pl.wikipedia.org/wiki?curid=2719881" title="Lekkoatletyka na Igrzyskach Imperium Brytyjskiego 1934">
Lekkoatletyka na Igrzyskach Imperium Brytyjskiego 1934

Lekkoatletyka na Igrzyskach Imperium Brytyjskiego w 1934 – zawody lekkoatletyczne, które były rozgrywane na White City Stadium w Londynie w Anglii. Po raz pierwszy startowały kobiety (w 9 konkurencjach). Klasyfikację medalową w tej dyscyplinie wygrała reprezentacja Anglii.
Kobiety.
(*) – Odkryto później, że ""Edith" Eddie Halstead" był mężczyzną.

</doc>
<doc id="2719883" url="https://pl.wikipedia.org/wiki?curid=2719883" title="Tännassilma">
Tännassilma

3 miejscowości w Estonii:

</doc>
<doc id="2719887" url="https://pl.wikipedia.org/wiki?curid=2719887" title="Muchomor zielonkawy">
Muchomor zielonkawy



</doc>
<doc id="2719888" url="https://pl.wikipedia.org/wiki?curid=2719888" title="Jan Roguski">
Jan Roguski

Jan Roguski (ur. 18 czerwca 1900 w Warszawie, zm. 7 września 1971 w Poznaniu) – polski naukowiec, lekarz, internista, wieloletni kierownik II Kliniki Chorób Wewnętrznych, rektor Akademii Medycznej w Poznaniu w latach 1953–1955.
Życiorys.
Syn Józefa. Po złożeniu egzaminu dojrzałości w Gimnazjum im. Władysława IV, w 1919 roku rozpoczął studia na Wydziale Lekarskim Uniwersytetu Warszawskiego. Tytuł doktora wszechnauk lekarskich uzyskał 10 lipca 1926 roku. Po odbyciu służby wojskowej w Szkole Podchorążych Sanitarnych Rezerwy, w 1928 roku został starszym asystentem II Kliniki Chorób Wewnętrznych Uniwersytetu Warszawskiego, kierowanej przez profesora Witolda Orłowskiego. W 1938 roku został ordynatorem Oddziału Chorób Wewnętrznych Szpitala Wolskiego. 15 marca 1939 roku uzyskał habilitację i stopień docenta, na podstawie pracy "Gospodarka wodna, chlorowa i białkowa w przewlekłej niewydolności krążenia". Przez cały okres okupacji pełnił funkcję ordynatora, prowadząc jednocześnie tajne nauczanie dla studentów Tajnego Uniwersytetu Warszawskiego i Tajnego Uniwersytetu Ziem Zachodnich. Jesienią 1941 roku opiekował się chorym Edwardem Śmigłym-Rydzem. Podczas powstania warszawskiego przebywał w stolicy, udzielając pomocy lekarskiej powstańcom i ludności cywilnej.
W lutym 1946 roku został powołany na stanowisko kierownika II Kliniki Chorób Wewnętrznych i profesora nadzwyczajnego Uniwersytetu Poznańskiego. Po wydzieleniu Akademii Medycznej został jej wykładowcą, w latach 1953–1955 pełnił funkcję rektora. Od 1951 roku był członkiem Rady Naukowej przy Ministrze Zdrowia, w latach 1951–1957 członkiem Rady Naukowej i dyrektorem do spraw naukowych Instytutu Balneoklimatycznego w Poznaniu. W 1958 roku uzyskał tytuł profesora zwyczajnego. Był autorem około 150 publikacji naukowych i sześciu podręczników akademickich. Pełnił funkcję przewodniczącego Komitetu Nauk Klinicznych Niezabiegowych Polskiej Akademii Nauk, był członkiem rad naukowych Instytutu Leków, Instytutu Hematologii oraz Instytutu Żywności i Żywienia, od 1951 roku członkiem korespondentem Towarzystwa Naukowego Warszawskiego, członkiem Poznańskiego Towarzystwa Przyjaciół Nauk, członkiem, w latach 1957–1963 prezesem Zarządu Głównego, a od 1963 roku członkiem honorowym Towarzystwa Internistów Polskich. Został odznaczony między innymi Krzyżem Kawalerskim (1954) i Komandorskim Orderu Odrodzenia Polski. Jego żona, Jadwiga, również była lekarką i naukowcem.
Zmarł 7 września 1971 roku i został pochowany na Cmentarzu Junikowskim (pole 15-B-4-7).

</doc>
<doc id="2719889" url="https://pl.wikipedia.org/wiki?curid=2719889" title="Winnica (Kraków)">
Winnica (Kraków)

 
Winnica (234 m) – wzgórze w Krakowie, w Dzielnicy VIII Dębniki. Położone jest na terenie Bielańsko-Tynieckiego Parku Krajobrazowego. Na wzniesieniu znajduje się Fort Winnica. Pod względem geograficznym wzgórze znajduje się na Pomoście Krakowskim zaliczanym do makroregionu Bramy Krakowskiej. 
Wzgórze Winnica wznosi się po południowo-zachodniej stronie ulicy Winnickiej. Jest częściowo bezleśne, częściowo porośnięte lasem. W jego zboczu Austriacy podczas budowy fortu wykonali dwie sztolnie Kawerna Winnica Pierwsza, Kawerna Winnica Druga.
W Krakowie jest jeszcze drugie wzgórze o nazwie Winnica. Nazwa obydwu wzgórz pochodzi od tego, że kilkaset lat temu znajdowały się na nich winnice. Klimat w Polsce wówczas był cieplejszy i sprzyjał uprawom winogron. Później klimat stał się surowszy i uprawy winogron zaniechano.

</doc>
<doc id="2719890" url="https://pl.wikipedia.org/wiki?curid=2719890" title="Muchar zielony">
Muchar zielony



</doc>
<doc id="2719891" url="https://pl.wikipedia.org/wiki?curid=2719891" title="Sooküla">
Sooküla

2 miejscowości w Estonii:

</doc>
<doc id="2719893" url="https://pl.wikipedia.org/wiki?curid=2719893" title="Arrows A19">
Arrows A19

Arrows A19 – samochód Formuły 1 zaprojektowany przez Johna Barnarda dla zespołu Danka Zepter Arrows na sezon 1998. Jego kierowcami byli Pedro Diniz i Mika Salo. Głównymi sponsorami zespołu były firmy Danka i Zepter. W całym sezonie zespół zdobył sześć punktów zajmując w klasyfikacji konstruktorów siódme miejsce.
Tło.
Arrows został założony w 1977 roku przez włoskiego finansistę Franco Ambrosio i czterech członków zespołu Shadow, Alana Reesa, Jackie Olivera, Dave'a Wassa i Tony'ego Southgate'a. Od 1978 do 1990 Arrows wziął udział w 197 wyścigach zdobywając 116 punktów i sześć razy stając na podium; ponadto Riccardo Patrese zdobył pole position dla Arrowsa do wyścigu o Grand Prix Stanów Zjednoczonych – Zachód 1981. W roku 1991 Arrows zmienił nazwę na Footwork z powodu umowy zespołu z prezesem firmy Footwork, Wataru Ohashim. Początkowo Footwork jeździł z silnikami niemieckiej firmy Porsche, jednak z powodu słabych rezultatów zmieniono je na silniki Ford. Rok później zmieniono dostawcę na Mugen-Honda. Zespół pod nazwą Footwork startował w 91 wyścigach, zdobywając 25 punktów i jedno miejsce na podium. Przed sezonem 1996 Ohashi wycofał swoje wsparcie finansowe. 18 marca, osiem dni po Grand Prix Australii na torze Albert Park akcje Reesa i Olivera kupił Tom Walkinshaw, założyciel grupy TWR, inżynier w zespole Benetton oraz współwłaściciel zespołu Ligier w sezonie 1995. Zespół zmienił nazwę na TWR Arrows.
W sezonie 1997 kierowcami zespołu byli Damon Hill i Pedro Diniz. Zespół zakończył sezon na ósmym miejscu z dziewięcioma punktami i jednym miejscem na podium.
Specyfikacja techniczna.
W modelu A19 użyto dziesięciocylindrowego zmodyfikowanego silnika Yamaha zaprojektowanego przez Briana Harta pod nazwą Arrows T2-F1 o pojemności 2996 cm³. W trakcie sezonu 1998 silnik ten psuł się czterokrotnie. Jednostka T2-F1 ważyła 105 kg, tyle samo ile ważył silnik OX11A użyty przez zespół w poprzednim sezonie. Silnik ten rozwijał moc maksymalną 760 KM. Prędkość obrotowa silnika T2-F1 wynosiła 16 300 rpm poczynając mały progres – w 1997 prędkość obrotowa silnika OX11A wynosiła 16 000 rpm. Arrows był pierwszym brytyjskim zespołem od sezonu 1977, który korzystał z własnych silników.
Na nadwozie składał się wyprodukowany przez Arrowsa monocoque z włókna węglowegoo strukturze plastra miodu i materiałów kompozytowych. Na zawieszenie składały się podwójne wahacze i popychacze poruszane systemem potrójnych amortyzatorów. Sześciobiegowa półautomatyczna skrzynia biegów wyprodukowana przez Arrowsa oraz Xtrac była zamontowana wzdłużnie.
Sponsoring.
Najważniejszymi sponsorami zespołu były w sezonie 1998 firmy Danka i Zepter. Obie firmy były sponsorami tytularnymi Arrowsa i zespół nazywał się Danka Zepter Arrows. Do firm, które w poprzednim sezonie sponsorowały zespół, dołączyły m.in. Ixion, Eagle Star czy Diversey Lever .
Kierowcy.
Reprezentantami Arrowsa w sezonie 1998 byli Pedro Diniz, kierowca zespołu w poprzednim sezonie i Mika Salo, wcześniej reprezentujący zespoły Lotus i Tyrrell.
Pedro Diniz w Formule 1 zadebiutował podczas Grand Prix Brazylii 1995 w barwach włoskiego zespołu Forti. W siedemnastu wyścigach nie zdołał zdobyć punktu, a najwyższą lokatą, jaką odniósł kierowca w sezonie 1995, było siódme miejsce odniesione w finałowym wyścigu – Grand Prix Australii. W następnym sezonie reprezentował zespół Ligier. W całym sezonie zdobył dwa punkty, zajmując piętnaste miejsce w klasyfikacji kierowców. W sezonie 1997 reprezentował zespół Arrows będąc partnerem Damona Hilla. Podobnie jak w 1996 Brazylijczyk zdobył dwa punkty lecz zakończył sezon na szesnastej pozycji.
Pierwszym sezonem Miki Salo był sezon 1994 startując w dwóch ostatnich wyścigach dla zespołu Lotus. W debiucie fiński kierowca zajął dziesiąte miejsce tracąc okrążenie do zwycięzcy wyścigu, Damona Hilla. W ostatnim wyścigu, na torze Adelaide Fin z powodu awarii elektryki na 49. okrążeniu nie ukończył wyścigu. W sezonach 1995–1997 reprezentował zespół Kena Tyrrella. W 1995 i 1996 zdobył pięć punktów zajmując odpowiednio piętnaste i trzynaste miejsce. W ostatnim sezonie Mika Salo zdobył dwa punkty zdobyte podczas Grand Prix Monako i zajął szesnaste miejsce.
Na kierowców testowych wyznaczono Emmanuela Collarda i Stephena Watsona. Pierwszym sukcesem Francuza było wygranie w 1990 Francuskiej Formuły Renault. Sześć lat później zdobył tytuł mistrza w serii Porsche Supercup. W sezonach 1990–1991 i 1997 był kierowcą testowym Ligiera i Prosta. Stephen Watson uczestniczył w sezonach 1995–1997 w Formule 3000 jednak nie odniósł tam sukcesu.
Prezentacja i pierwsze testy.
Model A19 został pokazany 23 lutego 1998 w siedzibie zespołu w Leafield, gdzie również ogłoszono, że silniki zaprojektowane przez Harta będą się nazywały po prostu Arrows. Pierwsze jazdy nowym bolidem odbyły się 2 marca na torze Silverstone, gdzie w mokrych warunkach Pedro Diniz i Mika Salo mieli lepsze czasy od kierowców Benettona i Jordanu.
A19 w wyścigach.
Pierwszym wyścigiem sezonu 1998 był wyścig o Grand Prix Australii na torze Albert Park. W kwalifikacjach Mika Salo zajął szesnaste miejsce z czasem 1:33,927, a Pedro Diniz dwudzieste miejsce z wynikiem 1:35,140. Obaj nie ukończyli wyścigu – Dinizowi na drugim okrążeniu zawiodła hydraulika, a Salo na 23. okrążeniu miał awarię silnika.
Druga runda, Grand Prix Brazylii odbyła się trzy tygodnie po rundzie w Australii. Salo z czasem 1:20,481 był dwudziesty, natomiast Diniz był dwudziesty drugi z czasem 1:20,951. Podobnie jak na torze Albert Park kierowcy Arrowsa nie ukończyli wyścigu – Finowi na 18. okrążeniu odmówił posłuszeństwa silnik, natomiast Brazylijczyk na 26. okrążeniu miał awarię skrzyni biegów.
12 kwietnia odbył się trzeci wyścig, Grand Prix Argentyny. Salo i Diniz zakwalifikowali się do wyścigu odpowiednio na siedemnastym i osiemnastym miejscu. Obaj nie ukończyli wyścigu ze względu na awarię skrzyni biegów.
Dwa tygodnie później odbył się wyścig o Grand Prix San Marino. W kwalifikacjach Mika Salo z czasem 1:28,798 zajął czternaste miejsce, natomiast Pedro Diniz z czasem 1:29,932 zajął osiemnaste miejsce. Po raz pierwszy kierowca Arrowsa ukończył wyścig – Mika Salo zajął dziewiątą pozycję z dwoma okrążeniami straty do Davida Coultharda, Pedro Diniz ponownie nie ukończył wyścigu, tym razem za sprawą awarii silnika. Podczas weekendu na torze Imola pojawiły się głosy, jakoby John Barnard, dyrektor techniczny Arrowsa miał przenieść się do zespołu Prost. Szef zespołu szybko zdementował te plotki, gdyż Barnard dołączając do Arrowsa w maju 1997 podpisał trzyletni kontrakt, więc mógł do francuskiego zespołu dołączyć dopiero w sezonie 2000.
Piąta runda, Grand Prix Hiszpanii odbyła się 10 maja. Po raz pierwszy w kwalifikacjach Pedro Diniz był lepszy od Miki Salo – Brazylijczyk zajął piętnaste, a Fin siedemnaste miejsce. Kierowcy Arrowsa nie ukończyli wyścigu przez awarię silnika.
Dwa tygodnie po rundzie na torze Circuit de Catalunya odbył się wyścig o Grand Prix Monako. Salo z czasem 1:22,144 zajął ósme, a Diniz z wynikiem 1:22,355 dwunaste miejsce w kwalifikacjach. Obaj ukończyli wyścig na punktowanych pozycjach – Mika Salo zajął czwarte miejsce, Pedro Diniz – szóste.
W przerwie między rundami w Monako i w Kanadzie odbyły się testy na torze Silverstone, w którym oprócz Arrowsa wzięły też udział zespoły Tyrrell, Benetton, Stewart i Jordan. Model A19 w tych testach prowadził Diniz. Brazylijczyk z czasem 1:27,006 zajął trzecie miejsce przegrywając z Rubensem Barrichello i Alexandrem Wurzem.
7 czerwca odbył się siódmy wyścig sezonu, Grand Prix Kanady na torze im. Gilles'a Villeneuve'a. Mika Salo i Pedro Diniz zakończyli kwalifikacje na siedemnastej i dziewiętnastej pozycji. Diniz zakończył wyścig jako dziewiąty z okrążeniem straty do Michaela Schumachera, Mika Salo miał na 18. okrążeniu wypadek.
Trzy tygodnie później rozegrano ósmą rundę, Grand Prix Francji na torze Circuit de Nevers Magny-Cours. W kwalifikacjach Pedro Diniz ze stratą 2,951 s do Häkkinena był siedemnasty, natomiast Salo ze stratą 3,041 s był dziewiętnasty. Ponownie obaj ukończyli wyścig – Fin i Brazylijczyk zajęli odpowiednio trzynaste i czternaste miejsce tracąc jedno okrążenie do zwycięzcy, Michaela Schumachera.
Dzień później zespół poinformował, że w następnym sezonie Formuły 3000 pojawi się juniorski zespół Arrowsa, a szefem zostanie Piers Portman, szef zespołu Portman Racing, który ścigał się wówczas w Brytyjskiej Formule 3.
12 lipca odbył się dziewiąty wyścig, Grand Prix Wielkiej Brytanii. W kwalifikacjach początkowo Pedro Diniz i Mika Salo zajęli trzynaste i czternaste miejsce, lecz sędziowie anulowali wynik Ralfa Schumachera (który w kwalifikacjach był dziesiąty), za nieprawidłowości regulaminowe. Wobec tej kary kierowcy Arrowsa awansowali o jedno oczko. Wyścigu obaj nie ukończyli – na 27. okrążeniu Finowi zepsuła się przepustnica, Brazylijczyk na 45. okrążeniu wpadł w poślizg i zakończył swój udział w wyścigu.
Dwa tygodnie później odbył się wyścig o Grand Prix Austrii. W deszczowych kwalifikacjach Mika Salo z czasem 1:31,028 zajął szóste miejsce, natomiast Pedro Diniz z wynikiem 1:32,206 był dwunasty. Obaj nie ukończyli wyścigu – Diniz zderzył się na pierwszym okrążeniu ze swoim kolegą zespołowym i musiał zakończyć wyścig. Fin po tej kolizji przejechał jeszcze dwa okrążenia, by na trzecim wycofać się.
Dzień po wyścigu Tom Walkinshaw, z powodu braku pieniędzy na rozwój silnika własnej produkcji, postanowił rozejrzeć się za silnikami Supertec, które miałyby napędzać samochody Arrowsa w sezonach 1999–2000.
2 sierpnia odbyła się jedenasta runda, Grand Prix Niemiec. Mika Salo i Pedro Diniz zakończyli kwalifikacje na siedemnastym i osiemnastym miejscu. Mika Salo ze stratą jednego okrążenia do swojego rodaka, Miki Häkkinena został sklasyfikowany na czternastej pozycji. Pedro Diniz nie ukończył wyścigu z powodu awarii przepustnicy na drugim okrążeniu.
Po wyścigu Walkinshaw dalej starał się zakupić silniki Supertec, jednak budżet nie wystarczył do zakupu tych silników. Szef zespołu miał również pomysł, by któryś z kierowców kupił kontrakt Miki Salo. Spekulowano również, by Johna Barnarda zastąpił dyrektor techniczny Jordana, Gary Anderson lecz miał on kontrakt z irlandzkim zespołem do sezonu 1999.
Po rundzie na Hockenheimring Arrows wraz z zespołami Tyrrell, Prost, Benetton i Stewart przyjechali na tor Silverstone, by w dniach 4–6 sierpnia odbyć trzydniowe testy. McLaren, Williams, Jordan i Sauber pojechały na testy na tor Jerez. Mika Salo przejechał 37 okrążeń we wtorek ustanawiając czas 1:27,304. Pedro Diniz natomiast przejechał w środę i czwartek łącznie 65 okrążeń z czasem 1:27,678.
16 sierpnia odbył się wyścig o Grand Prix Węgier. Pedro Diniz i Mika Salo w kwalifikacjach zajęli dwunaste i trzynaste miejsce. Diniz zajął jedenaste miejsce ze stratą trzech okrążeń do Michaela Schumachera, Salo nie ukończył wyścigu za sprawą awarii skrzyni biegów na 18. okrążeniu.
Dwa tygodnie później rozegrano trzynastą rundę, Grand Prix Belgii. Pedro Diniz z wynikiem 1:53,037 był szesnasty, Mika Salo z czasem 1:53,207 był osiemnasty. W pamiętnym wyścigu, z powodu kraksy kilkunastu samochodów wyścig przerwano. Jednym z kierowców biorących udział w karambolu był Mika Salo, który nie wystartował ponownie. Pedro Diniz ukończył wyścig na piątej pozycji ze stratą 51,682 s do zwycięzcy, swojego byłego kolegi zespołowego, Damona Hilla.
Po eliminacji na torze Circuit de Spa-Francorchamps Walkinshaw poinformował, że nadal samochody Arrowsa będą napędzane silnikami własnej produkcji. Ogłoszono również, że Gary Anderson, mimo ważnego kontraktu z Jordanem, przeniesie się do Arrowsa, a John Barnard przeniesie się do zespołu Prost.
Tydzień przed rundą we Włoszech poinformowano, że Mika Salo będzie używał samochodu Pedro Diniza, natomiast Brazylijczyk otrzyma nowe podwozie, które było produkowane w siedzibie zespołu w Leafield.
13 września odbył się czternasty wyścig, Grand Prix Włoch na torze Autodromo Nazionale di Monza. W kwalifikacjach Salo był szesnasty, a Diniz dwudziesty. Obaj nie ukończyli wyścigu – Diniz na 10. okrążeniu wpadł w poślizg, Salo na 32. okrążeniu miał awarię przepustnicy.
Dwa tygodnie później odbyła się przedostatnia runda, Grand Prix Luksemburga na Nürburgringu. Mika Salo i Pedro Diniz ukończyli kwalifikacje na szesnastym i siedemnastym miejscu. Fin ukończył wyścig na czternastej pozycji ze stratą dwóch okrążeń do Häkkinena, Diniz miał problemy z hydrauliką na szóstym okrążeniu.
W czasie tego weekendu Diniz podpisał kontrakt z zespołem Sauber na sezony 1999–2000. Brazylijczyk wcześniej też prowadził rozmowy z zespołem British American Racing, lecz bez skutku.
1 listopada rozegrano finałowy wyścig sezonu, Grand Prix Japonii. Mika Salo z czasem 1:40,387 był piętnasty, Pedro Diniz z czasem 1:40,687 był osiemnasty. Obaj nie ukończyli tego wyścigu – Diniz w ostatnim wyścigu dla brytyjskiego zespołu, na drugim okrążeniu wpadł w poślizg, natomiast Salo na 14. okrążeniu miał awarię hydrauliki.
Sezon 1998 Arrows zakończył w klasyfikacji konstruktorów na siódmym miejscu z sześcioma punktami. Mika Salo zdobył trzy punkty i w klasyfikacji kierowców zajął trzynaste miejsce, Pedro Diniz również z trzema punktami był czternasty. Po sezonie Diniz trafił do zespołu Sauber, natomiast Mika Salo został kierowcą testowym Arrowsa.

</doc>
<doc id="2719894" url="https://pl.wikipedia.org/wiki?curid=2719894" title="Mario Catania">
Mario Catania

Mario Catania (ur. 5 marca 1952 w Rzymie) – włoski urzędnik państwowy i polityk. Od 2011 do 2013 minister rolnictwa w rządzie Maria Montiego, deputowany.
Życiorys.
W 1975 ukończył studia prawnicze na Uniwersytecie Rzymskim – La Sapienza. W 1978 został urzędnikiem w Ministerstwie Rolnictwa i Leśnictwa. Od tego czasu pracował we włoskiej administracji rolnej, obejmując stopniowo kierownicze stanowiska urzędnicze, w tym w stałym przedstawicielstwie w Brukseli. Po powrocie do kraju od 2005 był dyrektorem różnych departamentów w resorcie. 16 listopada 2011 objął urząd ministra polityki rolnej, żywnościowej i leśnej w rządzie, na którego czele stanął Mario Monti. W wyborach w 2013 uzyskał mandat posła do Izby Deputowanych XVII kadencji z ramienia Unii Centrum. 28 kwietnia tego samego roku zakończył urzędowanie jako minister.

</doc>
<doc id="2719895" url="https://pl.wikipedia.org/wiki?curid=2719895" title="Łysa Góra (Pogórze Wielickie)">
Łysa Góra (Pogórze Wielickie)

Łysa Góra – wzgórze o wysokości 274 m n.p.m. w Krakowie, w Dzielnicy X Swoszowice. Położone jest na terenie obszaru Łysa Góra.

</doc>
<doc id="2719898" url="https://pl.wikipedia.org/wiki?curid=2719898" title="Tomas Riad">
Tomas Riad

Tomas Riad (ur. 15 listopada 1959 w Uppsali) – szwedzki językoznawca, specjalizujący się w szwedzkiej fonologii i prozodii, członek Akademii Szwedzkiej. Obronił pracę doktorską na Uniwersytecie w Sztokholmie w 1992 roku i jest profesorem na Wydziale języków skandynawskich tej uczelni. Riad jest również skrzypkiem, ukończył Royal College of Music w Londynie i pracował jako pełnoetatowy muzyk. Na członka Akademii Szwedzkiej wybrany został 29 września 2011 i przyjęty 20 grudnia 2011. Tomas Riad zajął fotel nr 6 po śmierci pisarki Birgitty Trotzig.

</doc>
<doc id="2719899" url="https://pl.wikipedia.org/wiki?curid=2719899" title="Góra Madera">
Góra Madera

Góra Madera – pagórek w Krakowie, w Dzielnicy XI Podgórze Duchackie.

</doc>
<doc id="2719900" url="https://pl.wikipedia.org/wiki?curid=2719900" title="The Afghan Whigs">
The Afghan Whigs

The Afghan Whigs - amerykańska grupa muzyczna z Cincinnati w stanie Ohio. Grupa tworzyła muzykę zaliczaną do rocka alternatywnego z licznymi nawiązaniami (szczególnie w późniejszym okresie twórczości) do soulu.
Historia zespołu.
Zespół powstał w 1987. Utworzyli go Greg Dulli (wokal, gitara), Rick McCollum (gitara), John Curley (gitara basowa) i Steve Earle (perkusja).
Grupa zadebiutowała koncertem w Newport, wiosną 1987, a pierwszą płytę nagrała i wydała własnym kosztem w 1988 roku.
Pierwszy dojrzały krążek zespołu wydany został przez Sub Pop w 1990 roku i otrzymał tytuł "Up In It". Pod koniec 1992 grupa podpisała kontrakt z wytwórnią Elektra Records. Pierwszym album wydanym przez tę wytwórnię był "Gentelman" z 1993.
W 1994 nastąpiła pierwsza zmiana składu zespołu: Steve'a Earle'a zastąpił nowy perkusista, Paul Buchignani, który z kolei odszedł z zespołu w 1997. Jego miejsce zajął wówczas Michael Horrigan.
Grupa rozpadła się w 2001.
Reaktywacje.
Po raz pierwszy grupa czasowo reaktywowała się w 2006, by nagrać dwa utwory, które ukazały się na kompilacyjnym albumie "Unbreakable: A Retrospective 1990-2006".
Ponowna reaktywacja nastąpiła w 2012, kiedy to grupa wyruszyła w trasę koncertową przypadającą 25 lat po pierwszym występie zespołu. Trasa rozpoczęła się 22 maja 2012.
Covery.
Zespół znany jest zarówno z własnej twórczości jak i nagrywania własnych wersji piosenek innych wykonawców. Szczególnie dotyczy to piosenek z gatunku muzyki soul oraz R&amp;B, których muzycy słuchali w młodości. Jednakże The Afghan Whigs nie ograniczali się tylko do tych gatunków. Na koncertach zespół grał między innymi piosenkę The Rolling Stones "Cocksucker Blues" oraz utwór Neila Younga pod tytułem "Like a Hurricane", oraz najbardziej znane piosenki takich wykonawców jak The Supremes, Prince, PJ Harvey, The Fugees i TLC. Album "Congregation" zawiera ich wykonanie piosenki "The Temple" z musicalu Jesus Christ Superstar. Zespół znany jest także z wykonania albumu "The Wall" zespołu Pink Floyd w całości. Podczas trasy w 2012 roku, do repertuary dołączony został utwór "Love Crimes" amerykańskiego wykonawcy R&amp;B Franka Oceana. Ich wersja przeboju Barry'ego White'a "Can't Get Enough of Your Love, Babe" została wykorzystana w filmie "Piękne dziewczyny" z 1996 roku.
Wpływ na twórczość innych wykonawców.
Na wpływy twórczości The Afghan Whigs powołują się muzycy takich grup jak The National, Interpol, My Chemical Romance.

</doc>
<doc id="2719907" url="https://pl.wikipedia.org/wiki?curid=2719907" title="Brabham BT44">
Brabham BT44

Brabham BT44 – samochód Formuły 1 zaprojektowany na sezon 1974 zespołu Brabham. Kierowcami bolidu byli Carlos Reutemann, Richard Robarts, Rikky von Opel, Carlos Pace i John Watson. W 1975 roku wprowadzono wersję B bolidu, której używali Carlos Reutemann i Carlos Pace a w 1985 Loris Kessel, Emilio de Villota, Patrick Nève, Jac Nelleman, Damien Magee, Bob Evans i Lella Lombardi.

</doc>
<doc id="2719908" url="https://pl.wikipedia.org/wiki?curid=2719908" title="Brabham BT44B">
Brabham BT44B



</doc>
<doc id="2719910" url="https://pl.wikipedia.org/wiki?curid=2719910" title="Esam Abd El Fatah">
Esam Abd El Fatah



</doc>
<doc id="2719915" url="https://pl.wikipedia.org/wiki?curid=2719915" title="Gethin Anthony">
Gethin Anthony

Gethin Anthony (ur. 9 października 1983) – angielski aktor telewizyjny, filmowy i teatralny.
Studiował literaturę angielską w Balliol College w ramach Uniwersytetu Oksfordzkiego. Pełnił funkcję przewodniczącego uczelnianego stowarzyszenia aktorskiego. Kształcił się także w szkole artystycznej London Academy of Music and Dramatic Art.
Jako aktor teatralny zaczął występować na scenach w Londynie i Birmingham. W telewizji debiutował epizodycznymi rolami w pojedynczych odcinkach brytyjskich seriali i filmów telewizyjnych. W 2011 dołączył do zespołu aktorskiego "Gry o tron", wcielając się w postać Renly'ego Baratheona w dwóch pierwszych sezonach tej produkcji. W 2012 zagrał w filmie "Dreck" u boku m.in. Jonathana Pryce'a.

</doc>
<doc id="2719918" url="https://pl.wikipedia.org/wiki?curid=2719918" title="Ricardo Cordoba">
Ricardo Cordoba



</doc>
<doc id="2719933" url="https://pl.wikipedia.org/wiki?curid=2719933" title="Jesper Svenbro">
Jesper Svenbro

Jesper Svenbro (ur. 10 marca 1944 w Landskronie, Skania) – szwedzki poeta, filolog klasyczny, członek Akademii Szwedzkiej.
Svenbro kształcił się na Uniwersytecie w Lund, gdzie w 1976 roku uzyskał doktorat za pracę "La parole et le marbre: aux Origines de la poétique Grecque", dotyczącej poezji starożytnej Grecji. Pracuje jako dyrektor ds. badań w Centrum im. Louis Gernet'a (CRCSA) w Paryżu. Na członka Akademii Szwedzkiej wybrany został 6 października 2006 i przyjęty 20 grudnia 2006. Jesper Svenbro zajął fotel nr 8, zastępując tym samym poetę i tłumacza .

</doc>
<doc id="2719934" url="https://pl.wikipedia.org/wiki?curid=2719934" title="Wojskowa Komenda Uzupełnień w Giżycku">
Wojskowa Komenda Uzupełnień w Giżycku

Wojskowa Komenda Uzupełnień w Giżycku – terenowy organ wykonawczy Ministra Obrony Narodowej w sprawach administracji wojskowej. Wojskowa Komenda Uzupełnień w Giżycku bezpośrednio podlega Wojewódzkiemu Sztabowi Wojskowemu w Olsztynie.
Formowanie i zmiany organizacyjne.
Początki administracji wojskowej na Warmii i Mazurach sięgają 1945 roku. Podstawą jej tworzenia był Rozkaz Szefa Sztabu Generalnego WP z dnia 21 sierpnia 1945 roku, kiedy to, na obszarze dawnych Prus Wschodnich, zostało sformowanych siedem Rejonowych Komend Uzupełnień w takich miastach jak: Kętrzyn, Lidzbark Warmiński, Morąg, Olecko, Olsztyn, Ostróda i Pisz. W roku 1989 Rozporządzeniem Ministra Obrony Narodowej przeniesiono Wojskową Komendę Uzupełnień z Olecka do Giżycka, zmieniając jednocześnie jej nazwę i zasięg terytorialny. 1 stycznia 1999 roku dokonano zasadniczej zmiany ustrojowej państwa. Giżycko umieszczono w granicach województwa warmińsko–mazurskiego. Wprowadzenie reformy administracyjnej kraju przyniosło kolejne zmiany w strukturze administracji wojskowej. Na mocy rozporządzenia Ministra Obrony Narodowej utworzono 16 wojewódzkich sztabów wojskowych, ustalono ich siedziby i terytorialny zasięg działania. W konsekwencji WKU w Giżycku została podporządkowana Wojewódzkiemu Sztabowi Wojskowemu w Olsztynie. Terytorialny zasięg działania WKU objął powiaty: giżycki i mrągowski. Kolejnym Rozporządzeniem Ministra Obrony Narodowej z dnia 22 listopada 2001 r. zmieniono terytorialny zasięg działania wojewódzkich sztabów wojskowych i wojskowych komend uzupełnień. 1 stycznia 2002 r. obszar administrowany został poszerzony o powiaty: gołdapski i węgorzewski. 
Obszar działania.
Swoim zasięgiem działania obejmuje obszar czterech powiatów północno–wschodniej części województwa warmińsko–mazurskiego tj. powiatu: giżyckiego, gołdapskiego, mrągowskiego i węgorzewskiego. Łącznie obszar o powierzchni 365 010 ha, zamieszkały przez około 157 tys. ludności. Administracyjnie obejmuje:
Główne zadania.
Zadaniem priorytetowym realizowanym przez WKU jest nabór ochotników do służby w Narodowych Siłach Rezerwowych. Tworzą je żołnierze, którzy ochotniczo zawarli kontrakt na pełnienie służby wojskowej w rezerwie i pozostają w dyspozycji do wykonywania zadań w przypadku realnych zagrożeń militarnych i niemilitarnych, zarówno w kraju, jak i poza granicami państwa. 

</doc>
<doc id="2719941" url="https://pl.wikipedia.org/wiki?curid=2719941" title="Myszoskoczka">
Myszoskoczka

Myszoskoczka ("Gerbillus") – rodzaj ssaka z podrodziny myszoskoczków (Gerbillinae) w obrębie rodziny myszowatych (Muridae). 
Zasięg występowania.
Rodzaj obejmuje gatunki występujące na suchych, pustynnych regionach w Afryce, Bliskim i Środkowym Wschodzie.
Morfologia.
Długość ciała (bez ogona) 51–222 mm, długość ogona 53–180 mm, długość ucha 7–20 mm, długość tylnej stopy 15–38 mm; masa ciała 7–67 g.
Nazwa zwyczajowa.
W przeszłości nazwą „myszoskoczka” określano w Polsce różne gryzonie:
Ostatecznie w wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” nazwę myszoskoczka przypisano rodzajowi "Gerbillus", zaś wspomniane gatunki gryzoni otrzymały odmienne nazwy.
Systematyka.
Taksonomia.
Systematyka rodzaju "Gerbillus" jest słabo zbadana. W 2010 roku tunezyjscy naukowcy z "Laboratoire d'Ecologie Animale": Awatef Abiadh, M’barek Chetoui, Taher Lamine-Cheniti, Ernesto Capanna i Paolo Colangelo, opublikowali wyniki badań filogenetycznych z wykorzystaniem mitochondrialnego genu cytochromu "b" populacji sześciu gatunków myszoskoczek z rodzaju "Gerbillus" zamieszkujących na terenie Tunezji. Naukowcy wskazali konieczność rewizji dotychczasowego podziału systematycznego, oraz włączenie do "Gerbillus" w randze podrodzaju myszoskocz ("Dipodillus") – kladu, który funkcjonował dotychczas jako rodzaj w podrodzinie myszoskoczków. "Dipodillus" obejmuje gatunki zamieszkujące tereny północnej Afryki: myszoskocz okazały ("Gerbillus campestris") i myszoskocz krótkoogonowy ("Gerbillus simoni").
Gatunkiem bazalnym rodzaju "Gerbillus" jest "G. nanus".
Kladogram z zaznaczeniem pozycji filogenetycznej tunezyjskich "Gerbillus" według Abiadh, Chetoui, Lamine-Cheniti i Capanna (2010):
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:
Historia ekspansji rodzaju.
Pojawienie się rodzaju "Gerbillus" zbiega się z okresem mioceńsko-plioceńskiej ekspansji afrykańskich suchych biomów. Odkryte kopalne ślady występowania "Gerbillus" dokumentują rozprzestrzenienie przedstawicieli rodzaju na dużym obszarze: Chińska Republika Ludowa (wczesny plejstocen), Indie (plejstocen), Afryka (środkowy pliocen–wczesny plejstocen). Najstarszym poznanym przodkiem gryzoni z rodzaju był "Debruijnimys", którego szczątki datowane na wczesny pliocen odkryto w Hiszpanii, a oceniane na późny pliocen w północnej Afryce.

</doc>
<doc id="2719944" url="https://pl.wikipedia.org/wiki?curid=2719944" title="Bombus pratorum">
Bombus pratorum



</doc>
<doc id="2719945" url="https://pl.wikipedia.org/wiki?curid=2719945" title="Snooker sezon 2012/2013">
Snooker sezon 2012/2013



</doc>
<doc id="2719946" url="https://pl.wikipedia.org/wiki?curid=2719946" title="Snooker sezon 2011/2012">
Snooker sezon 2011/2012



</doc>
<doc id="2719947" url="https://pl.wikipedia.org/wiki?curid=2719947" title="Snooker sezon 2010/2011">
Snooker sezon 2010/2011



</doc>
<doc id="2719948" url="https://pl.wikipedia.org/wiki?curid=2719948" title="Bombus sylvarum">
Bombus sylvarum



</doc>
<doc id="2719949" url="https://pl.wikipedia.org/wiki?curid=2719949" title="Snooker sezon 2009/2010">
Snooker sezon 2009/2010



</doc>
<doc id="2719950" url="https://pl.wikipedia.org/wiki?curid=2719950" title="Snooker sezon 2008/2009">
Snooker sezon 2008/2009



</doc>
<doc id="2719951" url="https://pl.wikipedia.org/wiki?curid=2719951" title="Snooker sezon 2007/2008">
Snooker sezon 2007/2008



</doc>
<doc id="2719952" url="https://pl.wikipedia.org/wiki?curid=2719952" title="Snooker sezon 2006/2007">
Snooker sezon 2006/2007



</doc>
<doc id="2719953" url="https://pl.wikipedia.org/wiki?curid=2719953" title="Snooker sezon 2005/2006">
Snooker sezon 2005/2006



</doc>
<doc id="2719954" url="https://pl.wikipedia.org/wiki?curid=2719954" title="Snooker sezon 2004/2005">
Snooker sezon 2004/2005



</doc>
<doc id="2719955" url="https://pl.wikipedia.org/wiki?curid=2719955" title="Snooker sezon 2003/2004">
Snooker sezon 2003/2004



</doc>
<doc id="2719956" url="https://pl.wikipedia.org/wiki?curid=2719956" title="Snooker sezon 2002/2003">
Snooker sezon 2002/2003



</doc>
<doc id="2719957" url="https://pl.wikipedia.org/wiki?curid=2719957" title="Snooker sezon 2001/2002">
Snooker sezon 2001/2002



</doc>
<doc id="2719959" url="https://pl.wikipedia.org/wiki?curid=2719959" title="Chalcophora mariana">
Chalcophora mariana



</doc>
<doc id="2719960" url="https://pl.wikipedia.org/wiki?curid=2719960" title="Cornelis Lely">
Cornelis Lely

Cornelis Lely (ur. 23 września 1854 w Amsterdamie, zm. 22 stycznia 1929 w Hadze) – holenderski inżynier i polityk, gubernator Surinamu (1902–1905), trzykrotny minister gospodarki wodnej (1891–1894, 1897–1901, 1913–1918), przyczynił się do opracowania i realizacji projektu zamknięcia i osuszenia zatoki Zuiderzee. Na jego cześć nazwano miasto Lelystad.
Życiorys.
Młodość.
Cornelis Lely urodził się 23 września 1854 roku w Amsterdamie, był siódmym synem Jana Lely’ego, kupca zbożowego i nasiennego, oraz Adriany Marii Elisabeth van Houten.
Lely po ukończeniu liceum Hogereburgerschool w Amsterdamie podjął studia na politechnice w Delfcie, uzyskując w 1875 roku dyplom inżyniera. Przez jedenaście lat po ukończeniu studiów Lely podejmował jedynie prace tymczasowe. W latach 1875–1876 zajmował się niwelacją precyzyjną, następnie pracował przy projekcie śluzy w Spaarndam. Pod koniec 1876 roku był pracownikiem Kolei Państwowych, a w następnym roku nadzorował roboty publiczne w Zwolle, gdzie powierzono mu budowę śluzy. Jego szefem był wówczas główny inżynier J. van der Toorn.
Z polecenia swojego nauczyciela, prof. L. Cohena Stuarta, został zatrudniony przez ministra robót publicznych J. Tak van Poortvlieta (1839–1904) jako konsultant przy opracowywaniu projektu ustawy "Kanalenwet" zakwestionowanym w parlamencie. Projekt ustawy został ostatecznie odrzucony, ale Lely wyrobił sobie dobrą opinię.
22 grudnia 1881 roku ożenił się z Gerardą Jacobą van Rinsum, córką maklera z Amsterdamu, z którą miał trzech synów i jedną córkę.
W 1879 roku jeden z dawnych szefów Lely’ego, Van der Toorn, został przeniesiony do Hagi, gdzie zajmował się regulowaniem rzek. Lely wyjechał razem z nim, po czym powierzono mu projekt kanału Amsterdam-Tiel. Z powodu braku środków projektu nie zrealizowano. Lely odszedł na własną prośbę w 1881 roku i do 1883 roku zajmował się nadzorem niwelacji w Lejdzie. Następnie pracował jako inżynier w regionalnej radzie wodnej "Waterschap De Schipbeek" w Deventer, skąd z braku pieniędzy na realizację jego planów został zwolniony w 1885 roku. Lely wraz z rodziną musieli skorzystać ze wsparcia finansowego ojca. Po bezskutecznych poszukiwaniach pracy Lely ostatecznie zdecydował się w 1886 roku przyjąć posadę adiunkta w Delfce.
Działalność polityczna.
Od 1887 roku Lely był szefem komitetu ds. badań technicznych przy Radzie Zuiderzee, który zajmował się projektem zamknięcia i osuszenia zatoki Zuiderzee. Kontrakt Lely’ego kończył się, a on sam nosił się ok. 1890 roku z zamiarem wyjazdu do Brazylii. Latem 1891 roku otrzymał niespodziewaną propozycję objęcia stanowiska ministra gospodarki wodnej, handlu i przemysłu. Lely sprawował urząd ministra w latach 1891–1894. Jako minister powołał państwową komisję mającą za zadanie zbadać, czy projekt dotyczący Zuiderzee powinien być zrealizowany, a sam został jej przewodniczącym. W swoim sprawozdaniu końcowym komisja opowiedziała się za realizacją projektu. Niecały miesiąc potem upadł gabinet Van Tienhovena, a nowy rząd nie podejmował żadnych decyzji w sprawie projektu.
W 1894 roku został wybrany na posła do Tweede Kamer – kandydował, by móc nadal wywierać wpływ na plany dotyczące osuszenia Zuiderzee. W 1895 roku powołano go na członka Królewskiej Akademii Nauk (niderl. "Koninklijke Nederlandse Akademie van Wetenschappen") na Wydziale Fizyki.
W 1897 roku ponownie objął stanowisko ministra gospodarki wodnej, handlu i przemysłu. Podczas tej drugiej kadencji przyjęto w 1900 roku ustawę o wypadkach (niderl. "Ongevallenwet"), w 1901 roku ustawę o górnictwie (niderl. "Mijnwet") oraz podjęto budowę nowego portu rybackiego w Scheveningen (1899). Kosztorys zamknięcia i osuszenia Zuiderzee był dyskutowany w parlamencie w 1901 roku. W związku ze sprzeciwem ministra finansów inwestycja została ograniczona do budowy zapory Afsluitdijk oraz dwóch mniejszych, zachodnich polderów.
Po wyborach w 1901 roku Lely został członkiem Tweede Kamer, lecz nie znalazł się w rządzie, a jego projekt został wycofany. W 1902 roku został gubernatorem Surinamu i sprawował tę funkcję do 1905 roku. W latach 1905–1910 zasiadał ponownie w Tweede Kamer, a w latach 1910–1913 w Eerste Kamer. W 1905 roku politechnika w Delfcie nadała mu tytuł doktora honoris causa.
W latach 1908–1913 Lely sprawował również funkcję starosty (niderl. "wethouder ") w Hadze. W latach 1906–1913 był przewodniczącym Rady Powierniczej Królewskiego Holenderskiego Instytutu Meteorologicznego.
W 1913 roku nowy premier Pieter Cort van der Linden (1846–1935) powierzył Lely’emu ministerstwo gospodarki wodnej. Lely objął stanowisko pod warunkiem realizacji planów osuszenie Zuiderzee. Parlament przyjął jego projekt ustawy w sprawie zamknięcia i osuszenia Zuiderzee w 1918 roku.
Ostatnie lata.
Lely był do śmierci przewodniczącym Rady Zuiderzee, która doradzała w przygotowaniu i realizacji prac w Zuiderzee. W latach 1918–1922 ponownie zasiadał w Tweede Kamer.
Zmarł 22 stycznia 1929 roku w Hadze.
Upamiętnienie.
Na cześć Lely’ego nazwano miasto Lelystad.

</doc>
<doc id="2719961" url="https://pl.wikipedia.org/wiki?curid=2719961" title="Snooker sezon 2000/2001">
Snooker sezon 2000/2001



</doc>
<doc id="2719962" url="https://pl.wikipedia.org/wiki?curid=2719962" title="Snooker sezon 1999/2000">
Snooker sezon 1999/2000



</doc>
<doc id="2719963" url="https://pl.wikipedia.org/wiki?curid=2719963" title="Snooker sezon 1998/1999">
Snooker sezon 1998/1999



</doc>
<doc id="2719964" url="https://pl.wikipedia.org/wiki?curid=2719964" title="Snooker sezon 1997/1998">
Snooker sezon 1997/1998



</doc>
<doc id="2719965" url="https://pl.wikipedia.org/wiki?curid=2719965" title="Snooker sezon 1996/1997">
Snooker sezon 1996/1997



</doc>
<doc id="2719966" url="https://pl.wikipedia.org/wiki?curid=2719966" title="Snooker sezon 1995/1996">
Snooker sezon 1995/1996



</doc>
<doc id="2719967" url="https://pl.wikipedia.org/wiki?curid=2719967" title="Snooker sezon 1994/1995">
Snooker sezon 1994/1995



</doc>
<doc id="2719968" url="https://pl.wikipedia.org/wiki?curid=2719968" title="Snooker sezon 1993/1994">
Snooker sezon 1993/1994



</doc>
<doc id="2719969" url="https://pl.wikipedia.org/wiki?curid=2719969" title="Snooker sezon 1992/1993">
Snooker sezon 1992/1993



</doc>
<doc id="2719970" url="https://pl.wikipedia.org/wiki?curid=2719970" title="Bombus muscorum">
Bombus muscorum



</doc>
<doc id="2719972" url="https://pl.wikipedia.org/wiki?curid=2719972" title="Bitwa pod Rusion (1206)">
Bitwa pod Rusion (1206)

Bitwa pod Rusion (bułarski: Битката при Русион) miała miejsce zimą 1206 roku w pobliżu twierdzy Rusion (Turecki: Ruskoy) między wojskami bułgarskimi siłami Cesarstwa Łacińskiego. Walki zakończyły się zdecydowanym zwycięstwem Bułgarów.
Tło.
Starcie pod Rusion poprzedzały inne bitwy, Bułgarzy wygrali wcześniej z łacinnikami pod Adrianopolem i pod Seres. Cesarstwo poniosło w nich ciężkie straty i musiało ustąpić z wielu ziem w Macedonii i Tracji. W 1206 roku krzyżowcy podjęli próbę przegrupowania i reorganizacji resztek swojej armii. Główne siły składały się z około 140 rycerzy i kilku tysięcy piechoty, łuczników i jeźdźców, skoncentrowanych w garnizonie w Rusion. Armia znajdowała się pod dowództwem Thierrego de Termonda i Thierrego de Loos, którzy należeli to najważniejszych możnych Cesarstwa.
Bitwa.
W połowie stycznia 1206 roku armia bułgarska wyruszyła w marsz na południe. Część wojska obległa Adrianopol a reszta, pod osobistym dowództwem cara Kałojana ruszyła na Rusion. Bułgarski plan zakładał wyciągnięcie sił łacińskich w pole i wydanie im otwartej bitwy. Z tego powodu niewielki oddział Kumanów zajął mały ale znaczący zamek w pobliżu Rusion. Kałojan liczył na butę i porywczość krzyżowców i jak się okazało nie mylił się. Wieczorem 30 stycznia krzyżowcy wymaszerowali z twierdzy na czele z Thierrym de Termondem gdyż de Loos został wezwany do Konstantynopola. Nicetas Choniates pisał o wojskach de Termonda iż były one najdzielniejsze w całej armii łacińskiej. około 120 rycerzy i wielu kawalerzystów wyruszyło spod Rusion na zamek zajęty przez Kumanów. Gdy jednak dotarli na miejsce, rankiem 31 stycznia okazało się, że zamek jest opuszczony, więc wyruszyli w drogę powrotną do Rusion. W międzyczasie około 7000 Bułgarów zajęło pozycję w pobliżu twierdzy krzyżowców. Siły pozostawione w Rusion były niewielki i pozbawione ciężkiej jazdy, także nie zdecydowały się na zbrojny wypad poza mury i były zmuszone biernie obserwować ruchy wojsk bułgarskich. Wracające z wypadu rycerstwo nic nie wiedziało o Bułgarach i zupełnie nie przygotowane powracało w grupach. Pierwszą grupą dowodził Karol de Fren, drugą de Termond, trzecią Andres Deboas i Jean de Choasy (który jako pierwszy rycerz wszedł na mury Konstantynopola w czasie szturmu w 1204 roku) a ostatnią, czwartą grupą dowodził Vilen de Loos, brat Thierrego.
Bitwa zaczęła się od ataku Bułgarów na tylną straż krzyżowców, która mimo desperackiej próby obrony w końcu zmuszona została do ucieczki. Uciekinierzy wywołali popłoch w dwóch innych grupach wojsk i te również zaczęły uciekać w panice. Mimo to walki trwały a krzyżowcy bronili się w prowizorycznym szyku, próbując się za wszelką cenę dostać do Rusion. Kiedy masy wojska znalazły się około 2 kilometry przed twierdzą, szyki łacinników ostatecznie załamały się pod naciskiem Bułgarów, którzy atakowali ze wszystkich stron. Rycerstwo, mimo beznadziejnej sytuacji walczyło dzielnie i większość z nich zginęła. Jedynie 10 ze 120 rycerzy udało się dotrzeć za mury. Setki szeregowych żołnierzy zginęły lub dostały się do niewoli. Zginęli również wszyscy dowódcy, w tym de Termond. Ocalałe resztki opuściły szybko Rusion i schroniły się do pobliskiego Rodosto.
Następstwa.
Rodosto było silnie ufortyfikowanym miasteczkiem, obsadzonym dużym garnizonem weneckim a uciekinierzy z Rusion jeszcze ich wzmocnili. Mimo to, gdy nadeszły wojska Kałojana obrońcy spanikowali i po krótkiej bitwie, która zakończyła się totalną klęską miasteczko zostało zajęte przez Bułgarów. Zwycięzcy szybko podporządkowali sobie wiele innych miejscowości, takich jak Perynt, Chorlu, Arkadiopolis, Messynę i Daonion. Oblegli także ważne Didymoteicho, które wkrótce padło.
We wszystkich dotychczasowych walkach krzyżowcy stracili ponad 200 rycerzy, kilka tysięcy żołnierzy a wiele weneckich garnizonów zostało całkowicie zniszczonych. Nowy cesarz, Henryk z Flandrii, był zmuszony do proszenia króla Francji o pomoc militarną. Poselstwo na dwór francuski zaniosło błagania o przysłanie 600 rycerzy i 10 000 żołnierzy. Gotfryd z Villehardouin porównywał porażkę pod Rusion do katastrofalnej bitwy pod Adrianopolem. Mimo wszystko krzyżowcy mieli dużo szczęścia. W 1207 roku, w czasie oblężenia Tessaloniki, zamordowany został Kałojan a jego następca Borił był uzurpatorem w związku z czym musiał najpierw ugruntować swoją pozycję w kraju. Pozwoliło to krzyżowcom na chwilę wytchnienia i reorganizację sił.

</doc>
<doc id="2719984" url="https://pl.wikipedia.org/wiki?curid=2719984" title="Katarina Frostenson">
Katarina Frostenson

Katarina Frostenson (ur. 5 marca 1953 w Sztokholmie) – szwedzka poetka, pisarka i tłumaczka, w latach 1992–2019 członkini Akademii Szwedzkiej.
Życiorys.
Na członka Akademii została wybrana w 1992 roku jako piąta kobieta w historii, zajmując fotel nr 18, na którym zastąpiła poetę i pisarza Artura Lundkvista. W 2003 Frostenson została odznaczona francuskim Orderem Legii Honorowej w uznaniu jej zasług dla literatury.
12 kwietnia 2018 zrezygnowała z dalszego brania udziału w spotkaniach i pracach Akademii Szwedzkiej w konsekwencji sprawy Kulturprofilen. 18 stycznia 2019 roku oficjalnie wystąpiła z Akademii.
Twórczość.
Zadebiutowała w 1978 roku tomikiem "I mellan."
Na język polski wiersze Frostenson tłumaczyła Ewa Niewiarowska-Rasmussen i Piotr de Bończa Bukowski.

</doc>
<doc id="2719995" url="https://pl.wikipedia.org/wiki?curid=2719995" title="Hendrik Haverman">
Hendrik Haverman

Hendrik Johannes Haverman (ur. 23 października 1857 w Amsterdamie, zm. 11 sierpnia 1928 w Hadze) – holenderski malarz i rysownik.
Życiorys.
Hendrik Haverman urodził się 23 października 1857 roku w Amsterdamie. Już w wieku 16 lat uczył się u H.J. Plaata juniora, następnie uczeń Hendrika Valkenburga i Augusta Allebé na Rijksacademie w Amsterdamie. Później studiował w Antwerpii i Brukseli, po czym wrócił do Allebé. Podróżował po Francji, Włoszech, Hiszpanii i północnej Afryce. Malował, rysował, tworzył akwaforty, akwarele i litografie. Jego wczesne prace znajdują się pod wpływem doświadczeń zdobytych w trakcie tych podróży, np. "Rynek przed murami Tangeru" (1889) czy "Niewidomy żebrak w Algierze" (1894). Późniejsze prace, np. "Matka i dziecko" charakteryzują się większym wykorzystaniem kresek. Nacisk na kształty i kontury jest bardziej widoczny w portretach, które były jego główną specjalnością. Od 1896 roku Haverman tworzył serię rysunków portretowych znanych postaci. Prce te są bardziej estetyczne i mniej analityczne niż podobne praca Jana Pietera Vetha.

</doc>
<doc id="2719999" url="https://pl.wikipedia.org/wiki?curid=2719999" title="Stefan Matusiak">
Stefan Matusiak

Stefan Matusiak (ur. 29 października 1892 w Gołębiewku (województwo pomorskie), zm. 11 marca 1969 w Toruniu) – polski urzędnik kolejowy, działacz społeczny i związkowy, poseł na Sejm IV kadencji (1935-1938) w II Rzeczypospolitej.
Życiorys.
Posiadał wykształcenie zawodowe oraz kursy zawodowe o profilu elektrotechnicznym. Przed I wojną światową nielegalnie osiedlił się w Toruniu po przekroczeniu granicy rosyjsko-niemieckiej w celu uniknięcia służby wojskowej w armii rosyjskiej. W czasie I wojny światowej był więziony przez władze niemieckie w Toruniu za działalność niepodległościową. W okresie międzywojennym pracował jako monter sygnałowy, od 1920 roku jako pracownik PKP w Toruniu. Był działaczem Zjednoczenia Kolejowców Polskich (od 1925 roku był prezesem oddziału toruńskiego tego zjednoczenia) i kolejowego Przysposobienia Wojskowego. 
W wyborach parlamentarnych w 1935 roku został wybrany posłem na Sejm IV kadencji (1935-1938) 15 298 głosami z okręgu nr 101, obejmującego powiaty: toruński – miejski, toruński, chełmiński i wąbrzeski. W kadencji tej pracował w komisjach: komunikacyjnej i pracy. 
Członek Wydziału Wykonawczego Pomorskiego Wojewódzkiego Komitetu Funduszu Obrony Narodowej w Toruniu w 1938 roku.
W 1942 roku został wywieziony do obozu pracy przymusowej w Gdańsku, gdzie przebywał do kwietnia 1945 roku. Po zakończeniu II wojny światowej został oddelegowany do pracy w Chojnicach, następnie do Szczecina, gdzie pracował w biurze Okręgowej Dyrekcji Kolei. Odszedł na emeryturę w 1957 roku. 
Życie prywatne.
Był synem Michała i Katarzyny z domu Celmer. Ożenił się z Łucją Józefiną Guzicką (zm. w 1974), z którą miał 2 dzieci: córkę Janinę zamężną Żyłę i syna Eugeniusza, zmarłego w 1939 roku na skutek ran odniesionych w kampanii wrześniowej.

</doc>
<doc id="2720000" url="https://pl.wikipedia.org/wiki?curid=2720000" title="Gerd Nagel">
Gerd Nagel

Gerd Nagel (ur. 22 października 1957 w Sulingen) – niemiecki lekkoatleta, skoczek wzwyż.
Na Igrzyskach Olimpijskich w Los Angeles w 1984 zajął osiemnaste miejsce w eliminacjach, nie kwalifikując się do finału. W 1982 w Atenach zdobył brązowy medal mistrzostw Europy. Do jego osiągnięć należą również dwa medale halowych mistrzostw Europy: srebrny (Budapeszt 1983) i brązowy (Glasgow 1990). Ma w swoim dorobku również złoty medal uniwersjady (Meksyk 1979). Jeden raz był mistrzem RFN na otwartym stadionie (1979) i dwukrotnie w hali (1982, 1983).
17 marca 1989 ustanowił swój halowy rekord życiowy (2,36 m). Jego rekord życiowy na otwartym stadionie, który został ustanowiony 7 sierpnia 1988 w Forbach wynosi 2,35 m.

</doc>
<doc id="2720010" url="https://pl.wikipedia.org/wiki?curid=2720010" title="Per Wästberg">
Per Wästberg

Per Wästberg (ur. 20 listopada 1933 w Sztokholmie) – szwedzki pisarz, członek Akademii Szwedzkiej od 1997.
Wästberg urodził się w Sztokholmie jako syn dziennikarza Erika Wästberga i Grety z domu Hirsch, posiada dyplom z literatury Uniwersytetu w Uppsali. Od 1953 jest współpracownikiem szwedzkiego dziennika „Dagens Nyheter”, którego był redaktorem naczelnym w latach 1976-1982. Starszy brat polityka Olle Wästberga.

</doc>
<doc id="2720014" url="https://pl.wikipedia.org/wiki?curid=2720014" title="Józef Słaby (redemptorysta)">
Józef Słaby (redemptorysta)



</doc>
<doc id="2720015" url="https://pl.wikipedia.org/wiki?curid=2720015" title="Patrycja Wyciszkiewicz">
Patrycja Wyciszkiewicz

Patrycja Wyciszkiewicz-Zawadzka (ur. 8 stycznia 1994 w Śremie) – polska lekkoatletka, sprinterka, doktorantka na Uniwersytecie Ekonomicznym w Poznaniu. Lekkoatletka specjalizująca się na dystansie 400 metrów.
Osiągnięcia.
Złota medalistka mistrzostw kraju w różnych kategoriach wiekowych (w tym seniorów).

</doc>
<doc id="2720016" url="https://pl.wikipedia.org/wiki?curid=2720016" title="Chaos Lives in Everything">
Chaos Lives in Everything

Chaos Lives in Everything - czwarty singel z dziesiątego albumu zespołu nu metalowego Korn. Premiera odbyła się 19 marca 2012 roku, lecz nie został jeszcze oficjalnie wydany. Zawiera gościnną produkcję dubstepowego kompozytora Skrillexa.
Teledysk.
Teledysk do utworu miał premierę 5 maja 2012 roku. Przedstawia on zespół podczas The Path of Totality Tour - trasy koncertowej promującej album "The Path of Totality".

</doc>
<doc id="2720018" url="https://pl.wikipedia.org/wiki?curid=2720018" title="Andrzej Deptuch">
Andrzej Deptuch

Andrzej Tadeusz Deptuch, OFMConv. (ur. 15 grudnia 1919 w Łazach, zm. 1 listopada 2015 w Sanoku) – polski franciszkanin konwentualny, prezbiter. Podczas II wojny światowej zaangażowany w Armii Krajowej, później w Zrzeszeniu „Wolność i Niezawisłość”. Aresztowany, torturowany, więziony i prześladowany przez władze komunistyczne PRL. Odznaczony Krzyżem Kawalerskim i Krzyżem Oficerskim Orderu Odrodzenia Polski, w 2008 awansowany na stopień podporucznika Wojska Polskiego.
Życiorys.
Pochodzenie i nauka.
Urodził się w 1919 w Łazach w gminie Rymanów. Na chrzcie św. otrzymał imię Tadeusz. Jego ojciec Jan uprawiał ziemię i był majstrem murarskim, a matka Julia (z domu Kilarecka) była gospodynią domową. W 1926 jego matka zmarła, a ojciec ożenił się po raz drugi z Kazimierą. Przyszły franciszkanin miał czworo rodzeństwa: siostry Annę i Genowefę oraz braci Michała (1911-1950) i Stanisława (jeden z braci był technikiem budowlanym, drogomistrzem). Uczęszczał do 7-klasowej szkoły powszechnej im. Marszałka Józefa Piłsudskiego w Rymanowie.
Jako dziecko czytał często Rycerza Niepokalanej, który stanowił dla niego inspirację. W 1933 wstąpił do małego seminarium Misyjnego Braci mniejszych Konwentualnych w Niepokalanowie. Wówczas po raz pierwszy zetknął się z o. Maksymilianem Marią Kolbem (wyjeżdżającym we wrześniu tego roku do Japonii), a później przebywał z nim w Niepokalanowie od 1936 do 1938. W czerwcu 1937, po ukończeniu 7. klasy gimnazjum starego typu, zdecydował o wstąpieniu do zakonu franciszkańskiego, po czym w sierpniu tego roku rozpoczął nowicjat i otrzymał imię zakonne Andrzej (mistrzem nowicjatu był wówczas o. Jerzy Wierdak). 9 sierpnia 1938 złożył pierwszą profesję czasową i po ukończeniu nowicjatu został przeniesiony do Lwowa, gdzie rozpoczął studia w seminarium duchownym.
Lata wojenne i uwięzienie.
Do 1939 odbywał planowo formację zakonną w Seminarium Duchownym we Lwowie-Brzuchowicach. Od sierpnia 1939 zakonnik przebywał wraz z klerykami na pielgrzymce pieszej do kościoła św. Stanisława i tamtejszego klasztoru franciszkanów w Haliczu, zaś w chwili wybuchu II wojny światowej we wrześniu 1939 był w majątku w Hanaczowie. Następnie wraz z czterema towarzyszami z zakonu dotarł do Halicza, gdzie dotarły już siły sowieckie po agresji ZSRR na Polskę z 17 września 1939. Następnie zostali zatrzymani przez sowietów i wraz z innymi aresztowanymi Polakami zgromadzeni na placu w Rohatynie, skąd zostali poprowadzeni w kolumnie, prawdopodobnie w stronę Podwołoczysk. Podczas marszu przez las zakonnicy odłączyli się od prowadzonej grupy i zbiegli. W Szumlanach zakonnicy przebrali się z dotychczas noszonych habitów w ubiór cywilny, po czym podążali nadal. W tym czasie byli zatrzymywani przez uzbrojoną ludność ukraińską i okradzeni z kosztownych przedmiotów, a także przybywając ponownie do Hanaczowa byli tam świadkami ograbienia majątku franciszkańskiego. Po odczekaniu tamże pewnego czasu, udali się do Lwowa, skąd po dwóch dniach trafili do Przemyśla, a stamtąd dotarli do Kalwarii Pacławskiej i tamtejszego klasztora Franciszkanów
Ukończył Liceum im. Karola Szajnochy we Lwowie, zdając egzamin dojrzałości. 30 sierpnia 1942 przyjął święcenia kapłańskie z rąk abp. Eugeniusza Baziaka (w tym czasie prowadzące działania zmierzające do zapewnienia ciągłości prac Seminarium Duchownego na Wydziale Teologicznym Uniwersytetu Jana Kazimierza we Lwowie), w toku przyśpieszonym z dyspensą od 18 miesięcy – z uwagi na ówczesne zapotrzebowanie na kapłanów.
Następnie, jako duchowny, podjął posługę pasterską i równolegle został absolwentem studiów teologicznych. W roku akademickim 1943/1944 był słuchaczem tajnego Studium Pedagogicznego na UJK w ramach tajnych fakultetów (wykłady odbywały się we lwowskim klasztorze oo. Franciszkanów). Oprócz pracy duszpasterskiej i zakonnej oraz obowiązków na studiach, działał także w konspiracji jako członek Armii Krajowej (w związku z rolą klasztoru lwowskiego w tej działalności). Po zakończeniu wojny, 8 grudnia 1945, wraz z innymi zakonnikami w toku wysiedleń został objęty przymusową repatriacją i był zmuszony opuścić lwowski klasztor.
16 grudnia 1945 został przeniesiony do Krakowa, gdzie zamieszkał w tamtejszym klasztorze franciszkańskim. Wkrótce potem został zobowiązany do podjęcia studiów, które od 15 stycznia 1946 prowadził na Wydziale Humanistycznym Uniwersytetu Jagiellońskiego celem kontynuacji kształcenia przerwanego we Lwowie. Studia na UJ kontynuował przez dwa lata i nie ukończył wskutek aresztowania przez Wojewódzki Urząd Bezpieczeństwa Publicznego we Wrocławiu w dniu 8 czerwca 1948 w związku z przechowywaniem dokumentów (skrzynki kontaktowej) organizacji antykomunistycznej „Wolność i Niezawisłość” (WiN). Aresztowanie zostało spowodowane wcześniejszym zatrzymaniem Zofii Orliczowej, współpracującej z o. Deptuchem i zajmującą się ww. skrzynką kontaktową, która została rozpracowana przez UB (jej osobę wydała nieświadomie siostra zakonna, którą o Orliczową zapytali dwaj funkcjonariusze przebrani za księży). 
Po trwającym śledztwie i procesie 30 listopada 1948 Wojskowy Sąd Rejonowy we Wrocławiu skazał go na sześciu lat pozbawienia wolności za pomoc członkom Okręgowi Lwów AK-WiN. Więziony był od 9 czerwca 1948 w zakładzie karnym wrocławskiego UB. Wobec tego, że był duchownym, został poddany poniżającemu traktowaniu: był bity, torturowany, głodzony, pozbawiany snu, rażony ostrym światłem prosto w oczy, stosowano wobec niego wyszukane metody znęcania się, w konsekwencji doprowadzony do fizycznego wycieńczenia. Następnie 27 maja 1949 został przewieziony do Zakładu Karnego w Rawiczu (paradoksalnie więzienie utworzono w XIX wieku decyzją władz ówczesnego zaboru pruskiego w miejsce poddanego likwidacji klasztoru Franciszkanów Braci Mniejszych). Tam został brutalnie pobity, po czym 2 sierpnia 1950 został przeniesiony do Wrocławia, tu trafił na oddział szpitalny, gdzie zastosowano wobec niego torturę w postaci użycia 18 razy elektrowstrząsów. 9 lipca 1953 trafił jeszcze do więzienia karno-śledczego w Kłodzku, z którego 21 lub 22 lipca 1953 został zwolniony. Łącznie spędził w więzieniu pięć lat i 1,5 miesiąca. Podczas lat uwięzienia był pozbawiony informacji o uroczystościach kościelnych i o życiu religijnym, a także przedmiotów przynależnych kapłanowi. Mimo tortur zaparł się, nie zdradził prześladowcom informacji o członkach konspiracji oraz nie podpisał deklaracji współpracy ze służbami. W wyniku sadystycznych metod przesłuchań i stosowania wobec niego bicia ucierpiało trwale jego zdrowie, m.in. w wyniku uszkodzenia błony bębenkowej doznał częściowej utraty słuchu, miał lewą rozbitą komorę serca.
Praca duszpasterska.
Tuż po odzyskaniu wolności, decyzją nowego prowincjała o. Ireneusza Żołnierczyka otrzymał urlop w wymiarze trzech miesięcy, po czym przebywał u swojego brata w domu rodzinnym w Łazach. Wkrótce potem, postanowieniem ww. przełożonego w październiku 1953 został skierowany do placówki franciszkańskiej w Lubomierzu, gdzie przebywał do końca marca 1954 jako wikariusz substytut, nauczając w tym czasie religii. Następnie został przeniesiony do kościoła franciszkanów w Przemyślu, gdzie przebywał przez 2,5 roku od 1954 do 1956 jako podwładny i ekonom klasztoru. W tym czasie prowadził wykłady pedagogiki i katechetyki w Krakowie, następnie przez pół roku wykładał psychologię ogólną w Jaśle. Do tego miasta został przeniesiony na stałe w 1956 i posługiwał przez 2,5 roku do 1959. Tam był wykładowcą psychologii i logiki w Małym Seminarium oraz udzielał się jako rekolekcjonista i misjonarz. Podczas kapituły zakonnej w 1959 został wybrany gwardianem klasztoru w Przemyślu i pełnił tę funkcję przez rok. Stając w obronie o. Celestyna Gacka sprzeciwił się informacjom opublikowanym o nim, określając je z ambony jako kłamstwa, w związku z czym został wezwany przez władze państwowe na wyjaśnienia do Rzeszowa. Wobec zastosowania formy szantażu przez władze komunistyczne wobec zakonu (zagrożono, że nie zostanie wydana zgoda na budowę kościoła w Jaśle) został przeniesiony do Radomska. Tam (zamieniony z przełożonym skierowanym do klasztoru przemyskiego) pełnił funkcję gwardiana klasztoru przy kościele Podwyższenia Krzyża Świętego przez pięć lat od 1960 do 1965 oraz przełożonego przez sześć lat. Następnie sprawował stanowisko ekonoma prowincji św. Antoniego z Padwy i bł. Jakuba Strzemię Zakonu Braci Mniejszych Konwentualnych w Krakowie przez trzy lata od 1965 do 1968 (w trakcie budowy kościoła w Jaśle). Od 1968 posługiwał jako ojciec zakonny. W kolejnych latach przebywał w Sanktuarium Matki Bożej Rychwałdzkiej w Rychwałdzie jako misjonarz w funkcji podwładnego (1968-1969), w kościele św. Jana Chrzciciela w Legnicy jako misjonarz rekolekcjonista i przełożony III Zakonu w funkcji podwładnego (1969-1972). 
Od 26 lipca 1972 posługiwał w kościele i klasztorze Franciszkanów w Sanoku w tamtejszej parafii Podwyższenia Krzyża Świętego. Został tam przeniesiony jako rekolekcjonista. Później pełnił tam funkcję ekonoma klasztornego (w tym czasie przyczynił się do odzyskania domu przy klasztorze, gdzie mieszkają obecnie siostry służebniczki starowiejskie i pokrycia dachu klasztoru blachą), a w ostatnich latach sprawował funkcję spowiednika.
W 2002 obchodził jubileusz 60. rocznicy swoich święceń kapłańskich, które miały główny punkt podczas uroczystej mszy św. 15 września 2002. W trakcie eucharystii z rąk rektora Uniwersytetu Jagiellońskiego, prof. Franciszka Ziejki otrzymał Medal 600-lecia Odnowienia Akademii Krakowskiej i Honorowy Dyplom Uniwersytetu Jagiellońskiego.
W lipcu 2002 Oddział IPN we Wrocławiu wystąpił do Komisji Ścigania Zbrodni Przeciwko Narodowi Polskiemu z informacją o stosowaniu niedozwolonych metod śledczych wobec franciszkańskiego duchownego. Na tej podstawie zostało wszczęte śledztwo, jednak z braku dowodów postępowanie umorzono.
W 2006 we wrocławskim oddziale Instytutu Pamięci Narodowej powstał krótkometrażowy film dokumentalny pt. "„Najwyższa niesprawiedliwość”", dotyczący jego osoby, w tym uwięzienia.
26 sierpnia 2012 w kościele franciszkanów w Sanoku o godz. 12.00 o. Andrzej Deptuch odprawił mszę św. dziękczynną z okazji jubileuszu 70. rocznicy święceń kapłańskich. Podczas uroczystej eucharystii homilię przedstawiającą życiorys o. Andrzeja wygłosił ks. dr Andrzej Skiba, proboszcz sąsiedniej parafii Przemienienia Pańskiego w Sanoku.
W czasie 70-letniej posługi kapłańskiej wygłosił ponad 200 serii rekolekcji i misji. Był szczególnie znany ze swojej działalności niepodległościowej i postawy patriotycznej, a w działalności duszpasterskiej z płomiennych przemówień, wygłaszanych zarówno podczas kazań kościelnych, jak również trakcie uroczystości cywilnych (państwowych, upamiętniających). Jako członek Światowego Związku Żołnierzy Armii Krajowej był sygnatariuszem aktu założycielskiego Klubu Historycznego im. Armii Krajowej w Sanoku 14 lutego 2010.
Ojciec Andrzej Deptuch zmarł w uroczystość Wszystkich Świętych 1 listopada 2015 w szpitalu w Sanoku. 4 listopada 2015, po uroczystej mszy św. pogrzebowej w sanockim kościele franciszkanów, został pochowany w grobowcu zakonników franciszkańskich na Cmentarzu Centralnym w Sanoku. Do chwili śmierci był najstarszym żyjącym kapłanem archidiecezji przemyskiej.

</doc>
<doc id="2720020" url="https://pl.wikipedia.org/wiki?curid=2720020" title="Narcissistic Cannibal">
Narcissistic Cannibal

Narcissistic Cannibal - drugi singel promujący dziesiąty album nu metalowego zespołu Korn. Został wydany 18 października 2011 roku. Zawiera gościnną produkcję dubstepową kompozytorów Skrillexa i Kill the Noise.
Utwór był dostępny do darmowego ściągnięcia w formacie WAV na oficjalnej stronie zespołu od 13 do 16 października.
Kompozycja.
Jonathan Davis wypowiedział się o utworze: "W tej piosence śpiewam o ludziach, którzy są tak narcystyczni, że zasadniczo zjadają samych siebie i się niszczą. To jest istota historii".
Teledysk.
Teledysk przedstawia koncert zespołu sfilmowany 27 września 2011 roku w legendarnym klubie nocnym Roxy Theatre z tańczącą publicznością liczącą 125 osób (tyle fanów dostało darmowy wstęp za udział w teledysku). Oficjalna premiera odbyła się 21 października 2011.
Lista utworów.
Digital single
Remix EP

</doc>
<doc id="2720024" url="https://pl.wikipedia.org/wiki?curid=2720024" title="Washington Dulles International Airport">
Washington Dulles International Airport



</doc>
<doc id="2720025" url="https://pl.wikipedia.org/wiki?curid=2720025" title="A Lucky Songbook in Europe">
A Lucky Songbook in Europe

A Lucky Songbook in Europe – album muzyczny amerykańskiego saksofonisty jazzowego Lucky’ego Thompsona nagrany 13 marca 1969 w studiu wytwórni MPS w Villingen. LP wydany przez MPS w 1969. 
Muzycy.
The Lucky Thompson Sextet
Lista utworów.
Strona A
Strona B

</doc>
<doc id="2720026" url="https://pl.wikipedia.org/wiki?curid=2720026" title="Latający Kozacy">
Latający Kozacy

„Latający Kozacy” () – oddział lotniczy US Air Force podczas wojny wietnamskiej.
Na początku października 1965 w bazie lotniczej Webb w Big Spring w Teksasie 41 kursantów pochodzenia ukraińskiego ukończyło szkolenie lotnicze. Podczas nauki nazwali się oni „Latającymi Kozakami”. Jako swój symbol przyjęli czerwony tryzub na czarnym tle. Pomysłodawcą był chor. Steven Olek. Na początku 1966 sformowana została eskadra samolotów myśliwsko-bombowych Republic F-105 Thunderchief, która w większości składała się z Ukraińców. Wzięła ona udział w wojnie wietnamskiej. Na bokach samolotów zostały namalowane tryzuby. Na czele eskadry stanął mianowany porucznikiem, a potem kapitanem S. Olek. Jego osiągnięcia bojowe zakończyły się 552 lotami bojowymi. Eskadra uczestniczyła w bombardowaniach największych miast północnowietnamskich Hanoi i Hajfong oraz tzw. szlaku Ho Chi Minha. Eskadra wykonała ogółem ponad 10 tys. misji bojowych. Żaden samolot nie został zestrzelony, choć kilka utracono w wypadkach lotniczych.

</doc>
<doc id="2720042" url="https://pl.wikipedia.org/wiki?curid=2720042" title="Cudotwórca (film 1998)">
Cudotwórca (film 1998)

Cudotwórca (oryg. "Holy Man") – amerykański film komediowy z 1998 roku.
Fabuła.
Ricky Hayman pracuje w zarządzie stacji telewizyjnej GBSN, która zajmuje się reklamowaniem i sprzedażą towarów. Jednak stacja telewizyjna zaczyna mieć coraz słabsze notowania, a nowy szef, John McBainbridge, żąda natychmiastowego uzdrowienia sytuacji. Ricky dostaje do pomocy specjalistkę od marketingu, Kate Newell. Szef daje mu do zrozumienia, że jeśli nie znajdzie sposobu na poprawę oglądalności, może stracić pracę. Pewnego dnia, podczas powrotu z pracy, Ricky spotyka tajemniczego „G” – bezdomnego buddyjskiego kaznodzieję. Ricky wpada wówczas na ryzykowny pomysł by zaproponować charyzmatycznemu guru prowadzenie własnego programu telewizyjnego. Oglądalność stacji zaczyna gwałtownie wzrastać.

</doc>
<doc id="2720043" url="https://pl.wikipedia.org/wiki?curid=2720043" title="Miłość Grace">
Miłość Grace

Miłość Grace (ang. "For the Love of Grace") – amerykański telewizyjny film obyczajowy z 2008 roku. 
Opis fabuły.
Grace Harding jest pisarką. Pracuje w wydawnictwie, gdzie pisze poradniki i felietony. Wspólnie z narzeczonym, Cliffem, planują datę ślubu. Pewnego dnia w domu Grace wybucha pożar. Przechodzący niedaleko Steve, były strażak, zauważa ogień i wynosi kobietę z płomieni. Kiedy kobieta opuszcza szpital, pragnie osobiście podziękować wybawcy. Znajomość przeradza się w głębsze uczucie...

</doc>
<doc id="2720044" url="https://pl.wikipedia.org/wiki?curid=2720044" title="Zdolny uczeń">
Zdolny uczeń

Zdolny uczeń (org. "Apt Pupil") – opowiadanie Stephena Kinga opublikowane po raz pierwszy w 1982 w zbiorze "Cztery pory roku".
Treść.
Młody amerykański chłopak z dobrego domu, Todd Bowden, jest zafascynowany historią, a zwłaszcza tematyką hitlerowskich obozów koncentracyjnych w Europie. Pewnego dnia odkrywa, że w jego sąsiedztwie ukrywa się były komendant jednego z takich obozów. Chłopak postanawia nie powiadamiać o tym nikogo. Udaje się do hitlerowca i szantażem zmusza go do zwierzeń. Opowieści zbrodniarza okazują się mieć duży wpływ na psychikę chłopca.

</doc>
<doc id="2720045" url="https://pl.wikipedia.org/wiki?curid=2720045" title="Górzyński">
Górzyński



</doc>
<doc id="2720046" url="https://pl.wikipedia.org/wiki?curid=2720046" title="Krisłowo">
Krisłowo

Krisłowo (bułg. "Крислово") – wieś w południowej Bułgarii, w obwodzie Płowdiw, w gminie Marica.
Wieś położona w pobliżu miasta Płowdiw.
We wsi funkcjonuje klub piłkarski Sokoł Krisłowo.

</doc>
<doc id="2720049" url="https://pl.wikipedia.org/wiki?curid=2720049" title="Kościół Światła">
Kościół Światła

Kościół Światła (jap. 茨木春日丘教会, transkrypcja: "Ibaraki Kasugaoka kyōkai" – "kościół w Ibaraki-Kasugaoka" lub: 光の教会, transkrypcja: "Hikari no kyōkai" – "Kościół Światła") – kościół położony w Ibaraki (prefektura Osaka), należący do protestanckiego Zjednoczonego Kościoła Chrystusa w Japonii. Zaprojektowany przez japońskiego architekta Tadao Andō i zbudowany w 1989. W 1999 do kościoła dobudowano tzw. szkołę niedzielną.
Historia.
Japońska wspólnota Zjednoczonego Kościoła Chrystusa w Ibaraki zwróciła się do architekta Tadao Andō z prośbą o zaprojektowanie prostej świątyni, której charakter odpowiadałby słowom Jezusa "...gdzie dwaj lub trzej są zgromadzeni w imię moje, tam ja jestem pośród nich.". Kościół Światła został zbudowany w dzielnicy mieszkaniowej Kasugaoka.
Architektura.
Z zewnątrz jest to prosta betonowa konstrukcja składająca się z dwóch brył na planie prostopadłościanu, przecinających się pod kątem 15 stopni, zbudowanych z ciężkich ścian, odlewanych na miejscu z betonu. W jednej z brył mieści się właściwy kościół, a w drugiej szkoła niedzielna, dobudowana w 1999. W miejscu przecięcia się ścian znajduje się wejście. Kościół Światła to niewielka sala modlitw o powierzchni 113 m². Przestrzeń wewnątrz jest ascetyczna. Nagie, betonowe ściany nie mają żadnych ozdób, które łagodziłyby wrażenie surowości. Wnętrze zdominowane jest przez świecący krzyż z przodu nawy, utworzony przez dwie przecinające się szczeliny o szerokości 20 cm. Szczelina pionowa rozciąga się od podłogi do sufitu, a pozioma biegnie pomiędzy przeciwległymi ścianami. Dzięki takiemu rozwiązaniu osiągnięto silny kontrast pomiędzy światłem i cieniem. Promienie światła wpadającego do wnętrza przesuwają się po betonowych ścianach zgodnie z ruchem słońca. Mrok panujący we wnętrzu świątyni jest dodatkowo podkreślony przez ciemną i surową fakturę drewnianych desek, z których wykonano podłogi i ławki. W przeciwieństwie do mrocznego kościoła wnętrze szkoły niedzielnej wykończono drewnem jaśniejszym, o gładkiej powierzchni. Pomieszczenie szkoły jest wykorzystywane do spotkań kongregacji.
Kościół Światła był realizowany jako przedsięwzięcie niskobudżetowe, w ramach którego surowość wnętrza stanowiła nie tyle wybór estetyczny, co konieczność. Gdy fundusze na jego budowę wyczerpały się, wykonawca przekazał w prezencie konstrukcję dachu, zaś ławki kościelne wykonano z drewna pozostałego z desek użytych do szalunku.
Kościół Światła jest przede wszystkim miejscem kultu; jego zwiedzanie (indywidualnie lub w grupach) jest możliwe jedynie na podstawie uprzedniej rezerwacji wizyty.
Założenia estetyczne.
Projekt Ando to architektura minimalizmu i dwoistości – podwójnego charakteru (ko)egzystencji: ciała stałego i próżni, światła i ciemności, siły i spokoju. Z tego względu wnętrze kościoła pozbawione jest ozdób, a zderzenie lekkości z solidnością budzi u użytkowników świątyni poczucie kontrastu pomiędzy sacrum a profanum. Betonowa konstrukcja jest pozbawiona jakiekolwiek odwołań do tradycyjnych chrześcijańskich motywów i estetyki, a jedynym religijnym symbolem jest tu krzyż wycięty we wschodniej ścianie. Poza nim na kościół składa się betonowa powłoka, a beton przydaje jego wnętrzu ciemności, tworząc z niego jeszcze bardziej pokorne i medytacyjne miejsce kultu. 

</doc>
<doc id="2720050" url="https://pl.wikipedia.org/wiki?curid=2720050" title="Ciało (opowiadanie)">
Ciało (opowiadanie)

Ciało (org. "The Body") – opowiadanie Stephena Kinga opublikowane po raz pierwszy w 1982 w zbiorze "Cztery pory roku".
Treść.
Czwórka dwunastoletnich przyjaciół przypadkowo dowiaduje się, że w głębokim lesie leży ciało nieboszczyka - zaginionego chłopca. Chłopcy postanawiają udać się tam. Droga wiedzie przez gęstą puszczę. Podczas wędrówki chłopcy napotykają wiele trudności i muszą zmagać się ze swoimi problemami i lękami. Stawiają też czoła groźnej bandzie chuliganów. Wyprawa staje się dla chłopców próbą siły ich charakterów, a także okazją by bliżej się poznać. Narratorem opowiadania jest jeden z chłopców - uczestników wyprawy. Jego to oczami widzimy tę historię.

</doc>
<doc id="2720053" url="https://pl.wikipedia.org/wiki?curid=2720053" title="Zamknięty świat">
Zamknięty świat

Zamknięty świat (tytuł oryg. "The World Inside") – powieść fantastyczno-naukowa amerykańskiego pisarza Roberta Silverberga.
Treść.
Akcja toczy się w dalekiej przyszłości. Jest rok 2381, licząca wiele miliardów ludność Ziemi żyje w gigantycznych Monadach - wielokilometrowej wysokości budowlach podzielonych na miliony maleńkich komórek mieszkalnych. Powieść ukazuje kilka typów psychologicznych na przykładzie pojedynczych osobników zamieszkujących jedną z Monad. Pokazuje jaki wpływ na psychikę ludzką ma przebywanie w zamkniętej przestrzeni przy konieczności poddawaniu się surowym rygorom.

</doc>
<doc id="2720054" url="https://pl.wikipedia.org/wiki?curid=2720054" title="Nibbio (1878)">
Nibbio (1878)

"Nibbio" − pierwszy włoski torpedowiec, zbudowany w brytyjskiej stoczni Thornycroft. Okręt wodowany w 1878. 
Maszyna okrętu miała moc 184 kW (250 KM), a parę do niej dostarczał pojedynczy kocioł typu lokomotywowego. Okręt uzbrojony był w dwie torpedy przenoszone na śródokręciu, a jej uzbrojenie artyleryjskie stanowiło pojedyncze działko jednofuntowe. Załoga liczyła 10 osób. Jednostka weszła do służby w roku 1881. Pięć lat później jego oznaczenie zmieniono na "1T". W 1904 okręt został skreślony z listy floty Regia Marina. Po kolejnej zmianie numeru (na "PE44") używany był jako portowy parowiec "do wszystkiego". Nazwa "Nibbio" z języka włoskiego oznacza "sokoła".

</doc>
<doc id="2720058" url="https://pl.wikipedia.org/wiki?curid=2720058" title="Edward Drollett">
Edward Drollett

Edward Drollett (ur. 7 czerwca 1975 na Wyspach Cooka) – piłkarz z Wysp Cooka grający na pozycji pomocnika w tamtejszym Tupapa Rarotonga, były reprezentant Wysp Cooka.
Kariera klubowa.
W Tupapa Rarotonga Drollett gra od 1995 roku. W tym czasie z tą drużyną 7 razy został mistrzem Wysp Cooka oraz 5 razy puchar Wysp Cooka. W tej drużynie ma podstawowe miejsce w pierwszej jedenastce.
Kariera reprezentacyjna.
Drollett w reprezentacji Wysp Cooka zadebiutował w 1996 roku. Karierę reprezentacyjną zakończył w 2007 roku. Łącznie w reprezentacji Wysp Cooka rozegrał 6 meczów.

</doc>
<doc id="2720059" url="https://pl.wikipedia.org/wiki?curid=2720059" title="Europejski Urząd Nadzoru Giełd i Papierów Wartościowych">
Europejski Urząd Nadzoru Giełd i Papierów Wartościowych

Europejski Urząd Nadzoru Giełd i Papierów Wartościowych (ang. "European Securities and Markets Authority", ESMA) – organ Unii Europejskiej o profilu ekonomicznym, będący następcą CESR. Siedzibą ESMA jest Paryż.
Członkowie.
Członkami są reprezentanci wszystkich właściwych krajowych organów nadzoru, każdy z prawem głosu. Polskę w Radzie Organów Nadzoru ESMA (ang. Board of Supervisors) reprezentuje Komisja Nadzoru Finansowego. Ponadto w obradach uczestniczą (bez prawa głosu): 
Historia.
ESMA zastąpiła Komitet Europejskich Regulatorów Rynku Papierów Wartościowych (CESR), powstały w 6 czerwca 2001 w celu konwergencji praktyk nadzorczych poprzez wydawanie niewiążących wytycznych i rekomendacji oraz doradzanie Komisji Europejskiej w zakresie opracowywanych przez nią aktów prawnych. Jednym z głównych elementów reformy nadzoru finansowego w UE było powołanie trzech Europejskich Urzędów Nadzoru, nazywanych Europejskim Systemem Nadzoru Finansowego, w miejsce wcześniej funkcjonujących komitetów nadzorców europejskich (CEBS, CEIOPS, CESR), zwanych komitetami 3. poziomu procedury Lamfalussy’ego. Powołane w ich miejsce Europejskie Urzędy Nadzoru mają znacznie szerszy zakres zadań, a także uprawnień i kompetencji.
Cele.
Głównym celem ESMA jest zapewnienie właściwego wdrażania przepisów dotyczących sektora kapitałowego, w sposób umożliwiający zachowanie stabilności finansowej i zapewnienie zaufania do systemu finansowego jako całości oraz odpowiedniej ochrony konsumentów usług finansowych. 
Struktura.
W skład Europejskiego Urzędu Nadzoru Giełd i Papierów Wartościowych wchodzą:

</doc>
<doc id="2720061" url="https://pl.wikipedia.org/wiki?curid=2720061" title="Tupapa Maraerenga">
Tupapa Maraerenga



</doc>
<doc id="2720066" url="https://pl.wikipedia.org/wiki?curid=2720066" title="Piotr Biskupski">
Piotr Biskupski

Piotr Biskupski (ur. 23 września 1961 w Bydgoszczy) – polski perkusista jazzowy.
Działalność muzyczna.
Muzyczne inklinacje wyniósł z domu. Jego ojciec w dzieciństwie uczył się grać na skrzypcach, a siostra Małgorzata stała się cenioną w Bydgoszczy pianistką i akompaniatorką. W 1980 ukończył Państwowe Liceum Muzyczne w Bydgoszczy w klasie Mirosława Żyty.
Gdy po ukończeniu II klasy licealnej wygrał konkurs perkusyjny, szef jury Jerzy Zgodziński zaproponował mu studia na Akademii Muzycznej w Poznaniu. Z uwagi na posiadane już umiejętności kształcony był w indywidualnym toku studiów. Po trzech latach zdobył dyplom i otrzymał angaż do big-bandu Wiesława Pieregorólki. Od tego czasu grał w czołowych formacjach i konstelacjach jazzowych, którym liderowali tacy muzycy jak Zbigniew Namysłowski, czy Tomasz Szukalski.
W 2005 doktoryzował się w Akademii Muzycznej w Bydgoszczy. Później uzyskał habilitację. Wykładowca perkusji w Akademii Muzycznej w Łodzi i Akademii Muzycznej w Bydgoszczy.
Doceniony przez środowisko jazzowe, był zapraszany do udziału w licznych festiwalach krajowych i międzynarodowych. Odbywał trasy koncertowe, nagrywał płyty. W 2016 został odznaczony Brązowym Medalem „Zasłużony Kulturze Gloria Artis”. Jego partnerem artystycznym stał się kontrabasista Mariusz Bogdanowicz.

</doc>
<doc id="2720067" url="https://pl.wikipedia.org/wiki?curid=2720067" title="Sessions@AOL">
Sessions@AOL

Sessions@AOL – EP brytyjskiej piosenkarki soulowej Amy Winehouse, wydany 1 czerwca 2004 roku przez wydawnictwo muzyczne Island Records. Minialbum zawiera 6 kompozycji wokalistki w wersjach live.
Lista utworów.
Opracowano na podstawie materiału źródłowego.

</doc>
<doc id="2720069" url="https://pl.wikipedia.org/wiki?curid=2720069" title="Ołena Chołosza">
Ołena Chołosza

Ołena Chołosza, ukr. "Олена Холоша"; (ur. 26 stycznia 1982) – ukraińska lekkoatletka specjalizująca się w skoku wzwyż.
Odpadła w eliminacjach juniorskich mistrzostw świata w Santiago (2000). W 2003 była szósta na uniwersjadzie oraz zajęła czwartą lokatę podczas światowych igrzysk wojska. Brązowa medalistka mistrzostw Europy z 2012.
Medalistka mistrzostw Ukrainy.
Rekordy życiowe: stadion – 1,96 (17 czerwca 2012, Mikołajów); hala – 1,95 (7 lutego 2013, Eaubonne i 15 lutego 2013, Sumy). 

</doc>
<doc id="2720073" url="https://pl.wikipedia.org/wiki?curid=2720073" title="Olena Hołosza">
Olena Hołosza



</doc>
<doc id="2720076" url="https://pl.wikipedia.org/wiki?curid=2720076" title="Tomasz Marcjan Grabowski">
Tomasz Marcjan Grabowski

Tomasz Marcjan Grabowski herbu Oksza (zm. w sierpniu 1771) – generał lejtnant wojsk Wielkiego Księstwa Litewskiego, generał major armii Wielkiego Księstwa Litewskiego w latach 1755-1758, starosta dudzki w latach 1746-1750, konsyliarz konfederacji słuckiej w 1767 roku, 
Syn starosty wisztynieckiego Stefana Grabowskiego i Teodory ze Stryjeńskich. 

</doc>
<doc id="2720080" url="https://pl.wikipedia.org/wiki?curid=2720080" title="Ohio Stadium">
Ohio Stadium

Ohio Stadium – stadion sportowy, arena drużyny futbolu amerykańskiego Ohio State Buckeyes. Znajduje się na terenie kampusu Uniwersytetu Stanu Ohio w Columbus. 
Mieści 104 944 widzów, co czyni go trzecim co do wielkości stadionem w Stanach Zjednoczonych i szóstym na świecie. Jest znany jako "The Horseshoe" (podkowa), z powodu otwartego południowego końca.

</doc>
<doc id="2720082" url="https://pl.wikipedia.org/wiki?curid=2720082" title="Jan Rayski">
Jan Rayski

Jan z Rayska Rayski (Rajski) herbu Jelita (ur. przed 1730, zm. 12 stycznia 1796, Kobryń) – stolnik brzeski (w 1746), stolnik chełmski (1750–96), patron i kolator swojego zboru kalwińskiego w 1796, konsyliarz konfederacji słuckiej w 1767 roku. Żonaty dwukrotnie: od 1746 z Ludwiką Niezabytowską, a od 1763 z Jadwigą Cedrowską, córką Stefana Cedrowskiego.

</doc>
<doc id="2720086" url="https://pl.wikipedia.org/wiki?curid=2720086" title="Lubiewo (Międzyzdroje)">
Lubiewo (Międzyzdroje)

Lubiewo – część miasta Międzyzdroje, położone w południowym obszarze miasta, w pobliżu ronda ulic: Nowomyśliwskiej i Wolińskiej, na północ od węzła drogi krajowej nr 3 „Międzyzdroje”. Numeracja budynków jest ustalona dla ulicy Nowomyśliwskiej. Od tej części miasta wzięła swą nazwę stacja kolejowa Lubiewo, która jest oddalona ok. 1 km na zachód.
Do 1945 r. stosowano niemiecką nazwę "Liebeseele". W 1947 r. ustalono urzędowo polską nazwę "Lubiewo". 
W latach 1972–1984 Lubiewo stanowiło część miasta Świnoujście, podobnie jak Międzyzdroje. W Lubiewie znajduje się plaża naturystyczna oddalona 3 km od mola w Międzyzdrojach.

</doc>
<doc id="2720087" url="https://pl.wikipedia.org/wiki?curid=2720087" title="Martti Vainio">
Martti Vainio

Martti Vainio (ur. 30 grudnia 1950 w Vehkalahti w regionie Kymenlaakso) – fiński lekkoatleta specjalizujący się w biegach długodystansowych, trzykrotny uczestnik letnich igrzysk olimpijskich (Montreal 1976, Moskwa 1980, Los Angeles 1984).
Pięć dni po zakończeniu finałowego biegu na 10 000 metrów podczas igrzysk w Los Angeles (w którym zajął 2. miejsce za Alberto Covą) został zdyskwalifikowany na 2 lata za stosowanie testosteronu.

</doc>
<doc id="2720097" url="https://pl.wikipedia.org/wiki?curid=2720097" title="Wauwatosa">
Wauwatosa

Wauwatosa – miasto w hrabstwie Milwaukee, stanie Wisconsin, USA, nad rzeką Menomonee River. Wchodzące w skład obszaru metropolitalnego miasta Milwaukee. Według spisu z 2006 r. 44 798 mieszkańców.
Historia.
Osada została założona w 1935 roku przez 18 rodzin osadników w miejscu nazwanym "Wau-wau-too-sa". Nazwa pochodzi od słowa z języka indiańskiego plemienia Potawatomi, oznaczającego "świetlika". Według spisu z 1840 miało już 342 mieszkańców. W 1892 miejscowość stała się miasteczkiem ("town"), a w roku 1897 status został zmieniony na miasto ("city"). W latach 50. XX wieku granice miasta zostały rozszerzone. Największy rozkwit miasta miał miejsce w latach 60. i na początku 70. Wtedy to liczba populacji wynosiła ponad 58 tys.

</doc>
<doc id="2720100" url="https://pl.wikipedia.org/wiki?curid=2720100" title="Parafia św. Andrzeja Boboli w Bukowej">
Parafia św. Andrzeja Boboli w Bukowej

Parafia św. Andrzeja Boboli w Bukowej - parafia rzymskokatolicka z siedzibą w Bukowej, należąca do dekanatu Biłgoraj - Północ diecezji zamojsko-lubaczowskiej. Została utworzona w 2000 roku. Prowadzą ją księża diecezjalni.
Zasięg parafii.
Do parafii należą wierni z miejscowości Bukowa.

</doc>
<doc id="2720102" url="https://pl.wikipedia.org/wiki?curid=2720102" title="Döllersheim">
Döllersheim

Döllersheim – opuszczona gmina w Dolnej Austrii, ewakuowana w 1938 r. w związku z utworzeniem poligonu Wehrmachtu. Początkowo poligon nosił jej nazwę "Truppenübungsplatz Döllersheim".
Od 1 stycznia 1964 należy do gminy Pölla w powiecie Zwettl.
W miejscowym kościele zarejestrowano chrzest i zmianę nazwiska Aloisa Hitlera, ojca Adolfa Hitlera, który urodził się w pobliskim Strones. Na cmentarzu pochowano babkę Hitlera Marię Annę Schicklgruber. W 1938 r. grobu nie odnaleziono i zbudowano symboliczny grobowiec.

</doc>
<doc id="2720103" url="https://pl.wikipedia.org/wiki?curid=2720103" title="Parafia Matki Bożej Nieustającej Pomocy w Gromadzie">
Parafia Matki Bożej Nieustającej Pomocy w Gromadzie

Parafia Matki Bożej Nieustającej Pomocy w Gromadzie – parafia należąca do dekanatu Biłgoraj – Północ diecezji zamojsko-lubaczowskiej. Została utworzona w 2006 roku. Prowadzą ją księża diecezjalni.
Historia.
W latach 1982–1984 w Gromadzie zbudowano punkt katechetyczny „Dom Jana Pawła II”, w którym nauczano religii i oprawiano nabożeństwa. W czasie wakacji organizowano pobyt młodzieży z Ruchu Światło-Życie z całej Polski oraz dzieci z Ukrainy i Białorusi.
W 1990 roku budynek punktu katechetycznego został rozbudowany i zaadaptowany na kościół filialny. Od 16 września 1990 roku w kościele odprawiano msze święte niedzielne i świąteczne. 19 września 1992 roku kościół otrzymał tytuł "pw. Matki Bożej Nieustającej Pomocy". 9 kwietnia 1995 roku bp Jan Śrutwa dokonał poświęcenia kościoła. 25 marca 2006 roku dekretem bpa Jana Śrutwy została erygowana parafia w Gromadzie, z wydzielonego terytorium parafii Trójcy Świętej i Wniebowzięcia Najświętszej Maryi Panny w Biłgoraju.
Na terenie parafii jest 1 360 wiernych w miejscowościach: Gromada, Majdan Gromadzki.

</doc>
<doc id="2720105" url="https://pl.wikipedia.org/wiki?curid=2720105" title="Antoni Deryng">
Antoni Deryng

Antoni Radosław Deryng (ur. 13 sierpnia 1901 we Lwowie, zm. 3 sierpnia 1978 w Madrycie) polski prawnik, specjalista prawa międzynarodowego, docent na Wydziale Prawa Uniwersytetu Jana Kazimierza we Lwowie, profesor na Wydziale Prawa i Nauk Społeczno-Ekonomicznych Katolickiego Uniwersytetu Lubelskiego, poseł na Sejm RP V kadencji (1938–39).
Życiorys.
Był synem Władysława Derynga (inżynier) i Lucyny z domu Korsak. Ukończył VIII Gimnazjum we Lwowie. W czasie wojny polsko-bolszewickiej 1920 wstąpił ochotniczo do Wojska Polskiego, służył w 240. pułku piechoty Armii Ochotniczej. W 1924 ukończył studia na Wydziale Prawa Uniwersytetu Jana Kazimierza we Lwowie, uzyskując w tytuł magistra praw, następnie odbył studia uzupełniające na Akademii Prawa Międzynarodowego w Hadze. W czasie studiów we Lwowie przewodniczący w różnych stowarzyszeniach akademickich, w tym działał w Związku Akademickim „Młodzież Wszechpolska”. W 1928 obronił doktorat, a w 1933 uzyskał habilitację na Wydziale Prawa UJK we Lwowie. W latach 1924–28 starszy asystent na Wydziale Prawa UJK, od 1933 docent na Wydziale Prawa UJK.
W 1927 delegat Akademickiego Komitetu Narodowego na Kongres Międzynarodowej Federacji Studentów w Rzymie, 1927–28 prezes Związku Stowarzyszeń Asystentów Wyższych Uczelni RP, sekretarz Stowarzyszenia dla Spraw Ligi Narodów oraz członek zarządu Polskiego Towarzystwa Prawniczego i członek korespondent Towarzystwa Naukowego we Lwowie.
Od 1928 pracownik Katolickiego Uniwersytetu Lubelskiego – wykładowca prawa państwowego, zastępca profesora i kierownik Katedry Prawa, 1932–33 kurator Bratniej Pomocy i Domu Akademickiego, od 1935 profesor nadzwyczajny, od 1936 prodziekan, od 1937 dziekan Wydziału Prawa i Nauk Społeczno-Ekonomicznych KUL.
Od 1937 w kierownictwie Okręgu Lubelskiego Obozu Zjednoczenia Narodowego. Poseł na Sejm V kadencji 1938–39. Wiceprezes Sądu Marszałkowskiego. Członek komisji: inwestycyjnej, oświatowej, prawniczej (jako zastępca przewodniczącego), regulaminowej, zmiany ordynacji wyborczej, kontroli długów państwa. Członek Koła Parlamentarnego Obozu Zjednoczenia Narodowego w 1938 roku.
Po agresji III Rzeszy i ZSRR na Polskę we wrześniu 1939 znalazł się na uchodźstwie. W 1939 podjął pracę na Uniwersytecie we Fryburgu w Szwajcarii. Po internowaniu w tym kraju w 1940 polskich żołnierzy z 2 Dywizji Strzelców Pieszych wspólnie z prof. Adamem Vetulanim organizował dla nich uniwersyteckie studia prawnicze
Po wojnie był wykładowcą uniwersytetu w Madrycie (1949–1965) oraz na Polskim Uniwersytecie na Obczyźnie. Był prezesem Stowarzyszenia Polskich Kombatantów w Hiszpanii.
Członek wielu polskich towarzystw naukowych i organizacji społecznych, m.in. sekretarz generalny Polskiego Instytutu Prawa Publicznego w Poznaniu. Członek założyciel Polskiego Towarzystwa Naukowego na Obczyźnie.
Jego żoną była Lucyna z domu Piwowarska, mieli syna.

</doc>
<doc id="2720106" url="https://pl.wikipedia.org/wiki?curid=2720106" title="Armia Ochotnicza (Polska)">
Armia Ochotnicza (Polska)



</doc>
<doc id="2720107" url="https://pl.wikipedia.org/wiki?curid=2720107" title="Parafia św. Maksymiliana Kolbego w Dąbrowicy">
Parafia św. Maksymiliana Kolbego w Dąbrowicy

Parafia św. Maksymiliana Kolbego w Dąbrowicy - parafia należąca do dekanatu Biłgoraj - Północ diecezji zamojsko-lubaczowskiej. Została utworzona w 1992 roku. Prowadzą ją księża diecezjalni.
Na obszarze parafii leżą miejscowości: Dąbrowica, Sól Kol.

</doc>
<doc id="2720108" url="https://pl.wikipedia.org/wiki?curid=2720108" title="Akademia Prawa Międzynarodowego w Hadze">
Akademia Prawa Międzynarodowego w Hadze



</doc>
<doc id="2720109" url="https://pl.wikipedia.org/wiki?curid=2720109" title="Robert de Castella">
Robert de Castella

Robert Francois „Rob” de Castella (ur. 27 lutego 1957 w Melbourne) – australijski lekkoatleta specjalizujący się w biegach długodystansowych, przede wszystkim w maratonie, czterokrotny uczestnik letnich igrzysk olimpijskich (Moskwa 1980, Los Angeles 1984, Seul 1988, Barcelona 1992). Sukcesy odnosił również w biegach przełajowych.
W 1983 uhonorowany został tytułem "Australijczyka Roku" (ang. "Australian of the Year").

</doc>
<doc id="2720116" url="https://pl.wikipedia.org/wiki?curid=2720116" title="Wuxi Classic 2012">
Wuxi Classic 2012

Wuxi Classic 2012 − pierwszy rankingowy turniej snookerowy w sezonie 2012/2013. Rozegrany został w dniach 25 czerwca – 1 lipca 2012 roku w chińskim mieście Wuxi. Była to piąta edycja tego turnieju, po raz pierwszy jednak rozegrany jako turniej rankingowy.
Obrońcą tytułu był reprezentant Anglii Mark Selby, który przegrał w meczu ćwierćfinałowym ze swoim rodakiem Stuartem Binghamem 4–5.
W turnieju wzięło udział 40 zawodników: 16 rozstawionych, 16 kwalifikantów, oraz 8 zawodników z Chin, którzy otrzymali "dziką kartę".
W finale rozegranym 1 lipca Anglik Ricky Walden pokonał swojego rodaka Stuarta Binghama 10–4.
Nagrody.
Pula nagród na ten turniej została ogłoszona 2 maja 2012 roku i na turniej w 2012 roku miała wynosić £400 000. Na rok 2013 pula ma zostać zwiększona do £425 000, zaś przez trzy kolejne turnieje (od 2014 do 2016) ma wynosić £450 000.
Rozkład nagród finansowych na turniej w 2012 roku:
Runda dzikich kart.
Mecze rundy dzikich kart zostały rozegrane w Wuxi w dniach 25−26 czerwca 2012 roku.
Kwalifikacje.
Mecze kwalifikacyjne rozegrane zostały w dniach 5−8 czerwca 2012 w World Snooker Academy w Sheffield (Anglia).
W czwartym framie meczu Walijczyka Dominica Dale'a i Petera Linesa został ustanowiony nowy rekord w ilości punktów zdobytych przez obydwu zawodników w jednym framie. Ta partia zakończyła się zwycięstwem Linesa 108–84, w wyniku czego obydwaj zawodnicy zdobyli w sumie 192 punkty. Poprzedni rekordowy wynik padł podczas Asian Open 1992 i wynosił 185 punktów, kiedy to Sean Storey pokonał Grahama Cripseya 93–92.

</doc>
<doc id="2720117" url="https://pl.wikipedia.org/wiki?curid=2720117" title="Shiying Liu">
Shiying Liu



</doc>
<doc id="2720118" url="https://pl.wikipedia.org/wiki?curid=2720118" title="Premierzy Sint Maarten">
Premierzy Sint Maarten

Premierzy Sint Maarten – szefowie rządu w Sint Maarten, jednym z czterech krajów tworzących Królestwo Niderlandów.
Urząd premiera został utworzony po rozwiązaniu Antyli Holenderskich 10 października 2010 roku. Premier, razem z rządem i gubernatorem, tworzą władzę wykonawczą w Sint Maarten.

</doc>
<doc id="2720119" url="https://pl.wikipedia.org/wiki?curid=2720119" title="11 Brygada AL „Wolność”">
11 Brygada AL „Wolność”

11 Brygada AL "Wolność" – brygada Armii Ludowej, powstała rozkazem Dowództwa Obwodu III AL z 13 września 1944 roku. Podstawę jej składu osobowego stanowili żołnierze Armii Czerwonej, byli jeńcy wojenni zbiegli z niewoli niemieckiej a także dezerterzy z Ostlegionów (wschodnich formacji kolaboracyjnych u boku III Rzeszy). Działała na terenie Kielecczyzny do stycznia 1945 r., tj. do czasu wejścia na ten obszar regularnych jednostek Armii Czerwonej w ramach styczniowej ofensywy.
Dzieje Brygady.
Brygada powstała rozkazem nr 57 Dowództwa Obwodu III Armii Ludowej (AL), z dn. 13 września 1944 roku. Jej dowódcą mianowano st. lejtn. Stiepana Riaszczenkę, szefem sztabu lejtn. Leonida Żłobina a oficerem politycznym został lejtn. Wasyl Markitienko. Równocześnie z jej utworzeniem oraz 10 Brygady AL "Zwycięstwo", powstało Zgrupowanie Radzieckie pod dowództwem płk Tierentija Nowaka, ps. "Piotr" i szefa sztabu st. lejtn. Iwana Gonczarowa.
Brygada liczyła około 300 ludzi, w większości zbiegłych z niewoli niemieckiej żołnierzy Armii Czerwonej. Około 15% jej stanu osobowego stanowili Polacy. Część z tych Rosjan wcześniej znalazła się w składzie 25 Pułku Piechoty AK, utworzonego 15 lipca 1944 r., w specjalnie dla nich utworzonej kompanii pod dowództwem mjr Mikołaja Cybulskiego, późniejszego szefa sztabu 10 Brygady AL "Zwycięstwo", z którego odeszli wraz z nim 29 sierpnia 1944 roku. W Brygadzie byli też członkowie grupy rozpoznawczo-dywersyjnych, kierowane m.in. przez Anatolija Niewojta (poległ 10 października 1944 r.) oraz Nikołaja Szyrakowa. Przybyli oni z ziemi lubelskiej na Kielecczyznę jeszcze przed wyzwoleniem Lubelszczyzny przez Armię Czerwoną, z Centrum operacyjnego ppłk. Pielicha. 
Obszarem działania Brygady były kompleksy leśne Kielecczyzny, np. lasy w okolicach Końskich i Przysuchy. Brygada zakończyła działalność partyzancką wraz z wejściem na ten obszar regularnych wojsk Armii Czerwonej 1 Frontu Ukraińskiego. Prawdopodobnie większość jej rosyjskich żołnierzy została, po przejściu procedury filtracyjnej, wcielona do regularnych jednostek ACz.

</doc>
<doc id="2720121" url="https://pl.wikipedia.org/wiki?curid=2720121" title="Rosendo Fernández">
Rosendo Fernández

Rosendo Fernández Rodríguez – hiszpański malarz pochodzący z Andaluzji.
Studiował w Akademii Sztuk Pięknych w Sewillii, jego nauczycielem był Eduardo Cano. Otrzymał wyróżnienie cum laude na Krajowej Wystawie Sztuk Pięknych w 1864 r. za dzieło "La resignación". Na wystawie w Sewilli w 1867 zaprezentował dzieła "Un preso" i "Una joven con un canasto de flores".
Specjalizował się w malowaniu zabytków i innych dzieł sztuki, takich jak "Portada del Convento de Santa Paula en Sevilla", za którą otrzymał wyróżnienie na Krajowej Wystawie Sztuk Pięknych w 1866 roku. Malował również olejne reprodukcje azulejos Niculoso Pisano – włoskiego artysty zajmującego się ceramiką, które dziś można oglądać w Muzeum Sztuk Pięknych w Sewilli. Malował również portrety, m.in. Ferdynanda III Świętego (Muzeum Prado).

</doc>
<doc id="2720125" url="https://pl.wikipedia.org/wiki?curid=2720125" title="Ministerium Wojny Księstwa Warszawskiego">
Ministerium Wojny Księstwa Warszawskiego

Ministerium Wojny Księstwa Warszawskiego – organ dowódczo-administracyjny Armii Księstwa Warszawskiego.
Organizacja i zadania Ministerium.
Zgodnie z dekretem Napoleona z 14 stycznia 1807 powołano Komisję Rządzącą. Następnego dnia Komisja wybrała spośród swego grona pięciu dyrektorów, w tym dyrektora wojny. Został nim książę Józef Poniatowski. Ten mianował dyrektorem wydziałów, a zarazem sekretarzem generalnym dyrekcji, swojego przyjaciela – płk. Kajetana Hebdowskiego. Początkowo Dyrekcja Wojny zorganizowana była w trzy wydziały i liczyła 18 ludzi. Wraz ze wzrostem zadań, liczba urzędników ministerstwa wzrosła w końcu 1808 roku do trzydziestu, a 1810 roku do ponad stu. Siedziba dyrekcji był początkowo warszawski Pałac Pod Blachą.
W 1810 roku nastąpiła reorganizacja ministerium. Zorganizowano sekretariat generalny, przez który przepływała cała korespondencja. Tu przechowywane były akta i główne pieczęcie. Sekretariat organizował pracę wydziałów i biur ministerstwa, a ponadto sprawował nadzór nad szkolnictwem wojskowym. Wydział I czuwał nad obliczeniem rocznych przychodów i wydatków na wojsko. Wydział II nie zajmował się operacjami wojennymi, lecz prowadził ewidencję wszelkich dyslokacji wojska i sporządzał raporty do króla o jego stanie. Głównym zadaniem wydziału III była rejestracja, ewidencja i pobór rekrutów. Nowy wydział IV zajmował się sprawami artylerii i inżynierii, wyposażeniem w sprzęt, budową twierdz, wznoszeniem budowli wojskowych i mostów oraz sprawował nadzór nad szkołami artylerii i inżynierii. Wydział V zaś zajmował się zaopatrzeniem wojska w żywność, furaż, transport, kwatery, opiekę medyczną, ubiór, oporządzenie i poborem koni dla armii.
W grudniu 1811 roku doszło do kolejnej reorganizacji centralnych organów wojskowych. Z ministerium wyprowadzono Dyrekcję Generalną Popisów Wojska . Ustanowiono też odrębną Dyrekcję Administracji Wojennej. W ministerstwie pozostały trzy wydziały: funduszów, działań wojennych, artylerii i inżynierii.
2 lutego 1813 roku po raz kolejny ewakuowano Ministerium. Akta i urzędnicy wyjechali do Krakowa. W Warszawie pozostała grupa urzędników do opieki nad szpitalami i strzeżenia archiwum generalnego ministerstwa. 4 maja 1813 roku działania Ministerium Wojny ustały zupełnie.
Struktura i obsada personalna Ministerium Wojny.
W 1807 roku:
W 1810 - 1811 roku:
Umundurowanie urzędników.
Oficerowie, którzy przyszli do urzędu z oddziałów liniowych, nosili mundury wojskowe. Mundury urzędnicze, wzorowane na francuskich, zaprojektował generał Kajetan Hebdowski. W 1807 roku ustalony został ubiór dla inspektorów rewii, podinspektorów i komisarzy wojskowych.
Inspektorzy nosili frak granatowy zapięty na żółte guziki gładkie, z wypustką amarantową. Granatowy kołnierz obszyty był wąskim złotym galonem. Nakryciem głowy był czarny kapelusz filcowy z białą kokardą ze złotym galonem i guzikiem mundurowym oraz ze srebrnymi chwaścikami między podniesionymi skrzelami kapelusza.
Spodnie inspektor nosił białe lub granatowe wpuszczone w długie buty lub białe z pończochami i pantoflami. Jeśli inspektor miał stopień wojskowy, mógł nosić temblak przy szpadzie i szlify złote według stopnia. Podinspektorzy ubrani byli identycznie jak inspektorzy, nie mieli jednak galonu złotego na kołnierzu. Komisarze wojenni nosili podobny ubiór jak inspektorzy, z tą tylko różnicą, że żółty kołnierz był obszyty złotym wąskim galonem, a adiunkci - kołnierz bez tegoż galonu. Pracownicy biur i kancelarii mieli guziki srebrne, amarantowe kamizelki i długie granatowe spodnie. 
Ostatecznie ubiór dla urzędników biur Ministerstwa Wojny ustalono 3 września 1810 roku. Mundur wielki składał się z granatowego fraka z wypustką na kołnierzu i karmazynowymi wyłogami rękawów, białej kamizelki i białych spodni wpuszczanych w cholewy butów. Frak zapięty był na dziewięć srebrnych guzików z wypukłym orłem. Długie poły fraka były spinane u dołu, a w rogach miały haftowane srebrne orły lub znak sztabowy.

</doc>
<doc id="2720127" url="https://pl.wikipedia.org/wiki?curid=2720127" title="Jacques Bertin">
Jacques Bertin

Jacques Bertin (ur. 27 lipca 1918 w Maisons-Laffitte, w departamencie Yvelines, zm. 3 maja 2010 w Paryżu) – kartograf i geograf francuski, teoretyk grafiki, twórca semiologii graficznej.
W książce "Sémiologie Graphique" (1967) zawarł teoretyczne podstawy zobrazowania informacji – przedstawił obszerną teorię stosowania symboli graficznych i modeli graficznej prezentacji, wprowadził pojęcie zmiennych graficznych.
W wieku 10 lat otrzymał pierwszą nagrodę kartografii w szkole podstawowej. Doskonale rysował, interesował się też architekturą. Ukończył studia w zakresie geografii i kartografii na Sorbonie.
Był założycielem i dyrektorem Pracowni Kartograficznej w École pratique des hautes études (EPHE), profesorem Sorbony (od 1967), dyrektorem Pracowni Geograficznej w École des hautes études en sciences sociales (EHESS), i szefem badań w Krajowym Centrum Badań Naukowych (Centre national de la recherche scientifique, CNRS).
W 1993 Bertin otrzymał Medal Merkatora Niemieckiego Towarzystwa Kartograficznego, a w 1999 – Złoty Medal Carla Mannerfelta Międzynarodowej Asocjacji Kartograficznej.

</doc>
<doc id="2720132" url="https://pl.wikipedia.org/wiki?curid=2720132" title="Pomorcy (staroobrzędowcy)">
Pomorcy (staroobrzędowcy)

Pomorcy – jeden z nurtów w obrębie ruchu staroobrzędowców-bezpopowców, jaki wyodrębnił się w końcu XVII stulecia. Na początku XXI w. była to najliczniejsza wspólnota (ros. "sogłasije") bezpopowska, licząca ok. 800 tys. wyznawców. Najwięcej pomorców żyje w Rosji, gdzie zrzeszeni są w Staroprawosławnej Cerkwi Pomorskiej.
Historia.
Podział w ruchu staroobrzędowym.
W końcu XVII w. nastąpił podział w ruchu staroobrzędowym. Jego przyczyną było wymarcie kapłanów wyświęconych według rytu sprzed reformy liturgicznej patriarchy Nikona, której sprzeciwiali się starowiercy. Część staroobrzędowców postanowiła wówczas przyjmować do swoich wspólnot duchownych wyświęconych w Rosyjskim Kościele Prawosławnym według zmienionego rytu – tak powstał nurt popowców. Inni uznali, że świat został całkowicie pozbawiony kapłaństwa i jedynym przewodnikiem wiernych może być Jezus Chrystus – tych określa się jako bezpopowców. Samodzielne wyświęcanie kapłanów we wspólnotach staroobrzędowych nie było możliwe, gdyż ruchu sprzeciwu wobec reformy nie poparła hierarchia biskupia.
Za moment ukonstytuowania się nurtu bezpopowskiego uważa się sobory z lat 1692 i 1694. Praktycznie od początku bezpopowcy zaczęli dzielić się na niezależne od siebie wspólnoty, których nauczanie, przy zachowaniu wspólnego przekonania o panowaniu Antychrysta na ziemi, różniło się od siebie.
Działalność pomorców w XVIII-XIX w..
Nauczanie bezpopowców szybko znajdowało zwolenników zwłaszcza w trudno dostępnym, słabo zaludnionym i cywilizacyjnie słabo rozwiniętym regionie rosyjskiego Pomorza. Działalność misyjną prowadzili tam mnisi jednego z najważniejszych ośrodków staroobrzędowych - Monasteru Sołowieckiego: Ignacy, Herman, Gennadiusz i Korneliusz. Ostatni z wymienionych założył w 1695 razem z Daniiłem Wikulinem i Andriejem Dienisowem Pustelnię Wygowską – bezpopowski ośrodek życia monastycznego. Z czasem rozwinął się on w zespół męskich i żeński monasterów i skitów, przy których funkcjonowały także wspólnoty osób świeckich. Przyczyniły się one w dużej mierze do zagospodarowania obszarów Pomorza, ich mieszkańcy zajmowali się nadto łowiectwem, rybołówstwem oraz utrzymywali ożywione kontakty handlowe z Moskwą i Petersburgiem. Mnisi z Pustelni Wygowskiej prowadzili również szeroką działalność literacką i teologiczną. Dienisow opracował w 1772 roku część dzieła „Pomorskije otwiety” ("Pomorskie odpowiedzi"), zawierającą oficjalną doktrynę bezpopowców. Jego brat Siemion (1682–1744) jest autorem żywota obrońców starej wiary, a Iwan Filippow (1655–1744) – historii klasztorów nad Wygiem. Monaster prowadził również szkoły, kształcące nastawników, psalmistów i ikonografów. W latach 30. XVIII w. wskutek rozłamu we wspólnocie nad Wygiem z pomorców wyodrębniła się wspólnota filiponów. W II połowie tego samego stulecia pomorcy utworzyli silną wspólnotę w Moskwie, wznosząc molennę pod wezwaniem Opieki Matki Bożej. Z inicjatywy gminy moskiewskiej pomorcy w 1798 przywrócili wśród swoich wyznawców instytucję małżeństwa. 
W 1835 w Pustelni Wygowskiej przebywało trzy tysiące osób. W 1854 wspólnota ta została ostatecznie zlikwidowana na mocy ukazu carskiego. Od początku XIX w. drugim ośrodkiem pomorców była ziemia Saratowska. W samym Saratowie prywatni fundatorzy wznieśli molennę (działała w latach 1821-1854), we wsiach pod miastem działały do 1845 trzy pomorskie skity. Mnisi wspólnoty żyli również w Wolsku. Pomorcy rozprzestrzeniali się ponadto na Uralu), Syberii Zachodniej, w guberniach permskiej i wiackiej. Do końcu I poł. XIX w. praktyka modlitwy za cara i błogosławienia małżeństw w molennach stała się w gminach pomorskich powszechna. W 1875 sobór pomorców, z udziałem 95 delegatów gmin, uznał inne nurty bezpopowskie (fiedosiejewców, filiponów oraz grupy pomorców przeciwnych małżeństwom) nieuznające małżeństw zawieranych bez kapłanów za heretyków I stopnia. W XIX w. w Moskwie działało około pięćdziesięciu prywatnych molenn pomorskich. 
XX wiek.
Po ogłoszeniu w 1905 przez cara Mikołaja II ukazu tolerancyjnego, który nadawał staroobrzędowcom pełnię praw publicznych, działalność pomorców znacznie się ożywiła. W 1901 w Wilnie odbył się zjazd nastawników, w 1906 - zjazd pomorców z zachodnich i północnych guberni Imperium Rosyjskiego. W 1909 w moskiewskiej molennie Zmartwychwstania Pańskiego i Opieki Matki Bożej odbył się wszechrosyjski sobór pomorców, który postanowił powołać do życia naczelne organy koordynujące działalność gmin oraz przystąpić do organizacji szkół dla wyznawców oraz wydawania pisma religijnego. Drugi sobór, także zorganizowany w Moskwie, w 1912, dokonał wyboru członków Wyższej Rady Duchownej – organu nadzorującego aktywność lokalnych wspólnot pomorskich. Odrębny zjazd w Dyneburgu w 1911 poświęcony był zagadnieniom planowanej organizacji szkół ogólnych, kursów dla kandydatów na nastawników, misjonarzy i nauczycieli. Planowany na 1914 sobór wszechrosyjski nie odbył się z powodu wybuchu I wojny światowej. Odbył się również szereg zjazdów lokalnych, regulujących życie wspólnot w poszczególnych guberniach i regionach. 
W Związku Radzieckim pomorcy stali się ofiarami prześladowań religijnych na równi z kanonicznym Rosyjskim Kościołem Prawosławnym oraz z innymi wspólnotami staroobrzędowymi. W latach 30. XX wieku działalność ich gmin praktycznie zamarła lub zeszła do podziemia. W 1930 władze radzieckie odebrały pomorcom moskiewską molennę Zmartwychwstania Pańskiego i Opieki Matki Bożej. 
Swobodnie działalność duszpasterską mogły natomiast prowadzić wspólnoty pomorskie na terenie Polski (głównie na Wileńszczyźnie), Litwy, Łotwy i Estonii. Na Łotwie w okresie międzywojennym działały 82 gminy pomorskie liczące ok. 90 tys. wyznawców, na Litwie 35 tys. pomorców zrzeszało się w 53 wspólnotach, zaś w Estonii funkcjonowało 12 placówek duszpasterskich, z których korzystało 12 tys. wiernych. Przedstawiciele wspólnot ze wszystkich wymienionych państw utrzymywali ze sobą bliskie kontakty. W 1939, w czasie zjazdu w Wilnie, uchwalony został projekt powołania wspólnego, międzypaństwowego związku gmin pomorskich, czego nie udało się zrealizować z powodu wybuchu II wojny światowej. 
W Związku Radzieckim po II wojnie światowej pomorcy posiadali ograniczone możliwości działania. W latach 1966, 1974 i 1988 w Wilnie odbywały się ich sobory. 
Po upadku ZSRR, w 1993, pomorcy odzyskali molennę w Moskwie. Współcześnie (pocz. XXI w.) pomorcy prowadzą w Rosji ok. 200 gmin. Są obecni również w krajach bałtyckich (najwięcej parafii, 66, na Łotwie), Polsce (Wschodni Kościół Staroobrzędowy oraz Staroprawosławna Cerkiew Staroobrzędowców), Kazachstanie, Stanach Zjednoczonych, Kirgistanie, Mołdawii. Niewielkie grupy, nieposiadające odrębnych molenn, odnotowywane są w Rumunii, Finlandii, Niemczech, Szwecji, Francji, Argentynie i Brazylii. Ich łączną liczbę szacuje się na 800 tys..
Nauczanie pomorców.
Staroobrzędowcy zachowują całość nauczania Rosyjskiego Kościoła Prawosławnego (a w konsekwencji wszystkich kanonicznych Kościołów prawosławnych) w zakresie dogmatyki i teologii moralnej. Uważają się jednak za jedyne wyznanie głoszące prawdziwą naukę chrześcijańską, twierdząc, iż Cerkiew rosyjska sprzeniewierzyła się jej w momencie zmodyfikowania swoich obrzędów. Zachowywanie rosyjskich obrzędów i tekstów liturgicznych (w języku cerkiewnosłowiańskim) sprzed reformy w formie niezmienionej w żaden sposób jest podstawowym obowiązkiem wyznawców „starego obrzędu” wszystkich odłamów.
Podobnie jak wszyscy bezpopowcy, pomorcy przekonani są, iż nadejście Antychrysta na ziemię miało już miejsce. Ich życie duchowe zorganizowane jest w autonomicznych gminach kierowanych przez nastawników. Prowadzą oni nabożeństwa (oparte na prawosławnych nabożeństwach cyklu dobowego) i sprawują sakramenty pokuty i chrztu. 
Początkowo pomorcy odrzucali całkowicie małżeństwo, nakazując swoim wyznawcom życie w celibacie. Dopiero w 1798 dopuścili możliwość zakładania rodzin i współżycia płciowego. Do 1739 stanowczo sprzeciwiali się również tradycyjnej modlitwie za rządzących. Swoich wyznawców zobowiązywali do gotowości na każde poświęcenie w imię wiary, w tym na rytualne samospalenia.

</doc>
<doc id="2720134" url="https://pl.wikipedia.org/wiki?curid=2720134" title="Premierzy Curaçao">
Premierzy Curaçao

Premierzy Curaçao – szefowie rządu w Curaçao, jednym z czterech krajów tworzących Królestwo Niderlandów.
Urząd premiera został utworzony po rozwiązaniu Antyli Holenderskich 10 października 2010 roku. Premier, razem z rządem i gubernatorem, tworzą władzę wykonawczą w Curaçao.

</doc>
<doc id="2720137" url="https://pl.wikipedia.org/wiki?curid=2720137" title="Achille Millien">
Achille Millien

Achille Millien (ur. 4 września 1838 w Beaumont-la-Ferrière (Nièvre), Francja; zm. 12 stycznia 1927, tamże) − francuski poeta i folklorysta; przedstawiciel parnasizmu.

</doc>
<doc id="2720142" url="https://pl.wikipedia.org/wiki?curid=2720142" title="Szkoła Summerhill">
Szkoła Summerhill

Szkoła Summerhill – pionierska szkoła w Leiston w hrabstwie Suffolk, (Wielka Brytania) założona 1921 przez Alexandra Sutherlanda Neilla, który oparł się na poglądach amerykańskiego pedagoga Homera Lane (1875–1925).
Cechą charakterystyczną szkoły jest brak przymusu uczenia się i uczęszczania na lekcje; instytucja opiera się na samorządności uczniów i nauczycieli. Szkoła jest neutralna światopoglądowo i areligijna. W szkole dostępny jest szeroki wybór przedmiotów, do poziomu minimum GCSE (angielskie państwowe egzaminy dla uczniów w wieku 16 lat). Na początku każdego semestru następują zapisy starszych uczniów na zajęcia, po czym przygotowywany jest plan lekcji. Jednakże nie ma przymusu uczestniczenia w nich. Uczniowie mają również dostęp do pracowni plastycznej, stolarskiej i komputerowej. Znajduje się tu także przestrzeń, gdzie dzieci mogą przebywać, mają prawo do zabawy (która jest ważnym aspektem życia w Szkole Summerhill), prowadzić życie towarzyskie itd. Na żądanie wychowanków szkoła organizuje dodatkowo treningi karate i naukę jazdy konnej. Czas nie jest organizowany dzieciom przez dorosłych, to one same kreują zajęcia według własnego uznania. Stoi to w opozycji do szkół tradycyjnych, które według Sir Kena Robinsona (lidera w dziedzinie rozwoju kreatywności) zabijają kreatywność, prowadzą do standaryzacji. 
Przywilej, jakim jest wolność, jest tu możliwością działania świadomie i z własnego wyboru. W Summerhill podchodzi się do niej jak do cechy osobowości człowieka – ze zrozumieniem i pietyzmem. Wolność jednostki jest tu prawem do wyboru motywów działania, które implikują odpowiedzialność. Określa się ją tu jako prawo do robienia wszystkiego, co nie przynosi szkody innym. Tak na przykład uczeń może nie pójść na zajęcia angielskiego, jeśli nie ma na nie ochoty, ale za zakłócanie ciszy nocnej będzie już pociągnięty do odpowiedzialności, gdyż wpływa to na niekorzyść innych osób. Uczy to wychowanków ciągłego podejmowania decyzji i samodzielnego działania – korzystania ze swobody i dokonywania wyborów zgodnych ze wspólnym dobrem. „Całkiem szybko się przyzwyczaiłam do zasady, że dorośli przebywający na terenie szkoły nie podejmują decyzji w moim imieniu” – mówi jedna z uczennic. Prawo wyboru przysługuje uczniom, natomiast nauczyciele mają obowiązek stawiać się na wszystkich lekcjach.  
Obecnie naukę pobiera 90 dzieci i młodzieży różnych narodowości w wieku od 5 do 17 lat.
Po śmierci A.S. Neilla w roku 1973 kierownictwo szkoły objęła jego żona Ena, po niej kierownictwo szkoły przejęła w roku 1985 jego córka, Zoë Neill Readhead. Alexander S. Neil pisze w książce „Nowa Summerhill”: „Dziecko obdarzone jest wrodzoną mądrością i poczuciem realizmu. Jeśli pozostawić je samemu sobie [...], rozwinie się na tyle, na ile jest do tego zdolne. Summerhill jest miejscem, w którym ci, którzy posiadają wrodzone zdolności i pragną być naukowcami, zostają nimi; natomiast ci, którzy predysponowani są do zamiatania ulic, będą pracować miotłą. Chociaż, jak do tej pory, murów naszej szkoły nie opuścił żaden zamiatacz. Nie piszę tego ze snobizmu, jako że wolałbym, aby szkołę opuścił szczęśliwy zamiatacz ulic niż znerwicowany uczony”.
Szkoła powstała pierwotnie w Niemczech, w mieście-ogrodzie Hellerau niedaleko Drezna, pod wpływem pedagogiki niemieckiej Neue Schule. Wkrótce jednak przeniosła się do Sonntagberg w Dolnej Austrii. Ze względu na niechętny stosunek miejscowej ludności, założyciel szkoły przeniósł ją w roku 1923 do Lyme Regis w Anglii. W roku 1927 szkoła została przeniesiona jeszcze raz do Leiston, gdzie działa do obecnych czasów. W okresie II wojny światowej szkoła została ewakuowana do Walii.
Życie szkoły oparte jest na dwustu zasadach, ustalanych przez walne zgromadzenie uczniów i pedagogów. Przyjęto zasadę podziału władzy na cztery organy zarządzające: komitet, rzecznicy praw, trybunał i walne zgromadzenie.
Walne zgromadzenie zbiera się każdej soboty. Uczniowie dysponują w nim większością głosów. Trybunał zbiera się każdego piątku. Jedyną karą jest obowiązek prac przy zmywaniu naczyń lub przy porządkach. Rzecznikami praw są uczniowie, wybierani na okres 14 dni. Zajmują się rozstrzyganiem sporów. Poważniejszymi sprawami zajmuje się trybunał. Starsi uczniowie zajmują się kontrolą przestrzegania ciszy nocnej.
Szkoła Summerhill stała się inspiracją dla setek szkół i organizacji na całym świecie. Właśnie od niej zaczął się ruch szkół demokratycznych także w Polsce. Jej ideą zachwycił się poznański przedsiębiorca
Michał Jankowski i wykonał dwa kluczowe ruchy: po pierwsze posłał tam swojego syna, po drugie przeniósł koncepcję na grunt Polski. Jest on inicjatorem i jednym z założycieli pierwszej w kraju szkoły demokratycznej: Trampoliny. Tak jak Summerhill, Trampolina mieści się w starym gmachu w ogrodzie, a o losach wspólnoty decydują wszyscy. Następne placówki powstały w Warszawie (Wolna Szkoła – jej założycielem jest Dominik Granada), w Łodzi (Szkoła Podstawowa Edukacji Przyjaznej Dziecku – założyciel Aleksandra Matyska ), a kolejne grupy inicjatywne pracują już w 6 innych miastach. „Summerhill większości osób wychowanych w tradycyjnych szkołach może się wydać dziwaczną placówką. Często ideę wychowania naturalnego podaje się w wątpliwość. Według mnie jest to normalna szkoła i dziwię się, dlaczego inne nie podążają jej śladem”.

</doc>
<doc id="2720144" url="https://pl.wikipedia.org/wiki?curid=2720144" title="Zmienne graficzne">
Zmienne graficzne

Zmienne graficzne, zmienne wizualne – cechy znaku graficznego, np. znaku kartograficznego na mapach. Francuski kartograf i twórca koncepcji zmiennych graficznych Jacques Bertin wyróżnił sześć takich zmiennych:

</doc>
<doc id="2720146" url="https://pl.wikipedia.org/wiki?curid=2720146" title="Get Up!">
Get Up!



</doc>
<doc id="2720147" url="https://pl.wikipedia.org/wiki?curid=2720147" title="Aleksandr Charłow">
Aleksandr Charłow

Aleksandr Charłow (ros. Александр Харлов; ur. 18 marca 1958 w Taszkencie) – radziecki lekkoatleta specjalizujący się w długich biegach płotkarskich, uczestnik letnich igrzysk olimpijskich w Moskwie (1980). Pochodzi z Uzbeckiej SRR (obecny Uzbekistan). W czasie swojej kariery reprezentował Związek Socjalistycznych Republik Radzieckich.
Sukcesy sportowe.
Podczas olimpiady w Moskwie awansował do półfinału biegu na 400 metrów przez płotki, zajmując w nim 5. miejsce. W 1982 zajął 6. miejsce w biegu na 400 metrów przez płotki podczas mistrzostw Europy w Atenach. Największe sukcesy w karierze odniósł w roku 1983: w Helsinkach zdobył brązowy medal mistrzostw świata, natomiast w Edmonton – złoty medal letniej uniwersjady, został również mistrzem Związku Radzieckiego (wszystkie sukcesy w biegu na 400 metrów przez płotki).

</doc>
<doc id="2720150" url="https://pl.wikipedia.org/wiki?curid=2720150" title="10 Brygada AL „Zwycięstwo”">
10 Brygada AL „Zwycięstwo”

10 Brygada AL "Zwycięstwo" – brygada Armii Ludowej, powstała rozkazem Dowództwa Obwodu III AL z dn. 13 września 1944 roku. Podstawę jej składu osobowego stanowili żołnierze Armii Czerwonej, byli jeńcy wojenni zbiegli z niewoli niemieckiej a także dezerterzy z Ostlegionów(wschodnich formacji kolaboracyjnych u boku III Rzeszy). Przebiła się przez front w potyczce pod Chotczą w nocy z 27 na 28 października 1944 r. 
Dzieje Brygady.
Brygada powstała rozkazem nr 57 Dowództwa Obwodu III Armii Ludowej (AL), z dn. 13 września 1944 roku. Jej dowódcą mianowano st. lejtn. Nikołaja Dońcowa, szefem sztabu mjr Nikołaja Cybulskiego a oficerem politycznym został lejtn. Iwan Gromow. Równocześnie z jej utworzeniem oraz 11 Brygady AL "Wolność", powstało Zgrupowanie Radzieckie pod dowództwem płk. Tierentija Nowaka, ps. "Piotr" i szefa sztabu st. lejtn. Iwana Gonczarowa, którego bazę stanowiły obie Brygady.
Brygada liczyła około 300 ludzi, głównie zbiegłych z niewoli niemieckiej żołnierzy Armii Czerwonej, a także dezerterzy z Ostlegionów (wschodnich formacji kolaboracyjnych u boku III Rzeszy). Wzięła udział w zwycięskiej bitwie w lasach suchedniowskich (16-19 września 1944 r.), a jej 1. kompania w bitwie pod Gruszką. Wraz z innymi oddziałami AL (2 Brygada "Świt", 2 baon 1 Brygady im. Ziemi Kieleckiej) i BCh (oddział "Hiszpana" ze zgrupowania „Ośki”) przebiła się przez front w potyczce pod Chotczą w nocy z 27 na 28 października. Około 15% jej stanu osobowego stanowili Polacy. Część z tych Rosjan wcześniej znalazła się w składzie 25 Pułku Piechoty AK, utworzonego 15 lipca 1944 r., w specjalnie utworzonej dla nich kompanii pod dowództwem mjr Nikołaja Cybulskiego, późniejszego szefa sztabu Brygady, z którego odeszli wraz z nim 29 sierpnia 1944 roku. W jednostce była też 16-osobowa grupa wydzielona z oddziału dywersyjno-rozpoznawczego kpt. Aleksandra Filuka, który w połowie lipca przeszedł z Lubelszczyzny do powiatów kieleckiego i koneckiego.(dotarł tam w sierpniu)
Obszarem działania Brygady były kompleksy leśne Kielecczyzny, np. lasy w okolicach Końskich i Przysuchy. Brygada zakończyła działalność partyzancką wraz z wejściem na ten obszar regularnych wojsk Armii Czerwonej 1 Frontu Ukraińskiego. Prawdopodobnie większość jej rosyjskich żołnierzy została, po przejściu procedury filtracyjnej, wcielona do regularnych jednostek ACz.

</doc>
<doc id="2720151" url="https://pl.wikipedia.org/wiki?curid=2720151" title="Gruczoł nadnerczowy">
Gruczoł nadnerczowy



</doc>
<doc id="2720162" url="https://pl.wikipedia.org/wiki?curid=2720162" title="Pomuchel">
Pomuchel



</doc>
<doc id="2720164" url="https://pl.wikipedia.org/wiki?curid=2720164" title="Carl R. Hagen">
Carl R. Hagen

Carl Richard Hagen (ur. 2 lutego 1937 w Chicago) – amerykański fizyk-teoretyk pochodzenia norweskiego, profesor fizyki cząstek elementarnych na Uniwersytecie Rochester. Laureat Nagrody Sakurai przyznawanej przez Amerykańskie Towarzystwo Fizyczne (APS) teoretykom cząstek elementarnych (2010).
Życiorys.
Urodzony w rodzinie imigrantów pochodzących z Norwegii. Absolwent Massachusetts Institute of Technology, jednej z najbardziej prestiżowych wyższych uczelni na świecie, na której uzyskał stopnie B.Sc., M.Sc., i Ph.D. Jego praca doktorska dotyczyła elektrodynamiki kwantowej.
Najbardziej znanym osiągnięciem Hagena było opracowanie wspólnie z Geraldem Guralnikiem i Tomem Kibble koncepcji spontanicznego łamania symetrii oraz nadawania mas leptonom i bozonom pośrednim w tzw. mechanizmie Higgsa. Mechanizm ten przewiduje istnienie wszechogarniającego pola skalarnego o określonej skrętności (tzw. pola Higgsa) oraz kwantów tego pola zwanych bozonami Higgsa. W tym samym roku bardzo podobną koncepcję mechanizmu Higgsa sformułowali niezależnie Peter Higgs oraz pracujący wspólnie François Englert i Robert Brout.
W 2010 roku prof. Hagen otrzymał nagrodę Sakurai Amerykańskiego Towarzystwa Fizycznego za "Określenie własności spontanicznego łamania symetrii w czterowymiarowych relatywistycznej teorii z cechowaniem i mechanizm spójnej generacji mas bozonów wektorowych" ("Elucidation of the properties of spontaneous symmetry breaking in four-dimensional relativistic gauge theory and of the mechanism for the consistent generation of vector boson masses").
4 lipca 2012 na zwołanej specjalnie konferencji prasowej ogłoszone zostało odkrycie nowej cząstki elementarnej przez eksperymenty ATLAS i CMS, pracujące przy Wielkim Zderzaczu Hadronów w CERNie. Masa odkrytej cząstki, jak i wykrycie jej w oczekiwanych kanałach rozpadu wskazują wyraźnie, że z dużym prawdopodobieństwem jest to poszukiwany od kilkudziesięciu lat bozon Higgsa.
Po ogłoszeniu rezultatów testów doświadczalnych przeprowadzonych w CERN-ie wszyscy autorzy koncepcji mechanizmu Higgsa stali prawdopodobnymi kandydatami do nagrody Nobla w roku 2012, lecz – zgodnie ze statutem nagrody – może ona być przyznana za jedno osiągnięcie nie więcej niż trzem osobom.

</doc>
<doc id="2720166" url="https://pl.wikipedia.org/wiki?curid=2720166" title="Judo na Letnich Igrzyskach Olimpijskich Młodzieży 2010 – kontynentalne zespoły mieszane">
Judo na Letnich Igrzyskach Olimpijskich Młodzieży 2010 – kontynentalne zespoły mieszane

Rywalizacja w judo na I Letnich Igrzyskach Olimpijskich Młodzieży wśród mieszanych zespołów kontynentalnych toczyła się w dniu 25 sierpnia 2010. Do zawodów przystąpiło 12 drużyn, liczących po 7 lub 8 zawodników. Wśród zawodników, biorących udział w zawodach była jedna Polka – Maja Rasińska. Znajdowała się ona w drużynie Paryża.

</doc>
<doc id="2720169" url="https://pl.wikipedia.org/wiki?curid=2720169" title="Gejza Valent">
Gejza Valent

Gejza Valent (ur. 3 października 1953 w Pradze) – czeski lekkoatleta specjalizujący się w rzucie dyskiem, uczestnik letnich igrzysk olimpijskich w Seulu (1988). W czasie swojej kariery reprezentował Czechosłowację.

</doc>
<doc id="2720171" url="https://pl.wikipedia.org/wiki?curid=2720171" title="Way Too Far">
Way Too Far

Way Too Far - trzeci singel z dziesiątego albumu zespołu nu metalowego Korn. Utwór zawiera gościnną produkcję dubstepową artystów 12th Planet i Flincha, oraz dodatkową od Downlinka. Premiera singla odbyła się 6 marca 2012 roku.
Koncept.
Jonathan Davis wypowiedział się o utworze: "[Utwór] mówi o byciu człowiekiem i samym sobą... on jest o mnie. Czasami przesadzam z robieniem pewnych rzeczy, są zbyt głupie by tracić na nie czas. [...] Sądzę, że wielu ludzi może się z tym utożsamić".
Teledysk.
Teledysk do "Way Too Far", w przeciwieństwie do pozostałych teledysków singli z albumu "The Path of Totality", ma pewien koncept i przedstawia każdego z członków zespołu podczas trasy.

</doc>
<doc id="2720173" url="https://pl.wikipedia.org/wiki?curid=2720173" title="Bernardo Ferrándiz Bádenes">
Bernardo Ferrándiz Bádenes

Bernardo Ferrándiz Bádenes – hiszpański malarz pochodzący z Walencji. 
Studiował w Królewskiej Akademii Sztuk Pięknych San Carlos w Walencji, gdzie jego nauczycielem był Francisco Martínez. Interesował się tematyką społeczną, jednym z jego najważniejszych dzieł jest "El Viático a un mendigo moribundo", za które otrzymał stypendium na naukę za granicą od prowincji Walencja. Podróżował po Afryce i Włoszech i brał udział w różnych wystawach. Otrzymał wyróżnienie cum laude na Krajowej Wystawie Sztuk Pięknych w 1860 roku i II medal w 1864 roku za dzieło "Un alcalde de monterilla".
W 1876 r. rozpoczął studia w Królewskiej Akademii Sztuk Pięknych św. Ferdynanda w Madrycie, gdzie uczył się w pracowni Federico Madrazo.
W 1868 r. przeprowadził się do Malagi, gdzie wykładał kolor i kompozycję w Królewskiej Akademii Sztuk Pięknych San Telmo w Maladze, a w 1878 r. został jej dyrektorem. Przyjaźnił się z Antoniem Muñozem Degrain, którego przyciągnął do Malagi. Jego uczniami byli José Nogales, Enrique Simonet, José Denis Belgrano, Pedro Sáenz Sáenz i José Moreno Carbonero.
Studiował również w Paryżu, gdzie poznał krytyka sztuki i zwolennika impresjonizmu Théodora Dureta. 
Spędził 17 lat w Maladze, aż do swojej śmierci. W "Parque de Málaga" można zobaczyć jego pomnik. Był jednym z inicjatorów malageńskiej szkoły malarstwa.

</doc>
<doc id="2720174" url="https://pl.wikipedia.org/wiki?curid=2720174" title="Czesław Bugzel">
Czesław Bugzel

Czesław Bugzel (ur. 29 czerwca 1887 w Poznaniu, zm. 23 lutego 1929, tamże) – zastępca przewodniczącego Rady Miejskiej Poznania, radny miejski (1919-1929), bankowiec, społecznik.
Życiorys.
Czesław Bugzel urodził się w Poznaniu jako syn Jana i Marty z Mittmanów. Ukończył szkołę handlową po której drogą samokształcenia został bankowcem. W Spółdzielni Związku Ziemian, przeorganizowanej na Poznański Bank Ziemian odbył praktykę zawodową i był w niej później dyrektorem, członkiem zarządu i rady nadzorczej. Działał do 1918 w Zjednoczeniu Młodzieży Kupieckiej, Związku Młodzieży Kupieckiej, a od 1912 jako prezes Związku Pracowników Kupieckich. W poznańskim Związku Banków był wiceprezesem, w tej dziedzinie uznawany za "jednego z najwybitniejszych bankowców". 
Społecznie działał przy rozwoju Zjednoczenia Młodzieży Kupieckiej, był jego prezesem podczas i po zakończeniu I wojny światowej.
Po I wojnie światowej zaangażował się w działalność Rady Miasta Poznania i Chrześcijańskiej Demokracji (przewodniczący). Od 16 marca 1919 do śmierci w 1929 był radnym miasta, a od 1922 wiceprzewodniczącym rady miejskiej. 
Od 1923 członek Towarzystwa Miłośników Miasta Poznania.
Zmarł nagle 23 lutego 1929 i pochowany został na dawnym cmentarzu Świętomarcińskim, a później jego grób przeniesiono na cmentarz Górczyński.

</doc>
<doc id="2720177" url="https://pl.wikipedia.org/wiki?curid=2720177" title="Włodzimierz Dziekoński">
Włodzimierz Dziekoński

Włodzimierz Mateusz Dziekoński (ur. 21 września 1886 w Stryju, zm. 21 listopada 1966 w Szczecinie) – inżynier, kolejarz, działacz związkowy, poseł na Sejm V kadencji, menadżer kolejowy, wykładowca wyższej uczelni.
Życiorys.
Syn Michała, pracownika kolei i Eugenii z Meltzerów. Absolwent gimnazjum w Stanisławowie (1903) oraz Politechniki Lwowskiej (1909).
Kariera zawodowa obejmuje m.in. pracę w Dyrekcji Kolei Państwowych w Stanisławowie (1909–1915), na kolei alpejskiej w Karyntii (1915), oraz przy odbudowie kolei na terenie Galicji (1915–1918). W okresie międzywojennym pełnił szereg funkcji kierowniczych w DOKP w Stanisławowie oraz w Poznaniu (1929–1934). W latach 1935–1939 pełnił funkcję prezesa Zjednoczenia Kolejowców Polskich, podczas pełnienia której był też posłem V kadencji (1938–1939).
Po II wojnie światowej odbudowywał kolej na Pomorzu Zachodnim, m.in. jako wicedyrektor DOKP w Szczecinie, oraz dyrektor Szczecińskiej Dyrekcji Odbudowy (1947–1949). W latach 1949–1961 był wykładowcą Szkoły Inżynierskiej w Szczecinie, na bazie której w 1955 utworzono Politechnikę Szczecińską.
Jego żoną, od 12 czerwca 1913, była Zofia Matylda ze Stańkowskich (ur. 1893), działaczka organizacji kobiecych; małżeństwo było bezdzietne.

</doc>
<doc id="2720184" url="https://pl.wikipedia.org/wiki?curid=2720184" title="Piotr Mroziński">
Piotr Mroziński

Piotr Mroziński (ur. 24 sierpnia 1992 w Przemyślu) – polski piłkarz występujący na pozycji defensywnego pomocnika lub obrońcy w Stali Stalowa Wola, reprezentant Polski.
W swojej karierze reprezentował także barwy Stali Mielec, Widzewa Łódź oraz Sandecji Nowy Sącz.
Piłkarz ma na koncie w sumie 16 występów w młodzieżowych Reprezentacjach Polski – U-19 oraz U-20.

</doc>
<doc id="2720185" url="https://pl.wikipedia.org/wiki?curid=2720185" title="Jakub Bartkowski">
Jakub Bartkowski

Jakub Bartkowski (ur. 7 listopada 1991 w Łodzi) – polski piłkarz, występujący na pozycji prawego lub lewego obrońcy w Lechii Gdańsk.
Życiorys.
Zawodnik rozpoczął swoją przygodę z piłką w wieku 7 lat w Żakowicach. Za sprawą rodziców tamtejszych młodych chłopców (w tym ojca Kuby) w gminie zorganizowano treningi piłkarskie, a już dwa lata później adepci futbolu rozpoczęli grę w oficjalnych rozgrywkach pod szyldem LKS Różyca. Wraz z rozpoczęciem nauki w koluszkowskim gimnazjum Kuba rozpoczął treningi z młodzieżowym zespołem Widzewa. Szybko wywalczył sobie miejsce w pierwszym składzie, aż w końcu udało mu się przebić do kadry pierwszego zespołu.
Bartkowski zaliczył swój debiut w pierwszej drużynie Widzewa w meczu Ekstraklasy ze Śląskiem Wrocław. Nominalnie prawy obrońca często przestawiany był na lewą stronę defensywy.
Kontrakt Bartkowskiego z Widzewem wygasł 31 grudnia 2013, a sam zawodnik nie przyjął warunków nowej umowy, stając się tym samym wolnym zawodnikiem. W kwietniu 2014 roku podpisał kontrakt z drugoligowym klubem Wigry Suwałki.
1 lutego 2017 podpisał półtoraroczny kontrakt z opcją przedłużenia o następny rok z drużyną Wisły Kraków.
11 stycznia 2019 dołączył do Pogoni Szczecin. W sezonie 2020/2021 zajął z tą drużyną III miejsce w Ekstraklasie, zdobywając tym samym swój pierwszy medal w karierze. W kwietniu 2021 przedłużył swój kontrakt z Pogonią o kolejne dwa lata. 2 stycznia 2023 został piłkarzem Lechii Gdańsk, podpisując kontrakt do czerwca 2025.
Kariera reprezentacyjna.
Bartkowski był także powołany na mecz kadry U–20 prowadzonej przez Władysława Żmudę ze Szwajcarią w ramach "Turnieju Czterech Narodów", jednak nie wystąpił w tym spotkaniu. Obrońca dostał też kilka powołań od Stefana Majewskiego do kadry U–21 na mecze eliminacji Młodzieżowych Mistrzostw Europy 2013, ale ostatecznie nie wystąpił.

</doc>
<doc id="2720187" url="https://pl.wikipedia.org/wiki?curid=2720187" title="Adrian Rakowski">
Adrian Rakowski

Adrian Rakowski (ur. 7 października 1990 w Żaganiu) – polski piłkarz grający na pozycji pomocnika w Podhalu Nowy Targ.

</doc>
<doc id="2720189" url="https://pl.wikipedia.org/wiki?curid=2720189" title="Jan Pawłowski (piłkarz)">
Jan Pawłowski (piłkarz)

Jan Pawłowski (ur. 18 listopada 1992 w Sokółce) – polski piłkarz grający na pozycji napastnika.
Kariera klubowa.
Jan Pawłowski w 2011 roku zdobył Mistrzostwo Polski juniorów starszych. W Żółto-Czerwonych barwach w Ekstraklasie wystąpił w 18 meczach oraz zdobył jedną bramkę. Rundę jesienną sezonu 2012/13 spędził na wypożyczeniu w Termalice Bruk-Bet Niecieczy. W 12 występach w I lidze zdobył dwie bramki. 4 stycznia 2012 roku Pawłowski został wypożyczony do I-ligowej Olimpii Grudziądz, w której przebywał do 30 czerwca 2013 roku. Od sezonu 2013/2014 wrócił do Jagiellonii Białystok. W 9. kolejce T-Mobile Ekstraklasy przeciwko Legii Warszawa strzelił bramkę.
W czerwcu 2016 roku kontrakt Pawłowskiego z Jagiellonią uległ samorozwiązaniu.

</doc>
<doc id="2720191" url="https://pl.wikipedia.org/wiki?curid=2720191" title="Królewska Akademia Sztuk Pięknych San Telmo w Maladze">
Królewska Akademia Sztuk Pięknych San Telmo w Maladze

Królewska Akademia Sztuk Pięknych San Telmo w Maladze (hiszp." Real Academia de Bellas Artes de San Telmo").
Akademia została założona królewskim dekretem 31 października 1849 roku. Od 25 września 1883 jej patronem jest San Telmo (św. Piotr González), ponieważ pierwszą siedzibą akademii był budynek "Real Colegio Náutico de San Telmo". Z inicjatywy akademii w 1961 r. powstało Muzeum Sztuk Pięknych w Maladze. Akademia ma sześć wydziałów: malarstwo, architektura, rzeźba, muzyka, poezja oraz wydział dla przyjaciół sztuki.

</doc>
<doc id="2720192" url="https://pl.wikipedia.org/wiki?curid=2720192" title="Góra Libertowska">
Góra Libertowska

Góra Libertowska – wzgórze w Libertowie w województwie małopolskim. Część północnych stoków wzniesienia znajduje się w Krakowie.
Wschodnim zboczem Góry Libertowskiej przebiega droga krajowa nr 7 (Zakopianka).

</doc>
<doc id="2720194" url="https://pl.wikipedia.org/wiki?curid=2720194" title="Boeing PB-1">
Boeing PB-1

Boeing PB (Boeing Model 50) – łódź latająca zaprojektowana i zbudowana w zakładach Boeinga w 1925 na zamówienie Bureau of Aeronautics (dyrektoratu United States Navy ds. lotnictwa morskiego). Był to największy z dotychczas zbudowanych samolotów Boeinga. Powstał tylko jeden egzemplarz znany jako Boeing PB-1, w późniejszym czasie po zmianie silników został przemianowany na Boeing XPB-2.
Tło historyczne.
Samolot powstał na zamówienie United States Navy (USN) w związku z zapotrzebowaniem na łódź latającą o zasięgu około 2400 mil (prawie 3900 km) pozwalającym na odbycie lotu bez lądowania pomiędzy San Francisco a Hawajami (Pearl Harbor). Koncepcja samolotu powstała w należących do USN zakładach Naval Aircraft Factory, jego głównym projektantem był Isaac Laddon (który wcześniej zaprojektował między innymi samoloty Boeing GA-1 i GA-2), ale szczegółowe plany zostały opracowane przez inżynierów Boeinga. Samolot jest czasami określany jako powiększona wersja łodzi latającej NAF PN-7.
Opis konstrukcji.
Model 50 był dwupłatową, dwusilnikową łodzią latającą. W porównaniu z podobnymi samolotami z epoki, był konstrukcją bardzo czystą aerodynamicznie, w jej projektowaniu zastosowano szereg innowacji strukturalnych, które w późniejszym czasie były używane w innych samolotach Boeinga. 
Dźwigary miały konstrukcję kratownicową ze spawanych elementów o przekroju owalnym ze stalowymi żebrami z kątowników. Większość powierzchni skrzydła było pokrytych sklejką, krawędź natarcia miała konstrukcję drewnianą. Całe skrzydło miało nowo opracowany profil o nazwie Clark Y.
Kadłub charakteryzował się bardzo nietypową konstrukcją; dolna część była metalowa, natomiast górna była drewniana i składała się z płyt fornirowych na szkielecie z drewna.
Napęd stanowiły dwa silniki w układzie tandem (jeden za drugim) umieszczone nad kadłubem i pomiędzy skrzydłami napędzające dwa śmigła - jedno pchające i jedno ciągnące. Czteropłatowe śmigła o stałym skoku wykonane były z drewna
Załogę stanowiło pięć osób, samolot był uzbrojony w trzy karabiny maszynowe kalibru 7,62 mm i mógł przenosić do 400 funtów (180 kg) bomb.
Historia.
PB-1.
Pierwszy i jedyny prototyp nosił oznaczenie PB-1, nie miał w nazwie litery „X” używanej często do oznaczania konstrukcji eksperymentalnych lub prototypowych jako, że w USN oznaczenie to nie było jeszcze wówczas konsekwentnie używane. Napęd stanowiły dwa chłodzone wodą silniki Packard 2A-2500 o mocy 800 koni mechanicznych każdy. Pierwszy lot samolotu odbył się 31 sierpnia 1925 i planowano, że PB-1 miał wziąć udział w pierwszym locie non-stop pomiędzy Kalifornią a Hawajami, ale ciągłe problemy z silnikami nie pozwoliły zrealizować tego planu. Ostatecznie pierwszego przelotu pomiędzy kontynentalnymi Stanami Zjednoczonymi a Hawajami dokonały dwa samoloty PN-9 we wrześniu 1925. Samolot pozostał w Naval Aircraft Factory.
XPB-2.
W 1928 Bureau of Aeronautics zdecydowało, że standardowe silniki samolotów USN powinny być chłodzone powietrzem, a nie cieczą i PB-1 otrzymał nowe, eksperymentalne silniki Pratt &amp; Whitney R-1860.
Nie podjęto produkcji seryjnej samolotu.

</doc>
<doc id="2720196" url="https://pl.wikipedia.org/wiki?curid=2720196" title="Łukasz Tymiński">
Łukasz Tymiński

Łukasz Tymiński (ur. 8 listopada 1990 w Żywcu) – polski piłkarz grający na pozycji pomocnika.
Kariera klubowa.
17 stycznia 2013 roku Łukasz Tymiński na pół roku został wypożyczony do Ruchu Chorzów. W umowie zawarto klauzulę o możliwości pierwokupu przez chorzowski klub.
Statystyki klubowe.
"Aktualne na 27 sierpnia 2016:"
Sukcesy.
Klubowe.
Śląsk Wrocław

</doc>
<doc id="2720198" url="https://pl.wikipedia.org/wiki?curid=2720198" title="Damian Dąbrowski">
Damian Dąbrowski

Damian Dąbrowski (ur. 27 sierpnia 1992 w Kamiennej Górze) – polski piłkarz występujący na pozycji pomocnika w polskim klubie Pogoń Szczecin.
Kariera.
Dąbrowski rozpoczął karierę w Amico Lubin. W 2006 roku został zawodnikiem Zagłębia Lubin, w którego barwach w 2010 roku zadebiutował w polskiej Ekstraklasie. Rundę wiosenną sezonu 2011/12 spędził na wypożyczeniu w KS Polkowice. 2 sierpnia 2012 roku został wypożyczony na rok do Cracovii, która po tym okresie zdecydowała się zatrudnić Dąbrowskiego na stałe . 24 sierpnia 2019 został zawodnikiem Pogoni Szczecin. W sezonie 2020/2021 zajął z tą drużyną III miejsce w Ekstraklasie, zdobywając tym samym swój pierwszy medal w karierze. W czerwcu 2021 r. podpisał nowy, 3-letni kontrakt z Pogonią. W lipcu 2021 r., po odejściu z klubu Adama Frączczaka, Dąbrowski został nowym kapitanem Pogoni.
W reprezentacji Polski zadebiutował 14 listopada 2016 w zremisowanym 1:1 meczu ze Słowenią.

</doc>
<doc id="2720199" url="https://pl.wikipedia.org/wiki?curid=2720199" title="Tom Kibble">
Tom Kibble

Tom W.B. Kibble, właśc. Tom Walter Bannerman Kibble (ur. 22 grudnia 1932, zm. 2 czerwca 2016) – brytyjski fizyk-teoretyk, profesor i pracownik badawczy (senior) Imperial College London. Laureat Nagrody Sakurai przyznawanej przez Amerykańskie Towarzystwo Fizyczne (APS) teoretykom cząstek elementarnych (2010).
Życiorys.
Tom W.B. Kibble urodził się w Madrasie 22 grudnia 1932 roku w ówczesnych Indiach Brytyjskich. Jest wnukiem Williama Bannermana, oficera Indyjskiej Służby Medycznej oraz jego żony Helen Bannerman, popularnej w Szkocji autorki książek dla dzieci i młodzieży. Jest absolwentem Uniwersytetu Edynburskiego, jednego z najstarszych i najbardziej prestiżowych w Szkocji, gdzie uzyskał stopnie naukowe B.Sc., M.A., Ph.D.
Badania Kibble'a dotyczyły głównie kwantowej teoria pola, związku własności wysokoenergetycznych cząstek elementarnych z problemami kosmologicznymi, spontanicznego naruszania symetrii, przejść fazowych, monopoli, strun kosmicznych.
Był członkiem honorowym (Fellow) Royal Society, Institute of Physics oraz Imperial College London, a ponadto członkiem zwyczajnym wielu towarzystw naukowych.
Najbardziej znanym osiągnięciem Kibble’a było opracowanie wspólnie z Geraldem Guralnikiem i Carlem Hagenem koncepcji spontanicznego łamania symetrii oraz nadawania mas leptonom i bozonom pośrednim w tzw. mechanizmie Higgsa. Mechanizm ten przewiduje istnienie wszechogarniającego pola skalarnego o określonej skrętności (tzw. pola Higgsa) oraz kwantów tego pola zwanych bozonami Higgsa. W tym samym roku bardzo podobną koncepcję mechanizmu Higgsa sformułowali niezależnie Peter Higgs oraz pracujący wspólnie François Englert i Robert Brout.
W 2010 roku, Kibble otrzymał nagrodę Sakurai Amerykańskiego Towarzystwa Fizycznego za "Określenie własności spontanicznego łamania symetrii w czterowymiarowych relatywistycznej teorii z cechowaniem i mechanizm spójnej generacji mas bozonów wektorowych" ("Elucidation of the properties of spontaneous symmetry breaking in four-dimensional relativistic gauge theory and of the mechanism for the consistent generation of vector boson masses").
4 lipca 2012 na zwołanej specjalnie konferencji prasowej ogłoszone zostało odkrycie nowej cząstki elementarnej przez eksperymenty ATLAS i CMS, pracujące przy Wielkim Zderzaczu Hadronów w CERN-ie. Masa odkrytej cząstki, jak i wykrycie jej w oczekiwanych kanałach rozpadu wskazują wyraźnie, że z dużym prawdopodobieństwem jest to poszukiwany od kilkudziesięciu lat bozon Higgsa.

</doc>
