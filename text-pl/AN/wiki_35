<doc id="2720200" url="https://pl.wikipedia.org/wiki?curid=2720200" title="María-Teresa Torró-Flor">
María-Teresa Torró-Flor

María-Teresa Torró-Flor (ur. 2 maja 1992 w Villenie) – hiszpańska tenisistka.
Kariera tenisowa.
Pierwszy kontakt z zawodowymi rozgrywkami zanotowała w październiku 2006 roku, biorąc udział bez powodzenia w kwalifikacjach do turnieju rangi ITF w Benicarló. Dwa tygodnie później w podobnym turnieju, w Sewilli wygrała kwalifikacje i po raz pierwszy wystąpiła w turnieju głównym, w którym odpadła w pierwszej rundzie. Przez następne dwa lata wielokrotnie startowała ze zmiennym szczęściem w kwalifikacjach do turniejów ITF, ale dopiero w grudniu 2008 roku odniosła sukces, wygrywając turniej w Benicarló. W sumie wygrała osiemnaście turniejów singlowych i pięć deblowych rangi ITF.
W kwietniu 2009 roku otrzymała "dziką kartę" do udziału w turnieju Andalucia Tennis Experience, w Marbelli, zaliczanego do rozgrywek cyklu WTA. Odpadła w pierwszej rundzie, przegrywając z Arantxą Rus. W 2010 roku wygrała swój pierwszy mecz w rozgrywkach WTA, pokonując w pierwszej rundzie Silvię Alban, na turnieju Internazionali Femminili di Tennis di Palermo w Palermo. Największe sukcesy w rozgrywkach WTA to dwukrotnie osiągnięte ćwierćfinały, w Marbelli i Estoril.
W styczniu 2013 roku zdobyła pierwszy tytuł deblowy cyklu WTA Tour. Osiągnęła go w Hobart, gdzie razem z Garbiñe Muguruzą pokonała wynikiem 6:3, 7:6(5) parę Tímea Babos–Mandy Minella.
W kwietniu 2014 zwyciężyła w pierwszym singlowym turnieju cyklu WTA Tour. W Marrakeszu pokonała w meczu mistrzowskim Rominę Oprandi wynikiem 6:3, 3:6, 6:3. W lipcu razem z Andreją Klepač osiągnęły finał zawodów w Bad Gastein, w którym przegrały z siostrami Karolíną i Kristýną Plíškovymi 6:4, 3:6, 6–10. W następnym tygodniu para triumfowała w Båstad, pokonując w meczu mistrzowskim Jocelyn Rae i Annę Smith 6:1, 6:1.
W sezonie 2015 Hiszpanka razem z Larą Arruabarreną triumfowały w zawodach w Acapulco, pokonując w meczu mistrzowskim debel Andrea Hlaváčková–Lucie Hradecká wynikiem 7:6(2), 5:7, 13–11.

</doc>
<doc id="2720201" url="https://pl.wikipedia.org/wiki?curid=2720201" title="Maria-Teresa Torro-Flor">
Maria-Teresa Torro-Flor



</doc>
<doc id="2720202" url="https://pl.wikipedia.org/wiki?curid=2720202" title="Mateusz Machaj (piłkarz)">
Mateusz Machaj (piłkarz)

Mateusz Machaj (ur. 28 czerwca 1989 w Głogowie) – polski piłkarz występujący na pozycji pomocnika w Chrobrym Głogów.
Kariera.
Jego pierwszym klubem był UKS SP Głogów, gdzie trenował do 2004. Przeniósł się wtedy do UKP Zielona Góra. Po roku przeszedł do Amiki Wronki, gdzie w sezonie 2006/2007 grał w pierwszej drużynie (III liga). Od 2007 był zawodnikiem Lecha Poznań. W 2009 był dwukrotnie wypożyczany, najpierw do Polonii Słubice (rozegrał 13 spotkań), później do Tura Turek (w tym klubie rozegrał 15 spotkań i zdobył dwie bramki). W 2010 przeniósł się do GKP Gorzów Wielkopolski.
Od 18 czerwca 2018 został zawodnikiem Jagiellonii, podpisał dwuletni kontrakt z opcją przedłużenia go o rok. Wystąpił w barwach Jagiellonii w II rundzie eliminacyjnej Ligi Europy UEFA przeciw Rio Ave FC i zdobył zwycięską bramkę.
Sukcesy.
Drużynowe.
z Lechem Poznań
Rodzina.
Jest bratankiem Stefana oraz bratem Bartosza.

</doc>
<doc id="2720203" url="https://pl.wikipedia.org/wiki?curid=2720203" title="Maria Teresa Torro Flor">
Maria Teresa Torro Flor



</doc>
<doc id="2720204" url="https://pl.wikipedia.org/wiki?curid=2720204" title="Krzysztof Bieliński">
Krzysztof Bieliński

Krzysztof Bieliński (ur. 21 maja 1967 w Elblągu) – redemptorysta (CSsR), do 2007 rektor Wyższego Seminarium Duchownego w Tuchowie. Od 2007 do 2012 roku rektor w Wyższej Szkole Kultury Społecznej i Medialnej w Toruniu.
Życiorys.
Po maturze wstąpił do Zgromadzenia Redemptorystów. Święcenia kapłańskie otrzymał w Tuchowie w 1993. Po studiach wyjechał do Niemiec, gdzie w 2001 roku zdobył tytuł doktora teologii w zakresie biblistyki na Uniwersytecie Ludwika i Maksymiliana w Monachium. Pracował jednocześnie w duszpasterstwie polonijnym przy Polskiej Misji Katolickiej w tym mieście. Od 2001 zaangażowany był jako wykładowca Nowego Testamentu w Wyższym Seminarium Duchownym Redemptorystów w Tuchowie, równocześnie też w pracę formacyjną, najpierw jako socjusz prefekta przy Studium Filozofii w Krakowie, a następnie od 2002 do 2007 roku jako prefekt Studium Teologii w Tuchowie. W latach 2007–2012 był rektorem Wyższej Szkoły Kultury Społecznej i Medialnej w Toruniu.
Jest absolwentem Szkoły Wychowawców Seminariów Diecezjalnych i Zakonnych (2006) prowadzonej przez Centrum Formacji Duchowej Salwatorianów w Krakowie. Jest członkiem zwyczajnym Stowarzyszenia Biblistów Polskich, a także Dzieła Biblijnego im. Jana Pawła II. Prowadził swoją autorską audycję w Radio Maryja pt. "Czytać, aby być mądrym". Publikował w „Naszym Dzienniku”.
W latach 2012–2013 mieszkał w Domu Zakonnym w Lublinie oraz pracował jako wykładowca Instytutu Nauk Biblijnych na Katolickim Uniwersytecie Lubelskim. Prowadził zajęcia ze wstępu do Pisma Świętego, języka greckiego i Nowego Testamentu w tuchowskim seminarium. W 2013 r. został wykładowcą na Akademii Alfonsjańskiej w Rzymie.
Występuje także na antenie Radia Maryja i Telewizji Trwam w programach biblijnych.

</doc>
<doc id="2720205" url="https://pl.wikipedia.org/wiki?curid=2720205" title="Steinar Lem">
Steinar Lem

Steinar Lem (ur. 9 maja 1951 – zm. 28 kwietnia 2009) – norweski działacz ekologiczny, rzecznik organizacji ‘Fremtiden i våre hender’ (Przyszłość w naszych rękach), pisarz. Był zwolennikiem przystąpienia Norwegii do Unii Europejskiej.

</doc>
<doc id="2720208" url="https://pl.wikipedia.org/wiki?curid=2720208" title="Mardaici">
Mardaici

Mardaici (syryjski: ܡܪ̈ܕܝܐ, arabski: المردة/ al-Mardah, grecki: Μαρδαΐται) – nazwa ludów zamieszkujących wyżynne regiony południowej Azji Mniejszej, Izaurii, Syrii i Libanu. Pierwsza wzmianka o Mardaitach pojawia się w VII wieku.
Pochodzenie.
Ich pochodzenie jest kwestią sporną wśród uczonych. Istnieje na ten temat kilka teorii. Jedna z nich identyfikuje Mardaitów z ludem Djarādjima, który zamieszkiwał okolice łańcucha górskiego Amanus w Syrii i bagniste tereny na północ od Antiochii. Nazwa ludu wywodzi się od nazwy prowincji Gurgum w rejonie Germanicia lub od osady leżącej między Aleppo a Aleksandrettą, zwanej Djurdjūma, co znaczy „Bastion Djarādjima”. Nazwa ludu miała się zmienić z powodu tego iż po arabskiej inwazji prowadzili oni wojnę partyzancką przeciwko muzułmanom a semickie słowo „maridaye” oznacza partyzanta lub bandytę. Istnieje również teoria mówiąca iż Mardaici mogli być ormiańskiego (Mardistan, nazwa regionu w historycznej Armenii) pochodzenia. Inna wersja mówi o związkach z Kurdami. Większość z nich była wyznawcami chrześcijaństwa, podlegali patriarsze Antiochii, ale byli zwolennikami monofizytyzmu lub monoteletyzmu.
Mardaici w Syrii.
Według źródeł, po arabskim podboju Lewantu, Mardaici zamieszkujący góry Libanu zachowali kontrolę nad swoimi osadami położonymi w najwyższych partiach gór. Kalifowie od około 660 roku próbowali ich wykorzystywać do obserwowania granicy z Bizancjum, ale Mardaici jako chrześcijanie byli temu raczej niechętni zwłaszcza że Arabowie zaczęli osiedlać na ich ziemiach obcych. W 671 roku Arabowie zdobyli Kyzikos a od 674 roku oblegali Konstantynopol. Bizantyjczycy wpadli wówczas na pomysł wykorzystania animozji między Mardaitami a Arabami i wysłali w góry Amanus swoich oficerów wraz z bronią i zaopatrzeniem. Mardaici chętnie przyjęli propozycje Bizancjum i rozpoczęli działania wojenne na tyłach muzułmańskiej armii. Udało im się zdobyć kontrolę nad terenami od gór Amanus aż po Jerozolimę (do której dotarli w 677 roku). Oczywiście nie sprawowali władzy nad całym tym terenem ale regularnie go najeżdżali totalnie dezorganizując arabską administrację, zaopatrzenie dla wojska w Azji Mniejszej i siły lokalne. Przyłączało się do nich również wielu niewolników i lokalnych chrześcijan którzy wówczas stanowili jeszcze większość na terenach Syrii. Mu’awija nie był w stanie bronić podlegających mu terenów w wyniku czego zgodził się na proponowany przez Konstantyna pokój i zawarł go w 678 roku. Jednym z warunków traktatu było powstrzymanie Mardaitów przez Bizancjum.
Mardaici uaktywnili się ponownie dziesięć lat później, również z powodu Bizancjum. W 685 roku cesarzy Justynian II, chcąc wykorzystać problemy Kalifatu z buntownikami postanowił jeszcze je wzmóc. W 688 roku podburzył Mardaitów do wznowienia ataków na tereny kontrolowane przez Arabów i wspomógł ich posiłkami w postaci kawalerii. Kalif zaproponował wówczas nowy traktat pokojowy. Jednym z jego warunków było przesiedlenie Mardaitów z gór Amanus na co Justynian II, mający własne plany co do wojowniczych górali, przystał. Za tę decyzję był później wielokrotnie krytykowany przez dziejopisarzy. Ci z Mardaitów którzy pozostali w Syrii zostali bez większych problemów rozbici przez Arabów, którzy w 708 roku zdobyli ich główną twierdzę. Syryjscy Mardaici, wobec swojej porażki, przeszli na stronę Arabów którzy pozwolili im zachować religię chrześcijańską pod warunkiem służby w armii. Walczyli potem na terenie Iraku i wspomagali arabskie wypady łupieżcze na Azję Mniejszą. Ostatnie wzmianki o Mardaitach w Syrii pochodzą z X wieku.
Mardaici w Bizancjum.
Według źródeł na tereny kontrolowane przez cesarstwo przeniosło się około 12 000 Mardaitów. Nie wiadomo jednak czy wśród nich znajdowały się także kobiety, dzieci i starcy czy tylko mężczyźnie w sile wieku, zdolni do służby wojskowej. Mardaici zostali w większości osiedleni w południowej części Azji Mniejszej, przede wszystkim w Pamfilii, Licji i Cylicji.
Na początku VIII wieku tereny na których osiedli Mardaici weszły w skład temu Kibyrrhaiotai w skład którego wchodziły wszystkie miejscowe siły lądowe i morskie. Mardaici zamieszkujący Attaleię zostali włączeni do sił morskich temu jako autonomiczna jednostka. Znajdowali się oni pod kontrolą oficera w randze katepana, który odbierał polecenia bezpośrednio od cesarza i był niezależny od lokalnych strategów. Mardaici stali się sławni jako marynarze, słynęli zwłaszcza z umiejętności używania szybkich jednostek do zwiadu jak i z nienawiści do Arabów z Syrii.
Później, w IX wieku, część Mardaitów przesiedlono na Peloponez do Nikopolis i do Kefalenii, gdzie kontynuowali służbę we flocie bizantyjskiej. Pod koniec IX wieku Mardaici z Peloponezu wzięli udział w kampaniach na Sycylii, natomiast w X wieku walczyli przeciwko Arabom na Krecie. Flota temu Kibyrrhaiotai podupadła w drugiej połowie X wieku w związku z czym zmniejsza się liczba informacji o tamtejszych Mardaitach. Ostatnie wzmianki pojawiają się w XI wieku, wydaje się więc że zasymilowali się oni z ludnością Azji Mniejszej.
Znaczenie.
Mardaici odegrali dużą rolę w anty arabskiej strategii Bizancjum w VII wieku, zwłaszcza w czasie oblężenie Konstantynopola. Ich rajdy na terenie Syrii w połączeniu z porażką Arabów na morzu uratowały stolicę Cesarstwa. Przesiedlenie Mardaitów na tereny Bizancjum spowodowało osłabienie wpływu cesarstwa na sprawy wewnętrzne kalifatu ale z drugiej strony wzmocniło jego obronność i przyczyniło się odrodzenia demograficznego wyniszczonego wojnami południa Azji Mniejszej. Stanowiło również znaczące wzmocnienie floty bizantyjskiej w której Mardaici masowo służyli, co miało duże znaczenie w kontekście rywalizacji z muzułmanami na morzach.
Maronici.
Bizantyjska ekspansja między 985 a 1025 rokiem spowodowała napływ Maronitów z doliny Orontesu do północnej części wyżyny libańskiej, przede wszystkim do doliny Kadisza. Maronici osiedlali się tam grupami jako federacje plemion lub klanów ze swoim patriarchą na czele. Zamieszkiwanie tych samych terenów i być może mieszane związki przyczyniły się do powstania poglądu wśród części Maronitów że są oni potomkami Mardaitów. Poglądy na niearabskie pochodzenie Maronitów były szczególnie popularne w czasie wojny domowej w Libanie, lokalni chrześcijanie skonfliktowani z muzułmanami i druzami chcieli samym sobie udowodnić, iż są oddzielnym ludem i z wrogami nie łączą ich żadne więzy krwi. Popularny był wówczas także pogląd o fenickim pochodzeniu Maronitów.
Krytyka.
Wielu historyków bagatelizuje kwestię Mardaitów w kontekście stosunków między Arabami a Bizancjum i kwestionuje stopień ich niezależności od muzułmańskich zdobywców. Twierdzą oni że ziemie zajmowane przez Mardaitów i ich akcje nigdy nie miały znaczenia strategicznego i nie stanowiły zagrożenia dla żywotnych interesów kalifatu. Zwracają również uwagę iż Bizancjum niechętnie współpracowało z innymi grupami monofizytów i monoteletów, gdyż uważało ich za heretyków, posuwając się nawet do prześladowań. Zdaniem tej części uczonych jest mało prawdopodobne aby współpraca bizantyjsko- mardaicka była tak mocno rozwinięta.

</doc>
<doc id="2720210" url="https://pl.wikipedia.org/wiki?curid=2720210" title="Zond 3">
Zond 3

Zond-3 – radziecka sonda kosmiczna (typu 3MW-4), która przeleciała obok Księżyca i wykonała 25 jego zdjęć oraz przeprowadziła szereg badań naukowych. Obiekt serii Zond wysłany w charakterze tzw. "próbnika technicznego", służącego przede wszystkim do wypróbowania aparatury, metod i koncepcji, i w zasadzie nie przeznaczony do realizacji określonych misji naukowych.
Budowa i wyposażenie sondy.
Sonda była prawie identyczna jak Zond 2. Oprócz aparatury naukowej na pokładzie znajdowało się urządzenie fototelewizyjne z automatyczną obróbką błony (odległość ogniskowa obiektywu 106,4 mm, szerokość błony 23 mm, liczba linii przekazywanych obrazów telewizyjnych 1100, możliwość przekazywania obrazów na odległość setek mln km). Charakterystyczną cechą tych obiektów (Zond 1, Zond 2 i 3) była dwuczęściowa budowa. W istocie składały się one z dwóch zasadniczych próżnioszczelnych członów: orbitalnego i planetarnego.
Przebieg misji.
Start sondy nastąpił w dniu 18 lipca 1965 roku z kosmodromu Bajkonur w Kazachstanie.
20 lipca 1965 roku w czasie przelotu sondy obok Księżyca w odległości 11 570–9220–9960 km (między godzinami 01:24 i 02:23 UTC) umieszczone w niej urządzenia fotograficzne uzyskały 25 obrazów odwrotnej strony Księżyca o bardzo dobrej jakości. Kolejne fotografie wykonywane były co 135 sekund. Ekspozycja fotografii trwała 1/100 lub 1/300 sekundy. Obserwacją objęty został przede wszystkim obszar dotychczas zupełnie niezbadany. Łącznie sfotografowano 19 mln km² powierzchni Księżyca, z czego ponad 10 mln km² nie sfotografowanych przez sondę Łuna 3. Przekaz obrazów na Ziemię rozpoczął się 29 lipca 1965 roku, gdy sonda była oddalona od Ziemi o 2,2 mln km. Przekazywanie każdego obrazu trwało 34 minuty. Obrazy te ponownie przesłano w dniu 23 października 1965 roku, gdy sonda znajdowała się w odległości 31,5 mln km od Ziemi. Powtórnie przesłane obrazy miały bardzo dobrą jakość. Na uzyskanych zdjęciach zidentyfikowano ponad 1000 kraterów. Ponad 600 z nich miało średnicę od 5 do 20 km, około 200 – średnice od 20 do 50 km, a tylko kilkanaście – średnice przekraczające 100 km. Wiele z tych obiektów (nawet stosunkowo niewielkich) otoczonych jest jasnymi plamami i smugami. Najciekawsze odkrycie to stwierdzenie, że nieliczne obiekty o charakterze mórz na odwrotnej stronie Księżyca są niewielkie i różnią się wyglądem od mórz znajdujących się na widocznej z Ziemi stronie Księżyca. Mają one nieckowaty kształt, tarasowo wznoszące się partie zewnętrzne, a co najważniejsze nie są równinne, a pokryte kraterami. Wyraźnie widać, że ich dna nie zostały zapełnione i wyrównane przez magmę. Charakterystyczną cechą drugiej strony Księżyca są długie łańcuchy kraterów. Jeden z nich ma długość ponad 100 km.
Sonda Zond 3 wyposażona była w spektrometr do obserwacji promieniowania ultrafioletowego. Urządzenie to dostarczyło 15 spektrogramów niewidocznej strony Księżyca, obejmujących promieniowanie w zakresie długości fali od 1900 do 2750 A. Okazało się, że powierzchnia Księżyca bardzo słabo promieniuje.
Po przejściu w pobliżu Księżyca sonda kontynuowała badania przestrzeni kosmicznej, poruszając się po orbicie wokół Słońca.

</doc>
<doc id="2720215" url="https://pl.wikipedia.org/wiki?curid=2720215" title="Anne B. Ragde">
Anne B. Ragde

Anne Birkefeld Ragde (ur. 3 grudnia 1957 w Odda) – pisarka norweska.
Debiutowała w 1986 r. powieścią dla dzieci "Hallo! Her er Jo!" Pisze książki zarówno dla młodych jak i dla dorosłych czytelników. Popularność w Norwegii i poza jej granicami przyniosła Ragde trylogia rodziny Neshov pochodzącej z okolic Trondheim, przetłumaczona m.in. na język polski: "Berlinerpoplene", 2004 (wyd. pol. "Ziemia kłamstw", 2010), "Ermittkrepsene", 2005 (wyd. pol. "Raki pustelniki", 2011) oraz "Ligge i grønne enger", 2007 (wyd. pol. "Na pastwiska zielone", 2012). Tragikomiczne losy bohaterów, których poza więzami krwi łączy niewiele zostały także zekranizowane jako serial.
Ragde przed rozpoczęciem kariery pisarskiej była wykładowcą uniwersyteckim w Trondheim w zakresie komunikacji masowej i reklamy.

</doc>
<doc id="2720220" url="https://pl.wikipedia.org/wiki?curid=2720220" title="Pegaso (1905)">
Pegaso (1905)

"Pegaso" − włoski torpedowiec należący do typu "Perseo". Wodowany w sierpniu 1905.
Zbudowany w Wielkiej Brytanii, "Pegaso" był liderem pięciookrętowego typu torpedowców, których liczbę planowano zwiększyć do 27 jednostek. Pozostałe okręty nosiły nazwy: "Perseo", "Procione" i "Pallado". Klasyfikowane jako torpedowce pełnomorskie posiadały maszyny o mocy 2355 kW (3500 KM) oraz zasięg 348 mil morskich, przy prędkości maksymalnej. W latach 1908-1911 przystosowano ich kotłownie do opalania paliwem ciekłym. Wszystkie torpedowce typu "Perseo" pełniły aktywną służbę w latach I wojny światowej. "Pegaso" został zezłomowany w marcu 1923, jego nazwę przejął niszczyciel eskortowy typu "Orsa".

</doc>
<doc id="2720222" url="https://pl.wikipedia.org/wiki?curid=2720222" title="Kalendarium historii Ełku">
Kalendarium historii Ełku

"W całości kursywą oznaczone są wydarzenia polityczne dotyczące całych Mazur, Prus lub państw, sprawujących w danym czasie władzę nad miastem, które wywarły znaczny wpływ na dzieje miasta oraz stanowią punkt odniesienia do wymienionych w kalendarium wydarzeń o znaczeniu lokalnym."

</doc>
<doc id="2720224" url="https://pl.wikipedia.org/wiki?curid=2720224" title="Luis Ferrant y Llausás">
Luis Ferrant y Llausás

Luis Ferrant y Llausás – hiszpański malarz pochodzący z Katalonii.
Pochodził z rodziny o tradycjach artystycznych. Był bratem malarza Fernanda Ferrant y Llausás oraz wujem i nauczycielem Alejandra Ferrant y Fischermans.
Pomimo że urodził się w Barcelonie, wyjechał do Madrytu aby studiować na Królewskiej Akademii Sztuk Pięknych św. Ferdynanda pod okiem Juana Antonio Ribera. W 1840 r. od swojego protektora infanta Sebastiana Gabriela Burbona uzyskał stypendium na studia w Rzymie, dokąd udał się razem z bratem Fernandem. Po śmierci swojego brata Fernando ożenił się z wdową po nim i został opiekunem i mistrzem bratanka Alejandro.
Został mianowany nadwornym malarzem królowej Izabeli II, co dało mu możliwość portretowania rodziny królewskiej. Współpracował również przy zmianie dekoracji Pałacu Królewskiego w Aranjuez. Był niezwykle oddany koronie, zmarł w czasie, kiedy Izabela II straciła tron.
Dzieła.
Tematyka religijna:
Tematyka historyczna:
Tematyka literacka:
Tematyka mitologiczna:
Tematyka kostumbrystyczna:
Portrety

</doc>
<doc id="2720228" url="https://pl.wikipedia.org/wiki?curid=2720228" title="Rafał Janicki">
Rafał Janicki

Rafał Janicki (ur. 5 lipca 1992 w Szczecinie) – polski piłkarz grający na pozycji obrońcy w polskim klubie Górnik Zabrze.
Kariera.
Karierę klubową Janicki rozpoczął w 2009 roku w Chemiku Police. Podczas gry w tym klubie strzelił 6 bramek w 38 meczach. 30 czerwca 2010, przeszedł do występującej w Ekstraklasie Lechii Gdańsk, z którą podpisał trzyletnią umowę. 12 marca 2015, został powołany do Reprezentacji Polski na mecz z Irlandią, jednak w kadrze nie zadebiutował. 14 lipca 2017, został wypożyczony na dwa lata do Lecha Poznań. 24 maja 2019, po rozwiązaniu kontraktu z Lechią Gdańsk, podpisał dwuletni, obowiązujący od 1 lipca 2019, kontrakt z opcją przedłużenia z Wisłą Kraków. 14 grudnia 2020, podpisał półtoraroczny kontrakt z Podbeskidziem Bielsko-Biała, który wszedł w życie 1 stycznia 2021.

</doc>
<doc id="2720235" url="https://pl.wikipedia.org/wiki?curid=2720235" title="Fernando Ferrant y Llausás">
Fernando Ferrant y Llausás

Fernando Ferrant y Llausás – hiszpański malarz pejzażysta.
Pochodził z rodziny o tradycjach artystycznych. Był bratem malarza Luisa Ferrant y Llausás oraz ojcem Alejandra Ferrant y Fischermans.
Studiował w Królewskiej Akademii Sztuk Pięknych św. Ferdynanda w Madrycie, gdzie później został profesorem. Razem z bratem Luisem wyjechał na studia do Rzymu. Był nadwornym malarzem i nauczycielem malarstwa króla Franciszka de Asís Burbon, dla którego namalował wiele pejzaży.

</doc>
<doc id="2720236" url="https://pl.wikipedia.org/wiki?curid=2720236" title="Luis Ferrant Llausas">
Luis Ferrant Llausas



</doc>
<doc id="2720237" url="https://pl.wikipedia.org/wiki?curid=2720237" title="Kamienica przy ul. Kazimierza Wielkiego 6 w Sanoku">
Kamienica przy ul. Kazimierza Wielkiego 6 w Sanoku

Kamienica przy ul. Kazimierza Wielkiego 6 w Sanoku, także „dom pod Atlasem” – budynek położony w Sanoku.
Historia.
Kamienica została wybudowana przez Karola Gerardisa na początku XX wieku w 1906. Pierwotnie budynek był własnością rodziny Gerardisów, Karola i jego żony Róży (zwanej „Panią Żyrardową”), których córka Stefania wyszła za mąż za Zygmunta Kruszelnickiego (późniejszy właściciel budynku, sędzia sądu okręgowego, adwokat przyjmujący w tejże kamienicy. Obecnie budynek należy do spadkobierców – rodziny Kruszelnickich, która w latach 90. XX wieku odzyskała własność do kamienicy.
Od początku 1919 w budynku urzędował adwokat i obrońca wojskowy dr Efraim Weidman. W okresie II Rzeczypospolitej w najmowanym mieszkaniu na piętrze kamienicy zamieszkiwała rodzina Kosinów, w tym Jan Maciej i jego żona Paulina (wówczas kamienica była pod numerem 8), skąd zostali wysiedleni przez Niemców po wybuchu II wojny światowej.
Budynek bywa określany także jako „kamienica pod Atlasem”, „dom pod Atlasem” lub „Pod Atlantem” – z uwagi na rzeźbę Atlasa na rogu elewacji, której autorem był Stanisław Piątkiewicz (ojciec Stanisława Jana Piątkiewicza). Ponadto zyskał także osobne nazwy: „kamienica pod Pszczółką” tudzież „kamienica pod motylem” – z uwagi na zdobienia na elewacji.
Budynek jest dwufasadowy, dwukondygnacyjny. Fasada zawiera dekoracje secesyjne. W korytarzach wnętrza kamienicy znajdują się zdobienia i malowidła ścienne. W ścianie przy schodach została umieszczona figura Matki Boskiej. Drzwi do budynku posiadają zdobienia. W rogu budynku na elewacji południowej został wykonany zdobiony balkon.
Od 1900, wobec braków wystarczających pomieszczeń w działalności istniejącego nieopodal ówczesnego C. K. Gimnazjum, zostały najęte do tych celów powierzchnie kamienicy Władysława Beksińskiego – dwie sale (ponadto analogicznie także kamienicy przy ul. Sobieskiego 8 i 10 należącej do Władysława Beksińskiego). Od 1913 kamienica była przy ustanowionej wówczas ulicy Kazimierza Wielkiego.
Po wybuchu I wojny światowej wobec zajęcia budynku szkoły przez wojska najeźdźcze (utworzono w nim szpital dla zakaźnie chorych), nauka była szczątkowo wznowiona od 1915 m.in. w budynku kamienicy K. Gerardisa (oraz W. Beksińskiego).
Po zakończeniu II wojny światowej był to tzw. budynek kwaterunkowy pod zarządem miasta. W 1974 dokonano renowacji fasady kamienicy (pracami kierował Wojciech Kurpik), zaś odnowieniem rzeźby Atlasa zajął się Bronisław Naczas. W okresie PRL na parterze mieściła się poradnia dla dzieci wzgl. punkt opieki nad matką i dzieckiem.
Od 1990 trwa sukcesywna odnowa kamienicy (zainstalowano nowe zadaszenie, przewody kominowe, instalacje, w tym grzewcze, części okienne). Na przełomie 2012/2013 wykonano gruntowną renowację elewacji budynku (nadano jej nową kolorystykę, która nawiązuje do pierwotnych barw). Prace przebiegały pod nadzorem konserwatora zabytków. Ponadto zostały wykonany okna na poddaszach z giętego dębu oraz odnowiona balustrada w klatce schodowej. Renowacja 2014 budynku, trwająca do 2014, została przeprowadzona staraniem Pawła Kruszelnickiego.
Budynek został wpisany do rejestru zabytków (1991) oraz do gminnej ewidencji zabytków miasta Sanoka. Wynikiem działań Komisji Opieki nad Zabytkami, powstałej przy oddziale PTTK w Sanoku, w 1978 umieszczono na fasadzie budynku tablicę informującą o zabytkowym charakterze obiektu.
Obecnie w pomieszczeniach parterowych znajdują się obiekty handlowo-usługowe, zaś na piętrach mieszkania.

</doc>
<doc id="2720241" url="https://pl.wikipedia.org/wiki?curid=2720241" title="Erik Fosnes Hansen">
Erik Fosnes Hansen

Erik Fosnes Hansen (ur. 6 czerwca 1965) – pisarz norweski.
Urodził się w Nowym Jorku, dorastał w Oslo. Debiutował w 1985 r. powieścią "Falketårnet" ("Wieża sokołów", wyd. pol. 1997). Akcja książki rozgrywa się w fikcyjnym niemieckim zamku Falkenberg i jego okolicach w czasach wypraw krzyżowych. Graf Henryk, ojciec niespełna trzynastoletniego Wolfganga udał się na krucjatę do Ziemi Świętej, pozostawiając chłopca i zamek pod opieką swojego brata. Wolfgang jest samotnym i wrażliwym młodym człowiekiem. Czuje się szczęśliwy tylko w towarzystwie sokołów na tytułowej wieży. W swoim młodym życiu prędko poznaje upokorzenie i nienawiść ze strony ludzi, ale także przyjaźń z wytresowanym przez siebie ptakiem i z tajemniczym astrologiem oraz tragiczną miłość do pięknej dziewczyny, córki kata.
Inna znana powieść Hansena to wydana w 1990 r. "Salme ved reisens slutt" ("Psalm u kresu podróży", wyd. pol. 1998) opowiadająca na pozór luźno powiązane historie życia muzyków, którzy należeli do grającej do końca tragicznego rejsu orkiestry na pokładzie Titanica. Opowieści te tworzą razem rodzaj panoramy europejskiego społeczeństwa u progu pierwszej wojny światowej.
Fosnes Hansen zajmuje się również publicystyką i krytyką literacką, często zabiera głos w debatach o tematyce kulturalnej, społecznej i politycznej.

</doc>
<doc id="2720242" url="https://pl.wikipedia.org/wiki?curid=2720242" title="Miechucino (przystanek kolejowy)">
Miechucino (przystanek kolejowy)



</doc>
<doc id="2720244" url="https://pl.wikipedia.org/wiki?curid=2720244" title="Janina Barbara Sokołowska">
Janina Barbara Sokołowska

Janina Barbara Sokołowska (ur. 30 czerwca 1954 r. w Żychlinie) – polska poetka, eseistka, redaktorka, autorka bajek dla dzieci.
Życiorys.
Studiowała w Górnośląskiej Wyższej Szkole Pedagogicznej w Mysłowicach, a następnie ukończyła studia podyplomowe w Akademii Ekonomicznej w Katowicach na kierunku Menadżer kultury. Mieszka w Dąbrowie Górniczej.
Jako poetka debiutowała na łamach prasy regionalnej i tomem poetyckim "Zobaczyć, zrozumieć i… wracać" z przedmową Jana Przemszy-Zielińskiego. Wiersze i recenzje publikowane były na łamach prasy ogólnopolskiej i regionalnej m.in. w czasopismach: „Śląsk”, „Górnośląski Informator Kulturalny”, „Raptularz Kulturalny”, „Trybuna Śląska”, „Dziennik Zachodni”, „Gazeta Wyborcza”, „Gazeta Kujawska”, „Gazeta Kołobrzeska”, „Życie Kutna”, „Powiatowe Życie Kutna”, „Dziennik Łódzki – Bywalec”, „Dziennik Polski”, „Nowe Zagłębie”, „Puls Zagłębia”, „Echo Czeladzi”, „Stal”, „Dźwięk pereł”, „Kurier Literacki”, „Gazeta Uniwersytecka Uniwersytetu Śląskiego”, „Akant”, „Migotania”, „Metafora”. Publikowała w antologiach: Zagłębie poetów (2002), Pisarze, poeci, literaci, kronikarze Stowarzyszenia Autorów Polskich (2008), Postscriptum3 (2009), Postscriptum4 (2010), Postscriptum5 (2012). Od 2000 roku jej poezja jest prezentowana w Programie I Polskiego Radia w audycjach "Strofy dla Ciebie" i "Strofy na dobranoc" w wykonaniu Zofii Kucówny, w programach poetyckich w Polskim Radiu Łódź, Radiu Kołobrzeg, Radiu Piekary Śląskie, Polskim Radiu Katowice, Radiu Plus-Między Łodzią a Warszawą. Należy do Górnośląskiego Towarzystwa Literackiego, Towarzystwa Przyjaciół Dąbrowy Górniczej, Stowarzyszenia Autorów Polskich.
Redaktorka i współredaktorka książek: "Żydzi w Zagłębiu Dąbrowskim i okolicy" (2004), "Śladami Żydów z Zagłębia Dąbrowskiego" (2009), "Kto jest kim w Zagłębiu Dąbrowskim" (2004), "Wędrówki bliskie i dalekie" (2011).
Zaprezentowana została w słowniku bibliograficznym "Pisarze i badacze literatury w Zagłębiu Dąbrowskim" (2002), "Kto jest kim w Zagłębiu Dąbrowskim" (2004), "Sylwetki Zagłębia" (2007). 
Za szczególne zasługi stanowiące istotny wkład w rozwój poezji na Zjeździe Delegatów Stowarzyszenia Autorów Polskich (wrzesień 2013) autorka uhonorowana została odznaką Ministra Kultury i Dziedzictwa Narodowego "Zasłużony dla Kultury Polskiej".

</doc>
<doc id="2720245" url="https://pl.wikipedia.org/wiki?curid=2720245" title="Sven Elvestad">
Sven Elvestad

Sven Elvestad (ur. 6 września 1884, zm. 18 grudnia 1934) – norweski pisarz i dziennikarz, najbardziej znany z powieści kryminalnych opublikowanych pod pseudonimami Stein Riverton, Kristian F. Biller lub (rzadko) pod własnym nazwiskiem.
Kristoffer Elvestad Svendsen urodził się w miejscowości Fredrikshald (obecnie Haldan) w pobliżu granicy ze Szwecją. Początkowo pracował jako goniec w rodzinnym miasteczku. Niedługo jednak, po przywłaszczeniu sobie pieniędzy pracodawcy, uciekł do Oslo, gdzie rozpoczął karierę dziennikarską.
Wykreował dwie postacie detektywów: emerytowanego policjanta Asbjørna Kraga oraz śledczego Knuta Gibba. Wczesne powieści Elvestada, opublikowane pod pseudonimami, posiadają misterną konstrukcję fabuły i narracji, dzisiejszym czytelnikom kojarzącą się głównie z dziełami Agaty Christie. Późniejsze książki autora bliższe są konwencji thrillera psychologicznego z elementami m.in. teorii Zygmunta Freuda.
Był zafascynowany rodzącymi się w Niemczech i Włoszech lat 20. XX w. ruchami faszystowskimi. Podziwiał Benito Mussoliniego, jednak Adolfa Hitlera, z którym jako pierwszy zagraniczny dziennikarz przeprowadził wywiad, nazwał niebezpiecznym człowiekiem.
Elvestad zmarł na zawał serca w hotelu w Skien, krótko przed planowaną przez siebie pielgrzymką do Ziemi Świętej. W 1951 wszystkie jego utwory zostały wycofane z polskich bibliotek oraz objęte cenzurą.
Jego pseudonimem nazwano najważniejszą norweską nagrodę dla autorów kryminałów – Nagrodę Rivertona (norw. "Rivertonprisen").

</doc>
<doc id="2720248" url="https://pl.wikipedia.org/wiki?curid=2720248" title="Pomnik Stanisława Bechiego we Włocławku">
Pomnik Stanisława Bechiego we Włocławku

Pomnik Stanisława Bechiego – pomnik poświęcony włoskiemu oficerowi Stanisławowi Bechiemu, uczestnikowi powstania styczniowego, rozstrzelanemu przez Rosjan we Włocławku 17 grudnia 1863.
Historia.
Przewodniczącym koitetu budowy pomnika był dr Piasecki. Monument odsłonięto 28 września 1924 w obecności delegacji władz polskich i włoskich oraz przedstawicieli obu armii. Na pomniku znajdowała się rzeźba przedstawiająca scenę rozstrzelania Bechiego, będąca kopią dzieła Teofila Lenartowicza. Oryginał znajdował się we Florencji. Na pomniku znajdował się dwujęzyczny napis: "A Stanislao Bechi - Per La Gloriosa Angione a la gloriosa more - la Polonia Libera" (Stanisławowi Bechiemu - Za wielkie czyny i wielką śmierć - wolna Polska).
W 1940 pomnik został zburzony przez Niemców, ocalała jedynie płaskorzeźba, która ukryta w czasie okupacji, przechowywana była następnie w zbiorach muzeum historii Włocławka. W 1965 umieszczono ją na nowym pomniku poświęconymi Bechiemu, który stanął przed teatrem miejskim. Uroczyste odsłonięcie miało miejsce 21 lipca.
W 2003 pomnik został przeniesiony w pobliże miejsca, w którym rozstrzelano Stanisława Bechiego, na Plac Powstania Styczniowego. Odsłonięcie, trzecie już w dziejach pomnika, odbyło się 17 grudnia 2003. Na pomniku znalazła się tablica z napisem "Pamięci powstańców styczniowych 1863 roku za wielki czyn okupiony śmiercią w miejscu straceń powstańców z Włocławka u Kujaw oraz pułkownika Stanisława Bechiego - Włocha który zginął z okrzykiem "Niech żyje Polska" w 140 rocznicę powstania - społeczeństwo Włocławka."

</doc>
<doc id="2720249" url="https://pl.wikipedia.org/wiki?curid=2720249" title="Kamienica przy ul. Kazimierza Wielkiego 8 w Sanoku">
Kamienica przy ul. Kazimierza Wielkiego 8 w Sanoku

Kamienica przy ul. Kazimierza Wielkiego 8 w Sanoku, zwana też kamienicą Bardacha (-ów) – budynek położony w Sanoku.
Historia.
Znajduje się na rogu ulicy Kazimierza Wielkiego i ulicy Adama Mickiewicza (naprzeciw II Liceum Ogólnokształcącego im. Marii Skłodowskiej-Curie).
Budynek został wybudowany na początku XX wieku w 1907. Jest dwufasadowy, trzykondygnacyjny. Fasada zawiera dekoracje secesyjne.
Zamieszkiwała w nim rodzina dr. Teofila Bardacha, lekarza pułkowego 18 pułku piechoty w Przemyślu, w tym synowie Albert i Juliusz kształcący się w sanockim C. K. Gimnazjum do roku szkolnego 1908/1909.
Po utworzeniu C. K. Sądu Obwodowego w Sanoku (w siedzibie przy ul. Kościuszki), likwidacji uległ C. K. Sąd Powiatowy (K. u. K. Bezirksgericht), a jego funkcję kontynuował Sąd Miejski Delegowany, który działał w budynku przy obecnej ul. Kazimierza Wielkiego 8 (fasadą położony także przy ul. Adama Mickiewicza). W 1910 do budynku z Kościuszki do kamienicy zostały przeniesione część kancelarii niższych instancji i księgi wieczyste. W tym czasie w kamienicy dra Bardacha urzędował c.k. geometra ewidencyjny inż. Bolesław Skąpski21. Od 1913 kamienica była przy ustanowionej wówczas ulicy Kazimierza Wielkiego.
W czasie II wojny światowej i okupacji niemieckiej budynek stanowił siedzibę placówki niemieckiej Kriminalpolizei, czyli policji kryminalnej (kierował nią SS-Untersturmführer Alfred Müller).
W latach 30. II Rzeczypospolitej pod adresem ul. Kazimierza Wielkiego – wówczas numer 10 – działał Sąd Grodzki i wydział zamiejscowy Sądu Okręgowego w Jaśle. Pod tym adresem swoje kancelarie prowadzili adwokaci Józef Hulewicz, dr Arnold Reich, dr Szymon Kimmel. Według stanu z 1939 w kamienicy zamieszkiwał Leon Werner wraz z rodziną.
Po zakończeniu II wojny światowej w budynku ulokowana została siedziba sztabu 8 Drezdeńskiej Dywizji Piechoty. 27 marca 1947 przybył tam gen. Karol Świerczewski, który spędził w kamienicy ostatnią noc w życiu, a następnego dnia poniósł śmierć pod Jabłonkami. Fakt ten został upamiętniony tablicą pamiątkową na rogu elewacji kamienicy. Została odsłonięta 27 marca 1953 w przeddzień szóstej rocznicy śmierci generała.. Projekt przygotował Kazimierz Florek., a tablicę z czarnego marmuru wykonał Karol Łotek. Zawierała inskrypcję: "„Rewolucjoniście, wiernemu synowi partii i narodu polskiego generałowi Walterowi Karolowi Świerczewskiemu, który w przeddzień swej bohaterskiej śmierci przebywał w tym domu dnia 27 marca 1947. Społeczeństwo Ziemi Sanockiej”". Tablica została usunięta w 1993.
W późniejszych latach PRL w budynku funkcjonowała Wojewódzka Komenda Uzupełnień.
W latach 90. w budynku funkcjonował sanocki oddział Partii Wolności.
Na początku XXI wieku w budynku istniało 15 lokali mieszkalnych. Od początku istnienia kamienica pozostawała w rękach prywatnych właścicieli. W 2004 prywatna właścicielka sprzedała budynek na rzecz Centrum Handlowego „Ryś”, zaś zarządcą w tym czasie był Sanockie Przedsiębiorstwo Gospodarki Komunalnej (SPGM). Pomieszczenia parterowe zostały wynajęte na obiekt handlowy (m.in. sklep House do 2015). Powierzchnie na piętrach stanowią mieszkania.
W połowie 2015 elewacja budynku została odnowiona. Budynek został wpisany do gminnej ewidencji zabytków miasta Sanoka.

</doc>
<doc id="2720251" url="https://pl.wikipedia.org/wiki?curid=2720251" title="Laura Whitmore">
Laura Whitmore

Laura Whitmore (ur. 4 maja 1985 w Dublinie) – irlandzka prezenterka telewizyjna stacji MTV Europe.
Kariera.
Dorastała w Bray w hrabstwie Wicklow. Uczęszczała do St Patricks Primary School i Loreto Bray Secondary School aż do ukończenia 18 lat. Potem studiowała dziennikarstwo na Dublin City University, w tym jeden semestr za granicą na Boston University w Stanach Zjednoczonych. W kwietniu 2008 wzięła udział w kampanii MTV, "Pick Me MTV", której celem było wyłonienie nowej twarzy stacji w Europie. Obecnie jest gospodarzem biuletynów informacyjnych w Wielkiej Brytanii, Irlandii i innych krajach europejskich. Przed wygraną programu pracowała jako naukowiec. Obecnie prowadzi takie programy jak: "I'm a Celebrity... Get Me Out of Here! NOW!", "Celebrity Juice", "Saturday Night with Miriam", oraz gale na żywo: "Teenage Cancer Trust" i 2012 BRIT Awards.
Moda.
W sierpniu 2009 stała się twarzą swojej autorskiej kolekcji ubrań, dostępnych w sieci irlandzkich sklepów A wear. W 2010 roku stała się twarzą nowej kolekcji firmy RoC's.
Życie prywatne.
Jest w związku z wokalistą The Coronas, synem Mary Black, Dannym O' Reillym. Spotykają się od 2011 roku.

</doc>
<doc id="2720252" url="https://pl.wikipedia.org/wiki?curid=2720252" title="Cmentarz wojenny w Bojanowie">
Cmentarz wojenny w Bojanowie

Cmentarz wojenny w Bojanowie – zabytkowy cmentarz, znajduje się w miejscowości Bojanów, gminie Bojanów, powiecie stalowowolskim, usytuowany jest na zachód od wsi, około 300 metrów od drogi 872. Zarządcą jest Urząd Gminy w Bojanowie.
Cmentarz został założony w 1915 roku. Znajduje się na nim 49 mogił zbiorowych w siedmiu rzędach po siedem i cztery mogiły pojedyncze. Ogrodzony jest metalowym płotkiem z drewnianymi sztachetami. Na cmentarzu znajduje się betonowy pomnik w kształcie ściętego ostrosłupa z napisem KRIEGER GRÄBER 1915. Na cmentarzu spoczywa około 120 żołnierzy austro-węgierskiej. Został wpisany do rejestru zabytków w 1988 roku.

</doc>
<doc id="2720255" url="https://pl.wikipedia.org/wiki?curid=2720255" title="Alejandro Ferrant y Fischermans">
Alejandro Ferrant y Fischermans

Alejandro Ferrant y Fischermans – hiszpański malarz. Malował głównie obrazy o tematyce religijnej i historycznej.
Pochodził z rodziny o tradycjach artystycznych. Był synem malarza Fernanda Ferrant y Llausás i bratankiem Luisa Ferrant y Llausás, który zajął się jego artystycznym wychowaniem po przedwczesnej śmierci ojca. Jego syn Ángel Ferrant został rzeźbiarzem hiszpańskiej awangardy.
Studiował na Królewskiej Akademii Sztuk Pięknych św. Ferdynanda w Madrycie. Studiował również w Rzymie z artystami takimi jak Francisco Pradilla, Casto Plasencia, Manuel Castellano, Eduardo Sánchez Solá i Jaime Morera. Był dyrektorem "Museo de Arte Moderno" w Madrycie, które w 1971 r. stało się częścią Muzeum Prado.

</doc>
<doc id="2720257" url="https://pl.wikipedia.org/wiki?curid=2720257" title="Jarosław Drzewiecki">
Jarosław Drzewiecki

Jarosław Drzewiecki (ur. 30 kwietnia 1960 w Bydgoszczy) – polski pianista, profesor klasy fortepianu Akademii Muzycznej w Bydgoszczy, mąż pianistki Tatiany Szebanowej, ojciec pianisty Stanisława Drzewieckiego. Od roku 2009 Prezes Podkarpackiej Fundacji Rozwoju w Sanoku, organizator i twórca Wawer Music Festival oraz Międzynarodowego Forum Pianistycznego „Bieszczady bez granic”. Od 2018 profesor zwyczajny.
Działalność muzyczna.
Urodził się 30 kwietnia 1960 r. w Bydgoszczy. Tutaj uczęszczał do Podstawowej Szkoły Muzycznej do klasy fortepianu Selimy Morskiej. Dyplom Średniej i Państwowej Wyższej Szkoły Muzycznej w zakresie fortepianu uzyskał w Poznaniu w klasie prof. Andrzeja Tatarskiego (1983). Jeszcze jako student otrzymał wyróżnienie na XVII Festiwalu Pianistyki Polskiej w Słupsku. Kunszt pianistyczny, po dyplomie z wyróżnieniem poznańskiej uczelni, doskonalił na studiach podyplomowych w Akademii Muzycznej w Warszawie pod kierunkiem prof. Jerzego Sulikowskiego.
W latach 1986–1988 był asystentem-stażystą prof. Wiktora Mierżanowa w Konserwatorium Muzycznym im. Piotra Czajkowskiego w Moskwie (gdzie przez kilka lat mieszkał z żoną Tatianą Szebanową). Od 1983 r. był zatrudniony w Akademii Muzycznej w Bydgoszczy.
Po zdobyciu wielu prestiżowych nagród na konkursach muzycznych w latach 90., m.in. w Bolano (Włochy), Pretorii (Republika Południowej Afryki), Marsali (Włochy) oraz Porto (Portugalia), rozpoczął ożywioną działalność koncertową. Gościł we wszystkich ważniejszych salach koncertowych w Polsce - z Filharmonią Narodową w Warszawie włącznie. Odbył tournée koncertowe z orkiestrą po Rosji, Portugalii, Holandii i Republice Południowej Afryki. Był zapraszany jako pianista do udziału w prestiżowych międzynarodowych festiwalach muzycznych, m.in. w Jokohamie (Japonia), Lizbonie, Porto (Portugalia), Gaming, Wiedniu (Austria), Kapsztadzie (RPA), Rotterdamie (Holandia) oraz w Polsce: w Antoninie, Słupsku, Dusznikach Zdroju, Warszawie, Poznaniu i Bydgoszczy.
Prowadził także liczne kursy pianistyczne w Polsce i za granicą, m.in. w Konserwatorium im. Piotra Czajkowskiego w Moskwie, w Konserwatorium w Kijowie i regularnie, od 1994 r., w Konserwatorium w Porto. Uczestniczył jako juror w krajowych i międzynarodowych konkursach muzycznych, m.in. w Portugalii, na Ukrainie i w Estonii.
Dokonał licznych nagrań radiowych, telewizyjnych i płytowych dla Polskich Nagrań, Pony Canyon INC, IMC - Tokyo, DUX. Jego nagranie kompletu „Polonezów” F. Chopina dla japońskiej firmy „Pony Canyon INC” zostało płytą miesiąca w Japonii (1991). Jego płyta z „Wariacjami na temat Paganiniego” na fortepian i orkiestrę Witolda Lutosławskiego otrzymała nominację do nagrody fonograficznej „Fryderyk” (1997).

</doc>
<doc id="2720259" url="https://pl.wikipedia.org/wiki?curid=2720259" title="M1911 Campaign Hat">
M1911 Campaign Hat

M1911 Campaign Hat – kapelusz będący przepisowym nakryciem głowy United States Army w latach 1911-1939. Potem używany w ograniczonym stopniu. Obecnie unowocześniona wersja jest szeroko używana przez instruktorów musztry Sił Zbrojnych USA.
Historia.
Kapelusze oficjalnie wprowadzono 8 września 1911 roku. Zastąpiono je furażerkami Garrison Cap w roku 1939 (wcześniej używane w ograniczonym stopniu, np. w pojazdach). Powodów był kilka. Po pierwsze kapelusze nie dawały ochrony szyi i uszu w zimniejszą pogodę. Ponadto ich kształt utrudniał przechowywanie oraz transport. Kolejnym powodem był materiał, nie był wodoodporny (za to nasiąkał), był kosztowny, a także był za ciepły na tereny tropikalne. Po roku 1939 M1911 Campaign Hat używane były w ograniczonym stopniu, były na wyposażeniu żołnierzy stacjonujących m.in. na Alasce czy Filipinach.
Obecnie unowocześniona wersja stała się znakiem rozpoznawczym instruktorów musztry w wojsku amerykańskim.
Konstrukcja.
Kapelusz wykonano z filcu w kolorze ciemnooliwkowym. Posiadał rondo oraz otwory wentylacyjne. Ponadto kapelusze wyposażono w skórzany pasek pod brodę (podpinka).
Barwy.
Kapelusze były obwiązane sznurem. Jego kolor wskazywał rodzaj wojsk:

</doc>
<doc id="2720262" url="https://pl.wikipedia.org/wiki?curid=2720262" title="Inger Hagerup">
Inger Hagerup

Inger Hagerup (ur. 14 kwietnia 1905 w Bergen, zm. 6 lutego 1985 we Fredrikstad) – norweska pisarka, dramatopisarka i poetka. Zaliczana do najwybitniejszych norweskich poetów dwudziestego wieku.
Życiorys.
Inger Johanne Halsør urodziła się w Bergen. Gdy miała 5 lat zmarł jej ojciec. Po kilku przeprowadzkach jej rodzina osiadła w Volda. W 1931 r. wyszła za (1904–1979) tłumacza, nauczyciela i autora książek dla dzieci.
W 1939 r. opublikowała tomik wierszy "Jeg gikk meg vill i skogene". Podczas niemieckiej okupacji Norwegii w czasie II wojny światowej razem z mężem współpracowała z ruchem oporu, początkowo w kraju, od 1943 r. ze Szwecji. Jest autorką 15 tomów wierszy (w tym dwóch dla dzieci), jednego dramatu, zbioru opowiadań i kilkunastu słuchowisk. Opublikowała też trzytomowe wspomnienia.
Dziećmi małżeństwa Hagerup są i , również pisarze.
Bibliografia.
"Słownik pisarzy skandynawskich", red. Z. Ciesielski, Warszawa 1991.

</doc>
<doc id="2720263" url="https://pl.wikipedia.org/wiki?curid=2720263" title="ESMA">
ESMA



</doc>
<doc id="2720268" url="https://pl.wikipedia.org/wiki?curid=2720268" title="Mauro Trentini">
Mauro Trentini

Mauro Trentini (ur. 12 września 1975 w Trydencie) – włoski kolarz torowy i szosowy, dwukrotny medalista torowych mistrzostw świata.
Kariera.
Pierwszy sukces w karierze Mauro Trentini osiągnął w 1993 roku, kiedy został wicemistrzem świata juniorów w wyścigu punktowym. Trzy lata później, podczas igrzysk olimpijskich w Atlancie wraz z kolegami z reprezentacji zajął czwartą pozycję w drużynowym wyścigu na dochodzenie, przegrywając walkę o brązowy medal z Australijczykami. W tym samym roku wspólnie z Adlerem Capellim, Cristiano Cittonem i Andreą Collinellim wywalczył złoty medal w tej konkurencji na mistrzostwach świata w Manchesterze. Ponadto Trentini zdobył brązowy medal w indywidualnym wyścigu na dochodzenie podczas mistrzostw świata w Berlinie w 1999 roku. W wyścigu tym uległ jedynie dwóm Niemcom: Robertowi Bartko i Jensowi Lehmannowi.

</doc>
<doc id="2720270" url="https://pl.wikipedia.org/wiki?curid=2720270" title="Grapit">
Grapit

Grapit – zamieszkany obszar niemunicypalny w Stanach Zjednoczonych, w stanie Kalifornia, w hrabstwie Glenn. Jego nazwa powstała ze skróconej wersji określenia "gravel pit" (ang. "żwirowy dół").

</doc>
<doc id="2720276" url="https://pl.wikipedia.org/wiki?curid=2720276" title="Pedro Ossandón Buljevic">
Pedro Ossandón Buljevic

Pedro Mario Ossandón Buljevic (ur. 16 października 1957 w Santiago) – chilijski duchowny katolicki, biskup polowy Chile od 2021.
Życiorys.
Prezbiterat.
Święcenia kapłańskie otrzymał 20 grudnia 1986 i został inkardynowany do archidiecezji Santiago de Chile. Pracował duszpastersko na terenie archidiecezji, był także m.in. wykładowcą na kilku uczelniach oraz podsekretarzem chilijskiej Konferencji Episkopatu.
Episkopat.
4 listopada 2008 papież Benedykt XVI mianował go biskupem pomocniczym archidiecezji Concepción, ze stolicą tytularną "La Imperial". Sakry biskupiej udzielił mu 12 grudnia 2008 ówczesny arcybiskup metropolita Concepción - Ricardo Ezzati Andrello.
10 lipca 2012 został przeniesiony jako biskup pomocniczy do archidiecezji Santiago de Chile.
28 października 2021 papież Franciszek mianował go biskupem polowym ordynariatu wojskowego Chile. 

</doc>
<doc id="2720277" url="https://pl.wikipedia.org/wiki?curid=2720277" title="Tore Renberg">
Tore Renberg

Tore Renberg (ur. 1972 w Stavanger) – norweski pisarz, scenarzysta i muzyk.
Studiował filozofię i literaturoznawstwo na Uniwersytecie w Bergen. Pracę magisterską poświęcił onomastyce powieści "W poszukiwaniu straconego czasu" Marcela Prousta. Jako krytyk literacki współpracował z wieloma norweskimi czasopismami i państwową telewizją NRK. Jako pisarz zadebiutował w 1995 r. zbiorem opowiadań "Sovende floke" ("Śpiący węzeł"), za który otrzymał nagrodę im. Tarjei Vesaasa dla najlepszego debiutanta.
W 2004 r. dziennik „Morgenbladet” umieścił go na liście dziesięciu najlepszych młodych pisarzy norweskich. 
Sukces czytelniczy i uznanie krytyków przyniosła mu seria książek o burzliwym dojrzewaniu Jarlego Kleppa pochodzącego, podobnie jak autor, ze Stavanger i mającego podobne życiowe i pokoleniowe doświadczenia (gra w zespole punkowym, studia literaturoznawcze). Książki te przełożono na 11 języków (w tym polski), a powieści "Mannen som elsket Yngve", 2003 ("Człowiek, który pokochał Yngvego", wyd. pol. 2011), "Charlotte Isabel Hansen", 2008 (wyd. pol. 2012) jako "Jeg reiser alene" zostały (pierwsza w 2008 a druga w 2011 zekranizowane według scenariuszy autora. Spotkały się z dobrym przyjęciem widzów i krytyków (m.in. 4 nagrody Amanda i główna nagroda na festiwalu w Lubece). W 2012 r. zekranizowano kolejną powieść o Jarlem Kleppie pt. "Kompani Orkheim" (2005).

</doc>
<doc id="2720279" url="https://pl.wikipedia.org/wiki?curid=2720279" title="Kamień Pom.">
Kamień Pom.



</doc>
<doc id="2720281" url="https://pl.wikipedia.org/wiki?curid=2720281" title="Nowy Dwór Gd.">
Nowy Dwór Gd.



</doc>
<doc id="2720283" url="https://pl.wikipedia.org/wiki?curid=2720283" title="Anthony Peden">
Anthony Peden

Anthony Thomas Peden (ur. 15 września 1970 w Manly) – australijski kolarz torowy, reprezentujący także Nową Zelandię, dwukrotny medalista mistrzostw świata.
Kariera.
Pierwszy sukces w karierze Anthony Peden osiągnął w 1992 roku, kiedy zdobył wspólnie z Davidem Dewem zdobył brązowy medal w wyścigu tandemów na mistrzostwach świata w Walencji. Podczas mistrzostw świata w Berlinie w 1999 roku Peden wywalczył srebrny medal w keirinie, ulegając jedynie Niemcowi Jensowi Fiedlerowi. Anthony brał również udział w igrzyskach olimpijskich w Sydney w 2000 roku, gdzie był w keirinie odpadł w eliminacjach, a rywalizację w sprincie ukończył na piętnastej pozycji.

</doc>
<doc id="2720285" url="https://pl.wikipedia.org/wiki?curid=2720285" title="Marineska">
Marineska

Marineska (utility cover) – tradycyjne polowe nakrycie głowy żołnierzy marines. Noszone także przez marynarzy US Navy (aktualnie do umundurowania Navy Working Uniform). Cechą charakterystyczną jest ośmiokątny wierzch.
Pierwsze marineski wprowadzono do służby w roku 1943, jako nakrycie głowy do umundurowania HBT Uniform. Wykonane był z takiego samego materiału jak mundur. W roku 1958 wprowadzono do użycia nowszą wersję – wykonaną z oliwkowej bawełny. Nowa marineska przeznaczona była do użycia z mundurem Utility Uniform. Wraz z wprowadzeniem nowych kamuflaży: M81 Woodland, 6 Color Desert Pattern i 3 Color Desert Pattern wprowadzono także marineski z tkaniny w tym kamuflażu. Noszono je wraz z umunurowaniem BDU.
Od roku 2002 (wprowadzenie nowych mundurów Marine Corps Combat Utility Uniform) marines noszą swoje tradycyjne nakrycia głowy w kamuflażach Marpat Woodland oraz Marpat Desert.
Marineski żołnierzy USMC z przodu posiadają nadruk – Godło USMC. Marineski US Navy posiadają w tym miejscu naszyte oznaczenie stopnia.

</doc>
<doc id="2720287" url="https://pl.wikipedia.org/wiki?curid=2720287" title="Grodzisk Maz.">
Grodzisk Maz.



</doc>
<doc id="2720288" url="https://pl.wikipedia.org/wiki?curid=2720288" title="Saint-Pol-Roux">
Saint-Pol-Roux

Paul-Pierre Roux (także: Paul Roux, ps. Saint-Pol-Roux, zw. także Saint-Pol-le-Magnifique; ur. 15 stycznia 1861 w Marsylii, Francja; zm. 18 października 1940 w Breście, Francja) − francuski pisarz i poeta; przedstawiciel symbolizmu, uważany za jednego z prekursorów nadrealizmu. Mistrz i wynalazca nowych form obrazowania poetyckiego. Także dramatopisarz i twórca operowy (pisał m.in. libretta).
Urodzony na południu Francji, w Marsylii, w rodzinie należącej do klasy średniej (ojciec był przemysłowcem). Młodość spędził w Paryżu. Po początkowych niepowodzeniach, niezrozumiany i poddany ostracyzmowi przeniósł się na prowincję, do Bretanii, gdzie mieszkał do śmierci.
Saint-Pol-Rouxa uważa się za archetyp "zapomnianego poety". Początkowo użył on tego tytułu w swojej dedykacji do zbioru wierszy André Bretona pt. "Światło ziemi" (fr. "Clair de terre"), pisząc: "tym, którzy znajdują ogromną przyjemność z bycia zapomnianymi".

</doc>
<doc id="2720289" url="https://pl.wikipedia.org/wiki?curid=2720289" title="Nowy Dwór Maz.">
Nowy Dwór Maz.



</doc>
<doc id="2720291" url="https://pl.wikipedia.org/wiki?curid=2720291" title="Mińsk Maz.">
Mińsk Maz.



</doc>
<doc id="2720292" url="https://pl.wikipedia.org/wiki?curid=2720292" title="Paul-Pierre Roux">
Paul-Pierre Roux



</doc>
<doc id="2720293" url="https://pl.wikipedia.org/wiki?curid=2720293" title="Paul Roux">
Paul Roux



</doc>
<doc id="2720294" url="https://pl.wikipedia.org/wiki?curid=2720294" title="Rawa Maz.">
Rawa Maz.



</doc>
<doc id="2720295" url="https://pl.wikipedia.org/wiki?curid=2720295" title="Ostrów Maz.">
Ostrów Maz.



</doc>
<doc id="2720296" url="https://pl.wikipedia.org/wiki?curid=2720296" title="Ostrowiec Św.">
Ostrowiec Św.



</doc>
<doc id="2720297" url="https://pl.wikipedia.org/wiki?curid=2720297" title="Bartłomiej Bartoszewicz">
Bartłomiej Bartoszewicz

Bartłomiej Bartoszewicz (ur. 16 czerwca 1992) – polski koszykarz grający na pozycji niskiego lub silnego skrzydłowego, wychowanek ŁKS-u Łódź, obecnie zawodnik ŁKS AZS UŁ SG Łódź.
Były reprezentant Polski w kategoriach juniorskich (U-16 i U-18).
Życiorys.
Bartłomiej Bartoszewicz jest wychowankiem ŁKS-u Łódź. W klubie tym w 2008 roku rozpoczął swoją profesjonalną karierę koszykarską, w czasie której nieprzerwanie reprezentuje jego barwy. W sezonie 2011/2012 jako zawodnik ŁKS-u zadebiutował w Polskiej Lidze Koszykówki, rozgrywając w niej w sumie 28 spotkań, w których zdobywał średnio 3,5 punkty i miał 2,2 zbiórki na mecz. W sierpniu 2012 roku podpisał kontrakt z drugoligowym wówczas Księżakiem Łowicz.
Bartoszewicz występował w juniorskich reprezentacjach Polski (U-16 i U-18). W 2008 roku wziął udział w mistrzostwach Europy do lat 16, a 2 lata później w mistrzostwach Europy do lat 18.

</doc>
<doc id="2720298" url="https://pl.wikipedia.org/wiki?curid=2720298" title="Francisco Valdés">
Francisco Valdés

Francisco Segundo Valdés Muñoz (ur. 19 marca 1943 w Santiago, zm. 10 sierpnia 2009 w Santiago) – chilijski piłkarz i trener grający podczas kariery na pozycji ofensywnego pomocnika.
Kariera klubowa.
Karierę piłkarską Francisco Valdés rozpoczął w klubie CSD Colo-Colo w 1961. Z Colo-Colo zdobył mistrzostwo Chile w 1963. W 1970 przeszedł do Uniónu Española, by w następnym sezonie trafić do Deportes Antofagasta. W latach 1972–1975 ponownie występował w Colo-Colo. Z Colo-Colo zdobył mistrzostwo Chile w 1972 oraz Puchar Chile w 1974. W latach 1976–1978 kolejne występował w Santiago Wanderers, Cobreloa(awans do Primera Divisioń w 1977) i po raz trzeci w Colo-Colo.
Ostatnie 5 lat spędził w Deportes Arica, gdzie zakończył karierę w 1983. Z Aricą awansował do Primera División w 1981. Ogółem w latach 1961-1983 Valdés rozegrał w chilijskiej ekstraklasie 478 spotkań, w których zdobył 215 bramek, dzięki czmeu jest najlepszym strzelcem ligi chilijskiej w jej historii.
Kariera reprezentacyjna.
W reprezentacji Chile Valdés zadebiutował 7 listopada 1962 w zremisowanym 1-1 towarzyskim spotkaniu z Argentyną.
W 1966 roku został powołany przez selekcjonera Luisa Álamosa do kadry na Mistrzostwa Świata w Anglii. Na Mundialu Valdés był rezerwowym i nie wystąpił w żadnym meczu. W 1974 roku został po raz drugi powołany przez selekcjonera Luisa Álamosa do kadry na Mistrzostwa Świata w RFN. Na Mundialu Valdés wystąpił we wszystkich trzech meczach z RFN, NRD i Australią. W 1975 wziął udział w Copa América. W tym turnieju Valdés wystąpił w meczu z Peru, który był jego ostatnim meczem w reprezentacji. 
Od 1962 do 1975 roku rozegrał w kadrze narodowej 52 spotkań, w których zdobył 9 bramek.
Kariera trenerska.
Po zakończeniu kariery piłkarskiej Valdés został trenerem. Prowadził m.in. San Luis Quillota, Lota Schwager, Deportes Puerto Montt czy Deportes Magallanes.

</doc>
<doc id="2720300" url="https://pl.wikipedia.org/wiki?curid=2720300" title="Giovanni Paolo Benotto">
Giovanni Paolo Benotto

Giovanni Paolo Benotto (ur. 23 września 1949 w San Giuliano Terme) – włoski duchowny katolicki, arcybiskup Pizy od 2008.
Życiorys.
Święcenia kapłańskie otrzymał 28 czerwca 1973 i został inkardynowany do archidiecezji Pizy. Po święceniach został sekretarzem biskupim, zaś w latach 1980-1993 pracował jako proboszcz. W 1993 mianowany wikariuszem generalnym archidiecezji.
5 lipca 2003 papież Jan Paweł II mianował go ordynariuszem diecezji Tivoli. Sakry biskupiej udzielił mu 7 września 2003 w Pizie ówczesny arcybiskup Pizy - Alessandro Plotti.
2 lutego 2008 Benedykt XVI mianował go arcybiskupem Pizy. Ingres odbył się 6 kwietnia 2008.

</doc>
<doc id="2720301" url="https://pl.wikipedia.org/wiki?curid=2720301" title="Olena Chołosza">
Olena Chołosza



</doc>
<doc id="2720304" url="https://pl.wikipedia.org/wiki?curid=2720304" title="Magic Mike">
Magic Mike

Magic Mike – amerykańska komedia z 2012 roku w reżyserii Stevena Soderbergha, wyprodukowany przez Warner Bros. W filmie występują Channing Tatum, Alex Pettyfer, Matthew McConaughey, Cody Horn, Olivia Munn, Joe Manganiello, Kevin Nash i Matt Bomer.
Światowa premiera filmu miała miejsce 29 czerwca 2012 roku, natomiast w Polsce odbyła się 13 lipca 2012 roku.
Opis fabuły.
Mike (Channing Tatum) ma niezwykły urok osobisty i wiele talentów. Potrafi wyremontować dach, naprawić samochód i zrobić meble, które podobają się jego znajomym. Chętnie oddaje się tym zajęciom w ciągu dnia, a nocami... zamienia się w Magic Mike’a. Jako lider zespołu tancerzy erotycznych rozgrzewa widownię jednego z modnych nocnych klubów na Florydzie. Niesamowite popisy choreograficzne i pomysłowość sprawiają, że kobiety go uwielbiają, a właściciel klubu, Dallas, jest z niego bardzo zadowolony. Mike bierze pod opiekę chłopaka o pseudonimie Kid, którego uczy tańczyć i uwodzić damską klientelę lokalu. Przy okazji poznaje jego siostrę, piękną Brooke, która wpada mu w oko. Wydaje się, że i on ma u niej szanse, ale dziewczynie nie podoba się jego nocne zajęcie. Czy Mike przestanie pracować jako striptizer, a może zrezygnuje z miłości?

</doc>
<doc id="2720307" url="https://pl.wikipedia.org/wiki?curid=2720307" title="Simone Giusti">
Simone Giusti

Simone Giusti (ur. 30 czerwca 1955 w Buti) – włoski duchowny katolicki, biskup Livorno od 2007.
Życiorys.
Święcenia kapłańskie otrzymał 5 listopada 1983 i został inkardynowany do archidiecezji Pizy. W latach 1985-1987 był diecezjalnym asystentem Akcji Katolickiej, zaś w latach 1987-1995 był krajowym duszpasterzem młodzieżowej sekcji tej organizacji. W 1995 został proboszczem w rodzinnym mieście oraz dyrektorem centrum ewangelizacyjno-katechetycznego.
18 października 2007 papież Benedykt XVI mianował go ordynariuszem diecezji Livorno. Sakry biskupiej udzielił mu 10 listopada 2007 ówczesny arcybiskup Pizy - Alessandro Plotti.

</doc>
<doc id="2720308" url="https://pl.wikipedia.org/wiki?curid=2720308" title="Gregorio Ferro">
Gregorio Ferro

Gregorio Ferro – hiszpański malarz i ilustrator pochodzący z Galicji.
Służył w monastyrze benedyktynów w Santiago de Compostela, gdzie rzeźbiarz Felipe de Castro zauważył jego talent.
W 1763 z powodzeniem wziął udział w otwartym konkursie Królewskiej Akademii Sztuk Pięknych św. Ferdynanda w Madrycie, którego nagrodą było stypendium. Zadaniem konkursowym było narysowanie rzeźby Sylena. Przeniósł się do Madrytu, gdzie jego nauczycielem był Anton Raphael Mengs. W 1781 został profesorem, a w 1804 dyrektorem Królewskiej Akademii. Jego uczniem był José Madrazo.
Karol III był opiekunem jednej z największych świątyń w Madrycie – Kościoła San Francisco el Grande. Korzystający z protekcji króla Zakon franciszkanów zamówił siedem obrazów mających zdobić ołtarze świątyni, a ich wykonanie zlecono siedmiu znanym malarzom epoki. Wśród wyróżnionych niewątpliwym zaszczytem artystów znalazł się również Ferro oraz: Francisco Goya, Mariano Salvador Maella, Francisco Bayeu, Andrés de la Calleja, Antonio González Velázquez i José del Castillo. Malowidła powstały w latach 1781–1783.
Wykonał wiele obrazów dla posiadłości królewskich takich jak pałace w Madrycie i Aranjuez. Malował obrazy o znacznych rozmiarach i tematyce religijnej lub historycznej.

</doc>
<doc id="2720311" url="https://pl.wikipedia.org/wiki?curid=2720311" title="Lorenzo Insigne">
Lorenzo Insigne

Lorenzo Insigne (ur. 4 czerwca 1991 we Frattamaggiore) – włoski piłkarz występujący na pozycji pomocnika lub napastnika w kanadyjskim klubie Toronto FC oraz w reprezentacji Włoch.
Kariera klubowa.
Insigne jest wychowankiem akademii SSC Napoli. W Serie A zadebiutował 24 stycznia 2010, gdy wszedł w ostatniej minucie meczu z Livorno za Germána Denisa. Kilka tygodni później został wypożyczony do Cavese.
W 2010 Foggia Calcio wykupiła 50% jego karty zawodniczej. Pod wodzą czeskiego trenera, Zdenka Zemana, trafił 19 goli.
8 lipca 2011 ponownie grał pod wodzą Zemana, tym razem został wypożyczony do Pescary.
Od lutego 2019 do stycznia 2022 był kapitanem Napoli.
8 stycznia 2022, na zasadzie wolnego transferu, Insigne przeszedł do kanadyjskiego klubu Toronto FC, z którym podpisał czteroletni kontrakt. 23 lipca zadebiutował w klubie, przegrywając 4:0 mecz Major League Soccer z Charlotte FC.
Kariera reprezentacyjna.
6 października 2011 zadebiutował w drużynie reprezentacji Włoch U-21. Strzelił dwie bramki w wygranym 7:2 meczu z Liechtensteinem. 11 września 2012 zadebiutował w dorosłej reprezentacji w wygranym 2:0 meczu z Maltą. Pierwszą bramkę zdobył w przegranym 2:1 meczu przeciwko Argentynie 14 sierpnia 2013. Wystąpił na Mistrzostwach Świata 2014, Mistrzostwach Europy 2016 i na Mistrzostwach Europy 2020 w których zwyciężył.
Życie prywatne.
Jego trzej bracia Roberto, Marco i Antonio również są piłkarzami. Żonaty z Genoveffą Jarone, z którą ma dwójkę synów Carmine i Christiana. 

</doc>
<doc id="2720313" url="https://pl.wikipedia.org/wiki?curid=2720313" title="Strój chórowy">
Strój chórowy

Strój chórowy − ubiór duchownych noszony podczas liturgii, w czasie gdy jej nie sprawują, a są jedynie jej uczestnikami.
Kościół łaciński.
Strój chórowy podkreśla sprawowane przez duchownego funkcje i otrzymane godności

</doc>
<doc id="2720316" url="https://pl.wikipedia.org/wiki?curid=2720316" title="Philippe Ermenault">
Philippe Ermenault

Philippe Ermenault (ur. 29 kwietnia 1969 we Flixecourt) – francuski kolarz torowy, dwukrotny medalista olimpijski oraz sześciokrotny medalista mistrzostw świata.
Kariera.
Pierwszy sukces w karierze Philippe Ermenault odniósł w 1987 roku, kiedy zdobył brązowy medal szosowych mistrzostw Francji juniorów. Pięć lat później wziął udział w igrzyskach olimpijskich w Barcelonie, gdzie zajął piąte miejsce w indywidualnym wyścigu na dochodzenie, a drużynowo był jedenasty. Na mistrzostwach świata w Hamar w 1993 roku Ermenault zdobył indywidualnie srebrny medal - wyprzedził go jedynie Brytyjczyk Graeme Obree. Najlepsze wyniki Francuz osiągnął w 1996 roku: na igrzyskach w Atlancie wspólnie z Christophe'em Capelle'em, Jean-Michelem Moninem i Francisem Moreau zdobył złoty medal drużynowo, a w rywalizacji indywidualnej był drugi za Włochem Andreą Collinellim. W tym samym roku zdobył razem z Moninem, Moreau i Cyrilem Bosem srebrny medal na mistrzostwach świata w Manchesterze. Na rozgrywanych w 1997 roku mistrzostwach świata w Perth Francuzi w składzie Franck Perque, Jérôme Neuville, Philippe Ermenault i Carlos Da Cruz zdobyli brązowy medal, a w rywalizacji indywidualnej Ermenault był najlepszy. Tytuł wywalczony w Perth zdołał obronić podczas mistrzostw świata w Bordeaux w 1998 roku, a rok później, na mistrzostwach świata w Berlinie razem z Bosem, Moreau i Neuville'em zajął drugie miejsce w drużynie. W tym samym składzie Francuzi zajęli czwarte miejsce na igrzyskach olimpijskich w Sydney w 2000 roku, przegrywając walkę o brąz z Brytyjczykami.

</doc>
<doc id="2720318" url="https://pl.wikipedia.org/wiki?curid=2720318" title="Mistrzostwa Ameryki Środkowej i Karaibów Juniorów w Lekkoatletyce 2012">
Mistrzostwa Ameryki Środkowej i Karaibów Juniorów w Lekkoatletyce 2012

19. Mistrzostwa Ameryki Środkowej i Karaibów Juniorów w Lekkoatletyce – zawody lekkoatletyczne dla sportowców do lat 19, które odbyły się od 29 czerwca do 1 lipca 2012 w San Salvador w Salwadorze.

</doc>
<doc id="2720324" url="https://pl.wikipedia.org/wiki?curid=2720324" title="Jason Todd">
Jason Todd

Jason Peter Todd (ang. "Red Hood") – postać z komiksów o Batmanie, która zadebiutowała w Detective Comics #524 i zmarła w Batman #428. Został stworzony przez Gerry'ego Conwaya i Dona Newtona.
Życiorys.
Oryginał.
Rodzice Jasona byli akrobatami, którzy zostali zabici przez Zabójczego Kroko. Bruce Wayne usłyszał o tym morderstwie i zauważył podobieństwo do historii Dicka Graysona — poprzednika w roli Robina. Postanowił więc przygarnąć chłopca i mianować go swoim nowym partnerem.
Debiut w roli Robina miał miejsce podczas walki Batmana z Jokerem w Gwatemali. Jason znalazł kostium, a następnie wyruszył na pomoc Mrocznemu Rycerzowi.
Druga wersja.
Historia Jasona Todda została zmieniona po wydaniu "Kryzysu na Nieskończonych Ziemiach." Został przedstawiony, jako młody przestępca — sierota wychowująca się na ulicy. Chciał ukraść koła od Batmobilu, a następnie je sprzedać. Bruce Wayne złapał chłopaka i odwiózł go do poprawczaka — Szkoły Madame Ma Guun. Okazało się jednak, że dyrektorka szkolili uczniów na zbrodniarzy. Batman wraz z Jasonem zneutralizowali kobietę, dzięki czemu chłopak otrzymał rolę Robina.
Jason Todd w roli Robina.
Jason dowiedział się, że jego ojciec został zamordowany przez Two-Face'a podczas odsiadywania wyroku w więzieniu. Razem z Batmanem odnaleźli go i pokonali, jednak Jason wpadł w szał i zaczął dusić mordercę swojego ojca. Bruce powstrzymał go przed zabiciem przestępcy, jednak już wtedy zauważył jak wiele gniewu i zła nosi w sobie chłopak.
Kolejnym dowodem na to jest wyrzucenie przez okno Felipe — syna dyplomaty, który znęcał się nad kobietami. Jason tłumaczył się, że Felipe przestraszył się i sam wypadł z mieszkania.
Joker porwał matkę Jasona. Chłopak ruszył jej na ratunek. Kobieta jednak współpracowała z przestępcą. Joker uwięził Robina razem z matką w zaminowanym pomieszczeniu. Batman próbował ich uwolnić, jednak nie zdążył.
W tamtym wydarzeniu zginął i chłopak i jego matka. 
Zmartwychwstanie.
Podobnie jak wiele innych postaci z uniwersum DC Jason zmartwychwstał. Jego słabe ciało znalazła Talia al Ghul, która była obsesyjnie zakochana w Batmanie. Wrzuciła Robina do Lazarus Pit (Jamy Łazarza) i wskrzesiła chłopca. 
Red Hood.
Pierwsze co zrobił po odzyskaniu siły to przyjęcie dawnej tożsamości swojego zabójcy, Red Hooda. Doszedł do wniosku, który rozważał już jako Robin, że jedynym sposobem, aby zniszczyć przestępczość, jest zabijanie złych. Kłóci się to z żelazną zasadą Batmana, która mówi o tym, żeby nie zabijać. Stając w sprzeczności z Batrodziną i jej sojusznikami uznawany Red Hood uznawany jest za złoczyńcę.
Batman nie pomścił śmierci Robina, więc postanowił spotkać się z nim. Przy okazji postawił sobie za cel zniszczyć Black Mask. W międzyczasie zrewanżował się na Jokerze, katując go łomem. W końcu Batman spotyka mordercę. Todd ma ze sobą Jokera. Dał Batmanowi wybór — ma mu pozwolić zakończyć żywot clowna lub go powstrzymać strzelając mu prosto w twarz. Batman się nie zgadza i rzuca ostrzem, które trafia w szyję Jasona i powoduje natychmiastowy zgon. Red Hood nie pozostaje jednak na długo martwy.
Nightwing.
Todd podrobił kostium Nightwinga i zjawił się w Bludhaven jako nowy Nightwing. Jednak Jason nie zmienił swoich morderczych nawyków, co było powodem niezadowolenia Graysona. Nightwing II został porwany przez anonimowego gangstera. Jednak uratował go oryginalny Nightwing. Po tym incydencie relacje postaci nie zmieniły się, jednak Jason powrócił do bycia działającym samemu Red Hoodem.

</doc>
<doc id="2720325" url="https://pl.wikipedia.org/wiki?curid=2720325" title="Sangay Khandu">
Sangay Khandu

Sangay Khandu (ur. 7 września 1985) – bhutański piłkarz grający na pozycji obrońcy, siedmiokrotny reprezentant Bhutanu, grający w reprezentacji od 2009 roku.
Kariera klubowa.
Khandu karierę klubową rozpoczął w 2005 roku w rodzimym klubie Transport United Thimphu, w którym gra do dzisiaj (stan na 10 lipca 2012).
Kariera reprezentacyjna.
Sangay Khandu rozegrał w reprezentacji 7 oficjalnych spotkań; w żadnym z nich nie udało mu się zdobyć gola.

</doc>
<doc id="2720326" url="https://pl.wikipedia.org/wiki?curid=2720326" title="Fundacja Ja Wisła">
Fundacja Ja Wisła

Fundacja Ja Wisła – polska organizacja pozarządowa zajmująca się m.in. popularyzacją rzeki Wisły. Od początku powstania kieruje nią Przemysław Pasek. Fundacja organizuje m.in. koncerty, kino plenerowe i rejsy po Wiśle, a także remontuje stare łodzie. Przyczyniła się do oczyszczenia warszawskich brzegów Wisły i Portu Czerniakowskiego.
Choć działania Fundacji częściowo finansowane są z budżetu miasta, to kilkakrotnie popadała ona w konflikt z miejscowymi władzami. Tak było m.in. w przypadku krypy "Basonia", terenu i pochylni w Porcie Czerniakowskim oraz Dworca Wodnego. W czerwcu 2016 założyciel fundacji zapowiedział zakończenie działalności w Porcie Czerniakowskim.

</doc>
<doc id="2720327" url="https://pl.wikipedia.org/wiki?curid=2720327" title="Francis Moreau">
Francis Moreau

Francis Georges Henri Moreau (ur. 21 lipca 1965 w Saint-Quentin) – francuski kolarz torowy i szosowy, mistrz olimpijski oraz ośmiokrotny medalista torowych mistrzostw świata.
Kariera.
Pierwszy sukces w karierze Francis Moreau odniósł w 1985 roku, kiedy zajął drugie miejsce w klasyfikacji generalnej szosowego wyścigu Trois Jours de Cherbourg. Pięć lat później wystartował na mistrzostwach świata w Maebashi, gdzie zdobył srebrny medal w indywidualnym wyścigu na dochodzenie, ulegając jedynie Wiaczesławowi Jekimowowi z ZSRR. Rok później, podczas mistrzostw świata w Stuttgarcie Moreau w tej samej konkurencji był najlepszy, a w wyścigu punktowym zajął drugie miejsce za Jekimowem. Na mistrzostwach świata w Palermo w 1994 roku Francuz zdobył kolejny srebrny medal w indywidualnym wyścigu na dochodzenie - tym razem lepszy okazał się Brytyjczyk Chris Boardman. Najlepsze wyniki Moreau osiągnął w 1996 roku: na igrzyskach w Atlancie wspólnie z Christophem Capellem, Jean-Michelem Moninem i Philippem Ermenaultem zdobył złoty medal drużynowo, a w wyścigu punktowym był piąty. W tym samym roku wystąpił na mistrzostwach świata w Manchesterze, gdzie razem z Moninem, Ermenaultem i Cyrilem Bosem zdobył srebrny w drużynie, a indywidualnie był trzeci (za Boardmanem, i Włochem Andreą Collinellim). Indywidualnie wywalczył także srebrny medal podczas mistrzostw świata w Bordeaux w 1998 roku, gdzie uległ tylko swemu rodakowi - Ermenaultowi, a rok później, na mistrzostwach świata w Berlinie razem z Bosem, Ermenaultem i Jérômem Neuvillem zajął drugie miejsce w wyścigu drużynowym. W tym samym składzie Francuzi zajęli czwarte miejsce na igrzyskach olimpijskich w Sydney w 2000 roku, przegrywając walkę o brąz z Brytyjczykami.

</doc>
<doc id="2720330" url="https://pl.wikipedia.org/wiki?curid=2720330" title="Baszta (Wąwóz Kraków)">
Baszta (Wąwóz Kraków)

Baszta – turnia w orograficznie lewych zboczach Wąwozu Kraków (odgałęzienie Doliny Kościeliskiej w Tatrach Zachodnich). Stanowi zakończenie północno-wschodniej, zalesionej grzędy Gubalca. Wierzchołek Baszty wznosi się na wysokość około 1320 m n.p.m. i oddzielony jest od grzędy Gubalca płytkim Siodełkiem za Basztą
Baszta to jedna z najbardziej stromych turni w Wąwozie Kraków. Nazwę nadali jej niedawno taternicy poszukujący nowych, wapiennych ścian wspinaczkowych. Być może tę turnię miał na myśli Walery Eljasz-Radzikowski, który w swoim przewodniku wymienia w Wąwozie Kraków turnię Kościół Mariacki, ale bez dokładniejszej lokalizacji.
Północna, 70-metrowej wysokości ściana Baszty opada do południowo-wschodniego końca Rynku. Jest pionowa, ma kilka okapów i ograniczona jest od lewej strony (patrząc od dołu) ostrym filarem. Na prawo od filara znajduje się wąski komin dochodzący do samego szczytu turni. U podnóża komina znajduje się otwór Jaskini Hakowej. Na ścianie tej wspinacze wytyczyli w latach 1991–1993 trzy drogi wspinaczkowe o trudnościach od VI+ do IX-. Ściana północno-wschodnia znajduje się na lewo od filara, jest wąska, płytowa i ograniczona z lewej strony głębokim kominem. Ścianę tę po raz pierwszy zdobyli Janusz Jeziorczak i Kazimierz Pucia ok. 1982 r. (trudności IV+, miejsce V+).
U podnóża Baszty i w jej ścianach znajdują się m.in.: Jaskinia Dwuotworowa Krakowska, Jaskinia z Mostami, Jaskinia Gankowa i Jaskinia Piarżysta.

</doc>
<doc id="2720339" url="https://pl.wikipedia.org/wiki?curid=2720339" title="Wyspa trzydziestu trumien">
Wyspa trzydziestu trumien

Wyspa trzydziestu trumien – powieść autorstwa Maurice’a Leblanca opisująca przygody Arsène’a Lupin. Podobnie jak w powieści "Złoty trójkąt" główny bohater nie jest w centrum opowieści, ale jest kimś w rodzaju Deus ex machina. Pierwotnie opublikowana na łamach gazety „Le Journal” od czerwca 1919 roku, została wydana w całości w październiku 1919 roku. W 1922 roku powieść wydano w dwóch tomach: "Véronique" i "La Pierre miraculeuse".
Akcja rozgrywa się w 1917 roku (pomiędzy wydarzeniami z książek "813" i "Zęby tygrysa"), są to kroniki przygód Veroniki Hergemont, która poszukuje swojego ojca i jego syna uznanych za zmarłych w 1902 roku.
Na podstawie książki powstał francuski serial telewizyjny w reżyserii Marcela Cravenne, z Claude Jade w roli Weroniki, w którym rola Arsène’a Lupin jest pominięta.
W Polsce powieść została wydana w dwóch częściach: "Weronika" oraz "Cudowny kamień". Ukazały się one w serii "Klasyka Kryminału" ("Biblioteka Bluszcza"), w cyklu "Arsène Lupin" (tom: 11 i 12). W 2022 ukazało się wydanie jednotomowe na podstawie wcześniejszego tłumaczenia.
Rozdziały.
Powieść w oryginale składa się z następujących rozdziałów:
"Prologue"

</doc>
<doc id="2720340" url="https://pl.wikipedia.org/wiki?curid=2720340" title="Stara Polana">
Stara Polana



</doc>
<doc id="2720341" url="https://pl.wikipedia.org/wiki?curid=2720341" title="Ensign N180">
Ensign N180

Ensign N180 – samochód Formuły 1 zaprojektowany na sezon 1980 zespołu Ensign. Kierowcami bolidu byli Clay Regazzoni, Tiff Needell, Jan Lammers, Geoff Lees. W 1981 roku wprowadzono wersję B bolidu, której używali Marc Surer, Ricardo Londoño, Eliseo Salazar a w 1982 używał jej Roberto Guerrero.

</doc>
<doc id="2720342" url="https://pl.wikipedia.org/wiki?curid=2720342" title="Ensign N180B">
Ensign N180B



</doc>
<doc id="2720344" url="https://pl.wikipedia.org/wiki?curid=2720344" title="Jimmi Madsen">
Jimmi Madsen

Jimmi Madsen (ur. 4 stycznia 1969 w Kopenhadze) – duński kolarz torowy i szosowy, brązowy medalista olimpijski oraz dwukrotny medalista torowych mistrzostw świata.
Kariera.
Pierwszy sukces w karierze Jimmi Madsen odniósł w 1983 roku, kiedy zwyciężył w torowych zawodach København Vinder mini 6-dagesløb. Pięć lat później wystartował na igrzyskach olimpijskich w Seulu, gdzie wraz z kolegami zajął ósme miejsce w drużynowym wyścigu na dochodzenie. Pierwszy medal na międzynarodowej imprezie zdobył w 1992 roku, kiedy wspólnie z Kenem Frostem, Janem Bo Petersenem, Klausem Nielsenem i Michaelem Sandstødem zdobył brązowy medal w drużynowym wyścigu na dochodzenie podczas igrzysk w Barcelonie. Na mistrzostwach świata w Hamar w 1993 roku razem z Petersenem, Nielsenem i Larsem Otto Olsenem zdobył brązowy medal w tej samej konkurencji, a na igrzyskach w Atlancie w 1996 roku Duńczycy zajęli trzynastą pozycję. Ostatni medal zdobył podczas mistrzostw świata w Berlinie w 1999 roku, gdzie razem z Jakobem Piilem był drugi w madisonie. Brał także udział w igrzyskach olimpijskich w Sydney w 2000 roku, gdzie w madisonie był dwunasty, a rywalizację w wyścigu punktowym ukończył na 22. pozycji.

</doc>
<doc id="2720346" url="https://pl.wikipedia.org/wiki?curid=2720346" title="Jacinto Bergmann">
Jacinto Bergmann

Jacinto Bergmann (ur. 29 października 1951 w Alto Feliz) – brazylijski duchowny katolicki, arcybiskup Pelotas od 2011.
Życiorys.
20 października 1976 otrzymał święcenia kapłańskie. Inkardynowany do archidiecezji Porto Alegre, był m.in. dyrektorem miejscowego instytutu duszpasterskiego. Pracował także w Konferencji Episkopatu Brazylii jako koordynator duszpasterstwa młodzieży oraz podsekretarz ds. duszpasterskich.
8 maja 2002 został mianowany biskupem pomocniczym diecezji Pelotas, ze stolicą tytularną "Ausuccura". Sakry biskupiej udzielił mu 14 lipca 2002 ówczesny biskup Pelotas - Jayme Henrique Chemello.
15 czerwca 2004 został mianowany ordynariuszem diecezji Tubarão. 
1 lipca 2009 papież Benedykt XVI mianował go ordynariuszem diecezji Pelotas. Po podniesieniu diecezji do rangi metropolii został w 2011 jej pierwszym arcybiskupem metropolitą.

</doc>
<doc id="2720347" url="https://pl.wikipedia.org/wiki?curid=2720347" title="Shadow DN8">
Shadow DN8

Shadow DN8 – samochód Formuły 1, zaprojektowany w 1976 roku przez Tony'ego Southgate'a i Dave'a Wassa i skonstruowany przez Shadow Racing Cars. DN8 był jednym z najbardziej udanych modeli Shadow. Samochód zawierał w sobie kilka innowacyjnych rozwiązań, jak długi, niski nos, który był bezpieczniejszy, a jednocześnie trzymał przedni, podwójnie płaski spojler i zawieszenie. Nos zawierał także dwukanałowy otwór, przez który dostawało się powietrze, które zmniejszało temperaturę oleju.

</doc>
<doc id="2720349" url="https://pl.wikipedia.org/wiki?curid=2720349" title="Maestà">
Maestà

Maestà (wł. Majestat) – w malarstwie przedstawienie Madonny na tronie w otoczeniu aniołów i świętych. Obrazy takie powstawały głównie w XII i XIII wieku, np. 

</doc>
<doc id="2720352" url="https://pl.wikipedia.org/wiki?curid=2720352" title="Giovanna Franca Dalla Costa">
Giovanna Franca Dalla Costa

Giovanna Franca Dalla Costa – włoska teoretyczka feministyczna, wykładowczyni socjologii oraz mikrokredytów i studiów nad rozwojem na wydziale psychologii Uniwersytetu w Padwie.
Jej zainteresowania badawcze koncentrują się wokół takich zagadnień jak kobiety i rozwój, nieodpłatna praca kobiet i przemoc wobec kobiet. Prace Dalla Costy zostały przetłumaczone na język angielski i japoński.

</doc>
<doc id="2720359" url="https://pl.wikipedia.org/wiki?curid=2720359" title="Sofi Flink">
Sofi Flink



</doc>
<doc id="2720361" url="https://pl.wikipedia.org/wiki?curid=2720361" title="Kolej Odakyū">
Kolej Odakyū



</doc>
<doc id="2720364" url="https://pl.wikipedia.org/wiki?curid=2720364" title="Andreas Kappes">
Andreas Kappes

Andreas Kappes (ur. 23 grudnia 1965 w Bremie, zm. 30 lipca 2018) – niemiecki kolarz torowy i szosowy, czterokrotny medalista torowych mistrzostw świata.
Kariera.
Pierwszy sukces w karierze Andreas Kappes odniósł w 1983 roku, kiedy został mistrzem świata juniorów w wyścigu punktowym. Rok później brał udział szosowym wyścigu ze startu wspólnego na igrzyskach olimpijskich w Los Angeles, ale nie zdołał ukończyć rywalizacji. W 1988 roku był wicemistrzem kraju, a dwa lata później zajął 65. pozycję w klasyfikacji generalnej Tour de France. Na torowych mistrzostwach świata w Manchesterze w 1996 roku Kappes razem z Carstenem Wolfem wywalczył brązowy medal w madisonie. Mistrzostwa świata w Bordeaux w 1998 roku były najbardziej udaną imprezą w jego karierze: wspólnie ze Stefanem Steinwegiem był trzeci w madisonie, a w wyścigu punktowym zajął drugie miejsce, ulegając jedynie Hiszpanowi Joanowi Llanerasowi. Ponadto podczas mistrzostw świata w Berlinie w 1999 roku wraz z Olafem Pollackiem zdobył kolejny brązowy medal w madisonie. Kappes jest wielokrotnym medalistą mistrzostw kraju, zarówno w kolarstwie szosowym jak i torowym. W 2008 roku zakończył karierę.
Zmarł 30 lipca 2018 roku w wyniku reakcji alergicznej po ukąszeniu przez owada.

</doc>
<doc id="2720365" url="https://pl.wikipedia.org/wiki?curid=2720365" title="Günther Schmidt">
Günther Schmidt

Günther Schmidt (ur. 13 sierpnia 1932 roku w Mannheim, zm. 29 maja 2005 roku w Weinheim) – niemiecki przedsiębiorca.
Życiorys.
Günther Schmidt i jego partner Erich Stahlschmidt byli pionierami w produkcji kół z lekkich stopów w latach 70. Wkrótce zostały opracowane nowe procesy do masowej produkcji kół aluminiowych. W 1972 roku założyli fabrykę w Bad Dürkheim, która szybko zyskała reputację produkującej wysokiej jakości koła i podpisała kontrakt na ich dostawę dla Porsche. Schmidt był kierowcą Formuły Vee, wygrał wyścig na torze Hockenheim w 1972 roku. Gdy jego biznes rozwinął się przestał konkurować w wyścigach i skoncentrował się na budowaniu marki Auto Technisches Spezialzubehör. Pod koniec 1976 roku kupił akcje w zespole Formuły 1 – Penske F1 Team. Pod koniec 1977 roku Schmidt kupił zespół Formuły 1 – March. Zespół ATS rozpoczął współpracę z BMW, które dostarczało silniki ale w 1985 roku BMW odmówiło dostaw a Schmidt zdecydował się zamknąć zespół. Schmidt kupił udziały w RIAL Leichtmetallfelgen GmbH, w 1988 roku utworzył zespół wyścigowy Rial i wprowadził go do Formuły 1. W 1989 roku w zespole zabrakło pieniędzy, Schmidt zamknął zespół. Firma RIAL jest prowadzona przez jego syna Ralfa, który ściga się w wolnym czasie w wyścigach Caterhams.

</doc>
<doc id="2720366" url="https://pl.wikipedia.org/wiki?curid=2720366" title="Ensign N175">
Ensign N175

Ensign N175 – samochód Formuły 1 zaprojektowany w 1975 roku przez Dave'a Baldwina i skonstruowany przez Ensign. Po sporze ze sponsorem, HB Bewaking Alarmsystemen, szef Ensign, Morris Nunn, musiał przekazać jeden HB jeden egzemplarz modelu, która to firma wystawiła go w sezonach 1976–1977 jako Boro 001. Ogółem model został zgłoszony do 15 Grand Prix, zdobywając jeden punkt.

</doc>
<doc id="2720368" url="https://pl.wikipedia.org/wiki?curid=2720368" title="Boro 001">
Boro 001



</doc>
<doc id="2720370" url="https://pl.wikipedia.org/wiki?curid=2720370" title="Paola Severino">
Paola Severino

Paola Severino Di Benedetto (ur. 22 października 1948 w Neapolu) – włoska prawniczka i nauczyciel akademicki, od 2011 do 2013 minister sprawiedliwości w rządzie Mario Montiego.
Życiorys.
W 1971 ukończyła studia prawnicze na Uniwersytecie Rzymskim – La Sapienza. Podjęła pracę w zawodzie wykładowcy nauk prawnych. Od 1987 była profesorem tymczasowym, w 1995 uzyskała nominację na profesora zwyczajnego. W 1990 powołana na profesora prawa karnego na uniwersytecie Uniwersytecie Luiss-Guido Carli w Rzymie. Od maja 2003 do maja 2006 pełniła funkcję dziekana wydziału prawa, następnie została prorektorem tej uczelni. Wykładała także na Uniwersytecie w Perugii.
W 1975 zaczęła także prowadzić praktykę adwokacką w ramach rzymskiej palestry, prowadziła doradztwo prawne na rzecz banków, przedsiębiorców i organizacji pozarządowych. W latach 1997–2001 była wiceprezesem rady sądownictwa wojskowego ("Consiglio della Magistratura Militare"). 16 listopada 2011 objęła urząd ministra sprawiedliwości w rządzie, na czele którego stanął Mario Monti. Sprawowała go do 28 kwietnia 2013.
W 2016 powołana na rektora Uniwersytetu Luiss-Guido Carli w Rzymie.
Przez lata cierpiała na schorzenie ręki, które doprowadziło do amputacji ramienia.

</doc>
<doc id="2720373" url="https://pl.wikipedia.org/wiki?curid=2720373" title="Gunther Schmidt">
Gunther Schmidt



</doc>
<doc id="2720374" url="https://pl.wikipedia.org/wiki?curid=2720374" title="Feliks Dropiński">
Feliks Dropiński

Feliks Henryk Dropiński (ur. 13 maja 1897 w Poznaniu, zm. 17 lipca 1971 tamże) – polski prawnik, naczelnik poznańskiego magistratu, powstaniec wielkopolski, członek Masovii, prezes Towarzystwa Miłośników Miasta Poznania (1946-1948).
Życiorys.
Urodził się 13 maja 1897 w Poznaniu w rodzinie Symforyna Dropińskiego i Amelii z domu Balczyńskiej.
Był absolwentem Gimnazjum św. Marii Magdaleny, następnie studiował na Uniwersytecie w Berlinie (Wydział Matematyczno-Przyrodniczy). Odbywał służbę wojskową w armii niemieckiej 1917-18.
Studiował prawo i ekonomię na Uniwersytecie Poznańskim. Był członkiem korporacji studentów Masovia.
Uczestniczył w powstaniu wielkopolskim jako porucznik. Następne walczył w 1920 w wojnie polsko-bolszewickiej.
Był naczelnikiem Wydziału Prezydialnego w Zarządzie Miejskim.
Podczas II wojny światowej był dowódcą I Poznańskiego Baonu Obrony Narodowej. Dostał się do niewoli (w oflagach Prenzlau, Arnswalde, Gross Born, Woldenberg).
Po II wojnie światowej był jedną z osób które reaktywowały Towarzystwo Miłośników Miasta Poznania (10.07.1946-24.04.1948 był prezesem). Pracował w administracji miejskiej, był radcą prawnym miasta,
Wymieniony na tablicy pamiątkowej poświęconej powstańcom wielkopolskim jako jedna z 10 postaci powstańców-korporantów charakterystycznych dla powstania.
Pochowany na Cmentarzu Junikowskim w Poznaniu (11-A-11-13).

</doc>
<doc id="2720378" url="https://pl.wikipedia.org/wiki?curid=2720378" title="Koleje Kiushu">
Koleje Kiushu



</doc>
<doc id="2720380" url="https://pl.wikipedia.org/wiki?curid=2720380" title="Luc Cyr">
Luc Cyr

Luc Cyr (ur. 21 listopada 1953 w Saint-Jérôme) – kanadyjski duchowny katolicki, arcybiskup Sherbrooke od 2011.
Życiorys.
Święcenia kapłańskie otrzymał 29 sierpnia 1980 i został inkardynowany do Saint-Jérôme. Po święceniach został wikariuszem parafii katedralnej, zaś rok później został przeniesiony do Terrebonne. W 1984 wyjechał do Włoch i rozpoczął roczny kurs z duchowości we Florencji, a po jego zakończeniu podjął studia z teologii moralnej na Akademii Alfonsjańskiej w Rzymie. W 1987 powrócił do Kanady i został proboszczem parafii Matki Bożej Wniebowziętej w Blainville. W 1994 został wikariuszem generalnym diecezji.
Episkopat.
10 maja 2001 został mianowany biskupem diecezji Valleyfield. Sakry biskupiej udzielił mu 17 czerwca 2001 kard. Jean-Claude Turcotte.
26 lipca 2011 papież Benedykt XVI mianował go arcybiskupem Sherbrooke. 29 września 2011 kanonicznie objął archidiecezję.

</doc>
<doc id="2720381" url="https://pl.wikipedia.org/wiki?curid=2720381" title="Enlil-nasir I">
Enlil-nasir I

Enlil-nasir I (akad. "Enlil-nāṣir", tłum. „Bóg Enlil jest strażnikiem/opiekunem”) – władca Asyrii, syn i następca Puzur-Aszura III; według "Asyryjskiej listy królów" rządzić miał przez 13 lat. Panował w XVI w. p.n.e.
W trakcie wykopalisk w Aszur odnaleziono dwa stożki gliniane z jego inskrypcją budowlaną.

</doc>
<doc id="2720382" url="https://pl.wikipedia.org/wiki?curid=2720382" title="Sylvia Pinel">
Sylvia Pinel

Sylvia Pinel (ur. 28 września 1977 w L’Union) – francuska polityk, parlamentarzystka, a także minister, była przewodnicząca Lewicowej Partii Radykalnej i współprzewodnicząca Mouvement radical.
Życiorys.
Po ukończeniu szkoły średnie przez rok kształciła się w centrum uniwersyteckim w Montauban. Następnie studiowała nauki społeczne na Uniwersytecie Tuluza I. Odbyła też studia podyplomowe kończone dyplomami DEA i DESS w zakresie m.in. prawa europejskiego.
Zaangażowała się w działalność Lewicowej Partii Radykalnej (PRG). Stała się jednym z najbliższych współpracowników jej lidera, Jeana-Michela Baylet. Pełniła funkcję szefa jego gabinetu jako przewodniczącego rady generalnej departamentu Tarn i Garonna. Została też przewodniczącą struktur partii w tym departamencie. W wyborach parlamentarnych w 2007 została wybrana do Zgromadzenia Narodowego XIII kadencji. W 2010 weszła także w skład rady regionalnej Midi-Pireneje.
16 maja 2012 objęła urząd ministra delegowanego ds. rzemiosła w rządzie, którego premierem został Jean-Marc Ayrault. Utrzymała mandat poselski w wyborach przeprowadzonych w kolejnym miesiącu. Po dokonanej 21 czerwca 2012 rekonstrukcji awansowała na stanowisko ministra (samodzielnego), zachowując dotychczasowy zakres kompetencji. 2 kwietnia 2014 została ministrem równości terytorialnej i mieszkalnictwa w rządzie Manuela Vallsa. Pozostała na tej funkcji również w utworzonym w sierpniu 2014 drugim gabinecie tegoż premiera. Zakończyła urzędowanie 11 lutego 2016. W 2016 została wiceprzewodniczącą rady regionu Langwedocja-Roussillon-Midi-Pireneje, pełniła tę funkcję do 2017.
W lutym 2016 została pełniącą obowiązki przewodniczącej, a we wrześniu tego samego roku przewodniczącą Lewicowej Partii Radykalnej. W styczniu 2017 wzięła udział w zorganizowanych przez socjalistów prawyborach przed wyborami prezydenckimi. W pierwszej turze głosowania zajęła szóste miejsce z wynikiem około 2% głosów. W 2017 z powodzeniem ubiegała się natomiast o poselską reelekcję.
W grudniu 2017 obok Laurenta Hénarta została współprzewodniczącą Mouvement radical, ugrupowania powstałego na skutek połączenia PRG z Partią Radykalną. Zrzekła się tej funkcji w lutym 2019, kiedy to doszło do reaktywacji PRG jako samodzielnego podmiotu.

</doc>
<doc id="2720384" url="https://pl.wikipedia.org/wiki?curid=2720384" title="Orthochromini">
Orthochromini



</doc>
<doc id="2720386" url="https://pl.wikipedia.org/wiki?curid=2720386" title="Struhár">
Struhár

Struhár (1471 m) – szczyt w Niżnych Tatrach na Słowacji.
Położenie.
Jest najwyższym wzniesieniem bocznego grzbietu, oddzielającego się w Dziurkowej od głównego grzbietu Niżnych Tatr w kierunku południowym i rozdzielającego doliny Jaseniańską (na zachodzie) i Łomnistą (na wschodzie). W grzbiecie tym w kierunku od Dziurkowej na południe kolejno wyróżnia się: Struhárske sedlo (1355 m), Struhár i Obrštín (1008 m). Struhár znajduje się w odległości ok. 3,3 km na południe od szczytu Dziurkowej.
Geologia, morfologia.
Masyw Struhára jest rozłożysty, a jego stoki (zwłaszcza zachodnie i południowe) mocno rozczłonkowane systemem krótkich grzbiecików, rozdzielanych głębokimi dolinkami.
Przyroda ożywiona.
Prawie cały masyw Struhára jest zalesiony. W niższych położeniach są to buczyny, w wyższych – górnoreglowy bór świerkowy z występującymi domieszkowo jaworem i jarzębiną. Sam szczyt leży już w strefie górnej granicy lasu. Dzięki temu znajdziemy na nim kilka dość rozległych fragmentów halnych. Lasy tutejsze obfitują w zwierzynę: szczególnie liczny jest jeleń.
Szczyt leży już poza granicami Parku Narodowego Niżne Tatry, jednak obejmuje go parkowa strefa ochronna.
Turystyka.
Przez szczyt nie biegnie żaden znakowany szlak turystyczny, przez co jest on bardzo rzadko odwiedzany przez turystów.

</doc>
<doc id="2720390" url="https://pl.wikipedia.org/wiki?curid=2720390" title="Daniel Teklehaimanot">
Daniel Teklehaimanot

Daniel Teklehaimanot (ur. 10 listopada 1988, Debarwa) – erytrejski kolarz szosowy, jeżdżący od 2014 roku w barwach profesjonalnej drużyny Cofidis.
Dziesięciokrotny mistrz Afryki, siedmiokrotny mistrz Erytrei (2008-2016).

</doc>
<doc id="2720393" url="https://pl.wikipedia.org/wiki?curid=2720393" title="Monaster Zwiastowania Przenajświętszej Bogurodzicy i św. Jana Teologa w Supraślu">
Monaster Zwiastowania Przenajświętszej Bogurodzicy i św. Jana Teologa w Supraślu

Monaster Zwiastowania Przenajświętszej Bogurodzicy i św. Apostoła Jana Teologa, Ławra Supraska – jeden z pięciu prawosławnych klasztorów męskich w Polsce. Znajduje się na terenie miasta Supraśl. Podlega diecezji białostocko-gdańskiej Polskiego Autokefalicznego Kościoła Prawosławnego.
Monaster został ufundowany przez Aleksandra Chodkiewicza przed 1497. Początkowo jego siedzibą był Gródek. W 1501 rozpoczęto budowę kompleksu zabudowań monasterskich w Gródku, jednak kilka lat później zakonnicy przenieśli się w inne miejsce – na uroczysko Suchy Hrud w pobliżu dzisiejszego Supraśla. W 1510 w nowej siedzibie klasztoru rozpoczęto prace nad główną cerkwią – obronną świątynią pod wezwaniem Zwiastowania. Mnisi utrzymywali szerokie kontakty z innymi prawosławnymi wspólnotami monastycznymi na ziemiach ruskich i na Bałkanach, co sprawiło, że w XVI w. monaster w Supraślu stał się jednym z najważniejszych ośrodków prawosławnych w I Rzeczypospolitej. Zakonnicy zajmowali się także gromadzeniem i kopiowaniem ksiąg. Szczególnym kultem otaczana była w nim uważana za cudotwórczą Supraska Ikona Matki Bożej.
Po zawarciu unii brzeskiej mnisi monasteru na czele z archimandrytą Hilarionem odmówili przyjęcia jej postanowień. Konflikt o przynależność jurysdykcyjną klasztoru trwał przez kilka dziesięcioleci. Ostatecznie dzięki wsparciu ktitorów monasteru i króla Zygmunta III Wazy monaster w 1635 ostatecznie przeszedł w ręce unitów i do 1824 był administrowany przez bazylianów. Zakon ten w znaczący sposób rozbudował kompleks budynków, zaś z inicjatywy unickiego metropolity kijowskiego Cypriana Żochowskiego rozpoczął w Supraślu działalność wydawniczą. W drukarni supraskiej powstała większość ksiąg liturgicznych na potrzeby Kościoła unickiego w Rzeczypospolitej, od XVIII w. drukowano w niej również dzieła świeckie.
Po znalezieniu się Supraśla pod zaborem rosyjskim, w 1824, klasztor został przejęty przez Rosyjski Kościół Prawosławny. Prawosławny męski monaster funkcjonował do 1915, gdy mnisi udali się na bieżeństwo. W okresie międzywojennym zabudowania klasztoru należały do salezjanów. W 1944 wycofujący się Niemcy wysadzili w powietrze główną cerkiew monasterską. Po wojnie w obiektach klasztornych działała szkoła rolnicza, od lat 80. XX wieku zabudowania były stopniowo przekazywane Polskiemu Autokefalicznemu Kościołowi Prawosławnemu i remontowane.
Zespół klasztorny mieści się przy ulicy Klasztornej 1. Jest to również siedziba Akademii Supraskiej oraz miejscowej parafii prawosławnej (w dekanacie Białystok). Na terenie monasteru znajduje się też Muzeum Ikon.
W 2022 r. w monasterze przebywało ośmiu mnichów.
Historia.
Klasztor prawosławny (XVI–XVII w.).
Fundacja klasztoru w Gródku.
Przed 2013 podstawowym źródłem dla historii monasteru w Supraślu była spisana w 1799 kronika dziejów klasztoru, którego autorem był bazylianin Mikołaj Radkiewicz. Według kroniki monaster został ufundowany przez marszałka Wielkiego Księstwa Litewskiego Aleksandra Chodkiewicza i prawosławnego biskupa smoleńskiego Józefa w 1498. Fundując klasztor, Chodkiewicz pragnął utworzyć w swoich dobrach znaczący ośrodek prawosławnego życia religijnego, jak również podnieść prestiż swojej rodziny. Początkowo siedzibą wspólnoty był Gródek. W 2013 Antoni Mironowicz, na podstawie nowych badań i na podstawie analizy nieznanych dotąd dokumentów związanych z klasztorem, jak również siedemnastowiecznego odpisu "pomiannika" ihumena Pafnucego z przełomu XV i XVI w. stwierdził, że wspólnota mnisza w Gródku powstała przed budową zamku w tejże miejscowości, a zatem przed 1497, być może nawet kilkadziesiąt lat wcześniej. Monaster nie miał charakteru cenobitycznego – mnisi żyli w oddzielonych od siebie pustelniach i spotykali się jedynie w soboty, niedziele i większe święta na wspólnych nabożeństwach. Mironowicz podważył także udział biskupa smoleńskiego w samym tworzeniu monasteru, twierdząc, że Mikołaj Radkiewicz świadomie wskazał na niego, zamiast na metropolitę kijowskiego Józefa, pragnąc stworzyć wrażenie, jakoby klasztor od samego początku miał związki z unią kościelną.
Początkowo badacze dziejów monasteru sądzili, że pierwsi mnisi pochodzili z klasztorów Athosu i zbiegli przed Turkami po upadku Konstantynopola. Twierdzenie to opierało się na zaginionym dokumencie "Traditio de translatione fratrum religiosorum Grodeco-Supraslum". Odmienną tezę o sformowaniu wspólnoty z mnichów ławry Peczerskiej przedstawił przełożony klasztoru i jego historyk ihumen Mikołaj (Dołmatow). Uzasadniał on swój pogląd faktem, że Iwan Chodkiewicz, ojciec fundatora, był wojewodą kijowskim i musiał dobrze znać najsłynniejszy kijowski monaster. Mikołaj (Dołmatow) przytaczał w swoich pracach także pogląd o pochodzeniu pierwszych mnichów z Athosu i twierdził, że za tą tezą przemawiał idiorytmiczny charakter klasztoru w Gródku. Skłaniał się jednak ku przekonaniu, że pierwsi mnisi pochodzili z ławry Peczerskiej. Tezę tę przyjęła historiografia późniejsza. Według Józefa Maroszka o słuszności twierdzeń o atoskim pochodzeniu pierwszych zakonników świadczy przechowywany w monasterze Kodeks supraski. Elżbieta Kierejczuk z kolei podaje, że wśród mnichów tworzących pierwszą grupę ascetów żyjących w Gródku byli zarówno zakonnicy z Bałkanów (w tym z Athosu), jak i z Kijowa.
Pierwszym przełożonym wspólnoty był Pafnucy (Sieheń). W monasterze przebywało wówczas ok. 40 mnichów.
Tomos sankcjonujący budowę klasztoru wydał patriarcha Konstantynopola Joachim I w 1505. Tomos ten zawierał także wskazania co przyszłej organizacji życia monastycznego. Nakazywał, by wyboru przełożonego dokonywała sama wspólnota, spośród mnichów klasztoru. Zobowiązywał także mnichów do modlitwy za fundatorów, stałego pozostawania na terenie monasteru, niespożywania alkoholu. Celem działania wspólnoty miało być podnoszenie autorytetu prawosławia wśród innowierców. Procedura wyboru przełożonego była nietypowa dla prawosławnych wspólnot I Rzeczypospolitej, oznaczała bowiem rezygnację fundatorów klasztoru z prawa podawania. Akt erekcyjny został potwierdzony również przez króla Aleksandra Jagiellończyka.
W 1501 powstała najpierw drewniana cerkiew pod wezwaniem św. Jana Teologa. Aleksander Chodkiewicz pragnął w ten sposób upamiętnić swojego zmarłego ojca Iwana W dwa lata później rozpoczęto budowę cerkwi murowanej pod wezwaniem Zwiastowania Przenajświętszej Bogurodzicy. Została ona wzniesiona z fundacji prywatnych i wyświęcona przez metropolitę kijowskiego Jonasza III po zakończeniu budowy w 1511. Przy cerkwi otwarto dwie kaplice: św. Teodozjusza Pieczerskiego oraz Świętych Borysa i Gleba. Opisywane świątynie, jak wynika z najnowszych badań, powstały jeszcze w Gródku.
Teza o unickiej genezie powstania monasteru.
W 2000 Józef Maroszek przedstawił tezę, iż klasztor supraski powstał jako placówka unicka, mająca na celu szerzenie unii florenckiej. Jego zdaniem o lokalizacji monasteru na terenie Puszczy Błudowskiej zdecydował funkcjonujący królewski zakaz budowania nowych i remontowania zniszczonych cerkwi prawosławnych. Maroszek twierdzi, że w 1503 po fundacji monasteru koncepcja włączenia go w proces szerzenia unii została zarzucona; od tego momentu klasztor miał ściśle prawosławny charakter, na co wpływ miał metropolita kijowski Jonasz. Według tego badacza informacje świadczące o unickiej genezie wspólnoty zostały konsekwentnie usunięte z jego kronik prowadzonych w późniejszym okresie w monasterze.
Teza o unickiej genezie monasteru jest konsekwentnie odrzucana przez prawosławnych autorów (zatem większość badaczy problemu) piszących o dziejach wspólnoty supraskiej. Popiera ją natomiast Wojciech Załęski. Natomiast Krzysztof Pietkiewicz, pisząc o prounijnych działaniach Aleksandra Jagiellończyka, w żaden sposób nie łączy z nimi fundacji monasteru w Supraślu.
Przeniesienie monasteru do Supraśla. Monaster w XV–XVI w..
Według kroniki Radkiewicza, uznawanej dotąd za wiarygodny przekaz, po dwóch latach niektórzy mnisi opuścili miasto, inni zaś przenieśli się w bardziej ustronne miejsce w uroczysku Suchy Hrud. Według kroniki monasteru, w 1500 mnisi wyjechali łodzią z Gródka po rzece Supraśl i zatrzymali się w miejscu, gdzie łódź sama osiadła przy brzegu. Zabrali ze sobą krzyż z cząstką relikwii Krzyża Świętego. Nowy klasztor powstał w miejscu, gdzie nigdy wcześniej nie było ośrodka kultu prawosławnego.
W 2013 Antoni Mironowicz, na podstawie analizy nieznanych dotąd dokumentów związanych z klasztorem, jak również siedemnastowiecznego odpisu "pomiannika" ihumena Pafnucego z przełomu XV i XVI w. stwierdził, że przyjęta w tradycji historia początków klasztoru nie jest zgodna z prawdą. Mnisi nie mogli już w 1500 dysponować cenną relikwią Krzyża Świętego, gdyż otrzymali ją dopiero w roku 1507 lub 1508 od metropolity kijowskiego Józefa. O ile nie ulega wątpliwości, że wspólnota gródecka, z uwagi na gwarny charakter miasta, postanowiła przenieść się w inne miejsce, nie nastąpiło to w roku wskazanym w kronice. Prośbę mnichów o zmianę lokalizacji klasztoru poparł bowiem Józef Sołtan już jako metropolita kijowski, czyli najwcześniej w 1508. Wspólnota nie mogła jednak natychmiast zmienić swojej siedziby. Najwcześniejszy zapis z całkowitą pewnością wskazujący na działanie monasteru już w Supraślu pochodzi z 1510, zaś rok wcześniej ihumen Pafnucy otrzymał zgodę królewską na wzniesienie murowanej cerkwi. Oznacza to, że wbrew starszym ustaleniom budowa cerkwi Zwiastowania w Supraślu rozpoczęła się nie w 1503, a dopiero siedem lat później, i trwała nawet kilkadziesiąt lat.
W 1510 Aleksander Chodkiewicz nadał klasztorowi Wasilków, Dojlidy, Zabłudów i Choroszcz, jak również opracował razem z metropolitą kijowskim Józefem nową regułę monasteru. Kładła ona szczególny nacisk na pozostawanie mnichów w monasterze, zabraniając samotnych wyjazdów nawet przełożonym, zezwalając natomiast każdemu zakonnikowi na posiadanie w celi własnych ksiąg. Dzięki żonie Aleksandra Chodkiewicza, Wasilissie, w monasterze żyło wielu mnichów wykształconych, zdolnych do kopiowania ksiąg. Stąd zadaniem wspólnoty pozostawało wzmacnianie tożsamości religijnej miejscowej ludności prawosławnej i autorytetu prawosławia w oczach innowierców.
W latach 1532–1557 wzniesiono kolejną świątynię – cmentarną cerkiew Zmartwychwstania Pańskiego. Pod cerkwią znajdowały się katakumby z 132 niszami, w których planowano chować mnichów i osoby świeckie wspierające monaster.
Z czasem monaster w Supraślu stał się ważnym ośrodkiem religijnym i kulturalnym. Utrzymywał bliskie kontakty z innymi klasztorami prawosławnymi w Rzeczypospolitej i za granicą. W XVI w. znaczenie monasteru supraskiego było porównywalne z prestiżem kijowskiej ławry Peczerskiej, zaś Supraska Ikona Matki Bożej (kopia Smoleńskiej Ikony Matki Bożej, dar biskupa smoleńskiego Józefa, współfundatora wspólnoty), czczona jako cudotwórcza, była ważnym celem pielgrzymkowym. Wśród wspólnot, z którymi współpracował klasztor supraski, były monastery Kijowa, Słucka, Moskwy oraz klasztory w Serbii, Bułgarii i Grecji. Według inwentarza z 1557 w bibliotece monasteru w Supraślu znajdowało się 200 ksiąg drukowanych lub przepisywanych ręcznie, był to zatem jeden z największych księgozbiorów klasztornych w kraju. Bibliotekę tę odwiedził w 1543 przyszły król Zygmunt August i z podziwem wyrażał się o jej zbiorach. Do 1645 liczba ta wzrosła do 587, z czego 234 ksiąg spisano w języku ruskim, 201 – po łacinie, 152 – po polsku. Owocem międzynarodowych kontaktów były zbiory biblioteki monasterskiej, zawierającej rękopisy w językach ruskim, serbskim i bułgarskim i innych. Sławą w kraju cieszyło się klasztorne skryptorium, gdzie mnisi kopiowali rękopisy lub dokonywali ich kompilacji, po czym rozpowszechniali zmienione wersje.
Wyraźnym śladem współpracy z monasterami poza granicami I Rzeczypospolitej był również funkcjonujący w Supraślu kult świętych związanych z innymi państwami, a słabo znanych w I RP: ruskich duchownych Sergiusza z Radoneża, Pafnucego Borowskiego, Leoncjusza Rostowskiego, Cyryla Biełozierskiego, metropolitów Aleksego i Piotra oraz świętych serbskich Sawy, Symeona i Arseniusza. Szczególnie bliskie związki wspólnoty supraskiej z monasterami serbskimi sprawiły, że właśnie ikonografowie serbscy wykonali dekorację malarską cerkwi Zwiastowania. Kierujący grupą malarzy mnich Nektariusz brał również udział w wykonaniu dla niej ikonostasu. Również w XVI w., w czasie kierowania monasterem przez archimandrytę Sergiusza, w klasztorze wzniesiono nową spiżarnię, refektarz i kuchnię.
Mnisi angażowali się w polemiki filozoficzne i teologiczne z innymi wyznaniami. W 1582 patriarcha Serbii Gabriel w czasie swojej wizyty w Supraślu nadał archimandrycie supraskiemu Tymoteuszowi prawo noszenia mitry, zaś samemu monasterowi prawo posługiwania się tytułem ławry. W 1589 patriarcha konstantynopolitański Jeremiasz zatrzymał się w Supraślu w drodze powrotnej z Moskwy i wprowadził zmiany do wewnętrznej reguły wspólnoty, m.in. nadając jej prawo stauropigii.
Konflikt prawosławno-unicki o monaster.
Monaster w Supraślu zajął początkowo zdecydowanie negatywne stanowisko wobec aktu unii brzeskiej. Jak pisze Mironowicz
Jeszcze przed 1596 w klasztorze powstawały teksty o charakterze polemicznym, krytykujące nauczanie Kościoła łacińskiego, rzadziej Kościołów protestanckich. Jednak w 1595 przełożony monasteru, archimandryta Hilarion, brał udział w soborze prawosławnym we Lwowie, którego uczestnicy, z biskupem lwowskim Gedeonem na czele, uchwalili m.in. konieczność szybkiego sfinalizowania prac nad unią Kościołów katolickiego i prawosławnego. Zdaniem Mironowicza poparcie przez archimandrytę projektów unijnych wynikało z odmiennej interpretacji samego pojęcia unii przez strony katolicką i prawosławną i przekonania tej drugiej, że zawarcie unii nie pociągnie za sobą zmian obrzędowych ani dogmatycznych (przekonanie takie mieli podzielać również inni hierarchowie Kościoła prawosławnego w Polsce). Rok później, już po zawarciu unii brzeskiej, archimandryta Hilarion był uczestnikiem soboru antyunijnego obradującego w Brześciu równolegle z soborem unijnym i podpisał się pod jego postanowieniami, w tym pozbawieniem urzędów biskupów-sygnatariuszy unii. Z kolei mnich Izajasz z monasteru supraskiego brał udział w soborze unijnym.
Pierwszy unicki metropolita kijowski Michał Rahoza próbował skłonić mnichów z monasteru w Supraślu do przyjęcia unii, jednak jego starania zakończyły się niepowodzeniem. Metropolita nie zdecydował się na siłowe zmuszanie duchownych do realizacji swoich poleceń. Do jego śmierci w 1601 monaster pozostawał prawosławny i nie był z tego powodu niepokojony. Pozostawanie wspólnoty w dotychczasowej jurysdykcji wspierał jego ktitor Hieronim Chodkiewicz, który wprawdzie przeszedł z prawosławia na katolicyzm, jednak reprezentował tolerancyjną postawę wobec prawosławnych. Następca Michała Rahozy Hipacy Pociej natychmiast po objęciu urzędu przybył do Supraśla i w cerkwi Zwiastowania ogłosił przejście klasztoru do Kościoła unickiego. Wspólnota monasterska odmówiła podporządkowania się tej decyzji i z kolei ogłosiła hierarchę heretykiem; mnisi na czele z archimandrytą Hilarionem stwierdzili, że uważają za swojego zwierzchnika patriarchę Konstantynopola, a nie biskupa katolickiego, jakim był Pociej. Archimandryta poszukiwał poparcia dla wspólnoty supraskiej w innych prawosławnych klasztorach, m.in. w ławrze Peczerskiej, jednak bez powodzenia. 4 października 1601 Hipacy Pociej pozwał Hilariona (Massalskiego) do sądu za nieposłuszeństwo. Wyznaczono termin sądu, ale archimandryta odmówił stawienia się przed sądem metropolitalnym, wobec tego metropolita poprosił króla Zygmunta III Wazę, zwolennika unitów, o interwencję. Ten 19 stycznia 1602 wydał list okrężny, w którym zawiadomił o skazaniu przełożonego monasteru w Supraślu na banicję za nieposłuszeństwo wobec metropolity.
List królewski uniemożliwił Hieronimowi Chodkiewiczowi bezpośrednią obronę archimandryty Hilariona. Duchowny pozostał w Supraślu jeszcze przez rok od momentu skazania na banicję, jednak Chodkiewicz był zmuszony wskazać nowego kandydata na przełożonego. Mnich Gerazym, który został nowym archimandrytą, zgodził się przyjąć unię i przysiągł wierność Hipacemu Pociejowi. Przyjęty został również nowy regulamin wewnętrzny monasteru, który m.in. zabraniał przyjmowania nowych braci do wspólnoty bez zgody metropolity i ktitora (za wyłączeniem posłuszników). Przepis ten miał uniemożliwić napływ do Supraśla mnichów-dyzunitów z monasterów, które przyjęły unię. W tej sytuacji archimandryta Hilarion opuścił Supraśl, jednakże w 1607 zwrócił się do Hieronima Chodkiewicza z prośbą o interwencję u króla, aby ten cofnął list królewski o banicji, na którą to prośbę król Zygmunt III Waza odpowiedział pozytywnie i zezwolił na powrót mnicha do klasztoru. Chociaż monaster formalnie pozostał w jurysdykcji unickiego metropolity kijowskiego, archimandryta Hilarion zorganizował jego życie wewnętrzne zgodnie z tradycją prawosławną. Również po jego śmierci archimandryta Gerazym, który wcześniej zobowiązywał się do wierności Kościołowi unickiemu, tolerował taki stan rzeczy i w 1611 zezwolił na napisanie przez mnicha Atanazego tekstu "Kilka słów i pouczenii świętych ojców Cerkwi prawosławnej", zakończono prośbą o zachowanie monasteru przy tym wyznaniu.
Konflikt o przynależność jurysdykcyjną monasteru trwał do 1635. W 1627 ktitor Krzysztof Chodkiewicz narzucił wspólnocie nową regułę, ograniczającą liczbę mnichów do sześciu. W 1631 przed sądem w Nowogródku miał miejsce proces między Chodkiewiczem a unickim metropolitą Józefem Welaminem Rutskim, który rozstrzygnął ostatecznie trybunał królewski, potwierdzając prawa metropolity do pełnej kontroli życia klasztoru. 31 marca 1635 monaster przyjął ostatecznie regułę bazyliańską.
Według prawosławnych, m.in. metropolity kijowskiego Piotra Mohyły, przejęcie monasteru przez bazylianów stało się przyczyną jego upadku jako centrum życia duchowego. W kolejnych dziesięcioleciach był on nie tyle ośrodkiem życia mniszego opartego na ascezie, co rezydencją biskupią. Mironowicz podkreśla, iż zaprowadzenie unii w Supraślu znacząco przyczyniło się do postępów tego wyznania na litewskich i białoruskich ziemiach Rzeczypospolitej. Zmieniło również kulturalne oblicze ośrodka supraskiego, umacniając wpływy łacińskie kosztem wcześniejszych kontaktów z krajami bałkańskimi i Rosją.
Klasztor bazyliański.
W okresie administrowania klasztorem przez bazylianów kompleks jego zabudowań został rozbudowany. Bazylianie wstawili do cerkwi monasterskiej nowe, barokowe wyposażenie. W 1643 opat Nikodem Szybiński zamówił dla niej nowy trzyrzędowy ikonostas ze zwieńczeniem. Było to jedno z najwybitniejszych barokowych dzieł tego typu na obszarze całego Podlasia. Powstało w warsztacie Andrzeja Modzelewskiego w Gdańsku lub w nieokreślonym warsztacie w Wilnie.
Między 1642 a 1652 w głównej świątyni klasztoru znalazły się również cztery ołtarze boczne.
W końcu XVII w. przy południowym skrzydle monasteru urządzony został ogród w stylu włoskim. Istniał on być może jeszcze w II połowie XIX w., chociaż był już w tym okresie zaniedbany. Zakonnicy uniccy w dalszym ciągu dokonywali pochówków w szesnastowiecznych katakumbach.
W 1733 w klasztorze w Supraślu przebywało dziewiętnastu zakonników posiadających święcenia kapłańskie, pięciu zakonników bez święceń, czterech nowicjuszy, 13 członków czeladzi i 47 rzemieślników. Czterech bazylianów czasowo przebywało w Warszawie, zaś dwóch w Kuźnicy. W latach 40. i 50. XVIII w. w kompleksie zabudowań monasterskich powstała wieża-dzwonnica i południowe skrzydło mieszkalne. W 1764 spisany został inwentarz wyposażenia klasztoru, który wykazał, iż wspólnota była w dobrej sytuacji materialnej. Wspólnota kilkakrotnie wchodziła w konflikt z unickimi metropolitami kijowskimi. W 1778 metropolita Jason Junosza Smogorzewski przez osiem lat nie zatwierdzał wyboru Teodozego Wisłockiego na opata. W okresie konfliktu o osobę przełożonego klasztor znacznie zubożał.
Klasztor w Supraślu wsparł finansowo powstanie kościuszkowskie, zaś jego drukarnia publikowała uniwersały władz powstańczych. Zaangażowanie zakonników w polskie powstanie narodowe stało się przyczyną ograniczania działalności wspólnoty przez władze zaboru pruskiego, w którym Supraśl znalazł się w wyniku III rozbioru Polski. W Prusach główna cerkiew klasztorna stała się katedrą unickiej diecezji supraskiej. W 1796 majątek wspólnoty został skonfiskowany przez władze pruskie.
W 1799 władze pruskie nie zatwierdziły wyboru Melecego Osuchowskiego na nowego opata klasztoru i oskarżyły o nieopłacenie dwóch należności względem dwóch kupców. W rezultacie Osuchowski musiał opuścić Supraśl. Nowym kandydatem na przełożonego wspólnoty został Leon Ludwik Jaworowski, jednak i jego elekcję potwierdzono dopiero w 1805.
W 1807 na mocy traktatu w Tylży Supraśl razem z całym obwodem białostockim znalazł się w granicach Imperium Rosyjskiego.
Bazyliańska drukarnia supraska.
W 1693, dzięki staraniom metropolity kijowskiego Cypriana Żochowskiego, w klasztorze pojawiła się prasa drukarska, przeniesiona z klasztoru Bazylianów w Wilnie. Pierwszą pozycją wydrukowaną w monasterze był unicki "Służebnik" (mszał). Z kolei pierwszą książką w całości powstałą w Supraślu (druk "Służebnika" rozpoczęto jeszcze w Wilnie) był spisany w języku cerkiewnosłowiańskim żywot św. Onufrego opublikowany w 1696. Metropolita Cyprian Żochowski przekazał w testamencie drukarnię swojemu krewnemu, jednak suprascy bazylianie ostatecznie zachowali ją w klasztorze. W kolejnym dziesięcioleciu jej działalność nie była jednak zbyt ożywiona. Sytuacja uległa zmianie po objęciu obowiązków przełożonego przez Leona Kiszkę. W 1711 w Supraślu wydrukowano "Zapach mirrhowego snopka, to jest modlitwy nabożne o Męce Pańskiej i N. Panny", "Garści mirrhowego snopka", zaś rok później "Snopek mirrhy gorzkiej Męki Jezusowej i jego Matki Najświętszej Panny". W 1713 dzięki zabiegom Leona Kiszki Kongregacja Rozkrzewiania Wiary wydała dekret aprobujący działalność drukarni.
Oficyna wydawnicza oo. Bazylianów wydała ponad trzysta tzw. druków supraskich – głównie o treści religijnej (przekłady ewangelii, modlitewniki, apokryfy, homilie, pieśni). Produkcja świecka obejmowała: literaturę piękną, popularnonaukową, polityczną oraz rozprawy naukowe.
W 1720, trzy lata po objęciu przez Leona Kiszkę urzędu unickiego metropolity kijowskiego, zwołany z jego inicjatywy synod zamojski postanowił upodobnić obrządek unicki do łacińskiego. Druk ksiąg liturgicznych niezbędnych dla potrzeb zreformowanego Kościoła został podjęty w drukarni supraskiej. W 1722 opublikowano pierwsze księgi zalecone przez synod. Łącznie w latach 1711–1728 w Supraślu wydrukowano 65 różnych tekstów, z czego zdecydowaną większość (40) w języku polskim, 13 po łacinie i 12 cyrylicą. Obok ksiąg liturgicznych, które trafiły następnie do cerkwi w całej metropolii, w Supraślu drukowano także popularne modlitewniki, kalendarze oraz pozycje zamawiane przez konkretne osoby prywatne lub przez klasztory katolickie w regionie. W 1727 w monasterze wydano "Thron ojczysty" A. Kołudzkiego. Po śmierci Leona Kiszki w 1728 aktywność drukarni osłabła, także za sprawą jej złego zarządzania przez prefekta Józefa Ostrowskiego. Również po objęciu obowiązków opata supraskiego przez Jerzego Bułhaka w 1733 nie doszło w tym zakresie do wyraźnej poprawy, gdyż przełożony interesował się przede wszystkim rozbudową klasztoru, nie zaś rozwojem drukarni. Drukarnia zachowywała jednak sławę zyskaną w poprzednich dziesięcioleciach. Do końca XVIII w. opublikowano w niej m.in. zbiór tłumaczeń Jana Andrzeja i Stanisława Morsztynów "Morsztyniana collectio insignis" (1752), traktat W. Pęskiego "Domina palatii regina libertas" (1736), bajki Ezopa "Ezop nowy polski" (1750 i 1767), omówienie sporów o Ordynację Ostrogską "Akta publiczne do interessu Ostrogskich należące" (1754–1756), sylwa K. Niesiołowskiego "Otia publica" i "Otia domestica" (1743 i 1752).
W II połowie XVIII w. drukarnia coraz częściej publikowała teksty świeckie, których celem było upowszechnianie wiedzy. W 1767 wydano "Krótkie zebranie historii i geografii polskiej" T. Wagi, w 1770 podręcznik taktyki wojskowej de Jeneya "Partyzant czyli sztuka prowadzenia pomyślnie wojny podjazdowej", w 1774 i 1779 opracowanie zielarskie "Wiadomość ciekawa, czyli skutek zbóż, jarzyn i ziół". Zdecydowanie zmniejszyła się liczba drukowanych ksiąg liturgicznych na potrzeby Kościoła unickiego, powstało natomiast 85 tego typu publikacji na potrzeby wspólnot staroobrzędowych. W 1784 prefekt drukarni Melecy Osuchowski doprowadził do całkowitej zmiany jej profilu – odtąd w Supraślu publikowano głównie świecką literaturę piękną, poradniki gospodarcze, medyczne, rolnicze i prawnicze, podręczniki i teksty publicystyczne o charakterze politycznym i społecznym. Drukarnia zaczęła również dokonywać przedruków popularnych tekstów, podając fałszywe miejsce publikacji lub nie wskazując, że dzieło publikowała drukarnia zakonna. Bazylianie publikowali także śpiewniki i modlitewniki, zbiory kazań, traktaty religijne, kalendarze oraz księgi liturgiczne dla staroobrzędowców, całkowicie natomiast zarzucili wydawanie analogicznych dzieł na potrzeby własne Kościoła – tu nadal użytkowane były ich starsze księgi lub publikacje drukarni wileńskiej i poczajowskiej. W 1790 oficyna otrzymała przywilej króla Stanisława Augusta Poniatowskiego.
Zaborcze władze pruskie poważnie ograniczyły działalność drukarni. W 1796 do Białegostoku sprowadzono drukarza niemieckiego J. Kantera, który przejął publikację druków urzędowych. Następnie bazylianom zabroniono publikowania kalendarzy świeckich, zaś po odmowie sprzedania całej oficyny Kanterowi władze zaczęły nękać ich ciągłymi kontrolami, natomiast w 1800 obłożyły wszystkie publikacje nakazem cenzury. Do 1803 bazylianie wydali jedynie nieliczne teksty religijne oraz poradniki. W 1803 zaborcy ostatecznie zmusili zakonników do sprzedania warsztatu J. Appelbaumowi (wcześniejszemu nabywcy drukarni Kantera).
Łącznie w okresie swojego istnienia drukarnia opublikowała ok. 500 pozycji, z czego 71% w języku polskim, 18% cyrylicą, 10,5% po łacinie i 0,5% w języku litewskim.
Badania nad losami księgozbioru supraskiego prowadzili: Nadieżda Morozowa, Sergiusz Temczin, Nikołaj Nikołajew, Larysa Szczawińska, Antoni Mironowicz, Józef Maroszek.
Klasztor prawosławny (XIX–XX w.).
W 1824 klasztor w Supraślu został ponownie objęty przez Kościół prawosławny. Część zabudowań monasterskich pełniła już wówczas inne niż pierwotne funkcje, np. w skrzydle wschodnim w latach 1807–1833 istniał szpital, zaś część budynków wydzierżawiono Wilhelmowi Zachertowi z przeznaczeniem na zakłady włókiennicze. Mnisi administrowali zachodnią częścią obiektów, gdzie obok pomieszczeń mieszkalnych znajdowała się szkoła duchowna. W pierwszych latach po przywróceniu klasztorowi pierwotnego wyznania we wnętrzu jego świątyń dokonano znaczących zmian, które miały wyeliminować z niego unickie elementy. Usunięcie ołtarzy bocznych i organów zostało źle przyjęte przez miejscowych wiernych. Jak opisywał ihumen Mikołaj (Dołmatow) w swojej kronice, zebrali się oni tłumnie w świątyni i przez kilkanaście dni nieustannie śpiewali pieśni religijne przy wtórze organów.
W XIX w. ks. prof. Michał Bobrowski odnalazł i opisał w bibliotece klasztornej Kodeks supraski.
Monaster był w trudnej sytuacji materialnej. Środków na niezbędne renowacje obiektów klasztornych poszukiwano, wyprzedając zbiory biblioteki monasterskiej, m.in. do Biblioteki Publicznej w Wilnie oraz do prywatnych zbiorów. W 1873 Świątobliwy Synod Rządzący zastanawiał się nawet nad likwidacją wspólnoty. Do utrzymania istnienia monasteru przekonał władze cerkiewne jego przełożony, archimandryta Innocenty (Komaniecki). Od tego momentu klasztor otrzymywał liczne dary, które umożliwiły wzniesienie nowej cmentarnej świątyni św. Pantelejmona.
Do odnowy monasteru znacząco przyczynił się archimandryta Mikołaj (Dołmatow), jego przełożony od 1881. Polecił on wyremontować cerkiew Zwiastowania i wznieść nową świątynię pod wezwaniem św. Jana Teologa (1890), jak również założyć w Podsupraślu cmentarz prawosławny z cerkwią św. Jerzego (wzniesioną w 1901). Archimandryta założył przy klasztorze bractwo cerkiewne i przytułek dla sierot, doprowadził również do usunięcia z monasteru duchownych osadzonych w nim za przestępstwa kanoniczne i przyjęcia na ich miejsce nowych kandydatów do życia zakonnego. Mikołaj (Dołmatow) był również autorem pierwszego całościowego opracowania dotyczącego dziejów monasteru. W II połowie XIX rozebrano będącą w złym stanie technicznym cerkiew Zmartwychwstania Pańskiego. Pochówków w katakumbach nie dokonywano już wcześniej, użytkując jedynie klasztorny cmentarz położony na południe od budynków monasterskich. Na dzwonnicy klasztornej znajdowało się kilka dzwonów, z których największe ważyły 2400, 1700 i 1200 kg. Los tych obiektów po I wojnie światowej nie jest znany.
W 1915 mnisi udali się na bieżeństwo, zabierając ze sobą całe ruchome wyposażenie klasztoru. Do monasteru wrócił z nich jedynie hieromnich Sawa (Gawryluk). Budynki cerkwi monasterskich nie poniosły strat w czasie działań wojennych.
W II Rzeczypospolitej.
8 sierpnia 1919 inspektor Zbigniew Łaszczyński w asyście burmistrza Supraśla Władysława Kozłowskiego zamknął i opieczętował cerkiew Zwiastowania. Na ich polecenie mnich Sawa przeniósł wszystkie utensylia cerkiewne do mniejszej cerkwi św. Jana Teologa, jednak nie została ona przywrócona do użytku liturgicznego. Po trzech latach burmistrz miasta przekazał zarząd nad monasterską dzwonnicą, oficyną i cerkwiami Dyrekcji Dróg Publicznych w Białymstoku, pozostałe budynki zaś – Sejmikowi Białostockiemu, który następnie przeznaczył je na siedzibę szkoły rolniczej. Również w 1922 prawosławne Bractwo Supraskie, występując w imieniu 2235 wiernych zamieszkujących w mieście, skierowało do Naczelnika Państwa Józefa Piłsudskiego list z apelem o zwrot świątyń i nadanie im statusu parafialnych. Proszono również o zwrot dzwonnicy, rezygnując z innych budynków i gruntów. List ten przekazano do Ministerstwa Wyznań Religijnych i Oświecenia Publicznego, które z kolei pozostawiło stosowną decyzję wojewodzie białostockiemu. Jego zdaniem prawosławni mogli korzystać z cerkwi na cmentarzu w Podsupraślu jako z filii parafii w Wasilkowie, zaś świątynie dawnego monasteru powinny zostać przekazane katolikom, którzy dysponowali zbyt małym w stosunku do liczby wiernych kościołem parafialnym. W 1924 na polecenie wojewody mnich Sawa został usunięty z mieszkania na terenie monasteru. Rok później dwa budynki i część ziemi klasztornej przekazano w dzierżawę katolickiemu zakonowi salezjanów.
W 1926 cerkwie klasztorne oglądał starosta białostocki, potwierdzając zarazem ich zamknięcie i przekazanie kluczy burmistrzowi Supraśla. Jednak 4 października 1927 rzymskokatolicki metropolita wileński Romuald Jałbrzykowski odprawił mszę świętą w cerkwi Zwiastowania. Ministerstwo Wyznań Religijnych i Oświecenia Publicznego nie udzieliło prawosławnemu metropolicie warszawskiemu i całej Polski Dionizemu wyjaśnień w tej kwestii. Równocześnie po odprawionej mszy hierarcha katolicki przekazał klucze do cerkwi proboszczowi miejscowej parafii katolickiej. W 1929 metropolita wileński ubiegał się w ministerstwie wyznań o definitywne przekazanie kompleksu klasztornego katolikom, z przeznaczeniem na dom dla emerytowanych duchownych. Ostatecznie budynki klasztorne zostały przekazane salezjanom, którzy prowadzili w nich sierociniec.
Salezjanie w 1937 zamknęli cerkiew św. Jana Teologa, mimo protestów prawosławnych mieszkańców miasta, którzy wcześniej w tym samym roku po raz kolejny ubiegali się w ministerstwie wyznań o otwarcie świątyni. Z obiektu zdjęto krzyż prawosławny, zaś wyposażenie przeniesiono do domu ludowego w Supraślu. Prawosławna diecezja grodzieńska i zarząd monasteru, rezydujący w Grodnie, wytoczyli wówczas powództwo przeciwko rzymskokatolickiej metropolii wileńskiej i Skarbowi Państwa o zwrot majątku monasteru w Supraślu, jakim dysponował on w momencie odzyskania niepodległości przez Polskę. Sąd Okręgowy w Białymstoku w marcu 1938 oddalił wniosek. Losy apelacji nie są znane. Na krótko przed wybuchem II wojny światowej wartość zabudowań monasterskich oszacowano na 495 954 złote, z czego 166 tys. przypadało na główną cerkiew, zaś 16 200 na cerkiew św. Jana Teologa, która, jak zaznaczono, straciła na wartości z powodu porzucenia i nieużytkowania.
II wojna światowa i okres PRL.
W latach 1939–1941 monaster został zdewastowany przez kwaterujące w nim wojska radzieckie. W cerkwi św. Jana Teologa została urządzona kuchnia, zaś w głównej świątyni – kuźnia. Żołnierze wynieśli z budynku ikony i zniszczyli barokowy ikonostas. W 1942 proboszcz parafii prawosławnej w Supraślu ks. Aleksy Mularczyk uzyskał u niemieckich władz okupacyjnych zgodę na ponowne otwarcie cerkwi św. Jana Teologa i wznowienie w niej nabożeństw. Według wspomnień matuszki Walentyny Mularczyk, w tym czasie w cerkwi dochodziło do aktów wrogości wobec prawosławnych ze strony części miejscowych katolików; władze okupacyjne zagroziły wówczas, iż w razie poniesienia przez prawosławnego proboszcza jakiejkolwiek krzywdy sprawcy zostaną ukarani. Od tego momentu do incydentów nie dochodziło.
W czasie hitlerowskiej okupacji do Supraśla przybyło kilku mnichów pochodzących najprawdopodobniej z obszaru ZSRR. Zamieszkali oni w budynku pałacu archimandrytów. W 1944, przed wycofaniem się z Supraśla, wojska niemieckie zburzyły cerkiew Zwiastowania Bogurodzicy, zaś mnichów zmusiły do opuszczenia monasteru. Jedynie archimandryta Izydor, poruszający się z trudem, odmówił opuszczenia zabudowań i przeżył wysadzenie świątyni w budynku rezydencji przełożonych klasztoru. Był on naocznym świadkiem wysadzenia głównej cerkwi.
Po II wojnie światowej nowe władze zgodziły się na dalsze użytkowanie przez prawosławnych otwartej w 1942 cerkwi. Wywołało to protesty miejscowej ludności katolickiej.
W kolejnych latach w budynkach dawnego klasztoru powstał Ośrodek Szkolenia Mechanizacji Kadr Rolnictwa. W 1954 placówka ta zwróciła się do Wojewódzkiej Rady Narodowej z prośbą o zgodę na przejęcie cerkwi na własne potrzeby. Twierdzono, że z powodu działania na jej terenie świątyni szkoła nie może wychowywać swoich słuchaczy w duchu socjalistycznym, a pomieszczenie zajmowane przez obiekt sakralny jest potrzebne na salę wykładową. W swoim podaniu autorzy podkreślali, że to władze okupacyjne oddały prawosławnym cerkiew należącą przed wojną do katolików, pomijając wcześniejszą przynależność konfesyjną monasteru. Po rozmowie przedstawiciela lokalnych władz partyjnych z diecezją białostocko-gdańską parafia w Supraślu zrezygnowała z cerkwi św. Jana Teologa. Przy pomocy wiernych jej proboszcz przeniósł wyposażenie obiektu do cerkwi na cmentarzu w Podsupraślu.
Po 1945 w klasztorze znajdowała się szkoła rolnicza. W tym okresie zniszczeniu uległy resztki ogrodu klasztornego, gdyż kierownictwo szkoły urządziło na jego terenie boisko i działki. We wrześniu 1947 r. Naczelna Dyrekcja Muzeów i Ochrony Zbiorów poleciła Stanisławowi Bukowskiemu kierowanie robotami zabezpieczającymi i przystąpienie do pełnej odbudowy całego założenia klasztornego. Do 1949 r. powstał pierwszy projekt rekon­strukcji części prawego skrzydła, a w latach 1953–1954 został opracowany kolejny projekt adaptacji dawnego klasztoru dla potrzeb szkolnictwa. Budynki klasztorne i pałac archimandrytów odbudowano do r. 1955. 
Odbudowa i reaktywacja klasztoru prawosławnego.
Od lat 80. XX w. Polski Autokefaliczny Kościół Prawosławny stopniowo odzyskiwał budynki klasztorne i prowadził prace konserwatorskie i remontowe. Główną przeszkodą w tych staraniach było stanowisko ówczesnego arcybiskupa rzymskokatolickiego Stanisława Szymeckiego, żądającego przekazania monasteru Kościołowi katolickiemu. W toczącym się sporze Kościół katolicki wspierała grupa naukowców,  którzy udowadniali unickie początki supraskiego monasteru.
Inicjatorem odbudowy kompleksu był arcybiskup białostocki i gdański Sawa. 15 czerwca 1984 do pracy duszpasterskiej w Supraślu został skierowany hieromnich Miron (Chodakowski), który 25 listopada otrzymał godność ihumena i zadania przełożonego reaktywowanej wspólnoty monastycznej. Pod jego kierunkiem w klasztorze przeprowadzono gruntowną renowację cerkwi św. Jana Teologa, zabudowań mieszkalnych i gospodarczych oraz podjęto odbudowę zrujnowanej cerkwi Zwiastowania. Jego następca – archimandryta Gabriel, pełniący jednocześnie obowiązki proboszcza przyklasztornej parafii, kontynuował prace nad odbudową zabudowań klasztornych oraz zniszczonej w 1944 r. cerkwi obronnej. 26 sierpnia 1999 w południowym skrzydle monasteru otwarto drukarnię, nawiązującą do istniejącej w latach 1693–1803. W 2001 na dzwonnicy monasterskiej zawieszono sześć nowych dzwonów, następnie ich liczba wzrosła do ośmiu. W 2006 rozpoczęto prace nad urządzeniem stylowego ogrodu barokowego według projektu Katarzyny Mikołajczyk. Prace remontowe w ławrze Supraskiej były wspieranie finansowo z budżetu państwa polskiego.
Przez osiem lat, od 1997, trwał konflikt o zwrot zdewastowanych w XX w. monasterskich katakumb między Polskim Autokefalicznym Kościołem Prawosławnym i zakonem bazylianów; władze Supraśla, mimo powstania początkowo planu konserwacji katakumb w ramach odbudowy monasteru, utrudniały wspólnocie ich przejęcie. Prawosławny metropolita warszawski i całej Polski Sawa kontaktował się w tej sprawie z premierem RP Jerzym Buzkiem, pisząc o "„trudnościach, czy wręcz dyskryminacji względem prawosławnych”". W 2001 powstał projekt budowy na katakumbach kaplicy ekumenicznej. Konflikt zakończył się decyzją Komisji Regulacyjnej do Spraw Polskiego Autokefalicznego Kościoła Prawosławnego z 22 czerwca 2005, na mocy której właścicielem terytorium katakumb został ponownie prawosławny klasztor. Planowana jest odbudowa cerkwi Zmartwychwstania Pańskiego.
W 2006 na terenie monasteru otwarte zostało Muzeum Ikon. W tym samym roku po raz pierwszy został wyświetlony film dokumentalny Romana Wasiluka o monasterze pt. "Monaster nad Supraślą". 1 marca 2008 miała miejsce inauguracja działalności Akademii Supraskiej. Od 2008 co roku w monasterze odbywa się Międzynarodowy Festiwal Cerkiewnego Dzwonienia.
18 sierpnia 2012 monaster odwiedził zwierzchnik Rosyjskiego Kościoła Prawosławnego, patriarcha Moskwy i całej Rusi Cyryl I.
W 2013 – dzięki dotacjom z Unii Europejskiej oraz Ministerstwa Kultury i Dziedzictwa Narodowego – zakończono prace przy odrestaurowywaniu wnętrza pałacu archimandrytów.
Na początku 2014 staraniem mnichów, miejscowych parafian oraz pielgrzymów wykonano zadaszenie katakumb, zabezpieczając je przed dalszą dewastacją. 10 sierpnia 2014 na terenie monasteru otwarto Izbę Pamięci arcybiskupa hajnowskiego Mirona, pierwszego po reaktywacji klasztoru przełożonego wspólnoty, tragicznie zmarłego w katastrofie smoleńskiej w 2010. W 2015 w południowym budynku monasterskim zaadaptowano pomieszczenie na cerkiew św. Antoniego Supraskiego, mającą upamiętniać 500-lecie męczeńskiej śmierci patrona. Pierwszą Boską Liturgię w nowej świątyni celebrowano 22 marca tegoż roku.
Monaster supraski został laureatem konkursu „Podlaska Marka Roku 2014”.
22 sierpnia 2016 monaster odwiedził prawosławny patriarcha Antiochii Jan X.
Od 16 lipca 2017 r. w każdą niedzielę sprawowany jest w Ławrze akatyst ku czci św. Łukasza Biskupa Krymu, patrona budowanej cerkwi w Łaźniach (świątyni filialnej parafii supraskiej).
24 sierpnia 2017 r. – decyzją Świętego Soboru Biskupów PAKP – przełożony monasteru, archimandryta Andrzej (Borkowski) został wybrany biskupem supraskim, wikariuszem diecezji białostocko-gdańskiej. Chirotonia odbyła się 27 września 2017 r.
W sierpniu 2018 r. w monasterze miała miejsce wizyta zwierzchnika Kościoła Prawosławnego w Ameryce, metropolity całej Ameryki i Kanady Tichona.
21 czerwca 2020 r. monaster odwiedził prezydent Polski Andrzej Duda; była to pierwsza w historii wizyta głowy państwa polskiego w ławrze Supraskiej.
W 2021 r. zakończono trwającą 37 lat odbudowę głównej cerkwi monasteru.
Architektura.
Pierwsza cerkiew monasterska w nowej siedzibie wspólnoty w Supraślu została poświęcona w 1500 i nosiła wezwanie św. Jana Teologa. Nie wiadomo, z jakiego materiału powstała ta świątynia. Przed 1557 obiekt ten uległ zniszczeniu wskutek pożaru. Od tego momentu zakonnicy korzystali jedynie z głównej cerkwi Zwiastowania; Jan Teolog został jej drugim patronem.
Cerkiew Zwiastowania.
Główna cerkiew monasterska jest obiektem łączącym funkcje obronne i sakralne. W swojej konstrukcji przypomina cerkwie w Wilnie, Synkowiczach i Małomożejkowie, a także położone na Mazowszu kościoły w Pawłowie, Zakroczymiu, Serocku, Cegłowie, Węgrowie i Brochowie z charakterystycznymi okrągłymi wieżami w narożach. Cerkiew w Supraślu zawiera cechy stylu bizantyńskiego i gotyckiego. Cerkiew w monasterze supraskim posiada cztery wieże w narożnikach, zaś w głównym gzymsie znajdują się strzelnice.
We wnętrzu cerkwi znajdował się zespół fresków przedstawiających sceny z życia Maryi i Jezusa, wizerunki aniołów, świętych apostołów, ewangelistów, męczenników, mnichów i biskupów pierwszych wieków chrześcijaństwa, proroków. W głównej kopule znalazła się postać Chrystusa Pantokratora wzorowana na analogicznej kompozycji z soboru Mądrości Bożej w Nowogrodzie Wielkim. W czterech kwadratach między sklepieniami umieszczono wyobrażenia Boga Ojca Pana Zastępów (cs. "Sawaof"), Ducha Świętego pod postacią gołębicy, aniołów i Chrystusa Zbawiciela. Przedstawiając naprzeciw siebie Boga Ojca i Ducha Świętego przekazywano prawosławne nauczanie o pochodzeniu Ducha Świętego od Ojca. Wśród innych elementów wyposażenia świątyni były niezwykle cenne wyroby jubilerskie.
W okresie przynależności obiektu do bazylianów wnętrze cerkwi zostało przekształcone. Wstawiono do niego nowe barokowe wyposażenie, w tym ołtarze boczne. Szczególną wartość miał siedemnastowieczny ikonostas, rozciągający się na całą długość cerkwi (dwanaście metrów), przy czym oczom wiernych podążających w kierunku ołtarza od wejścia ukazywała się jedynie część centralna, gdyż pozostałe były zasłonięte przez kolumny. W związku z tym w części środkowej, przy carskich wrotach, znajdowały się po trzy kolumny, ikona nad carskimi wrotami została ujęta między dwa pilastry, wizerunku w trzecim rzędzie ikonostasu flankowały po dwie kolumny. Konstrukcja całości stwarzała iluzję wysunięcia środkowej części bliżej wiernych.
Zachowane oryginalne fragmenty polichromii („freski z Supraśla”) – obecnie eksponowane w klasztorze, w pałacu archimandrytów. Prace przy rekonstrukcji cerkwi według projektu architekta M. Kuźmienki, kontynuował architekt Michał Bałasz. Wiosną 2015 ukończono wewnątrz świątyni przygotowania do rekonstrukcji fresków, która rozpoczęła się w 2016 (do 30 lipca tegoż roku ozdobiono freskami wnętrze kopuły).
W marcu 2021 r. cerkiew została wyposażona w drewniany zdobiony czterorzędowy ikonostas, wykonany przez ukraińskiego rzeźbiarza Oleha Belca z Poczajowa. Rekonstrukcję fresków ukończono w 2021 r., po czym świątynia została 27 czerwca uroczyście konsekrowana przez metropolitę warszawskiego i całej Polski Sawę, w asyście hierarchów z kraju i zagranicy.
Cerkiew jest jednocześnie świątynią parafialną.
Na terenie klasztoru utworzono 16 września 2004 prawosławną Akademię Supraską (na wzór podobnych, działających m.in. w Rosji i Grecji).
Majątek i uposażenie klasztoru.
W 1501 Aleksander Chodkiewicz nadał mnichom włość Choroszcz. 17 lipca 1507 donacja ta została potwierdzona przez króla Zygmunta I Starego. W 1533 Chodkiewiczowie odebrali wspólnocie dwór i miasto Choroszcz, w zamian przekazując im Chworostów, Pużyce, Porosły i Fasty oraz dobra klewinowskie. 11 maja 1506 monaster otrzymał kolejne nadanie, tym razem od biskupa smoleńskiego Józefa, który przekazał wspólnocie Topilec, Baciuty i Piszczewo.

</doc>
<doc id="2720394" url="https://pl.wikipedia.org/wiki?curid=2720394" title="Adalbert Falk">
Adalbert Falk

Paul Ludwig Adalbert Falk (ur. 10 sierpnia 1827 w Mieczkowie, zm. 7 lipca 1900 w Hamm) – pruski polityk i urzędnik państwowy.
Życiorys.
Falk urodził się w dolnośląskiej wsi Mieczków jako syn ewangelickiego pastora. W 1847 rozpoczął pracę w pruskiej administracji państwowej. W 1853 objął stanowisko prokuratora w Ełku. W 1858 został deputowanym z okręgu Ełk, Olecko i Pisz. Po dziesięciu latach został urzędnikiem w ministerstwie sprawiedliwości.
22 stycznia 1872 roku został pruskim ministrem edukacji i w związku z trwającą od 1871 roku "wojną kulturową" był obok Ottona von Bismarcka współodpowiedzialny za walkę z kościołem katolickim. Był jednym z „ojców” ustaw majowych z 1873 roku. W 1879 osłabła jego pozycja i zrezygnował z urzędu, jednakże jeszcze trzy lata zasiadał w Reichstagu.
Po odejściu z polityki został prezesem sądu najwyższej w Hamm, gdzie zmarł w 1900 roku.

</doc>
<doc id="2720395" url="https://pl.wikipedia.org/wiki?curid=2720395" title="Cole Camp Junction">
Cole Camp Junction

Cole Camp Junction – obszar niemunicypalny w USA, w stanie Missouri, w hrabstwie Benton.

</doc>
<doc id="2720396" url="https://pl.wikipedia.org/wiki?curid=2720396" title="Monaster Zwiastowania Przenajświętszej Bogurodzicy w Supraślu">
Monaster Zwiastowania Przenajświętszej Bogurodzicy w Supraślu



</doc>
<doc id="2720400" url="https://pl.wikipedia.org/wiki?curid=2720400" title="Zygmunt Zaleski">
Zygmunt Zaleski

Zygmunt Zaleski (do 1924 Zalewski) (ur. 15 stycznia 1894 w Gozdaninie, zm. ok. 1940 r. w Mołodze k. Rybińska) – poseł na Polski Sejm Dzielnicowy, powstaniec wielkopolski, prezes Towarzystw Tomasza Zana i Towarzystwa Miłośników Miasta Poznania (współzałożyciel), wieloletni redaktor naczelny Kronika Miasta Poznania, kierownik Urzędu Statystycznego, wiceprezydent Poznania, zasłużony poznański społecznik.
Życiorys.
Urodził się w rodzinie mistrza kowalskiego Stanisława Zalewskiego[!] i Marii z Polaskich. Uczęszczał do Królewskiego Gimnazjum w Gnieźnie, gdzie w 1914 zdał maturę. Studiował ekonomię na uniwersytetach w Kilonii, Wrocławiu i Berlinie. W stolicy Dolnego Śląska, dokąd otrzymał służbowy przydział w 1916 roku, wojskowe władze pozwoliły mu uczęszczać na uniwersyteckie wykłady i seminaria, co zaowocowało zaangażowaniem w ramach Związku Grup Narodowych, Związku Młodzieży Polskiej "Zet" i funkcją prezesa wrocławskiej Bratniej Pomocy "Fraternitas". W grudniu 1918 roku został wybrany na delegata wrocławskiej "kolonii polskiej" na Polski Sejm Dzielnicowy, zwołany w Poznaniu (3-5 grudnia 1918 roku). W czasie obrad owego gremium złożył historyczny wniosek, aby "Sejm zechciał przyczynić się do jak najszybszego założenia w Poznaniu uczelni wyższej, czyli uniwersytetu". Podczas powstania wielkopolskiego działał przy tworzeniu polskiej administracji. Tuż po powstaniu redagował w Poznaniu pismo akademickie "Brzask", organizował w ramach odrębnego Zjednoczenia młodzież kupiecką i pracował jako członek Rady Pracy i Komisji Płac przy Ministerstwie b. Dzielnicy Pruskiej. W grudniu 1920 roku objął kierownictwo Urzędu Statystycznego Miasta Poznania, był jednym ze współzałożycieli Polskiego Towarzystwa Statystycznego. W 1922 wraz z Cyrylem Ratajskim założył Towarzystwo Miłośników Miasta Poznania (w latach 1936-1939 prezes, także sekretarz), oraz zainicjował wydawanie Kroniki Miasta Poznania, której był redaktorem naczelnym. 
W 1924 urzędowo zmienił nazwisko z "Zalewski" na "Zaleski".
Był także organizatorem Muzeum Miasta Poznania.
W 1937 mianowany tymczasowym wiceprezydentem Poznania.
Filister honorowy korporacji Hermesia.
Tuż po wybuchu II wojny światowej wyjechał do Lwowa, następnie wywieziony w głąb ZSRR umarł z wycieńczenia w 1940 r. w Mołodze k. Rybińska, został pochowany w dolinie pod Rybińskiem (teren w 1950 r. zalano tworząc sztuczne jezioro).
Autor ponad 80 artykułów w Kronice Miasta Poznania oraz książek: "Przewodnik po Ratuszu Poznańskim", ', "Biblioteka Jana Kasprowicza w Muzeum Miejskim", ' (redaktor), "Poznań w ilustracji" - 1928 (współudział).

</doc>
<doc id="2720401" url="https://pl.wikipedia.org/wiki?curid=2720401" title="Orszak weselny">
Orszak weselny

Orszak weselny – fresk autorstwa Giotto di Bondone namalowany ok. 1305 roku dla kaplicy Scrovegnich w Padwie.
Jeden z 40 fresków namalowanych przez Giotta w kaplicy Scrovegnich należący do cyklu scen przedstawiających życie Joachima i Anny, rodziców Marii oraz Chrystusa. Historia rodziców Marii i jej samej pochodziła głównie z trzynastowiecznej "Złotej legendy" autorstwa Jakuba de Voragine'a oraz z Protoewangelii Jakuba z II wieku.
Motyw orszaku Maryi jest bardzo rzadki w sztuce. Scena ukazana na fresku nie wskazuje o jaki epizod z życia Marii dokładnie chodzi. Jedne interpretacje identyfikują ją z momentem przywołania dziewic do uszycia zasłony do świątyni jerozolimskiej: Inne interpretacje wspominają o odwiedzinach rodziców Marii, Joachima i Anny w Galilei. Najbardziej prawdopodobną interpretacją fresku jest przedstawienie na nim orszaku weselnego podczas zaślubin Marii z Józefem. Maria w towarzystwie druhen i rodziny z grajkami na przodzie wchodzi do domu przyszłego męża. W Protoewangelii wspomina się jedynie o wzięciu przez Józefa Marii pod swoją opiekę. Orszak weselny miał sugerować o prawdopodobnym usankcjonowaniu związku w świątyni, mimo iż nie wspominają o tym źródła. Nad głowami orszaku z gotyckiej wieżyczki wystaje gałąź krzewu. Jego symbolika nie została wyjaśniona.

</doc>
<doc id="2720402" url="https://pl.wikipedia.org/wiki?curid=2720402" title="Hesketh 308">
Hesketh 308

Hesketh 308 – samochód Formuły 1, zaprojektowany w 1974 roku przez Harveya Postlethwaite'a i skonstruowany przez Hesketh Racing. Pierwszy samochód Formuły 1 skonstruowany przez Hesketha.
Model, podobnie jak wielu konkurentów, zawierał monocoque z aluminium i nadwozie w kształcie butelki coli, a także był wyposażony w silnik Cosworth DFV (z innego silnika korzystało tylko Ferrari), ale w przeciwieństwie do rywali jego chłodnica znajdowała się w nosie. Tak zwany "airbox" był masywny.
Projekt był konwencjonalny, ale na tyle udany, by być dobrą podstawą do dalszego rozwoju. W trakcie przerwy w sezonie pojedyncza chłodnica z przodu została zastąpiona przez dwie, znajdujące się w sekcjach bocznych. Do nosa doczepiono małe skrzydełko. Pod koniec sezonu 1974 Postlethwaite zaczął eksperymentować z gumowymi sprężynami śrubowymi w miejsce stalowych.

</doc>
<doc id="2720404" url="https://pl.wikipedia.org/wiki?curid=2720404" title="Hesketh 308B">
Hesketh 308B



</doc>
<doc id="2720406" url="https://pl.wikipedia.org/wiki?curid=2720406" title="Okręt (ujednoznacznienie)">
Okręt (ujednoznacznienie)

Osoby noszące nazwisko Okręt:

</doc>
<doc id="2720407" url="https://pl.wikipedia.org/wiki?curid=2720407" title="Struhárske sedlo">
Struhárske sedlo

Struhárske sedlo (1355 m) – przełęcz w Niżnych Tatrach na Słowacji.
Położenie.
Leży w bocznym grzbiecie, oddzielającym się w Dziurkowej od głównego grzbietu Niżnych Tatr w kierunku południowym i rozdzielającym doliny Jaseniańską (na zachodzie) i Łomnistą (na wschodzie). Oddziela Dziurkową od pierwszego szczytu we wspomnianym grzbiecie – Struhára (1471 m).
Turystyka.
Na przełęcz prowadzą dwa szlaki turystyczne: niebieski z Doliny Jaseniańskiej (od zachodu) i zielony z Doliny Łomnistej (od wschodu), które następnie wyprowadzają na główny grzbiet Niżnych Tatr nieco na wschód od Siodła Dziurkowej.

</doc>
<doc id="2720409" url="https://pl.wikipedia.org/wiki?curid=2720409" title="Dwór w Koźniewie Wielkim">
Dwór w Koźniewie Wielkim

Dwór w Koźniewie Wielkim – późnobarokowy, modrzewiowy dwór szlachecki z drugiej połowy XVIII w., położony we wsi Koźniewo Wielkie w gminie Sońsk. Należy do najcenniejszych i największych dworów drewnianych na Mazowszu.
Historia.
Dwór zbudowany został przez Antoniego Zielińskiego. Następnie jego właścicielką była Zuzanna Przebendowska i jej córki Katarzyna Gzowska i Marianna Leśniewska oraz Antoni Sędzimir. W latach 1885–1909 właścicielem dworu był Dawid Buchwejtz, a po nim Kazimierz Kędzierski. Po drugiej wojnie światowej we dworze ulokowano szkołę podstawową, obecnie zlikwidowana, dwór jest opuszczony i niszczeje. W 1960 przeszedł gruntowny remont. W 1996 dwór został nakryty blachą. W 2013 Urząd Gminy Sońsk wyraził zgodę na sprzedaż dawnego dworu, która się dokonała w listopadzie 2022.
Architektura.
Dwór został wzniesiony z drewna modrzewiowego na planie prostokąta. Powstał na kamiennej podmurówce, konstrukcji zrębowej, oszalowany, w środku otynkowany. Parterowy z mieszkalnym poddaszem. Od frontu wzniesiono czterosłupowy ganek. Układ wewnątrz dwutraktowy z sienią i salonem na osi. W sieni znajduje się klatka schodowa dobudowana w drugiej połowie XIX w. oraz stiukowe, neobarokowe obramienia drzwi. Dach dworu jest łamany, pierwotnie kryty gontem.
Z dawnego założenia parkowego pozostało jedynie kilkanaście starych drzew.

</doc>
<doc id="2720410" url="https://pl.wikipedia.org/wiki?curid=2720410" title="Urugwajskie filmy zgłoszone do rywalizacji o Oscara w kategorii filmu nieanglojęzycznego">
Urugwajskie filmy zgłoszone do rywalizacji o Oscara w kategorii filmu nieanglojęzycznego

Pierwszy film do nagrody Akademii Filmowej w kategorii dla najlepszego filmu nieanglojęzycznego Urugwaj zgłosił 17 lutego 1993 roku. Szybko jednak pojawiły się kontrowersje, że film "Własny kawałek świata" (hisz. "Un lugar en el mundo") został nakręcony przez argentyńskiego reżysera Adolfo Aristarain, a jego treść powstała w Argentynie. 29 marca 1993 podczas 65. ceremonii wręczenia Oscarów, między ogłoszeniem nominacji a przyznaniem nagród wyszło na jaw, że film został zgłoszony jako obraz urugwajski jednak w całości powstał w Argentynie. Urugwaj ponownie zgłosił film dopiero w 2001 roku i od tego czasu zgłasza je regularnie. Do tej pory wszystkie filmy były w języku hiszpańskim i żadnemu się nie udało zdobyć statuetki.

</doc>
<doc id="2720412" url="https://pl.wikipedia.org/wiki?curid=2720412" title="McLaren M23">
McLaren M23

McLaren M23 – samochód Formuły 1 skonstruowany przez McLarena i używany w sezonach 1973, 1974, 1975, 1976, 1977 oraz 1978. Kierowcami bolidu byli Denny Hulme, Peter Revson, Jody Scheckter, Jacky Ickx, Emerson Fittipaldi, Mike Hailwood, Jochen Mass, Dave Charlton, James Hunt, Gilles Villeneuve, Bruno Giacomelli, Emilio de Villota, Brett Lunger, Nelson Piquet i Tony Trimmer.

</doc>
<doc id="2720414" url="https://pl.wikipedia.org/wiki?curid=2720414" title="D'mt">
D'mt



</doc>
<doc id="2720415" url="https://pl.wikipedia.org/wiki?curid=2720415" title="Park Narodowy West MacDonnell">
Park Narodowy West MacDonnell

Park Narodowy West MacDonnell ("West MacDonnell National Park") – park narodowy utworzony w roku 1992, położony w górach Macdonnella, na zachód od miasta Alice Springs, na obszarze Terytorium Północnego w Australii.

</doc>
<doc id="2720416" url="https://pl.wikipedia.org/wiki?curid=2720416" title="Dmt">
Dmt



</doc>
<doc id="2720418" url="https://pl.wikipedia.org/wiki?curid=2720418" title="Józef Górski (prawnik)">
Józef Górski (prawnik)

Józef Górski (ur. 16 lutego 1904 w Śnietni, gm. Szymanowice, zm. 5 lutego 1983 w Poznaniu) – polski prawnik, profesor prawa UAM, rektor Wyższej Szkoły Ekonomicznej w Poznaniu.
Życiorys.
Urodził się 16 lutego 1904 w Śnietni, gm. Szymanowice, w rodzinie Wojciecha i Katarzyny z Walkowiaków. Uczył się w gimnazjum w Liskowie, potem w gimnazjum w Pleszewie, które ukończył egzaminem dojrzałości w 1923. W 1927 ukończył studia na wydziale prawnym Uniwersytetu Poznańskiego (doktorat 1930). Studia uzupełniające odbył w Paryżu (1928–1929) i Berlinie (1932). Od 1938 był docentem prawa cywilnego Uniwersytetu Poznańskiego i profesorem Wyższej Szkoły Handlowej w Poznaniu.
Podczas okupacji niemieckiej pracował w przedsiębiorstwie handlowym. W 1940 został aresztowany i więziony na Pawiaku. W 1944 przeniesiony do obozu w Krakowie-Płaszowie, gdzie doczekał wyzwolenia.
Po wojnie profesor Uniwersytetu im. Adama Mickiewicza w Poznaniu (wydział prawa), rektor Wyższej Szkoły Ekonomicznej w Poznaniu, członek rad naukowych Instytutu Ekonomiki Transportu w Warszawie i Instytutu Morskiego w Gdańsku.
Działał społecznie w Zrzeszeniu Prawników Polskich, Polskim Towarzystwie Ekonomicznym, Poznańskim Towarzystwie Przyjaciół Nauk. Od 8 lutego 1960 do 12 lutego 1961 był prezesem Towarzystwa Miłośników Miasta Poznania. Był przewodniczącym grupy inicjatywnej założenia w Poznaniu oddziału Towarzystwa Przyjaźni Polsko-Radzieckiej, do czego doszło 12 października 1945.
W dniu 1 października 1976 otrzymał tytuł doktora honoris causa Akademii Ekonomicznej w Poznaniu.
Jego bratem był Władysław Górski, profesor Uniwersytetu Szczecińskiego. Od 24 kwietnia 1930 był mężem Celiny z Zarembów.
Zmarł 5 lutego 1983 w Poznaniu. Pochowany 11 lutego 1983 na cmentarzu na Junikowie (pole 27 kwatera D-1-16).

</doc>
<doc id="2720421" url="https://pl.wikipedia.org/wiki?curid=2720421" title="Malinówka (potok)">
Malinówka (potok)

Malinówka – potok w Krakowie, lewy dopływ Serafy.
Źródło potoku znajduje się na wzgórzu Rajsko na Pogórzu Wielickim w krakowskich Soboniowicach. Początkowo płynie on w kierunku wschodnim. Po minięciu wysypiska w Baryczy i przepłynięciu pod ul. Krzemieniecką ostro skręca na północ. Kilkadziesiąt metrów dalej mija ul. Koszutki i wpływa na teren lasu. Od tego miejsca, aż do mostu pod ul. Blacharską stanowi granicę między Krakowem a Wieliczką. Następnie przepływa pod autostradą A4 i skręca na wschód. Dalej płynie kolektorem pod węzłem Wielickim by ok. 700 m za nim wpaść do Serafy. Na całej długości Malinówka przyjmuje wiele dopływów.
Rzeka prowadzi wody pozaklasowe zarówno pod względem zanieczyszczenia fizykochemicznego, saprobowości jak i skażenia bakteriologicznego. Powodem tego faktu jest przepływanie Malinówki obok składowiska odpadów w Baryczy.

</doc>
<doc id="2720423" url="https://pl.wikipedia.org/wiki?curid=2720423" title="Hesketh 308C">
Hesketh 308C

Hesketh 308C – samochód Formuły 1, zaprojektowany w 1976 roku przez Harveya Postlethwaite'a i skonstruowany przez Hesketh Racing.
Konstrukcja.
Jedną z największych innowacji modelu 308B były gumowe przednie sprężyny. W 308C sprężyny z gumy znalazły się już zarówno z przodu, jak i z tyłu samochodu. Zaletą takiego rozwiązania była niska masa sprężyn i możliwość łatwego ustawienia ich sztywności.
Samochód był jednak stosunkowo konwencjonalny. Podobnie jak w modelu 308B, chłodnice zostały zamontowane wzdłużnie w sekcjach bocznych, obok silnika Ford Cosworth DFV o mocy 485 KM przy 10 000 obr./min. Tylne hamulce zostały zamontowane obok pięciobiegowej skrzyni biegów Hewland.
Po sezonie 1975 Frank Williams przy finansowym wsparciu Waltera Wolfa zakupił samochód i nakłonił Postlethwaite'a do dalszego rozwoju modelu. Postlethwaite zmodyfikował zawieszenie m.in. poprzez zarzucenie gumowych sprężyn. Nowy samochód został nazwany Williams FW05. Był on jednak zbyt ciężki i nie odnosił dobrych wyników.

</doc>
<doc id="2720424" url="https://pl.wikipedia.org/wiki?curid=2720424" title="Williams FW05">
Williams FW05



</doc>
<doc id="2720426" url="https://pl.wikipedia.org/wiki?curid=2720426" title="Wolf-Williams FW05">
Wolf-Williams FW05



</doc>
<doc id="2720428" url="https://pl.wikipedia.org/wiki?curid=2720428" title="Pesa 611M">
Pesa 611M

Pesa 611M – szerokotorowe spalinowe wagony inspekcyjne produkowane przez przedsiębiorstwo Pojazdy Szynowe Pesa Bydgoszcz. Na zamówienie Kolei Rosyjskich powstały 2 egzemplarze, dostarczone w 2013 roku.
15 października 2013 jeden z pojazdów osiągnął na trasie Moskwa – Petersburg prędkość 201 km/h, co jest największą prędkością spalinowego pojazdu szynowego polskiej produkcji.
Historia.
Geneza.
Pesa Bydgoszcz w 2001 rozpoczęła produkcję fabrycznie nowych pojazdów szynowych. Jako pierwszy powstał 214M – normalnotorowy spalinowy wagon silnikowy przeznaczony na rynek polski&lt;ref name="ŚK 5/2003"&gt;&lt;/ref&gt;. W 2004 Pesa rozpoczęła realizację zamówień na pojazdy tego typu dla kolei szerokotorowych. Pierwsze dotyczyło wagonów dla Kolei Ukraińskich. Jednym z nich był wagon inspekcyjny 610M przeznaczony dla dyrektora generalnego Kolei Ukraińskich, a pozostałymi były 620M przeznaczone dla regularnego ruchu pasażerskiego&lt;ref name="RK 2/2010"&gt;&lt;/ref&gt;.
214M
610M
620M
611M
Realizacja zamówienia.
12 października 2011, podczas 9. targów Trako w Gdańsku, przedstawiciele Pesy Bydgoszcz i Kolei Rosyjskich podpisali umowę na wyprodukowanie i dostarczenie dwóch pojazdów inspekcyjnych z opcją zamówienia kolejnych&lt;ref name="tts 9/2013"&gt;&lt;/ref&gt;. Podpisana umowa zakładała wejście pociągów do eksploatacji przed Zimowymi Igrzyskami Olimpijskimi 2014 w Soczi.
Pod koniec czerwca 2013 ukończono wagon 611M-001, po czym na początku lipca odbywał on jazdy testowe na trasie Bydgoszcz – Inowrocław. W drugiej połowie lipca pojazd został przetransportowany do Rosji i 29 lipca 2013 rozpoczęto jego testy na torze Naukowo-Badawczego Instytutu Transportu Kolejowego (WNIIŻT) w Szczerbince.
Na początku sierpnia 2013 gotowy był wagon 611M-002. 15 października na trasie Moskwa – Petersburg osiągnął on prędkość 201 km/h, co jest największą prędkością spalinowego pojazdu szynowego polskiej produkcji.
Konstrukcja.
Wagon typu 611M to pojazd inspekcyjny dla kolei o rozstawie szyn 1520 mm, który jest rozwinięciem wagonu typu 610M eksploatowanego przez Koleje Ukraińskie.
Wagon jest wyposażony w dwa wózki napędowe oraz kabiny maszynisty na obu końcach, które przystosowane są do obsługi przez jedną osobę z dodatkowym miejscem dla pomocnika maszynisty i inspektora.
Po obu stronach pojazdu umiejscowione są sterowane elektrycznie pojedyncze drzwi odskokowo-przesuwne. Automatycznie wysuwane stopnie pozwalają na wsiadanie i wysiadanie na perony o różnych wysokościach. Pojazd jest klimatyzowany oraz ma okna zespolone gwarantujące wysoki poziom izolacji cieplnej i akustycznej, dzięki czemu możliwa jest praca w temperaturze od -40 do +40°C.
Wnętrze pojazdu jest podzielone na: salkę konferencyjną – pomieszczenie z wyposażeniem multimedialnym, strefę pracy, część sypialną oraz w pełni wyposażoną część kuchenną do przygotowywania posiłków. Wagon jest wyposażony również w kabinę prysznicową i toaletę w układzie zamkniętym.
W pojeździe zainstalowane są systemy łączności obsługujące standardy: komunikacji satelitarnej, telefonu kolejowego (UKF (160 MHz), fale średnie (2 MHz), GSM-R, TETRA) i telefonii komórkowej (GSM/GPRS/EDGE/UMTS/LTE). Ponadto pojazd ma telewizję cyfrową i przemysłową.

</doc>
<doc id="2720430" url="https://pl.wikipedia.org/wiki?curid=2720430" title="West MacDonnell National Park">
West MacDonnell National Park



</doc>
<doc id="2720431" url="https://pl.wikipedia.org/wiki?curid=2720431" title="Laura Omloop">
Laura Omloop

Laura Omloop, bardziej znana jako Laura (ur. 18 maja 1999) – belgijska piosenkarka. Reprezentantka Belgii w 7. Konkursie Piosenki Eurowizji dla Dzieci. 
Życiorys.
W 2009 została reprezentantką Belgii z piosenką „Zo verliefd” w 7. Konkursie Piosenki Eurowizji dla Dzieci który został rozegrany w Kjowie. Ostatecznie w finale konkursu zajęła 4. miejsce zdobywszy 113 punktów.
W czerwcu 2010 roku Laura wydała swój kolejny singiel "Stapelgek op jou". W tym samym roku pojawił się jej pierwszy album zatytułowany "Verliefd".
W 2011 roku Laura wydała swój drugi album "Wereld vol kleuren". Promując tę płytę Laura nagrała w sumie 6 teledysków "Wereld vol kleuren", "Jolie fille", "Nu is het gedaan", "Vrienden voor het leven BFF", "Mijn vriendinnen" oraz "Toon me je hand".
W październiku 2012 roku Laura wydała swój trzeci album "Klaar voor". Nagrała teledysk promujący tę płytę do piosenki o tym samym tytule co album.
W 2014 roku wydała album zatytłowany "Meer" Znalazła się w nim piosenka o tym samym tytule ale także: "Zo Zonder Jou", "Magie", "Smoorverliefd", "Kleine Maud", "Waae ben jij", "Tijgerkat", "OMG", "Judge Me" i "Try".

</doc>
<doc id="2720434" url="https://pl.wikipedia.org/wiki?curid=2720434" title="Ectodini">
Ectodini

Ectodini – plemię ryb z rodziny pielęgnicowatych (Cichlidae) obejmujące afrykańskie gatunki pyszczaków z jeziora Tanganika, gdzie zasiedliły wszystkie strefy litoralu – nad skałami, piaskiem lub mułem. Tworzą jedno ze starszych ewolucyjnie plemion pielęgnic wschodnioafrykańskich.
Wszystkie Ectodini są endemitami. Badania cytochromu b sugerują, że ich przodek (lub przodkowie) pojawił się w jeziorze około 3,7 mln lat temu i dał początek istniejącym dzisiaj gatunkom, które w efekcie gwałtownej radiacji pojawiły się w bardzo krótkim czasie, niemal jednocześnie.
Różnią się między sobą morfologicznie, behawioralnie i ekologicznie, w tym preferencjami pokarmowymi i metodami żerowania. U większości pyszczaków opiekę nad potomstwem podejmuje samica, natomiast u Ectodini spotykane są również przypadki samców opiekujących się młodymi. 
Monofiletyzm tej grupy został potwierdzony analizami morfologicznymi i badaniami molekularnymi.
Współcześnie żyjące Ectodini są klasyfikowane w rodzajach:
Typem nomenklatorycznym jest "Ectodus".

</doc>
<doc id="2720436" url="https://pl.wikipedia.org/wiki?curid=2720436" title="Rajsko (wzgórze w Krakowie)">
Rajsko (wzgórze w Krakowie)

Rajsko – wzgórze w Krakowie w dzielnicy X Swoszowice. Ma charakter garbu, ciągnącego się od Rajska do Soboniowic (Baryczy). Ze wzgórza wypływa potok Malinówka oraz kilka strumyków.
Szczyt wzgórza pokryty jest lasem, w którym znajduje się fort główny artyleryjski 51 "Rajsko", wchodzący w skład Twierdzy Kraków.

</doc>
<doc id="2720437" url="https://pl.wikipedia.org/wiki?curid=2720437" title="Grodziska Strefa Przemysłowa">
Grodziska Strefa Przemysłowa

Grodziska Strefa Przemysłowa to teren o powierzchni 35 ha położony w Grodzisku Wielkopolskim przy drodze krajowej nr 32 Poznań - Zielona Góra oraz przy obwodnicy miasta.
Pomysł utworzenia w Grodzisku Wielkopolskim wydzielonych terenów pod inwestycje przemysłowe powstał na początku lat 90. Inspiracją dla projektu "Grodzisk Food Park" były podobne przedsięwzięcia w krajach zachodniej Europy, m.in. w Danii. Opracowany w 1993 r. „projekt organizacji strefy przemysłowej w małym mieście” był unikalnym w skali kraju rozwiązaniem. Zakładał on powstanie kilkunastu zakładów głównie branży spożywczej na bazie lokalnego rolnictwa. W tym celu gmina pozyskała z Agencji Nieruchomości Rolnych grunty położone w bezpośrednim sąsiedztwie drogi krajowej Poznań - Zielona Góra. Ten nowatorski jak na tamte czasy pomysł nie został wcielony w życie z powodu braku środków finansowych. W następnych latach samorząd lokalny podjął decyzję o sprzedaży działek zainteresowanym inwestorom. W 2003 r. zdecydowano o budowie drogi dojazdowej do poszczególnych działek i uzbrojeniu terenu strefy, co zaowocowało pojawieniem się kolejnych inwestorów.
Obecnie na terenie Grodziskiej Strefy Przemysłowej swoje zakłady produkcyjne mają następujące firmy:
W lipcu 2019 na terenie strefy przy drodze krajowej Nr 32 otwarto restaurację McDonald’s.

</doc>
<doc id="2720438" url="https://pl.wikipedia.org/wiki?curid=2720438" title="Chorwacki Kościół greckokatolicki">
Chorwacki Kościół greckokatolicki

Chorwacki Kościół greckokatolicki – jeden z Kościołów chrześcijańskich 
połączonych unią kościelną z Rzymem. Jego wyznawcy uznają władzę i autorytet papieża.
Historia.
Powiększająca się liczba chrześcijańskich uciekinierów z Imperium Osmańskiego w XVI i XVII wieku na teren Chorwacji (będącej częścią Królestwa Węgierskiego) skłoniły władców z dynastii Habsburgów do stworzenia hierarchii kościelnej w unii z Rzymem. 21 listopada 1611 papież Paweł V utworzył eparchię Marča. W 1671 po konflikcie z katolikami obrządku łacińskiego ówczesny biskup Pavao Zorčić uznał siebie i swoich następców wikariuszami generalnymi biskupa Zagrzebia.
W 1777 z inicjatywy cesarzowej Marii Teresy papież Pius VI ustanowił diecezję Križevci, podległą początkowo arcybiskupowi Ostrzyhomia, następnie arcybiskupowi Zagrzebia (od 1852). Po I wojnie światowej eparchia objęła wszystkich grekokatolików w Jugosławii. Po rozpadzie Jugosławii utworzone zostały egzarchaty dla Serbii i Czarnogóry (2003), podniesiony w 2018 roku do rangi eparchii oraz Macedonii (2003). Egzarchat w Macedonii ma obecnie status Kościoła "sui iuris". 
Obecnie liczba wiernych wynosi 21,509 dla diecezji w Križevci i 22,369 dla egzarchatu Serbii i Czarnogóry. Istnieje też diaspora w USA (Cleveland, Chicago i Pittsburgh). Obecnym zwierzchnikiem jest biskup Milan Stipić.

</doc>
<doc id="2720440" url="https://pl.wikipedia.org/wiki?curid=2720440" title="Srawa">
Srawa



</doc>
<doc id="2720441" url="https://pl.wikipedia.org/wiki?curid=2720441" title="Wielka Turnia (Gubalec)">
Wielka Turnia (Gubalec)

Wielka Turnia – turnia w orograficznie lewych zboczach Wąwozu Kraków (odgałęzienie Doliny Kościeliskiej w Tatrach Zachodnich). Znajduje się w środkowej części północnej grzędy Gubalca. Północna ściana tej turni ma spore przewieszenie i wysokość około 50 m. Nie zainteresowali się nią jednak taternicy. Znajduje się w niej trudno dostępna jaskinia Dziura w Wielkiej Turni, a także schronisko Schron nad Zakosistą. Powyżej Wielkiej Turni, do szczytu Gubalca ciągnie się nieznaczna, niezbyt stroma i zalesiona wypukłość, poniżej strome i zalesione urwisko z pojedynczymi skałkami.
W polskich Tatrach istnieje inna, większa i bardziej znana turnia. Jest to Wielka Turnia Małołącka w Dolinie Małej Łąki.

</doc>
<doc id="2720443" url="https://pl.wikipedia.org/wiki?curid=2720443" title="Zygmunt Zalewski">
Zygmunt Zalewski

Zygmunt Józef Zalewski (ur. 11 marca 1894 we Włoszczowie, zm. 26 czerwca 1939) – major dyplomowany kawalerii Wojska Polskiego.
Życiorys.
Urodził się 11 marca 1894 we Włoszczowie, ówczesnym mieście powiatowym guberni kieleckiej, w rodzinie Karola.
28 lutego 1921 został zatwierdzony z dniem 1 kwietnia 1920 w stopniu porucznika, w kawalerii, w grupie oficerów byłych Korpusów Wschodnich i byłej armii rosyjskiej. 1 czerwca 1921 pełnił służbę w Oddziale I Sztabu Ministerstwa Spraw Wojskowych, a jego oddziałem macierzystym był 7 Pułk Ułanów Lubelskich. Posiadał wówczas, obok stopnia wojskowego, tytuł „przydzielony do Sztabu Generalnego”. 3 maja 1922 został zweryfikowany w stopniu rotmistrza ze starszeństwem z 1 czerwca 1919 i 298. lokatą w korpusie oficerów jazdy (od 1924 – kawalerii), a jego oddziałem macierzystym był nadal 7 puł. w Mińsku Mazowieckim.
3 listopada 1922 został powołany do Wyższej Szkoły Wojennej w Warszawie, w charakterze słuchacza II Kursu doszkolenia. 15 października 1923, po ukończeniu kursu i otrzymaniu dyplomu naukowego oficera sztabu generalnego, został przydzielony do Doświadczalnego Centrum Wyszkolenia w Rembertowie, pozostając oficerem nadetatowym 7 puł. 1 grudnia 1924 awansował na majora ze starszeństwem z dniem 15 sierpnia 1924 i 39. lokatą w korpusie oficerów kawalerii. Pełnił wówczas służbę w Oddziale III Sztabu Generalnego w Warszawie, pozostając nadal oficerem nadetatowym 7 puł. W 1925 pełnił służbę w 1 Pułku Szwoleżerów Józefa Piłsudskiego w Warszawie na stanowisku dowódcy 1. szwadronu. W 1928 pełnił służbę w 3 Pułku Szwoleżerów Mazowieckich w Suwałkach na stanowisku dowódcy szwadronu. 6 lipca 1929 został wyznaczony na stanowisko II oficera sztabu inspektora armii w Warszawie, generała dywizji Leonarda Skierskiego. Z dniem 6 kwietnia 1932 został przeniesiony ze składu osobowego inspektora armii generała dywizji Daniela Konarzewskiego do Dowództwa Okręgu Korpusu Nr X w Przemyślu. 30 marca 1934 został zwolniony z zajmowanego stanowiska i pozostawiony bez przynależności służbowej z równoczesnym oddaniem do dyspozycji dowódcy Okręgu Korpusu Nr X. Z dniem 31 sierpnia 1934 został przeniesiony w stan spoczynku.
W 1939 został powołany do służby czynnej i przydzielony do 2 pułku Szwoleżerów Rokitniańskich w Starogardzie na stanowisko dublera I zastępcy dowódcy pułku. Podpułkownik Tadeusz Łękawski, który był etatowym I zastępcą dowódcy pułku scharakteryzował go jako "„bardzo pracowitego, zdolnego i poważnego oficera”", a następnie dodał "„nasz pułk otrzymał jako jeden z dwóch pułków kawalerii zadanie od Ministra Spraw Wojskowych – jako eksperyment – opracowania szczegółowego rocznego planu wyszkolenia w układzie lekcyjnym z minutowym programem. W tej nad wyraz żmudnej pracy – miałem dużą pomoc w osobie Majora Zalewskiego”".
26 czerwca 1939 major Zalewski popełnił samobójstwo przy użyciu broni palnej. W 1958 pułkownik Łękawski tak opisał okoliczności i powody samobójczej śmierci majora Zalewskiego: "„wyjechaliśmy z dowódcą pułku na obserwację oficerskich zawodów międzypułkowych w Bydgoszczy, czy też w Grudziądzu. Przed wyjazdem poleciłem dublującemu moje obowiązki 1-go zastępcy dowódcy pułku – majorowi dypl. Zalewskiemu – przeprowadzenie ćwiczenia za i wyładowania z wagonów szwadronów – przy silnym lotnictwie nieprzyjaciela. Chodziło o przeprowadzenie opracowanego przeze mnie założenia i uzgodnionego z koleją – odnośnie do podstawienia składów wagonowych. Po powrocie z zawodów, wieczorem, zostaliśmy zatrzymani przy dowództwie pułku przez adiutanta pułkowego, który meldował, że ćwiczenie to odbyło się w jakiejś niesamowitej atmosferze. Major Zalewski na wstępnym instruktażu do ćwiczenia zajął stanowisko istotnego zagrożenia przez Niemców, i w tej atmosferze wraz z wydaniem ostrej amunicji odbyło się całe ćwiczenie. Major Zalewski był bardzo podniecony. Nazajutrz zostałem zaalarmowany wieścią, że major Zalewski się zastrzelił, i tak istotnie było. Była to pierwsza tragiczna ofiara przyszłej wojny. Dochodzenie ustaliło, że wyjeżdżał motocyklem na granicę, gdzie miał stwierdzić ruch oddziałów niemieckich. Ćwiczenie przeprowadził jakby istotnie Niemcy już byli. Był przejęty i przekonany, że nie jesteśmy zabezpieczeni. Równowaga umysłowa została zachwiana i to spowodowało targnięcie się na własne życie”".

</doc>
<doc id="2720444" url="https://pl.wikipedia.org/wiki?curid=2720444" title="Henryk Messing">
Henryk Messing

Henryk Aleksander Messing (ur. 9 września albo 9 listopada 1893 w Choroszczy albo Bystrem, zm. 18 sierpnia 1977 w Saint Lucia) – polski rolnik, działacz społeczny, poseł na Sejm IV kadencji (1935–1938) w II Rzeczypospolitej.
Życiorys.
Wykształcenie.
Uczył się w latach 1909–1911 w prywatnej Trzyklasowej Szkole Handlowej A.A. Jeżewskiego w Warszawie, którą ukończył egzaminem dojrzałości. Studiował 1 semestr w "École Libre des Sciences Politiques" w Paryżu w roku szkolnym 1913–1914). Przeszedł również przez szkołę podoficerską (wrzesień 1911 – maj 1912), szwadron szkolny przy 12. pułku ułanów armii rosyjskiej (w lipcu 1912 roku zdał egzamin na chorążego rezerwy), kursy gazowe dla oficerów przy sztabie 6. Armii rosyjskiej (w 1917) i kurs obrony przeciwgazowej w Wojsku Polskim w 1933 roku.
Służba wojskowa.
Jako jednoroczny ochotnik służył w 12. Biełgrodskim pułku ułanów (w Bołgradzie, Besarabia) od 1 września 1911 roku. W czasie I wojny światowej został 31 lipca 1911 roku zmobilizowany i został osobistym adiutantem dowódcy XIX Korpusu w stopniu podporucznika ze starszeństwem od 19 lipca 1915 roku), następnie osobistym adiutantem dowódcy 6. Armii od 23 marca 1916 roku, przydzielony do szwadronu ordynansów (kawalerii sztabowej) 30 września 1916 roku. W okresie od 23 kwietnia 1917 roku do 2 kwietnia 1918 roku był dowódcą tego szwadronu, od marca 1918 roku w stopniu porucznika (ze starszeństwem od 19 kwietnia 1915 roku).
W okresie od lipca 1914 roku do stycznia 1917 roku służył na froncie niemieckim w Królestwie Polskim, ale 11 stycznia 1917 roku został przeniesiony na front rumuński.
W marcu i kwietniu 1918 roku był uczestnikiem prac Komisji Likwidacyjnej przy sztabie 6. Armii.
2 sierpnia 1919 roku został powołany do Wojska Polskiego, 20 sierpnia dostał przydział do kancelarii II wiceministra Spraw Wojskowych, od 21 czerwca 1921 roku służył jako adiutant wiceministra w MSWojsk. w stopniu rotmistrza ze starszeństwem od 1 czerwca 1919 roku. Był również adiutantem Kazimierza Sosnkowskiego.
Okres międzywojenny.
W dwudziestoleciu międzywojennym prowadził gospodarstwo (o powierzchni 799 ha) w Bystrem. pełnił wiele funkcji społecznych, był m.in.: członkiem Rady Gminnej, Rady Powiatowej i Wydziału Powiatowego w Bielsku Podlaskim, prezesem Rady Nadzorczej Spółdzielni „Rolnik” i sekretarzem generalnym Związku Oficerów Rezerwy.
Politycznie był związany z BBWR.
W wyborach parlamentarnych w 1935 roku został wybrany posłem na Sejm IV kadencji (1935–1938) 49 464 głosami z listy BBWR z okręgu nr 41, obejmującego powiaty: ostrowski, wysoko-mazowiecki i bielski. W kadencji tej pracował w komisjach: prawniczej, przemysłowo-handlowej, wojskowej (1937–1938). W styczniu 1936 roku został wybrany do specjalnej komisji do rozważenia sprawy użycia broni przez wartowników cywilnych zatrudnionych w administracji wojskowej i w przedsiębiorstwach wojskowych, a w czerwcu 1938 roku – do specjalnej komisji do spraw aprowizacji.
II wojna światowa i czas emigracji.
Brał udział (wraz z synem Januszem) w kampanii wrześniowej. Następnie przedostał się (również wraz z synem) do Londynu. Po II wojnie światowej pozostał na emigracji – zamieszkał na Saint Lucia.
Życie rodzinne.
Był synem Leona, właściciela majątku Bystre, i Bronisławy z Kleinów. Ożenił się z Natalią Bitny-Szlachtą, z którą miał 3 dzieci: Janusza Henryka Leona (1917–2010), Henryka Leona i Marię (1920–2012).
Janusz Messing jako cichociemny został zrzucony w Polsce 14 marca 1943 roku w okolicach Tłuszcza. Następnego dnia został aresztowany przez Niemców. Po kilku tygodniach wydobyty z więzienia w Tomaszowie Mazowieckim. Walczył w powstaniu warszawskim. Po wojnie skończył studia w Londynie i wraz z ojcem wyjechali na wyspę Saint Lucia lub na Barbados.
Został pochowany na cmentarzu ewangelicko-augsburskim w Warszawie (aleja A, grób 25).

</doc>
<doc id="2720445" url="https://pl.wikipedia.org/wiki?curid=2720445" title="Daniel Teklehaymanot">
Daniel Teklehaymanot



</doc>
<doc id="2720448" url="https://pl.wikipedia.org/wiki?curid=2720448" title="Attu (Grenlandia)">
Attu (Grenlandia)

Attu – miejscowość na zachodnim wybrzeżu Grenlandii, w gminie Qaasuitsup. Wg stanu na lipiec 2005 w Attu znajduje się heliport będący środkiem komunikacji z innymi miejscowościami na Grenlandii.
W roku 2011 liczba mieszkańców wynosiła 233 osoby.

</doc>
<doc id="2720450" url="https://pl.wikipedia.org/wiki?curid=2720450" title="Płaśń pod Progami">
Płaśń pod Progami



</doc>
<doc id="2720451" url="https://pl.wikipedia.org/wiki?curid=2720451" title="Namatjira Drive">
Namatjira Drive

Namatjira Drive - część drogi stanowej nr 2, o długości 157 km, w Australii, na obszarze Terytorium Północnego. Droga ściśle turystyczna, przebiega przez park narodowy West MacDonnell. Jest częścią Red Centre Way. Nazwa drogi pochodzi od nazwiska aborygeńskiego malarza, pochodzącego z plemienia Arandów, Alberta Namatjira.

</doc>
<doc id="2720452" url="https://pl.wikipedia.org/wiki?curid=2720452" title="Yigrem Demelash">
Yigrem Demelash

Yigrem Demelash (ur. 28 stycznia 1994) – etiopski lekkoatleta specjalizujący się w biegach długich.
W 2012 został mistrzem świata juniorów w biegu na 10 000 metrów. W 2016 zajął czwarte miejsce na rozgrywanych w Rio de Janeiro igrzyskach olimpijskich. 

</doc>
<doc id="2720463" url="https://pl.wikipedia.org/wiki?curid=2720463" title="Wolarski Żleb">
Wolarski Żleb

Wolarski Żleb – żleb w Wąwozie Kraków w polskich Tatrach Zachodnich. Opada spod Wolarskiego Przechodu (ok. 1490 m) do Płaśni między Progi (ok. 1320 m). Jest stromy i na całej swojej długości po obydwu stronach ograniczony lasem, ale dno ma trawiaste. Bez trudności można nim z Wąwozu Kraków wyjść na Wolarski Przechód.

</doc>
<doc id="2720464" url="https://pl.wikipedia.org/wiki?curid=2720464" title="Organizacja Harcerska &quot;Rodło&quot;">
Organizacja Harcerska &quot;Rodło&quot;



</doc>
<doc id="2720467" url="https://pl.wikipedia.org/wiki?curid=2720467" title="Towarzystwo Miłośników Miasta Poznania im. Cyryla Ratajskiego">
Towarzystwo Miłośników Miasta Poznania im. Cyryla Ratajskiego

Towarzystwo Miłośników Miasta Poznania im. Cyryla Ratajskiego – najstarsze w Poznaniu stowarzyszenie, skupiające miłośników miasta.
Historia.
W 1913 założono w Poznaniu Towarzystwo Krajoznawcze. Rok później powołano w ramach towarzystwa Sekcję Miłośników Miasta Poznania, do której zadań należało między innymi troszczenie się o polskie pomniki narodowe czy profesjonalne oprowadzanie wycieczek po mieście.
Towarzystwo Miłośników Miasta Poznania zostało założone 14 grudnia 1922 w sali 15 ratusza w Poznaniu z inicjatywy Zygmunta Zaleskiego (do 1924 Zalewski) i Cyryla Ratajskiego na wzór Towarzystwa Miłośników Historii i Zabytków Krakowa w Krakowie. Poznańskie towarzystwo było z kolei wzorem do powstania podobnych organizacji tego typu w Bydgoszczy, Toruniu, Grudziądzu i Grodnie.
W 1939 działalność towarzystwa została przerwana przez II wojnę światową. W 1945 zostały reaktywowane struktury (po zebraniu organizacyjnym w dniu 29 maja). W zebraniu uczestniczyło blisko 40 osób. Powzięto m.in. decyzję o reaktywowaniu "Kroniki stoł. Miasta Poznania". 27 lutego 1947 towarzystwo wpisano do rejestru stowarzyszeń i związków Urzędu Wojewódzkiego Poznańskiego pod nr 15.
W latach 60. wprowadzono nowe formy działalności - wystawy, konkursy o tematyce poznańskiej dla młodzieży, działania na rzecz ochrony środowiska czy uczestnictwo w dyskusjach nad odbudową miasta ze zniszczeń wojennych. Towarzystwo zajęło się również opieką nad miejscami pamięci narodowej oraz zabytkowymi cmentarzami. Powołano Komisję Młodzieżową pod przewodnictwem i 20-letnim kierownictwem Ireny Wingerowej i ustanowiono odznakę Młodego Miłośnika Miasta Poznania.
11 kwietnia 1984 powstał przy towarzystwie Klub im. Stanisława Strugarka.
W 1990 z inicjatywy Krystyny Srokówny i przy współpracy z Muzeum Polskim w Rapperswilu powstał Klub 6 Kontynentów pod hasłem "Nic co poznańskie nie jest mi obce". W 1993 powołano Koło Bambrów Poznańskich, a rok później dla ratowania Fary Poznańskiej Koło Przyjaciół Fary Poznańskiej (pod przewodnictwem Renaty Linette) oraz Koło Miłośników Ratusza skupiające dzieci w wieku przedszkolnym oraz młodzież szkolną (z inicjatywy G. Polarczyk).
Cele towarzystwa.
Celem towarzystwa jest pobudzanie obywatelskiej inicjatywy, szerzenie wszechstronnej wiedzy o dziejach i teraźniejszości miasta oraz popularyzacja poznańskich tradycji i pogłębianie tą drogą lokalnego patriotyzmu.
Towarzystwo realizuje swoje cele przez:
Wydawnictwa.
Od 1923 towarzystwo wydawało Kronikę Miasta Poznania, do 1926 miesięcznik, a następnie kwartalnik. Do 1950 czasopismo było oficjalnym organem towarzystwa.
Członkowie.
Towarzystwo zostało założone przez 36 członków założycieli. Przed II wojną światową w Kronice Miasta Poznania publikowane były nazwiska nowo przyjętych wraz z krótkim opisem. W pierwszym roku istnienia pozyskano 206 członków, a do 1939 ponad 300.

</doc>
<doc id="2720468" url="https://pl.wikipedia.org/wiki?curid=2720468" title="Chlorek wapniowy">
Chlorek wapniowy



</doc>
<doc id="2720472" url="https://pl.wikipedia.org/wiki?curid=2720472" title="Antoni Michalski">
Antoni Michalski

Antoni Michalski (ur. 14 grudnia 1880 w Gogółkowie, zm. 10 kwietnia 1969 w Ptaszkowie) – polski rolnik, działacz społeczny, poseł na Sejm III kadencji (1930–1935) i Sejm IV kadencji (1935–1938) w II Rzeczypospolitej.
Był synem Walentego i Agaty. Ukończył szkołę powszechną. Po ukończeniu szkoły pracował w starostwie żnińskim, następnie prowadził majątek Łysinin w tym powiecie.
W latach 1902–1905 służył w pruskiej gwardii cesarskiej w Poczdamie. Uczestniczył w strajku szkolnym w 1905 roku, był członkiem Tajnego Komitetu Wyborczego. W czasie I wojny światowej został zmobilizowany do armii niemieckiej. Zwolniony jako inwalida.
Służył w Wojsku Polskim od 1 stycznia do 1 lipca 1919 roku, jako szeregowy w oddziałach powstańczych. W 1918 roku był członkiem Rady Ludowej i komisarzem obwodowym w Poznaniu.
W dwudziestoleciu międzywojennym pełnił wiele funkcji społecznych, był m.in.: członkiem Wydziału Powiatowego, Sejmiku Wojewódzkiego (w 1935 roku był marszałkiem) i Wydziału Wojewódzkiego w Poznaniu, a także Wielkopolskiej Izby Rolniczej i Rady Głównej Wielkopolskiego Towarzystwa Kółek Rolniczych.
Politycznie był związany z BBWR.
Startował bez powodzenia w wyborach parlamentarnych w 1928 roku z listy państwowej nr 30 (Katolicka Unia Ziem Zachodnich).
W wyborach parlamentarnych w 1930 roku został wybrany zastępcą posła na Sejm III kadencji (1930–1935) z listy BBWR z okręgu wyborczego nr 32 (Bydgoszcz). Po zrzeczeniu się mandatu przez posła Pawła Czaplewskiego został posłem. Złożył ślubowanie 10 lutego 1931 roku. Należał do Klubu BBWR.
W wyborach parlamentarnych w 1935 roku został wybrany posłem na Sejm IV kadencji (1935–1938) 11 168 głosami z okręgu nr 99, obejmującego powiaty: inowrocławski, inowrocławski – miejski, mogileński, żniński i szubiński. W kadencji tej należał do Grupy Rolnej i pracował w komisjach: oświatowej (1937–1938), pracy i spraw zagranicznych (1937–1938). W marcu 1936 roku został wybrany do specjalnej komisji budowlanej, a w marcu 1938 roku – do specjalnej komisji dla spraw oddłużenia rolnictwa.
Był odznaczony w 1960 roku Wielkopolskim Krzyżem Powstańczym.
Antoni Michalski był fundatorem kutego ogrodzenia, bram i furty cmentarza w Gąsawie, którą zdobią inicjały jego imienia i nazwiska. Został na tym cmentarzu pochowany.

</doc>
<doc id="2720473" url="https://pl.wikipedia.org/wiki?curid=2720473" title="Hõbeda">
Hõbeda

2 miejscowości w Estonii:

</doc>
<doc id="2720475" url="https://pl.wikipedia.org/wiki?curid=2720475" title="Jan Koziar">
Jan Koziar

Jan Andrzej Koziar (ur. 27 lutego 1943 w Woli Mieleckiej) – polski geolog, orędownik hipotezy ekspandującej Ziemi, pracownik naukowo-dydaktyczny Instytutu Nauk Geologicznych Uniwersytetu Wrocławskiego, w latach 80. XX w. – działacz opozycyjny, w III RP – działacz społeczny, popularyzator wiedzy nt. własności pracowniczej w Polsce, zwolennik dekomunizacji i przeciwnik neoliberalizmu.
Życiorys.
Urodził się w Woli Mieleckiej; uczęszczał do szkoły w Cieszynie i Gliwicach, po czym studiował geologię na Wydziale Nauk Przyrodniczych Uniwersytetu Wrocławskiego. Po ukończeniu studiów (1966 r.) i rocznym stażu został zatrudniony na etacie naukowo-dydaktycznym w Instytucie Nauk Geologicznych. Specjalizował się w dziedzinie tektoniki i geotektoniki, przygotowując autorskie programy dydaktyczne na podstawie wyników własnych badań. Napisał m.in. skrypt do nauki tektoniki. W latach 70. XX  w. prowadził kolportaż wydawnictw drugiego obiegu. Był członkiem NSZZ „Solidarność” od 1980 r. Po wprowadzeniu stanu wojennego zorganizował akcję "Solidarność Zwycięży", w której rozdano pół miliona ulotek. W październiku 1982 r. został rozszyfrowany przez SB i zwolniony z uczelni – działał w ukryciu przez 6,5 roku (przez kilkanaście dni ukrywał w swoim domu Władysława Frasyniuka). Prowadził działalność organizacyjną, wydawniczą, programową i publicystyczną. Analizował problematykę sprawnego funkcjonowania społeczeństw (m.in. problemy demokracji gospodarczej) – pisał liczne artykuły i broszury, wydane do początku lat 90. w ok. 30 tys. egzemplarzy. Zorganizował publikację „Biblioteczki Ucznia” i „Biblioteczki Pracownika” przez utworzoną Radę Oświaty Niezależnej.
W 1989 roku powrócił do pracy na Uniwersytecie Wrocławskim, gdzie kontynuował badania geotektoniczne – zainicjował badania związane z hipotezą ekspandującej Ziemi. Wspólnie z Józefem Obercem i Stefanem Cwojdzińskim nawiązał kontakty z czołowymi naukowcami zagranicznymi, działającymi w tej dziedzinie, w tym z S. W. Careyem z Uniwersytetu Tasmańskiego. W 2008 r. przeszedł na emeryturę, założył Wrocławską Pracownię Geotektoniczną; aktywnie popularyzuje tematykę ekspansjonizmu Ziemi, m.in. w internecie.
Nie przerwał działalności społecznej. W swoich publikacjach sprzeciwia się neoliberalizmowi. Został m.in. członkiem Unii Własności Pracowniczej, Narodowego Centrum Własności Pracowniczej w Stanach Zjednoczonych, ekspertem Polskiego Lobby Przemysłowego im. Eugeniusza Kwiatkowskiego, członkiem rady honorowej czasopisma „Obywatel” i nowyobywatel.pl.
Publikacje.
Tematykę publikacji naukowych lub dydaktycznych z dziedziny geologii reprezentują np.:
oraz liczne materiały dydaktyczne publikowane w internecie (m.in. autorskie wykłady uniwersyteckie).
Problematyki społecznej i gospodarczej dotyczą np.:
Odznaczenia i opinie.
Za postawę społeczną i obywatelską oraz za niepodważalne zasługi dla odzyskania niepodległości przez Polskę Jan Koziar został odznaczony przez prezydenta RP – Lecha Kaczyńskiego – Krzyżem Oficerskim Orderu Odrodzenia Polski. W 2015 odznaczony Krzyżem Wolności i Solidarności
W Biuletynie Ministerstwa Nauki i Szkolnictwa Wyższego z 2005 r. zamieszczono tekst dotyczący tematyki badawczej J. Koziara:
Według Władysława Frasyniuka Jan Koziar był „intelektualnym zapleczem” Regionalnej Komisji Wykonawczej NSZZ "Solidarność". Profesor Tadeusz Kowalik w książce „Współczesne systemy ekonomiczne. Powstanie, ewolucja, kryzys” wyraził opinię, że jest drugą osobą w Polsce (obok Krzysztofa Ludwiniaka) zasłużoną w dziedzinie popularyzacji problemów własności pracowniczej.

</doc>
<doc id="2720476" url="https://pl.wikipedia.org/wiki?curid=2720476" title="Towarzystwo Miłośników Miasta Poznania">
Towarzystwo Miłośników Miasta Poznania



</doc>
<doc id="2720477" url="https://pl.wikipedia.org/wiki?curid=2720477" title="Raków (rejon wołożyński)">
Raków (rejon wołożyński)



</doc>
<doc id="2720479" url="https://pl.wikipedia.org/wiki?curid=2720479" title="Grabówka (potok)">
Grabówka (potok)

Grabówka – potok w Wieliczce, lewy dopływ Serafy.
Źródło potoku znajduje się we wsi Grabówki Dolne, około 800 m na południe od granic Wieliczki. Początkowo płynie on w kierunku północnym, przepływając przez dwa niewielkie jeziora. Następnie skręca lekko na wschód i wpływa na teren Wieliczki. Dalej Grabówka płynie wzdłuż ul. Jedynaka i przepływa pod al. Solidarności. Przed osiedlem Przyszłości ostro skręca na wschód i kilkanaście metrów dalej wpada do Serafy.

</doc>
<doc id="2720481" url="https://pl.wikipedia.org/wiki?curid=2720481" title="Daniel Ponce De Leon">
Daniel Ponce De Leon



</doc>
<doc id="2720482" url="https://pl.wikipedia.org/wiki?curid=2720482" title="Alfa Romeo (Formuła 1)">
Alfa Romeo (Formuła 1)

Alfa Romeo (oficjalnie od 2023 roku Alfa Romeo F1 Team Stake) – zespół, konstruktor i dostawca silników Formuły 1. W barwach Alfa Romeo tytuł mistrza świata kierowców zdobył Giuseppe Farina i Juan Manuel Fangio.
W obecnej formule aktywny od 2019 roku jako kontynuacja zespołu Sauber. Jest efektem nowej umowy tytularnej z koncernem Stellantis, właścicielem marki Alfa Romeo, zawartej w 2018 roku.
Historia.
1914–1949.
Zaangażowanie Alfy Romeo w sporty motorowe, jeszcze jako ALFA (Anonima Lombarda Fabbrica Automobili), sięga 1914 roku, kiedy to Giuseppe Merosi zaprojektował 4,5-litrowy samochód Grand Prix. Nigdy nie wziął on jednak udziału w wyścigu. W 1919 roku został założony zespół Alfa Corse, wystawiający samochody wyścigowe. W jego barwach ścigali się Giuseppe Campari, Antonio Ascari, Ugo Sivocci i Enzo Ferrari. Na początku lat 20. Alfa Romeo pracowała nad modelem P1, który zadebiutował w Grand Prix Włoch 1923. W treningach śmierć poniósł Sivocco, w efekcie czego Alfa Romeo wycofała się i zatrudniła projektanta Fiata, Vittorio Jano. Jano w pośpiechu zaprojektował model P2, który zadebiutował w Grand Prix Francji 1924 z Camparim, Ascarim i Louisem Wagnerem za kierownicą. Campari wygrał ten wyścig, natomiast w Grand Prix Włoch zwyciężył Ascari. W lipcu 1925 roku Ascari zginął jednak podczas Grand Prix Francji. Firma uczestniczyła w wyścigach do końca sezonu, a jej kierowcami byli Campari i Gastone Brilli-Peri. Alfa Corse wróciła do wyścigów w 1929 roku. W 1930 roku nowym kierowcą został Tazio Nuvolari, któremu partnerował Achille Varzi. W tym okresie Enzo Ferrari przejął kontrolę nad programem Alfy Romeo w wyścigach Grand Prix. W Grand Prix Włoch 1931 zginął kierowca Alfy Romeo, Luigi Arcangeli. Rok później zadebiutował model P3. W tym samym roku firma została przejęta przez rząd Włoch, a nowy szef firmy Ugo Gobbato, nie wykazywał zainteresowania sportami motorowymi. W drugiej połowie lat 30. wyścigi samochodowe zostały zdominowane przez niemieckie marki i Alfa Romeo nie odnosiła sukcesów, z pewnymi wyjątkami, jak zwycięstwo Nuvolariego w Grand Prix Niemiec 1935. W marcu 1937 roku Alfa Romeo zakupiła 80% udziałów w firmie Scuderia Ferrari, a szefostwo objął Wifredo Ricart, który rywalizował z Ferrarim o przywództwo w firmie. W 1938 roku Gioacchino Colombo zaprojektował Alfę Romeo 158. Po zakończeniu II wojny światowej model powrócił do rywalizacji, a jego kierowcami byli Achille Varzi, Giuseppe Farina, Carlo Felice Trossi i Jean-Pierre Wimille, chociaż Farina został relegowany z zespołu pod koniec 1946 roku. Varzi zginął w Grand Prix Szwajcarii 1947, natomiast Wimille zginął za kierownicą Simki-Gordini podczas Grand Prix Juana Peróna 1949. Alfa Romeo postanowiła wówczas skoncentrować wysiłki na nadchodzącym sezonie 1950, który miał być inauguracją Mistrzostw Świata Formuły 1.
1950–1951.
Fabryczny zespół Alfy Romeo wrócił do rywalizacji w 1950 roku, a jego kierowcami byli Giuseppe Farina, Luigi Fagioli i Juan Manuel Fangio. W 1950 roku Farina został pierwszym mistrzem świata Formuły 1. W 1951 roku uczestniczyła unowocześniona wersja modelu 158 pod nazwą 159, którą mistrzostwo zdobył Fangio. Jednakże stary sprzęt, mały budżet i mocny rywal w postaci Ferrari skłoniły Alfę Romeo do wycofania się z Formuły 1.
1979–1985.
W 1963 roku Carlo Chiti i Ludovico Chizzola założyli firmę Autodelta, która nawiązała współpracę z Alfą Romeo jako zespół wyścigowy. Na początku lat 70. Autodelta odnosiła sukcesy w wyścigach samochodów sportowych z takimi kierowcami, jak Arturo Merzario, Jacques Laffite, Derek Bell i Henri Pescarolo, zdobywając dwa tytuły. Po dostarczaniu silnika B12 Brabhamowi w latach 1975–1976, Autodelta skupiła się na programie Alfy Romeo w Formule 1, budując model 177. Zadebiutował on w Grand Prix Belgii 1979 z Bruno Giacomellim za kierownicą. W Grand Prix Włoch 1979 zadebiutowała Alfa Romeo 179 z nowym silnikiem V12, podczas gdy stary model 177 przejął Vittorio Brambilla. W 1980 roku pozyskano sponsoring włoskiego oddziału Marlboro oraz Giacomellego i Patricka Depaillera jako kierowców. Giacomelli zdobył pierwsze punkty Alfy Romeo w Formule 1, finiszując jako piąty w Grand Prix Argentyny 1980, jednakże podczas testów na torze Hockenheimring zginął Depailler. Jego zastępcami zostali Brambilla oraz Andrea de Cesaris. Giacomelli tymczasem zajął piąte miejsce w Grand Prix Niemiec, zdobył także pole position w Grand Prix Stanów Zjednoczonych. Na sezon 1981 do Giacomellego dołączył Mario Andretti. W połowie sezonu do zespołu dołączył zwolniony z Ligiera francuski inżynier Gérard Ducarouge, który udoskonalił model 179C, co zaowocowało trzecim miejscem Giacomellego w Las Vegas. Na 1982 rok Ducarouge zaprojektował kompletnie nowy model 182, którym Andrea de Cesaris zdobył trzecie miejsce w Grand Prix Monako. Pod koniec roku Ettore Massacesi przekazał odpowiedzialność za projektowanie samochodu zespołowi Euroracing w Senago, kończąc tym samym współpracę z Autodeltą. Wskutek tego nowym kierowcą Alfy Romeo w 1983 roku został dawny zawodnik Euroracing, Mauro Baldi, który partnerował de Cesarisowi. Model 183T był zaktualizowaną wersją modelu 182, dostosowaną do silnika V8 turbo oraz wyposażoną w zgodną z przepisami płaską podłogą. De Cesaris dwukrotnie był drugi. Na początku sezonu Ducarouge'a zastąpił dyrektor techniczny Luigi Marmiroli, a głównym projektantem został Mario Tolentino. Po sezonie Marlboro wycofało się ze sponsorowania zespołu, a jego miejsce zajął Benetton. Nowymi kierowcami na sezon 1984 zostali Riccardo Patrese i Eddie Cheever. Ze względu na fakt, iż Patrese zdobył tylko jedno podium (we Włoszech), sezon ten został odczytany za rozczarowanie. Alfę Romeo opuścili po sezonie szef programu silnikowego Carlo Chiti (zastąpiony przez Giovanniego Tontiego) oraz Luigi Marmiroli. Marmirolego zastąpił John Gentry, który jednak przeszedł do Renault, stąd też za dokończenie projektu 185T był odpowiedzialny Tolentino. Sezon 1985 był porażką. Alfa Romeo nie zdobyła żadnego punktu i wycofała się z Formuły 1, a następnie – do 1988 – dostarczała silniki Oselli.
od 2019.
W 2018 Alfa Romeo została sponsorem tytularnym Saubera w Formule 1. Na sezon 2019 Sauber zmienił nazwę na Alfa Romeo Racing. Kierowcami zaprojektowanego przez Simone Restę modelu C38 zostali Kimi Räikkönen i Antonio Giovinazzi. Alfa Romeo zakończyła sezon na ósmym miejscu w klasyfikacji końcowej, natomiast w klasyfikacji kierowców Räikkönen był dwunasty, a Giovinazzi osiemnasty. Najbardziej udaną eliminacją dla zespołu było Grand Prix Brazylii, w którym Räikkönen i Giovinazzi zajęli odpowiednio czwarte i piąte miejsce. Na sezon 2020 sponsorem tytularnym zespołu został PKN Orlen, a w efekcie tej umowy kierowcą testowym Alfy Romeo został ponadto Robert Kubica. Polak zastąpił Kimiego Räikkönena na dwa wyścigi w sezonie 2021 - Grand Prix Holandii i Grand Prix Włoch gdzie zajął kolejno miejsca 15 i 14. Na sezon 2022 zespół całkowicie wymienił skład. Kimi Räikkönen odszedł na emeryturę, a Antonio Giovinazzi stał się kierowcą zespołu Dragon/Penske w Formule E. Nowymi kierowcami zostali Valtteri Bottas i Guanyu Zhou. Zespół zmienił również nazwę na Alfa Romeo F1 Team Orlen.
Wyniki.
Źródło: Wyprzedź Mnie!

</doc>
<doc id="2720483" url="https://pl.wikipedia.org/wiki?curid=2720483" title="Eldar Gasimov">
Eldar Gasimov



</doc>
<doc id="2720484" url="https://pl.wikipedia.org/wiki?curid=2720484" title="Team Alfa Romeo">
Team Alfa Romeo



</doc>
<doc id="2720485" url="https://pl.wikipedia.org/wiki?curid=2720485" title="Sally Clark">
Sally Clark

Sally Clark (ur. w sierpniu 1964, zm. 15 marca 2007) – brytyjska radczyni prawna, ofiara pomyłki sądowej, niesłusznie skazana za zamordowanie dwójki swoich synów w 1999. Nawet po unieważnieniu wyroku nie potrafiła otrząsnąć się z ciężkich doświadczeń, nabawiła się zaburzeń psychicznych, w tym silnego uzależnienia alkoholowego. Zmarła w 2007 roku z powodu zatrucia alkoholowego.
Jej pierwszy syn zmarł nagle po kilku tygodniach od urodzenia, w 1996 roku. Gdy jej drugi syn zmarł w podobny sposób, została aresztowana w 1998 i postawiona przed sądem za zabójstwo ich obu. Oskarżenie jej było kontrowersyjne ze względu na zeznania profesora pediatrii Roya Meadowa, który stwierdził, że prawdopodobieństwo nagłej śmierci łóżeczkowej dwójki dzieci z zamożnej rodziny jest jak 1 do 73 milionów. Taki wynik uzyskuje się przez podniesienie do kwadratu 1/8543, czyli prawdopodobieństwa śmierci łóżeczkowej jednego dziecka.
W późniejszym czasie Królewskie Towarzystwo Statystyczne wydało publiczne oświadczenie, wyrażając swoje zaniepokojenie „nadużywaniem statystyki w sądach” i przekonując, że twierdzenia Meadowa nie miały podstaw statystycznych.
Clark została skazana w listopadzie 1999 roku. Wyrok został utrzymany po apelacji w październiku 2000, ale anulowany po drugiej apelacji w styczniu 2003 roku po tym, jak wyszło na jaw, że patolog sądowy zataił wyniki badań wskazujących na naturalne przyczyny zgonu jednego z synów. Została zwolniona z więzienia po odsiedzeniu ponad 3 lat. W następstwie sprawy Clark, prokurator generalny zarządził rewizję setek innych wyroków sądowych, w wyniku czego uniewinniono jeszcze dwie kobiety skazane za zabicie swoich dzieci.

</doc>
<doc id="2720486" url="https://pl.wikipedia.org/wiki?curid=2720486" title="Qəşəm Nəcəfzadə">
Qəşəm Nəcəfzadə

Qəşəm Mirzə oğlu Nəcəfzadə (ur. 1 kwietnia 1959 roku w rejonie İmişli) – azerski poeta i publicysta.
W 1981 roku ukończył studia na wydziale Języka i Literatury w Państwowym Uniwersytecie w Gandży. W 1997 roku został członkiem Związku Pisarzy Azerbejdżanu. Przez długi czas pracował jako nauczyciel języka azerskiego i literatury w İmişli oraz Baku. Pracował też w gazecie „Mədəniyyət” („Kultura”) na stanowisku sekretarza wykonawczego. Obecnie jest członkiem zarządu Związku Pisarzy Azerbejdżanu, szefem wydziału literatury dziecięcej, dyrektorem działu poezji w czasopiśmie „Azərbaycan” („Azerbejdżan”) oraz członkiem grupy ekspertów przy radzie Krajowej Radia i Telewizji. Jest głównym wykładowcą na Uniwersytecie Təfəkkür.
W 2006 roku dostał nagrodę im. Tofiqa Mahmuda, w 2008 został odznaczony Międzynarodową nagrodą im. Rasula Rzego. Wziął udział w 38. Międzynarodowym Festiwalu Poezji, który odbył się w 2007 roku w Holandii. 
Jego wiersze zostały przetłumaczone na ponad 20 języków – angielski, uzbecki, kirgiski, francuski, niemiecki, albański, tamilski, gruziński, rosyjski, hiszpański, perski, polski oraz inne. Nəcəfzadə jest też autorem ponad 20 książek. Pięć z nich zostało opublikowane za granicą.
Ma dwóch synów i jedną córkę.

</doc>
<doc id="2720487" url="https://pl.wikipedia.org/wiki?curid=2720487" title="Nigar Jamal">
Nigar Jamal



</doc>
<doc id="2720488" url="https://pl.wikipedia.org/wiki?curid=2720488" title="Tożsamość Brahmagupty">
Tożsamość Brahmagupty

Tożamość Brahmagupty, zwana również tożsamością Fibonacciego, stwierdza, że iloczyn dwóch sum dwóch kwadratów jest również sumą dwóch kwadratów. Oznacza to, że zbiór wszystkich sum dwóch kwadratów jest zamknięty ze względu na mnożenie:
Na przykład:
Tożsamość jest specjalnym przypadkiem formula_2 tożsamości Lagrange’a, i po raz pierwszy pojawia się w dziełach Diofantosa. Brahmagupta udowodnił ogólniejszą równość, w równoważnej formie:
co pokazuje, że zbiór liczb postaci formula_3 jest zamknięty ze względu na mnożenie.
Obie równości można udowodnić poprzez rozwinięcie obu stron równania. Równość można uzyskać z , poprzez zmianę formula_4 na formula_5
Równość zachodzi dla liczb całkowitych, wymiernych, rzeczywistych i ogólnie, dla dowolnego pierścienia przemiennego.
W przypadku całkowitym, tożsamość znajduje zastosowanie w teorii liczb; jeśli użyje się jej wraz z twierdzeniem Fermata o sumie dwóch kwadratów, można udowodnić, że iloczyn kwadratu i dowolnie wielu liczb pierwszych postaci formula_6 jest sumą dwóch kwadratów.
Historia.
Tożsamość po raz pierwszy pojawia się w "Arytmetyce" Diofantosa (III, 19). Została ponownie odkryta przez Brahmaguptę (598–668), indyjskiego matematyka i astronoma, który uogólnił ją i używał do badań równań błędnie nazywanych równaniami Pella. Jego "Brahmasphutasiddhanta" została przetłumaczona z Sanskrytu na arabski przez Mohammada al-Fazariego, a potem na łacinę w 1126. Tożsamość pojawia się później w książce Fibonacciego "Liber quadratorum" z 1225 roku.
Związek z liczbami zespolonymi.
Jeśli formula_7 i formula_8 są liczbami rzeczywistymi, tożsamość równoważna jest multiplikatywności modułu w ciele liczb zespolonych:
Ponieważ
więc po podniesieniu obu stron do kwadratu,
i po zastosowaniu definicji modułu, otrzymamy:
Zastosowanie do rozwiązywania równań Pella.
Brahmagupta zastosował odkrytą tożsamość do rozwiązania konkretnego równania Pella: formula_13 Używając tożsamości w ogólniejszej postaci:
Brahmagupta był w stanie połączyć trójki formula_15 i formula_16 będące rozwiązaniami formula_17 aby otrzymać nową trójkę
Metoda ta nie tylko pozwoliła na otrzymanie nieskończenie wielu rozwiązań równania formula_19 przy użyciu tylko jednego rozwiązania, ale także na uzyskanie całkowitych, lub „prawie całkowitych” wyników, poprzez podzielenie otrzymanej trójki liczb przez formula_20 Ogólna metoda rozwiązywania równań Pella (tzw. metoda ćakrawala) została znaleziona przez Bhaskarę II w 1150 i bazowała ona na tożsamości Brahmagupty.

</doc>
<doc id="2720489" url="https://pl.wikipedia.org/wiki?curid=2720489" title="Luis Álamos">
Luis Álamos

Luis Álamos Luque (ur. 25 grudnia 1923 w Chañaral, zm. 26 czerwca 1983 w Santiago) – chilijski piłkarz i trener, występujący podczas kariery na pozycji pomocnika.
Kariera piłkarska.
Przez całą karierę piłkarską Luis Álamos występował w klubie Universidad de Chile.
Kariera trenerska.
Karierę trenerską Luis Álamos rozpoczął w klubie Universidad de Chile w 1957. "La U" trenował przez blisko dekadę i zdobył z nim w tym czasie czterokrotnie mistrzostwo Chile w 1959, 1962, 1964, 1965. Te sukcesy zaowocowały objęciem funkcji selekcjonera reprezentacji Chile w 1965. W 1966 awansował z "La Roja" do Mistrzostw Świata w Anglii. Na Mundialu Chile przegrało mecze z Włochami (0-2), ZSRR (1-2) i zremisowało z Koreą Północną (1-1), co spowodowało zajęcie ostatniego miejsca w grupie i odpadnięcie z turnieju. W latach 1967-1968 prowadził Audax Italiano, 1969-1970 CD Lota Schwager a w 1971 Santiago Wanderers. Najlepszym okresem w jego karierze była praca w stołecznym CSD Colo-Colo w latach 1972-1975. W tym okresie doprowadził Colo-Colo do mistrzostwa Chile w 1972 oraz Pucharu Chile w 1974. Na arenie międzynarodowej dotarł do finału Copa Libertadores 1973, w którym Colo-Colo uległo argentyńskiemu Independiente Avellaneda.
Te sukcesy zaowocowały powrotem stanowisko selekcjonera reprezentacji Chile w 1973. W 1973 awansował z "La Roja" do Mistrzostw Świata w RFN. Na Mundialu Chile przegrało mecz z RFN (0-1) oraz zremisowało z NRD (1-1) i Australią (0-0), co spowodowało zajęcie trzeciego miejsca w grupie i odpadnięciem z turnieju. Po Mundialu pożegnał się z reprezentacją Chile. Potem pracował jeszcze w Santiago Morning, Coquimbo Unido, Unión Española oraz ponownie w Santiago Wanderers, w którym pożegnał się z ławką trenerską.

</doc>
<doc id="2720491" url="https://pl.wikipedia.org/wiki?curid=2720491" title="Zdzisław Chlewiński">
Zdzisław Chlewiński

Zdzisław Chlewiński (ur. 27 lutego 1929 w Waldkowie k. Święcian na Wileńszczyźnie, zm. 24 czerwca 2021 w Gościkowie) – rzymskokatolicki kapłan diecezji zielonogórsko-gorzowskiej, profesor dr hab. nauk humanistycznych, pedagog i psycholog o specjalności procesy poznawcze i psychologia eksperymentalna.
Życiorys.
Rozpoczął naukę w 1935 r. w szkole ćwiczeń przy średniej szkole dla nauczycieli w Święcianach. W czasie II wojny światowej mieszkał wraz z rodziną (rodzicami i starszym bratem) w swoim mieście rodzinnym. W czasie okupacji niemieckiej od lipca 1941 r. administracja litewska zlikwidowała polskie szkoły, dlatego z braku szkoły polskiej uczęszczał do szkoły litewskiej. W 1946 r. rodzina Chlewińskiego przyjechała na tzw. Ziemie Odzyskane. Początkowo zatrzymali się w Drawnie, a następnie przeprowadzili się do Stargardu Szczecińskiego. Od 1946 roku uczył się w państwowym liceum dla dorosłych w Gorzowie Wielkopolskim. W latach 1949–1954 odbył studia w Seminarium Duchownym w Gorzowie Wielkopolskim i 29 czerwca 1954 przyjął święcenia kapłańskie z rąk bpa Herberta Bednorza. W 1957 roku podjął studia w ramach specjalizacji filozoficzno-psychologicznej na Wydziale Filozofii Katolickiego Uniwersytetu Lubelskiego. W 1961 roku obronił pracę magisterską, poświęconą założeniom pawłowowskiej koncepcji życia psychicznego.
Od października 1961 rozpoczął pracę na KUL w charakterze asystenta, a pierwsze zajęcia prowadził ze studentami z zakresu metod statystycznych, a później także z podstaw z psychometrii. W 1963 roku na macierzystym uniwersytecie obronił pracę doktorską, dotyczącą wartości i cech osobowości. Po doktoracie rozpoczął pracę w Katedrze Psychologii Eksperymentalnej. W 1972 roku habilitował się i jako docent objął kierownictwo tejże Katedry oraz specjalizacji filozoficzno-psychologicznej KUL. W tym samym roku papież Paweł VI przyznał mu tytuł kapelana Jego Świątobliwości. W 1980 roku został Dziekanem Wydziału Filozofii KUL, a w 1981 Wydziału Nauk Społecznych. W 1988 roku otrzymał tytuł naukowy profesora i stanowisko profesora nadzwyczajnego w Katedrze Psychologii Eksperymentalnej KUL, a w 1992 stanowisko profesora zwyczajnego w Katedrze Psychologii Eksperymentalnej, a do 2002 roku był szefem tej Katedry. 
Promotor wielu prac doktorskich, recenzent prac doktorskich i habilitacyjnych oraz kierownik prac naukowo-badawczych. Członek Polskiej Akademii Nauk (Wydział I Nauk Humanistycznych i Społecznych; Komitet Psychologii). Był autorem książek, artykułów naukowych i popularnonaukowych.
W ostatnim okresie życia mieszkał w Wyższym Seminarium Duchownym w Paradyżu.
Dorobek naukowy.
Działalność naukowa Zdzisława Chlewińskiego koncentrowała się głównie na psychologii procesów poznawczych a przede wszystkim na zagadnieniach kształtowania umiejętności poznawczych, funkcjonowaniu wiedzy deklaratywnej, psychologii myślenia. Ponadto zajmował się twórczym rozwiązywaniem problemów, funkcji analogii we wnioskowaniu oraz interdyscyplinarnym podejściu do badań umysłu. Ważną częścią problematyki było również badanie pogranicza psychologii i filozofii życia. 
Był autorem i współautorem książek: "Psychology of Learning in Poland" (1986), "Information Processing in Paranoid Schizophrenics" (1986), "Eksplikacja procesów psychicznych w Jerzego Konorskiego teorii integracyjnej działalności mózgu" (1986), "Postawy a cechy osobowości" (1987), "Kształtowanie się umiejętności poznawczych. Identyfikacja pojęć" (1991), "Dojrzałość: osobowość, sumienie, religijność" (1991), "Urojeniowa wizja świata", "Wnioskowanie przez analogię w procesach kategoryzacji" (1995), "Psychologia pamięci" (1997), "Search for Maturity. Personality, Conscience, Religion" (1998), "Umysł: dynamiczna organizacja pojęć: analiza psychologiczna" (1999), "Psychologia w perspektywie XXI wieku" (2004), "Psychologia poznawcza w trzech dekadach XX wieku" (2007), "Groza i prześladowanie Polaków i Żydów na Wileńszczyźnie: wspomnienia i refleksje z czasów dwóch okupacji" (2009).

</doc>
<doc id="2720494" url="https://pl.wikipedia.org/wiki?curid=2720494" title="Juan Machuca">
Juan Machuca

Juan Salvador Machuca Valdés (ur. 7 marca 1951 w Santiago) - były chilijski piłkarz, grający na pozycji obrońcy.
Kariera klubowa.
Całą karierę piłkarską Juan Machuca spędził w klubie Unión Española, w którym występował w latach 1969-1987. Z Unión Española trzykrotnie zdobył mistrzostwo Chile w 1973, 1975 i 1977. Na arenie międzynarodowej dotarł do finału Copa Libertadores 1975, w którym Unión uległ argentyńskiemu Independiente Avellaneda.
Kariera reprezentacyjna.
W reprezentacji Chile Machuca zadebiutował 31 maja 1972 w przegranym 3-4 spotkaniu w ramach Copa Carlos Dirttborn z Argentyną. W 1974 roku został powołany przez selekcjonera Luisa Álamosa do kadry na Mistrzostwa Świata w RFN. Na Mundialu Machuca był rezerwowym i nie wystąpił w żadnym meczu. W 1975 wziął udział w Copa América. W tym turnieju Machuca wystąpił w dwóch meczach z Boliwią i Peru. Ostatni raz w reprezentacji Machuca wystąpił 15 czerwca 1977 w przegranym 2-4 towarzyskim spotkaniu ze Szkocją. Od 1972 do 1977 rozegrał w reprezentacji 22 spotkania.

</doc>
<doc id="2720495" url="https://pl.wikipedia.org/wiki?curid=2720495" title="Piotr Hipolit Krasnodębski">
Piotr Hipolit Krasnodębski

Piotr Hipolit Krasnodębski (ur. 1 sierpnia 1876 w Borszynie k. Łęczycy, zm. 11 października 1928 w Milanówku) – polski artysta malarz i grafik początku XX w.
Edukację artystyczną w warszawskiej pracowni Jana Felicjana Owidzkiego oraz w Szkole Rysunkowej Wojciecha Gersona. Od 1898 r. studiował w Krakowie pod kierunkiem m.in.: Leona Wyczółkowskiego, Jacka Malczewskiego, Jana Stanisławskiego.
Podczas wielu podróży artystycznych i służbowych zwiedził Monachium, Florencję, Rzym, Mediolan, Zurych, Wiedeń, Pragę. Pracował jako zarządca dóbr barona Leopolda Kronenberga, równocześnie tworząc kolejne prace z dziedziny malarstwa i grafiki. Był członkiem Komitetu Towarzystwa Zachęty Sztuk Pięknych w Warszawie, należał także do Stowarzyszenia Artystów Warszawskich "Odłam", Warszawskiego Towarzystwa Artystycznego Polskiej Sztuki Stosowanej, Towarzystwa Przyjaciół Sztuk Graficznych. Wystawiał głównie w warszawskiej Zachęcie, a także w Salonie Krywulta oraz we Lwowie, Łodzi, Poznaniu, Wiedniu i Petersburgu. Malował pejzaże, martwe natury, portrety. Miał także duży dorobek w dziedzinie grafiki i jest uznawany za prekursora nowoczesnego drzeworytu w Polsce.
Pod koniec życia osiedlił się w Milanówku, gdzie malował pejzaże oraz pracował przy wykończeniu wnętrz kościoła św. Jadwigi. Pochowany został na cmentarzu Powązkowskim w Warszawie (kwatera 226 rząd 3).

</doc>
<doc id="2720496" url="https://pl.wikipedia.org/wiki?curid=2720496" title="Sauber C1">
Sauber C1

Sauber C1 – samochód wyścigowy skonstruowany przez Saubera w 1970 roku. Samochód, zbudowany przez Petera Saubera w piwnicy swoich rodziców w Zurychu, był skonstruowany wokół kratownicy przestrzennej – której główne części pochodziły z Brabhama i był napędzany silnikiem Forda o pojemności 997 cm³ i mocy 115 KM. Model rywalizował w wyścigach górskich, a Peter Sauber zdobył nim mistrzostwo Szwajcarii w 1970 roku. Sauber C1 ścigał się do 1983 roku.

</doc>
<doc id="2720499" url="https://pl.wikipedia.org/wiki?curid=2720499" title="(40463) Frankkameny">
(40463) Frankkameny

(40463) Frankkameny – planetoida z pasa głównego odkryta 15 września 1999 w Calgary przez astronoma amatora Gary’ego Billingsa.
Planetoida została nazwana imieniem zmarłego w 2011 astronoma Franka L. Kameny’ego, także działacza na rzecz praw gejowskich. Kameny działał na rzecz usunięcia homoseksualizmu z list „zaburzeń osobowości”.

</doc>
<doc id="2720501" url="https://pl.wikipedia.org/wiki?curid=2720501" title="Józef Agaton Morawski">
Józef Agaton Morawski

Józef Agaton Morawski herbu Dąbrowa (ur. 5 albo 6 lutego 1893 w Odrzechowej, zm. 13 grudnia 1969 w Krakowie) – polski ziemianin, rolnik, działacz społeczny, poseł na Sejm IV kadencji (1935–1938) w II Rzeczypospolitej.
Życiorys.
Urodził się 5 lub 6 lutego 1893 w Odrzechowej. W 1912 zdał z odznaczeniem egzamin dojrzałości w C. K. Gimnazjum Męskim w Sanoku (w jego klasie byli m.in. Ludwik Hellebrand, Jan Kosina, Mieczysław Krygowski, Jerzy Pajączkowski, Tadeusz Remer, Zygmunt Vetulani). Następnie podjął studia prawnicze na Uniwersytecie Lwowskim. Ukończył tam III rok w 1914. Ponadto ukończył szkołę oficerską w Rembertowie (grudzień 1916 – lipiec 1917) i francuski kurs wyszkolenia w Krakowie.
W początkowej fazie I wojny światowej był członkiem Drużyn Bartoszowych. 30 września 1914 wstąpił do Legionu Wschodniego. 1 października 1914, po rozwiązaniu Legionu Wschodniego, został przydzielony do 4 baterii 1 Pułku Artylerii Legionów Polskich jako podoficer. 15 grudnia 1915 został mianowany chorążym. 1 marca 1916 został przeniesiony do 5 baterii, a 1 maja tego roku mianowany podporucznikiem. Od 30 czerwca do 30 listopada 1916 służył w 2 baterii haubic. W lipcu 1917, po kryzysie przysięgowym, wstąpił do Polskiego Korpusu Posiłkowego. W 1918 został przyjęty do Wojska Polskiego. Został zwolniony z powodu choroby.
1 czerwca 1920 zgłosił się ochotniczo do 6 Pułku Artylerii Polowej, zweryfikowany jako kapitan. Od 1 października do 1 grudnia 1920 walczył w 21 Pułku Artylerii Polowej w stopniu kapitana ze starszeństwem od 1 czerwca 1919.
Po zwolnieniu do rezerwy w 1927 prowadził własne majątki Odrzechowa, Markowce i Niebieszczany (wszystkie w powiecie sanockim).
Pełnił szereg funkcji społecznych, był m.in.: członkiem Rady Powiatowej w Sanoku, wójtem gminy zbiorowej Bukowsko w tym powiecie, radcą Izby Rolniczej we Lwowie. Od 1933 do 1937 był prezesem oddziału Związku Legionistów Polskich w Sanoku (jego następcą został płk Zygmunt Cšadek). 2 marca 1934 został mianowany radcą Lwowskiej Izby Rolniczej na okres trzech lat. Był członkiem sanockiego gniazda Polskiego Towarzystwa Gimnastycznego „Sokół”.
Politycznie był związany z BBWR i OZN. W wyborach parlamentarnych w 1935 został wybrany posłem na Sejm IV kadencji (1935-1938) 40 981 głosami z listy BBWR z okręgu nr 77, Sanok, obejmującego powiaty: sanocki, leski i krośnieński. W kadencji tej pracował w komisjach: prawniczej i wojskowej (1937–1938).
17 września 1939 Rada Miasta Sanoka przyznała mu tytuł Honorowego Obywatela Królewskiego Wolnego Miasta Sanoka zasługi dla miasta na stanowisku posła do Sejmu RP, w tym skuteczne interwencje w sprawie utworzenia w Sanoku oddziałów sądów i innych. Dzięki niemu Sanok włączono do COP, a w mieście powstały Fabryka Gumy, Fabryka Akumulatorów i Fabryka Obrabiarek (broni).
Po wybuchu II wojny światowej, we wrześniu 1939 był zastępcą komendanta garnizonu w Sanoku. Pu załamaniu się obrony dotarł przez Węgry i Francję do Wielkiej Brytanii. Jako oficer łącznikowy PSZ przy sztabie armii francuskiej uczestniczył w kampanii w 1944 we Francji. Po wojnie początkowo przebywał na emigracji w Wielkiej Brytanii i pracował jako nauczyciel w szkole rolniczej dla Polaków w Glasgow.
W 1959 wrócił do kraju. Pracował jako inspektor Dyrekcji Lasów Państwowych w Zielonej Górze i Szczecinku.
Został pochowany na Cmentarzu Rakowickim w Krakowie (kwatera M, rząd płn.).
Życie rodzinne.
Jego pradziadkiem był Wiktor Gniewosz. Był synem Władysława (właściciela dóbr Odrzechowa i Pobiedno) i Kazimiery z domu Leszczyńskiej.
Jego braćmi byli: Jan (1878–1940, prawnik), Stanisław (ur. 1882), Kazimierz (ur. 1889), Jerzy (ur. 1894 lub 1896).
Józef Morawski ożenił się 22 sierpnia 1917 z Felicją Jachimowską (majątek Markowce), z którą miał dwóch synów: Wacława Kazimierza (1918–1944, porucznik w 1 Dywizji Pancernej gen. Stanisława Maczka, zginął w Langannerie podczas walk w Normandii 11 sierpnia 1944, Francja) i Andrzeja (1919–2003).
Józef Morawski ożenił się powtórnie 11 sierpnia 1967 z Zofią Puzyną (1895–1980), córką Józefa Puzyny, rektora Uniwersytetu Lwowskiego.

</doc>
<doc id="2720502" url="https://pl.wikipedia.org/wiki?curid=2720502" title="TCL Technology">
TCL Technology

TCL Technology (TCL) – korporacja międzynarodowa z siedzibą główną w Huizhou, w prowincji Guangdong w ChRL, działająca w branży elektronicznej. W 2010 r. była 25. pod względem wielkości producentem elektroniki dla konsumentów i szóstym co do wielkości producentem telewizorów (po Samsungu, LG, Sony, Panasonicu i Sharpie), natomiast w 2018 była marką numer 2 na świecie (zaraz po Samsungu) w liczbie sprzedanych telewizorów.
Firma posiada montownię telewizorów LCD w Żyrardowie, a także centrum badawcze w Warszawie, zajmujące się głównie technologią sztucznej inteligencji.

</doc>
<doc id="2720504" url="https://pl.wikipedia.org/wiki?curid=2720504" title="Harvey Postlethwaite">
Harvey Postlethwaite

Harvey Postlethwaite (ur. 4 marca 1944 w High Barnet, zm. 13 kwietnia 1999 w Barcelonie) – brytyjski inżynier pracujący głównie w Formule 1.
Życiorys.
Postlethwaite uczył się w Royal Masonic School w Bushey, po czym podjął studia w University of Birmingham, gdzie studiował inżynierię mechaniczną. Po uzyskaniu doktoratu pracował w ICI. Jako że jego pasją były wyścigi samochodowe, w 1970 roku podjął pracę w March Engineering jako młodszy projektant samochodów Formuły 2 i Formuły 3. Następnie pracował dla Alexandra Hesketha w Hesketh Racing; zaprojektowany przez Postlethwaite'a Hesketh 308 od razu okazał się konkurencyjny, a James Hunt wygrał Grand Prix Holandii 1975. Hesketh wkrótce później zaczął przeżywać problemy finansowe i jego kapitał trafił do Waltera Wolfa, współwłaściciela zespołu Wolf-Williams. Postlethwaite pracował nad Williamsem FW05 (był to "de facto" Hesketh 308C), ale wskutek braku wyników doszło do rozłamu wśród Wolfa i Franka Williamsa. Postlethwaite zaprojektował Wolfa WR1, na którym Jody Scheckter w 1977 roku sensacyjnie został wicemistrzem świata. W 1978 roku Lotus zastosował efekt przypowierzchniowy i wyniki Wolfa były gorsze, wskutek czego po sezonie Scheckter odszedł do Ferrari. Po 1979 roku Wolf zrezygnował z Formuły 1 i sprzedał pozostałości zespołu Emersonowi Fittipaldiemu z Fittipaldi Automotive.
Postlethwaite zaprojektował Fittipaldi F8, a Keke Rosberg odniósł nim w 1980 kilka dobrych wyników, często w wyścigach okazując się lepszym od Emersona Fittipaldiego. W maju 1981 roku Postlethwaite przeszedł do Ferrari, gdzie zaprojektował model 126C2, napędzany silnikiem V6 turbo. W latach 1982–1983 Ferrari zdobyło mistrzostwo konstruktorów. Postlethwaite został w Ferrari do lata 1987 roku, kiedy to zastąpił go John Barnard. Postlethwaite przeszedł do Tyrrella, gdzie wraz z Jeanem-Claude'em Migeotem opracował Tyrrella 019, który poprzez swój podniesiony nos zrewolucjonizował aerodynamikę przodu w Formule 1. Jean Alesi osiągał tym samochodem dobre wyniki w 1990 roku. W 1991 roku przeszedł do Saubera, który miał mocne powiązania z Mercedesem. Gdy okazało się, że Mercedes nie wróci do Formuły 1 jako konstruktor, Brytyjczyk przeszedł do Ferrari, gdzie pracował rok, po czym został zwolniony i powrócił do Tyrrella. W Tyrrellu pełnił funkcję dyrektora zarządzającego. Pod koniec 1997 roku Tyrrell został sprzedany koncernowi British American Tobacco. Postlethwaite został w Tyrrellu do sezonu 1998, ostatniego sezonu działalności tej marki. W 1999 roku zaprojektował prototyp Hondy. W tym samym roku Postlethwaite zmarł na zawał serca. Honda wycofała projekt RA099 miesiąc po jego śmierci.

</doc>
<doc id="2720509" url="https://pl.wikipedia.org/wiki?curid=2720509" title="Casino Rama Curling Skins Game 2012">
Casino Rama Curling Skins Game 2012

Casino Rama Curling Skins Game 2012 – curlingowy turniej rozgrywany według metody Skins Game odbył się w dniach 7–8 stycznia 2012 w Casino Rama w Rama, Ontario.
Do turnieju zaproszono 4 drużyny. W tej edycji wystąpiły zespoły Glenna Howarda, Kevina Koe, Kevina Martina i Jeffa Stoughtona.
Łączna pula nagród wyniosła 75 000 CAD. Z łączną wygraną 43,9 tysięcy dolarów w turnieju zwyciężyła drużyna Kevina Koe.
Wyniki.
Finał.
8 stycznia 2012; 13:00
Draw to the button.
Przed rozpoczęciem półfinałów rozegrano draw to the button, którego zwycięzca wygrał 1 000 CAD.

</doc>
<doc id="2720515" url="https://pl.wikipedia.org/wiki?curid=2720515" title="Zoltan Tagscherer">
Zoltan Tagscherer



</doc>
<doc id="2720517" url="https://pl.wikipedia.org/wiki?curid=2720517" title="Arthur H. Robinson">
Arthur H. Robinson

Arthur Howard Robinson (ur. 5 stycznia 1915, zm. 10 października 2004) – amerykański kartograf i geograf, profesor na Wydziale Geografii Uniwersytetu Wisconsin w Madison, twórca odwzorowania Robinsona.
Arthur H. Robinson urodził się w Montrealu, w Quebecu, w rodzinie Amerykanów osiadłych w Kanadzie. W młodości mieszkał w Wielkiej Brytanii, następnie studiował w Stanach Zjednoczonych – uzyskał stopień licencjata na Uniwersytecie Miami w Oxford w stanie Ohio w 1936, magistra geografii na Uniwersytecie Wisconsin-Madison w 1938, doktora na Uniwersytecie Stanu Ohio w 1947.
Podczas II wojny światowej pracował jako dyrektor działu map Biura Służb Strategicznych (amerykańskiego wywiadu).
W swoich badaniach naukowych zajmował się modelem przekazu kartograficznego. Robinson był prezesem Międzynarodowej Asocjacji Kartograficznej i przewodniczącym Stowarzyszenia Geografów Amerykańskich.
Jego imię nosi biblioteka map na Uniwersytecie Wisconsin w Madison.

</doc>
<doc id="2720519" url="https://pl.wikipedia.org/wiki?curid=2720519" title="Kasper Kokk">
Kasper Kokk



</doc>
<doc id="2720522" url="https://pl.wikipedia.org/wiki?curid=2720522" title="Michito Kashiwabara">
Michito Kashiwabara



</doc>
<doc id="2720524" url="https://pl.wikipedia.org/wiki?curid=2720524" title="Finn Haagen Krogh">
Finn Haagen Krogh



</doc>
<doc id="2720526" url="https://pl.wikipedia.org/wiki?curid=2720526" title="Sagres (piwo)">
Sagres (piwo)

Sagres (wym. ) – marka portugalskiego piwa. W maju 2010 roku, według danych agencji badawczej ACNielsen, było to najpopularniejsze piwo w Portugalii z blisko 47-procentowym udziałem w rynku tego napoju. Głównym konkurentem kojarzonej z Lizboną marki Sagres jest wywodzące się z Porto piwo Super Bock.
Historia marki.
W 1934 roku powołano do życia przedsiębiorstwo "Central de Cervejas", obecnie znane pod nazwą "Sociedade Central de Cervejas e Bebidas, S.A." Browar powstał w mieście Vila Franca de Xira niedaleko Lizbony. Markę Sagres stworzono w 1940 roku, dla reprezentowania firmy podczas otwartej w maju tegoż roku Portugalskiej Wystawy Światowej.
Sagres było pierwszym portugalskim piwem, które sprzedawano za granicą. Pierwszym miejscem poza Portugalią, do którego trafiło piwo tej marki był Gibraltar. W dalszej kolejności rozpoczęto eksport do krain luzofońskich: na Azory, do Angoli, Goa, Gwinei Bissau, Makau, Mozambiku, Timoru, na Wyspy Zielonego Przylądka oraz Wyspy Świętego Tomasza i Książęcą.
Podstawowe informacje.
Nazwa "Sagres" pochodzi od wsi i przylądka noszących to samo miano. W ich okolicy w XV wieku Henryk Żeglarz założył akademię morską, która dała początek portugalskiej ekspansji kolonialnej.
Sztandarowym produktem marki jest piwo "Sagres Branca", które producent opisuje jako „umiarkowanie bogaty” lager o „wytrawnym i przyjemnie gorzkim smaku”. Jest to jasne piwo o złocistym kolorze.
Piwo dystrybuowane jest, w zależności od odmiany, w puszkach o pojemności 250, 330 i 500 ml, butelkach (zwrotnych i bezzwrotnych) o pojemności 200, 250, 330 ml i 1 l oraz kegach o pojemności 5, 20, 30 i 50 l.
Od 2009 marka Sagres jest sponsorem tytularnym portugalskiej ekstraklasy piłkarskiej i rozgrywek amatorskich, a od 1993 roku także sponsorem reprezentacji Portugalii.
Produkty.
"W kwestii nagród przyznanych poszczególnym odmianom podany stan jest aktualny na lipiec 2012 roku".
Serie okresowe i wycofane odmiany.
"Pogrubiono serie limitowane aktualnie dostępne w sprzedaży".

</doc>
<doc id="2720528" url="https://pl.wikipedia.org/wiki?curid=2720528" title="Frankofonia">
Frankofonia



</doc>
<doc id="2720530" url="https://pl.wikipedia.org/wiki?curid=2720530" title="Karol Juliusz Drac">
Karol Juliusz Drac

Karol Juliusz Drac (ur. 28 stycznia 1875 w Warszawie, zm. 26 kwietnia 1906 tamże) – polski wynalazca, konstruktor i badacz w dziedzinie fotografii barwnej (zajmował się zjawiskiem rozszczepienia światła i barwami dopełniającymi). 
Jako uczeń VIII klasy gimnazjum brał udział w ruchu niepodległościowym, w konsekwencji czego przez 8 miesięcy był więziony w warszawskiej Cytadeli. W 1895 r., zmuszony był opuścić na pewien czas kraj, aby zdobyć świadectwo dojrzałości w Parnawie (obecnie Estonia). W 1902 r., uzyskał dyplom inżyniera w Petersburskim Instytucie Technologicznym. 
Fotografią interesował się od wczesnej młodości, a fotografią barwną zajął się tuż po ukończeniu studiów. W tym okresie rozpoczął badania nad analizą spektralną, dokonując wykonania - przez rozszczepienie światła słonecznego na trzy zasadnicze kolory - trzech dopełniających się obrazów fotograficznych, które w projekcji dawały by obraz barwny. Zasadę trójbarwnej fotografii, Drac oparł na teorii Thomasa Younga. Metoda - Draca oparta była wyłącznie na systemie optycznym. Przy jednorazowej ekspozycji otrzymywał trzy negatywy, stanowiące trzy składowe obrazy barwne. 
W 1904 r., ukończył teoretyczne obliczenia oraz projekt kamery. W celu zrealizowania swojego projektu udał się do zakładów Carla Zeissa w Jenie, gdzie uzyskał potwierdzenie możliwości budowy aparatu i pewną pomoc techniczną. Po powrocie do Warszawy, Drac zbudował aparat fotograficzny, który nazwał chromografem. Aparat ten wyposażony był w odpowiednie pryzmaty, dzięki którym można było eksponować jednocześnie trzy negatywy. W rezultacie Karol Drac otrzymywał trzy składowe obrazy w kolorach dopełniających, które rzutowane na ekran dawały jeden obraz barwny. 
Karol Drac prezentował swój chromograf w Zakładach Carla Zeissa w Jenie, w styczniu 1906 r., na politechnice w Londynie, a na wiosnę w warszawskim Towarzystwie Fotograficznym. Podczas pokazów, wynalazca wykonał szereg pokazowych zdjęć – przedmiotów, a także zaprezentował barwne pozytywy. Zarówno chromograf jak i prezentowane zdjęcia spotkały się z uznaniem, a fachowe czasopisma angielskie "„Tche British Journal of Photography”" i "„The Optican and Photographic Trades Rewie”" wyraziły pochlebną opinie o chromografie i jego wynalazcy.
Chromograf został opatentowany na terenie Rosji i Niemiec, mimo wszystko doprowadził Draca do finansowej ruiny co wiązało się z wydatkami związanymi z konstrukcją aparatu i urządzeniem koniecznego do badań laboratorium. Karol Juliusz Drac zmarł tragicznie miesiąc po prezentacji wynalazku w warszawskim Towarzystwie Fototechnicznym, wskutek zatrucia gazem. Miał 31 lat. Został pochowany na Starych Powązkach (kwatera A-1-12/13).
Wynalazek Draca nie doczekał się ostatecznie produkcji na skale przemysłową, a w związku z tragiczną śmiercią twórcy jego spadkobiercy sprzedali licencję angielskiemu przedsiębiorcy M. Bayleyowi.

</doc>
<doc id="2720532" url="https://pl.wikipedia.org/wiki?curid=2720532" title="Langoliery (miniserial)">
Langoliery (miniserial)

Langoliery ("The Langoliers") – dwuodcinkowy miniserial telewizyjny z 1995 roku. Serial jest adaptacją noweli Stephena Kinga pt. "Langoliery". Był też emitowany w Polsce pod tytułem Pożeracze czasu.
Treść.
Los Angeles startuje samolot pasażerski do Bostonu. Jest pełen ludzi. Po starcie część pasażerów zasypia. Kiedy się budzą okazuje się, że pozostali ludzie zniknęli. Pozostały po nich zegarki, pieniądze i inne rzeczy. Oni sami pędzą w pustym pozbawionym załogi samolocie.
Na szczęście wśród nich jest też pilot, który leciał nim prywatnie. On przejmuje stery...

</doc>
<doc id="2720533" url="https://pl.wikipedia.org/wiki?curid=2720533" title="Véronique Genest">
Véronique Genest

Véronique Genest (ur. 26 czerwca 1956 w Meaux) – francuska aktorka filmowa. 

</doc>
<doc id="2720534" url="https://pl.wikipedia.org/wiki?curid=2720534" title="Pożeracze czasu">
Pożeracze czasu



</doc>
<doc id="2720536" url="https://pl.wikipedia.org/wiki?curid=2720536" title="S1 Scout Car">
S1 Scout Car

S1 Scout Car – samochód pancerny produkcji australijskiej z okresu II wojny światowej.
Historia.
W 1942 dowództwo stacjonujących w Australii sił United States Army Air Forces (USAAF) zgłosiło zapotrzebowanie na lekki samochód pancerny mogący być używany do obrony lotnisk i patrolowania ich okolic. Zamówienie na taki pojazd przyjęły zakłady Ford Australia, które otrzymały zamówienie na 40 egzemplarzy Scout Car S1 (American).
Opis konstrukcji.
Pojazd powstał na podwoziu ciężarówki Ford F15 4x2 (zbudowano także jeden egzemplarz z napędem 4x4). Samochód miał lekko opancerzone, otwarte od góry nadwozie. Uzbrojenie składało się z jednego karabinu maszynowego 12,7 mm i dwóch karabinów maszynowych 7,62 mm zamontowanych na prowadnicy otaczającej kadłub. Załoga składała się z pięciu osób.

</doc>
<doc id="2720537" url="https://pl.wikipedia.org/wiki?curid=2720537" title="Andrzej Ossoliński (1616)">
Andrzej Ossoliński (1616)



</doc>
<doc id="2720539" url="https://pl.wikipedia.org/wiki?curid=2720539" title="Washington Tais">
Washington Tais

Washington Eduardo Tais Videgaín (ur. 21 grudnia 1972 w Montevideo, Urugwaj) – piłkarz urugwajski grający na pozycji obrońcy w stołecznym Danubio FC, były reprezentant Urugwaju.
Kariera klubowa.
Tais karierę klubową rozpoczynał w 1993 roku w urugwajskim Club Atlético Peñarol. Z tym klubem 5 razy został mistrzem Urugwaju. Podczas 5 sezonów w tym klubie rozegrał 78 meczów, w których łącznie strzelił 24 bramki. W 1997 roku wyjechał do Hiszpanii by grać w tamtejszym Racingu Santander. Z tym klubem znaczących sukcesów nie zdobył. Podczas 4 sezonów w tym klubie zdobył 4 bramki w 112 meczach. W 2001 roku przeniósł się do innego hiszpańskiego klubu, Betisu Sevilla. Z tym klubem raz zdobył Puchar Hiszpanii. W 2005 roku zdecydował się zakończyć karierę. Jednak w 2010 roku reaktywował ją w urugwajskim Danubio FC.
Kariera reprezentacyjna.
Tais w reprezentacji Urugwaju zadebiutował 18 stycznia 1995 roku w meczu towarzyskim zremisowanym 2:2 z reprezentacją Hiszpanii. Tais wszedł w tym meczu w 46 minucie meczu z ławki dla rezerwowych. Tais z reprezentacją Urugwaju nie miał okazji występować na Mistrzostwach Świata. Podczas 7 lat w reprezentacji Tais rozegrał w niej 18 meczów.

</doc>
<doc id="2720540" url="https://pl.wikipedia.org/wiki?curid=2720540" title="Washington Eduardo Tais">
Washington Eduardo Tais



</doc>
<doc id="2720543" url="https://pl.wikipedia.org/wiki?curid=2720543" title="Odwrócone światło">
Odwrócone światło

Odwrócone światło – poemat Tymoteusza Karpowicza wydany w 1972, traktowany przez niektórych krytyków jako artystyczna summa poety.
Okoliczności powstania poematu.
Utwór powstawał przez co najmniej dziesięć lat, od ok. 1961. Tymoteusz Karpowicz pisał to dzieło równolegle ze swoją pracą doktorską o twórczości Bolesława Leśmiana, obronioną rok po publikacji poematu, która ukazała się w 1975 pt. "Poezja niemożliwa. Modele Leśmianowskiej wyobraźni".
Drugą część "Odwróconego światła" miał stanowić nieukończony, tworzony przez kilkadziesiąt lat poemat Rozwiązywanie przestrzeni.
Publikacja i recepcja poematu.
Czas wydania.
Dzieło zostało opublikowane w marcu 1972 w nakładzie 1500 egzemplarzy. Redaktorem tomu była Aldona Kubikowska, pracownik Państwowego Instytutu Wydawniczego.
Dwa miesiące później, w maju, w londyńskim czasopiśmie literackim Oficyna Poetów ukazał się fragment części poematu „ukrzyżowanie”.
Wiele utworów z tomu „Odwrócone światło” znalazło się w wydanym w 1999 dziele "Słoje zadrzewne", przeniesione to niego zostały także tytuły cykli, dodano także kilka nowych cykli.
W 2012 ukazało się w Biurze Literackim wznowienie poematu, stanowi on tom drugi "Dzieł zebranych".
Przyjęcie dzieła.
Zbigniew Bieńkowski wyraził się tak o nowym dziele: „To była erupcja niepohamowanej i nieuporządkowanej wyobraźni” Głos Bieńkowskiego, pozornie krytyczny, przyznawał jednak w pracy „Ćwierć wieku intymności” rangę arcydzieła dziełu Karpowicza. Zbigniew Jarosiński z kolei napisał: „Karpowicz dążył do poezji, która byłaby uruchamianiem najdalszych semantycznych możliwości języka, samorództwem znaczeń niezależnych od zwyczajnej logiki”, a Edward Balcerzan: „Karpowicz postawił czytelnikowi niemożliwe wymagania (…) Byłem zakłopotany”. Zbigniew Herbert miał powiedzieć: „Drogi Tymoteuszu, wystawiłeś mnie na ciężką próbę”. Andrzej Falkiewicz uważał, że Tymoteusz Karpowicz w swoim dziele pokazał, jak umysł pożera sam siebie.
Z powstaniem dzieła wiąże się także anegdota przekazana przez Stanisława Pasternaka dotycząca powstania Nagrody Czterech Kolumn:
On był jak Joyce dla prozy, jak Kochanowski dla poezji; stworzył nowy język. Tak się zdenerwowałem, że go nie doceniają, że wymyśliłem własną nagrodę.
Swoistym „wynagrodzeniem” za tom, był zestaw słojów miodu, przekazany poecie przez Stanisława Pasternaka:
 Kiedy w 1972 r. ukazał się tom Karpowicza „Odwrócone światło”, zaniosłem do redakcji „Odry” słoik miodu i oświadczenie, że co roku funduję taki słoik temu, kto przeskoczy mistrza. On sam wkrótce potem wyemigrował do USA. Nie było komu dawać, więc odkładałem słoiki dla Tymoteusza. Kiedy zajrzał do Wrocławia po wielu latach, przyniosłem mu 26 zaległych słoików miodu, wielokwiatowego i spadziowego. „Dawać mi je wszystkie”, śmiał się.
Forma i konstrukcja poematu.
Przynależność gatunkowa.
Poemat pisany jest zazwyczaj wierszem bezrymowym, stroficznym lub stychicznym. W całości utworu nie występują znaki interpunkcyjne.
Struktura utworu.
Utwór rozpoczyna się czterowierszem pt. PARADOKS SYMPLIFIKACJI (niektóre tytuły w tekście są pisane wersalikami), znajdującym się na stronie przedtytułowej.
Następnie, dzieło składa się z dziesięciu części (cyklów):
Każdy cykl składa się z mniejszych całości, układów tekstów zatytułowanych:
Zazwyczaj w poszczególnych cyklach znajduje się kilkanaście takich całości, jedynie w pierwszej części: "przed każdą chwilą", znajduje się tylko jedna taka „całość”.
Tytuły poszczególnych części poematu.
Tytuł dzieła jest również tytułem jednej z "kopii artystycznych" "oryginału" NIBELUNGI W CHLEWIE JAKO PULSARY w cyklu "zmartwychwstanie" pojawia się w niej fraza:
to wszystko było przecież moim odwróconym światłempaliło się gdy gasło i gasło się paląc
Tytuły "oryginałów" to zwykle krótkie wypowiedzenia, jak np. GĘSTNIEJĄCY PRZYSTANEK, czy BUDOWANIE PIONU NA KOLOR.
Tytuły "kalk logicznych" nawiązują głównie do terminologii matematycznej, np. „ASYMETRYCZNA RÓWNOLEGŁOŚĆ”, „ILOCZYN WZGLĘDNY RELACJI”, a także logicznej np. „PODZIAŁ LOGICZNY”, „ZNAK KONIUNKCJI”.
Tytuły "kopii artystycznych" są bardzo zróżnicowane, najczęściej jedno- lub dwuwyrazowe, np. DRWAL, GONDWANA, PODSTAWOWY NÓŻ.
Kompozycja typograficzna poematu.
Poeta zaprojektował okładkę i obwolutę swojej książki, na których widnieją swoiste logotypy, będące złożeniem tytułu oraz imienia i nazwiska autora.
Rozmieszczenie poszczególnych części tekstu w książce jest powtarzalne i ściśle określone. Kopia artystyczna znajduje się odwrociu (parzystej stronie), po przeciwnej stronie – licu (stronie nieparzystej), znajduje się "oryginał", a pod nim od jednej do sześciu (jak w przypadku oryginału "TRZYMANIE SIĘ PROSTO DO DOŁU" [pisownia oryginalna]) "kalk logicznych". Wytłuszczone "Oryginały" zawierają czasem podtytuły złożone mniejszym stopniem czcionki, np. NIEBEZPIECZEŃSTWO PRZEBIŚNIEGÓW / (lawiny od poruszenia). natomiast "kopie artystyczne" i "kalki logiczne" to większe utwory w formie wierszy. "Kopie artystyczne" bywają złożone z dwóch wierszy (np. PODSTAWIONY NÓŻ), zawierają nieraz część "PS", będącą zapewne nawiązaniem do postscriptum. Tytuły "kopii artystycznych" zawierają czasami dopowiedzenia, np. PŁOWA ROZMOWA PO LESIE / (ofladrowana), KRÓL KTÓRY ZJADŁ / (andersena). "Kalki logiczne" bywają opatrzone podtytułami, zaznaczonymi w tekście kursywą, np. "wróżenie do tyłu" w "ZNAKU TOŻSAMOŚCI".
W przypadku "oryginałów" tekst jest wyrównany do prawej, a tekst "kalk logicznych" i "kopii artystycznych" jest wyrównany do lewej.
Aluzje literackie i kulturowe w dziele.
Poemat jest pełen różnorodnych aluzji do świata kultury.
Można je podzielić następująco:

</doc>
<doc id="2720548" url="https://pl.wikipedia.org/wiki?curid=2720548" title="Julian Zawodziński">
Julian Zawodziński

Julian Zawodziński (ur. 12 kwietnia 1806 w Częstochowie, zm. 1890) – polski malarz, rysownik, nauczyciel rysunku, dagerotypista i działacz kulturalny.
Życie.
Ukończył szkołę elementarną w swojej rodzinnej Częstochowie, a następnie szkołę wydziałową w Wieluniu. W 1822 r., przedostał się do Wolnej Republiki Krakowskiej i rozpoczął studia w krakowskiej Szkole Sztuk Pięknych. Podczas studiów związał się ze środowiskami demokratycznymi i rewolucyjnymi bardzo popularnymi w tym czasie i jak się podkreśla pozostał wiernym tym przekonaniom do końca życia. Studiował pod kierunkiem malarzy Józefa Peszki i Józefa Brodowskiego. Dyplom uzyskał w 1825 r. Zawodziński pragnął kształcić się dalej ale brak środków finansowych mu to uniemożliwił.
Po studiach podjął pracę nauczyciela rysunku w klasach niższych w Białej Podlaskiej. Po roku został zwolniony z powodu swoich przekonań politycznych i rozpoczął starania o uzyskanie stypendium dla kontynuowania studiów artystycznych w Warszawie i zagranicą. W oczekiwaniu na przyznanie stypendium, Zawodziński utrzymywał się jeżdżąc po kraju i malując portrety. W 1826 r., gościł w Rozwadowie, w 1827 r., przebywał we Włodawie i jej okolicach, a w październiku tego samego roku w Janowie. Nie uzyskawszy stypendium podjął w 1828 r., posadę nauczyciela w Pińczowie, którą utracił po upadku powstania listopadowego. Jak podkreślała Krystyna Mierzejewska-Hejke w swoim artykule poświęconym Zawodzińskiemu – „trudno dociec czy Zawodziński brał czynny udział w powstaniu, gdyż jako prześladowany za demokratyczne przekonania, zacierał ślady swojej działalności w tym okresie”.
W 1833 r. Zawodziński przybył do Płocka, z którym związany był już do końca życia. To właśnie w Płocku przez 32 lata z niewielkimi przerwami był nauczycielem rysunku w miejscowym gimnazjum. Był bardzo zaangażowany w pracę z młodzieżą, zarówno w szkole, jak i poza nią. Do jego uczniów należał między innymi – malarz amator Edward Jürgens. W 1841 r., poślubił Karolinę Wilhelminę de Johne i zamieszkał w kamienicy przy Starym Rynku 12.
W 1843 r., dzięki pomocy teścia wyjechał na krótko do Monachium, Drezna i Berlina, gdzie zapoznał się z dagerotypią. Po powrocie do Płocka znalazł się w trudniejszej sytuacji materialnej co wiązało się z ogólną redukcją poborów nauczycielskich w zaborze rosyjskim. W związku z problemami finansowymi, nie przerywając pracy pedagogicznej – założył pracownię dagerotypową w Płocku, a następnie kolejną, istniejącą tylko przez rok – w Warszawie (po roku został wezwany do powrotu, do Płocka przez rodzinę). Były to jedne z pierwszych pracowni dagerotypowych w kraju. Do dzisiejszych czasów zachowało się kilka rozproszonych dagerotypów Zawodzińskiego, między innymi portret jego żony znajduje się w zbiorach Muzeum Mazowieckiego w Płocku.
W 1865 r., po 35 latach pracy nauczycielskiej Zawodziński przeszedł na emeryturę, udzielając jeszcze przez długie lata prywatnych lekcji rysunków. Zaangażował się w tym okresie bardzo żywo w pracę artystyczną oraz działalność kulturalną w Płocku. Do jego najważniejszych dokonań na polu działalności kulturalnej należy zorganizowanie w 1872 r., pierwszej wystawy malarstwa w Płocku, na której zaprezentowano 150 obrazów różnych twórców z Płocka i okolic a także z Warszawy, w tym między innymi Rafała Hadziewicza i Aleksandra Gryglewskiego.
Zmarł w 1890 r., w wieku 84 lata i został pochowany na cmentarzu w Sikorzu.
Malarstwo.
Jak podkreśla Krystyna Mierzejewska-Hejke :
Z prac Zawodzińskiego należy wymienić prawdopodobnie zaginiony, portret Ignacego Kraszewskiego, z którym Zawodziński zetknął się 1826 r., w Białej Podlaskiej. Praca została wykonana na podstawie fotografii i wysłana w podarku – polskiemu pisarzowi, uprzednio zaprezentowana w witrynie księgarni Kempnera w Płocku.
W grudniu 1966 r., dary rodziny Zawodzińskich wraz z pamiątkami i dokumentami ze zbiorów Towarzystwa Naukowego Płockiego prezentowane były na wystawie – "Julian Zawodziński – wystawa malarstwa, fotografii i pamiątek" – zorganizowanej przez Muzeum Mazowieckie w Płocku.
W zbiorach Muzeum Mazowieckiego znajdują się obrazy pastelowe Zawodzińskiego:
Rodzina.
Córka Zawodzińskiego – Wanda (ur. 1841) była nauczycielką rysunku w płockim gimnazjum, a wnuczka Eugenia Wiśniewska malarką – amatorką. Wnuk Karol Wiktor Zawodziński (1890–1949), syn Kazimierza, był poetą i krytykiem literackim.

</doc>
<doc id="2720549" url="https://pl.wikipedia.org/wiki?curid=2720549" title="Mercy Chebwogen">
Mercy Chebwogen

Mercy Chebwogen (ur. 10 maja 1996) – kenijska lekkoatletka specjalizująca się w biegach długich.
W 2012 został mistrzynią świata juniorów w biegu na 3000 metrów. 
Rekord życiowy: bieg na 3000 metrów – 9:08,88 (10 lipca 2012, Barcelona). 

</doc>
<doc id="2720552" url="https://pl.wikipedia.org/wiki?curid=2720552" title="Philemon Kipchilis Cheboi">
Philemon Kipchilis Cheboi

Philemon Kipchilis Cheboi (ur. 8 listopada 1993) – kenijski lekkoatleta specjalizujący się w biegach długich.
W 2012 został wicemistrzem świata juniorów w biegu na 10 000 metrów. 
Rekord życiowy: bieg na 10 000 metrów – 28:17.7h (11 lipca 2015, Nairobi). 

</doc>
<doc id="2720553" url="https://pl.wikipedia.org/wiki?curid=2720553" title="Mistrzostwa Europy w Pływaniu 2012 – 1500 m stylem dowolnym mężczyzn">
Mistrzostwa Europy w Pływaniu 2012 – 1500 m stylem dowolnym mężczyzn

Wyścig na 1500 metrów stylem dowolnym mężczyzn podczas Mistrzostw Europy w Pływaniu 2012 rozegrany został w dniach 22-23 maja. Wzięło w nim udział 23 sportowców z 16 krajów.
Wyniki.
Eliminacje.
Wyścigi eliminacyjne odbyły się 22 maja o godzinie 10:54. Do finału kwalifikowano zawodników z ośmioma najlepszymi wynikami. Na tym etapie rozgrywek dwoje pływaków pobiło rekord kraju. Byli to: Słowak Richard Nagy (15:30.77) oraz Islandczyk Anton Sveinn McKee (15:39.63).
Finał.
Finał odbył się 23 maja o godzinie 17:02.

</doc>
<doc id="2720555" url="https://pl.wikipedia.org/wiki?curid=2720555" title="Krzysztof Drzewiecki">
Krzysztof Drzewiecki

Krzysztof Drzewiecki (ur. 14 grudnia 1972 w Bydgoszczy, zm. 30 stycznia 2006 w okolicach Tczewa) – bydgoski muzyk (organista), śpiewak operowy (tenor).
Życiorys.
Urodził się 14 grudnia 1972 w Bydgoszczy. W Liceum Muzycznym uczył się gry na fortepianie (1987-1989) i na organach (1989-1992). Był absolwentem dwóch wydziałów Akademii Muzycznej w Bydgoszczy i Gdańsku. Ukończył klasę organów u prof. Piotra Grajtera w bydgoskiej uczelni (1997) oraz śpiew na Wydziale Wokalno-Aktorskim w klasie prof. Piotra Kusiewicza i adiunkta Leszka Skrli w Gdańsku (2002).
Od dziecka śpiewał w różnych chórach. Z zespołem „Canto” Pałacu Młodzieży w Bydgoszczy, występował na festiwalach w kraju i za granicą, także na scenie bydgoskiej opery w spektaklach „"Carmen"” G. Bizeta i „"Tosca"” G. Pucciniego w gmachu Teatru Polskiego.
W czasie studiów brał udział w licznych kursach mistrzowskich prowadzonych przez wirtuozów organów. Był dwukrotnym stypendystą „"Académie Internationale de Musique w ST. Bertrand du Comminges"” we Francji (1996,1998). Tajniki muzyki włoskiej poznawał na kursach mistrzowskich Wijnanda van de Pola (Sejny, 1994) i Andrei Marcona (Göteborg 1998). Własną działalność artystyczną rozpoczął recitalem organowym podczas XV Tygodnia Kultury Chrześcijańskiej w Bydgoszczy (1996). Podjął się organizacji Festiwalu Młodych Organistów i Wokalistów, którego został kierownikiem artystycznym. Koncertował jako organista na wielu festiwalach organowych, m.in. w Białymstoku, Gdańsku, Krakowie, Leżajsku, Lublinie, Łodzi, Pelplinie i Radomiu. Występował w Mannheim i w Hamburgu.
Jako śpiewak-tenor zadebiutował w 1996 w „"Requiem"” W.A. Mozarta, wystawionym przez bydgoską Akademię Muzyczną w Mannheim. W ramach studenckich warsztatów operowych w Bydgoszczy wystąpił w roli Eneasza w operze H. Purcella „"Dydona i Eneasz"”. Debiutem w profesjonalnej operze, na deskach Opery Leśnej w Sopocie, był występ w 2000 r. w operze R. Wagnera „"Tannhäuser"”. Współpracował z Państwową Operą Bałtycką w Gdańsku oraz śpiewał gościnnie w zespole muzyki dawnej „Cappella Gedanensis”. Jako solista-śpiewak występował pod batutą m.in. takich dyrygentów, jak: Tomasz Bugaj, Kai Baumann, Zbigniew Bruna, Janusz Przybylski, Jerzy Salwarowski, Włodzimierz Szymański, Zygmunt Rychert, zarówno na koncertach, jak i w spektaklach operowych.
Posiada na swoim koncie nagrania m.in. dla Radia Belgijskiego. Okazjonalnie zajmował się publicystyką muzyczną. Opublikował w latach 1999-2001 około 30 artykułów i recenzji na łamach „Promocji Kujawsko-Pomorskich”, „Ilustrowanego Kuriera Polskiego”, „Ruchu Muzycznego”, „Dziennika Bałtyckiego”.
Zginął 30 stycznia 2006 w wypadku samochodowym pod Tczewem.

</doc>
<doc id="2720556" url="https://pl.wikipedia.org/wiki?curid=2720556" title="Hiwot Gebrekidan">
Hiwot Gebrekidan

Hiwot Gebrekidan (ur. 11 maja 1995) – etiopska lekkoatletka specjalizująca się w biegach długich.
W 2012 została wicemistrzynią świata juniorów w biegu na 3000 metrów. 
Rekord życiowy: bieg na 3000 metrów – 9:06,22 (12 czerwca 2013, Dakar). 

</doc>
<doc id="2720559" url="https://pl.wikipedia.org/wiki?curid=2720559" title="Gao Yang">
Gao Yang

Gao Yang (; ur. 1 marca 1993) – chińska lekkoatletka specjalizująca się w pchnięciu kulą.
W 2012 została wicemistrzynią świata juniorów. Rok później zdobyła brąz mistrzostw Azji w Pune. W 2015 sięgnęła po srebro czempionatu Azji oraz zajęła 5. miejsce na mistrzostwach świata w Pekinie. Wyczyn powtórzyła dwa lata później na kolejnym światowym czempionacie w Londynie.
Medalistka mistrzostw Chin w różnych kategoriach wiekowych.
Rekordy życiowe: stadion – 19,20 (20 lipca 2016, Neubrandenburg); hala – 18,77 (2 marca 2018, Birmingham).

</doc>
<doc id="2720561" url="https://pl.wikipedia.org/wiki?curid=2720561" title="Partia Wolności (Liberia)">
Partia Wolności (Liberia)

Partia Wolności (LP) (ang. "Liberty Party") – liberyjska partia polityczna.
W wyborach z 2005 roku umieściła 3 członków w senacie oraz 9 w izbie reprezentantów. Charles Brumskine zajął trzecie miejsce w wyborach prezydenckich, zdobywając 13,9% głosów.
W październiku 2010 roku zgodziła się utworzyć koalicję z Kongresem na rzecz Demokratycznych Zmian (CDC) – celem tego miało być wystawienie wspólnych kandydatów do parlamentu oraz poparcie pary Brumskine-Weah w wyścigu do fotela prezydenckiego w wyborach z 2011 roku. Ostatecznie nie doszło do utworzenia koalicji i LP ogłosiła w lutym 2011 roku, iż poprze senatora Franklina Siakora, jako partnera dla Brumskinego.

</doc>
<doc id="2720562" url="https://pl.wikipedia.org/wiki?curid=2720562" title="Kongres dla Demokratycznych Zmian">
Kongres dla Demokratycznych Zmian



</doc>
<doc id="2720563" url="https://pl.wikipedia.org/wiki?curid=2720563" title="Bian Ka">
Bian Ka

Bian Ka (; ur. 5 stycznia 1993) – chińska lekkoatletka specjalizująca się w pchnięciu kulą.
W 2012 została brązową medalistką mistrzostw świata juniorów. Dwa lata później sięgnęła po srebro halowych mistrzostw Azji. Brązowa medalistka mistrzostw Azji z 2015.
Medalistka mistrzostw Chin w różnych kategoriach wiekowych.
Rekordy życiowe: stadion – 18,71 (25 września 2015, Suzhou); hala – 18,12 (28 stycznia 2016, Pekin).

</doc>
<doc id="2720565" url="https://pl.wikipedia.org/wiki?curid=2720565" title="Partia Niepodległości (Liberia)">
Partia Niepodległości (Liberia)



</doc>
<doc id="2720571" url="https://pl.wikipedia.org/wiki?curid=2720571" title="Kościół św. Bartłomieja w Smolnicy">
Kościół św. Bartłomieja w Smolnicy

Kościół cmentarny pw. św. Bartłomieja – zabytkowy, drewniany kościół katolicki znajdujący się na cmentarzu parafialnym w Smolnicy w powiecie gliwickim w województwie śląskim. Jest kościołem parafii św. Bartłomieja w Smolnicy w dekanacie Gliwice-Ostropa w diecezji gliwickiej.
Kościół znajduje się na Szlaku Architektury Drewnianej województwa śląskiego w pętli gliwickiej. W pobliżu kościoła przebiega także Szlak Stulecia Turystyki.
Historia.
Parafia w Smolnicy wzmiankowana jest w latach 1376 i 1447, jednak na przełomie XVI i XVII wieku stała się filią parafii w Pilchowicach. Samodzielność odzyskała dopiero w 1948 r.
Kościół został wybudowany w 1600 lub 1603 roku przez luteran, choć badania dendrologiczne z 2008 r. wykazują, że powstał w latach 1776-1777. Wieżę zbudowano z drzewa ściętego w latach 1571-1572, być może zatem była ona początkowo wolno stojącą dzwonnicą, którą później przystawiono do kościoła. W 1667 roku kościół stał się kościołem filialnym parafii pilchowickiej. Początkowo miał niewielkie rozmiary i określany był jako kaplica. Rozbudowany został pod koniec XVII lub na początku XVIII wieku. Obecny kościół jest budowlą jednorodną, powstałą w latach 1776–1777. Do jego budowy wykorzystano drewno sosnowe, a w więźbie dachowej nad nawą drewno świerkowe.
Kościół remontowano m.in. w latach 1905 (powiększenie zakrystii), 1923 (naprawa wieży), 1943 (wzmocnienie dachu). Od czasu wybudowania w pobliżu nowego kościoła w 1979 r. nieużywany kościół niszczał, a generalny remont rozpoczęto dopiero w 2007 r.
Architektura i wnętrze.
Kościół orientowany, drewniany o konstrukcji zrębowej, wzniesiony jest na podmurówce z kamienia. Ma wieżę o konstrukcji słupowej; na wieży zawieszony jest dzwon z 1859 r. Ściany i dachy kościoła pokryte są zewnątrz gontem, wieża czołowa szalowana jest deskami. Kościół nie ma wyodrębnionego prezbiterium, a tylko trójboczną apsydę, zbudowaną wraz z całym kościołem.
W ołtarzu głównym znajdował się tzw. „Tryptyk Smolnicki” – tryptyk, malowany na desce z ok. 1600, wywieziony po II wojnie światowej do muzeum w Raciborzu, którego część zaginęła w 1950 r. We wcześniejszej wersji ołtarza umieszczone były figury św. Barbary i św. Doroty, datowane na 1470/1500. Wyposażenie zakrystii stanowi m.in. skrzynia, datowana na XVII wiek.
Obecnie (2012 r.) wnętrze kościoła jest w trakcie konserwacji i zawiera jedynie zabytkowe organy i ławki. Po zakończeniu prac w kościele umieszczone będą obrazy Matki Boskiej Różańcowej i św. Bartłomieja (oba z XIX wieku) oraz tryptyk malowany na desce, pochodzący z ok. 1600 r., przemalowany w 1963.
Otoczenie.
Kościół znajduje się na terenie cmentarza parafialnego, ogrodzonego kamiennym murem. W pobliżu wejścia na cmentarz znajduje się kamienny krzyż z 1882 r.

</doc>
<doc id="2720572" url="https://pl.wikipedia.org/wiki?curid=2720572" title="Robert Gunnarsson">
Robert Gunnarsson



</doc>
<doc id="2720574" url="https://pl.wikipedia.org/wiki?curid=2720574" title="Marcus Adams">
Marcus Adams

Marcus Adams (ur. 1876, zm. 1959) – angielski fotograf dzieci.
Posługiwał się aparatem fotograficznym wmontowanym w półkę z lalkami w atelier urządzonym jako pokój zabaw dla dzieci Nie wykonał ani jednego zdjęcia osoby powyżej 17 roku życia. Jego zdjęcia pojawiały się w albumach i na kartach pocztowych. Uwiecznił między innymi dwa pokolenia, królewskich dzieci w Wielkiej Brytanii – fotografując księżniczki Elżbietę i Małgorzatę oraz księcia Karola i księżnę Annę.

</doc>
<doc id="2720575" url="https://pl.wikipedia.org/wiki?curid=2720575" title="Isia">
Isia



</doc>
<doc id="2720576" url="https://pl.wikipedia.org/wiki?curid=2720576" title="Mistrzostwa Europy w Pływaniu 2012 – 800 m stylem dowolnym mężczyzn">
Mistrzostwa Europy w Pływaniu 2012 – 800 m stylem dowolnym mężczyzn

Wyścig na 800 metrów stylem dowolnym mężczyzn podczas Mistrzostw Europy w Pływaniu 2012 rozegrany został w dniach 24-25 maja. Wzięło w nim udział 21 sportowców z 13 krajów.
Wyniki.
Eliminacje.
Wyścigi eliminacyjne odbyły się 24 maja o godzinie 10:27. Do finału kwalifikowano zawodników z ośmioma najlepszymi wynikami. Na tym etapie rozgrywek islandzki pływak Anton Sveinn McKee ustanowił rekord kraju wynikiem 8:08.58.
Finał.
Finał odbył się 25 maja o godzinie 17:02.

</doc>
<doc id="2720577" url="https://pl.wikipedia.org/wiki?curid=2720577" title="Bowls na Igrzyskach Imperium Brytyjskiego 1934">
Bowls na Igrzyskach Imperium Brytyjskiego 1934

Mecze Bowls rozegrane podczas II Igrzysk Imperium Brytyjskiego w 1934 roku obejmowały trzy konkurencje męskie: mecze singlowe, par i czwórek.

</doc>
<doc id="2720581" url="https://pl.wikipedia.org/wiki?curid=2720581" title="Muzeum Vasa">
Muzeum Vasa

Muzeum Vasa () – muzeum morskie znajdujące się w Sztokholmie na wyspie Djurgården. Otwarte 15 czerwca 1990 dla ekspozycji okrętu "Vasa", wydobytego w 1961 z dna morskiego i odrestaurowanego. Muzeum jest częścią państwowych muzeów morskich Szwecji (obok Sjöhistoriska museet w Sztokholmie i Marinmuseum w Karlskronie). Jest najpopularniejszym muzeum Sztokholmu.
Historia okrętu.
Budowa i zatonięcie.
Okręt wojenny "Vasa" został zbudowany w Sztokholmie na rozkaz króla Gustawa II Adolfa. Prace nadzorował budowniczy okrętów Henrik Hybertsson. Przy budowie okrętu, która trwała ok. 2 lata, pracowało czterystu ludzi. Statek miał 3 maszty, mógł rozwinąć 10 żagli, mierzył 52 m od topu masztu do kilu oraz 69 m od dziobu do rufy i ważył 1200 ton. Nazwę "Vasa" otrzymał na cześć panującej dynastii. Miał być jednym z najważniejszych okrętów szwedzkiej floty wojennej, liczącej wówczas ok. 20 jednostek. Wyposażony został w 64 działa, z których większość stanowiły tzw. „dwudziestoczterofuntówki” (od wagi wystrzeliwanych kul: 24 funty – ponad 11 kg). 
10 sierpnia 1628 okręt "Vasa" wypływał z portu w Sztokholmie. Przy wyjściu z portu w wyniku gwałtownego porywu wiatru przechylił się, lecz odzyskał równowagę. Po drugim podmuchu wiatru przechylił się na bok, a przez otwarte luki do środka wdarła się woda. Okręt zatonął, zabierając na dno od 30 do 50 ludzi ze stu pięćdziesięcioosobowej załogi. 
Podniesienie wraku i jego odrestaurowanie.
Na początku lat 50. XX w. prywatny badacz Anders Franzén rozpoczął poszukiwania okrętu. Jego wrak zlokalizował w 1956. 25 sierpnia na linie obciążonej ołowiem wydobył kawałek sczerniałego drewna dębowego. W 1957 nurkowie rozpoczęli prace wydobywcze drążąc przez dwa kolejne lata tunele pod kadłubem wraku w celu przeciągnięcia lin. 
Wrak udało się ruszyć z dna już podczas pierwszej próby, a podczas kolejnych 16 prób wrak przesuwano na płyciznę. Następnie uszczelniono miejsca, z których wypadły przerdzewiałe nity. Podnoszenie wraku rozpoczęto 24 kwietnia 1961, a 5 maja ustawiono go w suchym doku. 
Potem przystąpiono do jego konserwacji i impregnacji spryskując go na początku wodą, a następnie nasączając środkiem konserwującym, glikolem polietylenowym. Zabieg ten kontynuowano przez wiele lat. Wraz z okrętem "Vasa" odzyskano ponad 14 000 różnego rodzaju drewnianych przedmiotów, w tym 700 rzeźb. Wszystkie je poddano konserwacji, po czym umieszczono w pierwotnych miejscach na okręcie. 
Wraz z okrętem wydobyto również kości członków załogi oraz ich dobytek, a także 6 żagli, które nie były osadzone w czasie katastrofy. Są to najstarsze żagle na świecie. Je również poddano konserwacji.
Historia muzeum.
W latach 1987–1990 dla wydobytego i poddanego konserwacji okrętu zbudowano specjalne muzeum. Projekt wykonała pracownia architektoniczna Månsson Dahlbäck Arkitektkontor, a prace budowlane – firma NCC (Nordic Construction Company). Do budowy zużyto 10 000 m³ betonu. Budynek muzeum zajmuje powierzchnię 12 700 m², jego kubatura wynosi 117 000 m³, a powierzchnia okien – 55 000 m². Miedziany dach ma powierzchnię 12 000 m² i waży ok. 100 ton. Ponad dach wystają maszty okrętu, z których najwyższy mierzy 52,5 m. Muzeum otwarto 15 czerwca 1990. 26 kwietnia 2011 liczniki zainstalowane w muzealnych drzwiach zarejestrowały 30-milionowego zwiedzającego, Amerykankę Kristine Herb.
Zwiedzanie muzeum.
Okręt "Vasa" udało się zrekonstruować w 95 procentach. Jego kadłub zachował się w całości, ale musiano do niego dopasować 13 500 znalezionych luźnych elementów. W muzeum odtworzono dla zwiedzających górny pokład działowy i kajutę admiralską. Zwykli marynarze i żołnierze jedli i spali na pokładzie, pomiędzy działami. Spośród znalezionych przedmiotów eksponowane są m.in. drewniane łyżki i talerze marynarzy, oficerska zastawa z cyny i gliny, sprzęt medyczny, komplet do gry w tryktraka, oraz monety i inne rzeczy osobistego użytku. Kopie niektórych z nich można kupić w muzealnym sklepie z pamiątkami.
Otoczenie muzeum.
Przy betonowej kei znajdującej się w pobliżu wejścia do muzeum stoją zacumowane dwa zabytkowe statki:
Nieopodal muzeum znajduje się też pomnik Estonii – zbudowany dla upamiętnienia 852 ofiar katastrofy promu MS "Estonia", który we wrześniu 1994 uległ katastrofie płynąc z Tallinna do Sztokholmu. Na pomniku mającego formę trzech granitowych ścian wysokich na 2,5 m, ustawionych w formie trójkąta, wyryte zostały nazwiska ofiar i napis: "Ich imion i ich losu nigdy nie zapomnimy"

</doc>
<doc id="2720583" url="https://pl.wikipedia.org/wiki?curid=2720583" title="Army Aircrew Combat Uniform">
Army Aircrew Combat Uniform

Army Aircrew Combat Uniform (A2CU) – specjalistyczne umundurowanie polowe przeznaczone dla załóg latających US Army. Wykonane z materiałów trudnopalnych.
Army Aircrew Combat Uniform jest umundurowaniem całorocznym. Przeznaczone jest dla lotników US Army. Umundurowanie A2CU składa się z dwóch elementów: bluzy oraz spodni. Krój umundurowania podobny jest do kroju Army Combat Uniform.
Bluza zapinana jest na zamek błyskawiczny, posiada stójkę chroniącą szyję. Na rękawach umieszczono kieszenie obszyte rzepem (zamykane na zamek). Do tego rzepa przypina się wszelakie naszywki identyfikacyjne (jak w ACU). Ponadto z przodu umieszczono dwie, skośne kieszenie takie same jak w ACU, zamykane jednak na zamek. Bluza w tali posiada regulację obwodu na rzepa.
Spodnie posiadają aż 9 kieszeni. Rozporek zapinany jest na zamek błyskawiczny, w pasie umieszczono regulatory.
Całość wykonana jest z tkaniny trudnopalnej w kamuflażu UCP (skład materiału: 92% Nomex, 5% Kevlar i 3% P140). Do umundurowania A2CU nosi się obuwie Army Combat Boots.

</doc>
<doc id="2720584" url="https://pl.wikipedia.org/wiki?curid=2720584" title="Bryant-Denny Stadium">
Bryant-Denny Stadium

Bryant-Denny Stadium – stadion do futbolu amerykańskiego w Tuscaloosa w stanie Alabama, jest stadion domowym University of Alabama. Został otwarty w 1929 roku i pierwotnie nazwany "Denny Stadium", na cześć byłego rektora uniwersytetu George’a Hutchensona Denny’ego. Nazwa obiektu została zmieniona na "Bryant-Denny Stadium" w 1975 roku na cześć słynnego trenera drużyny uniwersyteckiej Paula „Bear” Bryanta. Stadion mieści 101 821 widzów. Jest piątym co do wielkości stadionem w Stanach Zjednoczonych i ósmym co do wielkości na świecie.

</doc>
<doc id="2720587" url="https://pl.wikipedia.org/wiki?curid=2720587" title="Skylab B">
Skylab B

Skylab B – proponowana druga amerykańska stacja kosmiczna, bazująca na module Skylab, planowana do wykorzystania przez NASA dla wielu zastosowań, głównie na potrzeby misji Sojuz-Apollo, jednak anulowana z powodu braku pieniędzy na montaż końcowy i wystrzelenie. "Skylab B" był jednym z dwóch modułów budowanych przez McDonnell Douglas na bazie stopnia S-IVB.
Plany związane z użyciem.
Po ogłoszeniu misji "Sojuz-Apollo" w 1972 NASA zapowiedziała wystrzelenie zapasowej stacji Skylab na potrzeby tej misji w 1975. Według tych planów pojazdy Apollo CSM i Sojuz 7K-TM miały wzajemnie się połączyć z sobą, a potem skierować się do stacji "Skylab B" (która podczas misji miała być nazywana International Skylab), i pozostać z nią połączone od 56 do 90 dni.
Dla przyszłych misji stacja miała uzyskać nazwę Advanced Skylab, a także miała być rozbudowywana przez flotę promów kosmicznych, które miały wejść do służby w 1979. Kiedy omawiano tę opcję, NASA dysponowała w zapasie modułem "Skylab B", dwoma rakietami Saturn V, trzema rakietami Saturn IB, trzema pojazdami CSM i dwoma lądownikami LM.
Po częściowo udanym starcie modułu "Skylab" 14 maja 1973, plany dla "Skylab B" zostały skasowane, i podczas misji Sojuz-Apollo musiał być użyty specjalny adapter cumowniczy, wystrzelony wraz z załogą pojazdu Apollo CSM na rakiecie Saturn IB, do przeprowadzania eksperymentów w przestrzeni kosmicznej. NASA skoncentrowała się na opracowaniu promów kosmicznych, a w 1976 wszelkie sprzęty pozostałe po programie Apollo zostały skierowane do muzeów.
Obecnie kadłub "Skylab B" (S-IVB 515) znajduje się w National Air and Space Museum w Waszyngtonie.

</doc>
<doc id="2720588" url="https://pl.wikipedia.org/wiki?curid=2720588" title="Godula (ujednoznacznienie)">
Godula (ujednoznacznienie)



</doc>
<doc id="2720589" url="https://pl.wikipedia.org/wiki?curid=2720589" title="Bryant–Denny Stadium">
Bryant–Denny Stadium



</doc>
<doc id="2720595" url="https://pl.wikipedia.org/wiki?curid=2720595" title="Podanie (koszykówka)">
Podanie (koszykówka)

Podanie – w koszykówce jest przekazaniem piłki przez jednego zawodnika drużyny do innego zawodnika tej samej drużyny. Podanie stanowi najszybszy sposób przemieszczania piłki po boisku. Od skuteczności podań w dużej mierze zależy wynik meczu. Są podstawowym elementem koszykówki.
Podania są istotnym elementem koszykówki również z punktu psychologicznego. Dobrze wykonane podanie, zakończone np. asystą, może być źródłem dużej satysfakcji zawodnika podającego, wręcz równie dużej, co celny rzut, z kolei utrata piłki z powodu niepoprawnie wykonanego podania skutkuje nie tylko utratą piłki i być może punktów, ale również zdeprymowaniem całej drużyny.
Istnieje wiele rodzajów podań, a obowiązkiem każdego koszykarza wobec drużyny jest umiejętność skutecznego stosowania wszystkich podstawowych rodzajów podań, w zależności od sytuacji na boisku, bez lęku przed odpowiedzialnością za stratę piłki. Co więcej, nawet jeśli dany gracz jest wolny, to nie powinien stać w miejscu i oczekiwać na podanie – jego obowiązkiem jest wyjść na taktycznie lepszą pozycję i otrzymać piłkę w ruchu. 
Czynniki wpływające na skuteczność podania.
Podania powinny być szkolone tak długo, by koszykarze wykonywali je poprawnie technicznie bez zastanowienia, automatycznie, bez obserwacji piłki. Ważnym elementem skutecznego technicznie podania jest brak predykatorów, tzn. podawanie w taki sposób, by przeciwnik nie spodziewał się podania i aby nie był w stanie przewidzieć kierunku podania. Wykonuje się to poprzez obejmowanie wzrokiem jak największego pola, bez zatrzymywania wzroku na konkretnym zawodniku lub kierunku. Ważnym elementem skutecznego taktycznie podania jest właściwy wybór zawodnika do którego się podaje, tzn. umiejętność szybkiego i właściwego ocenienia, który zawodnik aktualnie znajduje się na najlepszej pozycji. Podanie musi być jak najszybsze i bardzo precyzyjne, ponieważ po chwycie piłki piłka powinna natychmiast być podawana do tego zawodnika, który w obecnej sytuacji na boisku stworzy największe zagrożenie wobec drużyny przeciwnej. Kluczowy jest także trafny wybór rodzaju podania, które będzie najskuteczniejsze w danej sytuacji, w zależności od predyspozycji zawodnika, jego odległości oraz położenia i predyspozycji przeciwników na boisku, oraz właściwe zsynchronizowanie podania w czasie i przestrzeni. Ważne jest, by każdy zawodnik umiał podawać jednorącz prawą i lewą ręką z jednakową skutecznością, ponieważ koszykarz nie może deklarować się jako zawodnik praworęczny lub leworęczny. Wybór ręki powinien zależeć od planowanego kierunku lotu piłki, a nie predyspozycji jednej ze stron.
Istotne są również działania zawodnika, który ma przyjąć podanie. Musi on starać się oderwać od kryjącego go obrońcy, stosując nagłe zrywy i zwody. Z kolei im dogodniejsza taktycznie jest pozycja zawodnika, tym szczelniej będzie kryty. Zatem przyjęcia piłki zwykle odbywają się w biegu. 
Odpowiedzialność za podanie.
Istnieją wśród koszykarzy podstawowe, ściśle określone reguły, dotyczące odpowiedzialności na skuteczność podania.
Podstawowe rodzaje podań.
Wyróżnia się kilka podstawowych rodzajów podań:
Podanie oburącz sprzed klatki piersiowej.
Podanie oburącz sprzed klatki piersiowej (podanie półgórne) jest najbardziej uniwersalnym rodzajem podania w koszykówce, przez co stanowi najczęściej stosowane podanie, zarówno na krótki jak i na daleki dystans. Stanowi najbardziej elementarny rodzaj podania, jest pierwszym rodzajem podania, jakiego uczą się początkujący koszykarze.
Zawodnik trzyma piłkę na wysokości piersi, blisko klatki piersiowej, uginając mocno ręce w stawach łokciowych. Palce są szeroko rozstawione, obejmując piłkę z tyłu (kciukiem) i z boku (pozostałymi palcami). Podający stoi w niewielkim wykroku, stopy ułożone ma równolegle, z palcami stóp skierowanymi dośrodkowo, a ciężar ciała rozłożony jest równomiernie na obie nogi. Stopy rozstawione odrobinę szerzej niż biodra. Tułów lekko pochylony do przodu.
Wyrzut piłki następuje poprzez szybki wyprost stawów łokciowych oraz zgięcie dłoniowe w stawach promieniowo-nadgarstkowych. Po wypuszczeniu piłki, obie dłonie kierowane są grzbietem do wewnątrz. 
Dodatkowo, jeśli podanie półgórne wykonywane jest na dużą odległość, należy wykonać wykrok w przód nogą zakroczną w kierunku lotu piłki. 
Typowe błędy początkujących koszykarzy:
Podanie oburącz znad głowy.
Podanie oburącz znad głowy wykonywane jest zazwyczaj do podawania piłki na niewielkie odległości, w bliskim sąsiedztwie przeciwnika, po chwycie piłki górnym dosiężnym lub doskocznym lub w przypadku dynamicznego podania do ścinającego pod kosz centra.
Zawodnik trzyma piłkę nad głową, rękami ugiętymi w stawach łokciowych, wysuniętymi w przód. Nogi ułożone są w rozkroku i wykroku. Palce dłoni są rozstawione bardzo szeroko, ułożone z tyłu piłki. 
Wyrzut piłki następuje poprzez wyprost stawów łokciowych, połączony z wysunięciem rąk w przód na wysokości głowy, oraz poprzez bardzo mocne zgięcie dłoniowe w stawach promieniowo-nadgarstkowych. Ciężar ciała przenoszony jest na śródstopie. Po wypuszczeniu piłki, palce pozostają szeroko rozstawione, opuszczone w dół. 
Dodatkowo, jeśli podanie znad głowy jest wykonywane na dużą odległość, dodatkowo wymagana jest praca nóg poprzez zgięcie, a w momencie wyrzutu piłki – wyprostowanie nóg w stawach kolanowych. Ciężar ciała rozłożony wpierw równomiernie na całe stopy, zostaje przeniesiony na śródstopie. Dodatkowo noga zakroczna może wykonać wykrok w przód w kierunku lotu piłki. 
Typowe błędy początkujących koszykarzy:
Podanie oburącz dołem.
Podanie oburącz dołem (czasem bardziej potocznie nazywane "podaniem z ręki do ręki") wykonywane jest w sytuacji przekazania piłki na bardzo niewielką odległość, do przebiegającego obok zawodnika, który ma otrzymać podanie. Najczęściej wykonywane jest przy zasłonie lub po chwycie dolnym. Ten rodzaj podania powinien być dość lekki. 
Zawodnik trzyma piłkę po jednej stronie ciała (prawej lub lewej), bardzo blisko biodra, a ręce ugięte są w stawach łokciowych, skierowane na zewnątrz, tułów lekko pochylony do przodu. Rozstawione palce dłoni obejmują piłkę z boku. Nogi ustawione są w silnym wykroku (zakroczna jest noga po stronie piłki), ugięte w stawach biodrowych, kolanowych oraz skokowo-goleniowych. Ciężar ciała rozłożony jest równomiernie na obie stopy. 
Wyrzut piłki następuje poprzez wysunięcie rąk w przód aż do całkowitego wyprostowania stawów łokciowych. Dłonie układają się w przedłużeniu przedramienia. Ciężar ciała przenosi się na śródstopie nogi wykrocznej. Piłka po wypuszczeniu z dłoni zostaje niejako zawieszona w powietrzu, by mógł ją chwycić przebiegający tuż obok zawodnik. 
Podanie oburącz kozłem.
Podanie oburącz kozłem (rzadziej nazywane "podaniem oburącz od podłoża") wykonywane jest zazwyczaj w sytuacji, gdy zawodnik podający jest kryty przez wysokiego przeciwnika lub podczas obrony strefowej. 
Technika podania kozłem jest zależna od tego, czy podanie jest na odległość mniejszą czy większą od 5 metrów. Przy podaniu na mniej niż 5 metrów, piłki nie poddaje się rotacji. W przypadku podania powyżej 5 metrów, piłce nadaje się rotację, w celu przyspieszenia jej lotu. Wykonuje się to poprzez ułożenie dłoni bardziej na szczycie piłki, a po silnym wyrzuceniu piłki z rąk, dłonie skierowane są wnętrzem do parkietu. 
Podający kozłem stoi w niewielkim rozkroku, mając ciężar ciała rozłożony równomiernie na obie nogi. Nogi są ugięte w stawach biodrowych, kolanowych i skokowo-goleniowych, a stopy skierowane dośrodkowo. Piłkę należy trzymać na wysokości pasa. Ręce są ugięte w stawach łokciowych, znajdują się blisko tułowia, łokcie lekko odwiedzione w bok. Palce dłoni rozstawione są szeroko, obejmując boki piłki. 
Wyrzut piłki następuje poprzez wysunięcie rąk w przód w kierunku podłoża, aż do całkowitego wyprostowania stawów łokciowych. Dłonie do samego końca wyprostu trzymają piłkę, zgięte grzbietowo w stawach promieniowo-nadgarstkowych, a w chwili wyrzutu piłki zostają w tych stawach zgięte dłoniowo. Równomiernie z prostowaniem stawów łokciowych, prostowane są także stawy biodrowe, kolanowe tudzież skokowo-goleniowe. Ciężar ciała zostaje przeniesiony w całości na nogę wykroczną. W przypadku podań na odległość mniejszą od 5 metrów noga zakroczna utrzymuje kontakt z podłożem poprzez palce u stóp, a przy podaniach na więcej niż 5 metrów, stopa zakroczna zostaje podniesiona w przód, w kierunku podania.
Podstawowe podanie jednorącz.
Podstawowe podanie jednorącz (rzadziej nazywane "podaniem jednorącz bocznym") wykonywane jest w sytuacji konieczności podania piłki na bardzo duże odległości, na drugi koniec boiska, zwłaszcza w sytuacji szybkiego ataku. Powinno być dostosowane do prędkości zawodnika otrzymującego podanie, piłka powinna go wyprzedzić oraz znaleźć się w okolicach środka boiska względem szerokości. 
Piłkę umieszcza się po jednej ze stron głowy (prawej lub lewej), na wysokości ucha. Palce dłoni odpowiadającej stronie piłki, podtrzymują piłkę od tyłu, a drugiej – od przodu. Ręce mocno są ugięte w stawach łokciowych, pod kątem prostym. Pozycja ta powoduje skręt tułowia. Nogi znajdują się w wykroku, a nogą zakroczną jest noga odpowiadająca stronie piłki. Ciężar ciała jest nieznacznie przeniesiony na nogę zakroczną. 
Wyrzut piłki następuje poprzez obrót ramienia bez skrętu tułowia oraz wyprowadzenie ręki w przód, równolegle do parkietu, aż do całkowitego wyprostowania stawu łokciowego. Ugięte nogi są prostowane w stawach biodrowych, kolanowych oraz skokowo-goleniowych, a ciężar przenosi się na nogę wykroczną. W ostatniej fazie wyprost przedramienia zostaje połączony z obrotem dłoni w przód, dłoń zostaje opuszczona w dół, a palce rozstawione. Druga ręka (po stronie przeciwnej piłce) zostaje opuszczona w dół, wzdłuż tułowia. Przy podaniach na największe odległości dodatkowo można nogą zakroczną wykonać krok w przód w kierunku lotu piłki.
Typowe błędy początkujących koszykarzy:
Podanie jednorącz hakiem.
Podanie jednorącz hakiem wykonywane jest zazwyczaj gdy zawodnik kryjący znajduje się blisko podającego, w sytuacjach podania na szybki atak, w grze 2:1 oraz w atakach pozycyjnych, w sytuacjach podkoszowych, w których każdy inny rodzaj podania jest szczególnie narażony na przejęcie piłki przez przeciwnika lub przy podaniach z rogów boiska.
Podający jest ustawiony bokiem do kierunku podania. Stoi w niewielkim rozkroku. Z chwytu oburęcznego przenosi piłkę do jednej, wybranej dłoni i unosi ją na wysokość lekko poniżej obręczy kończyny górnej. Ręka ta zostaje odwiedziona w bok, lekko ugięta w stawie łokciowym, oraz mocno zgięta w stawie promieniowo-nadgarstkowym. Dłoń jest położona z tyłu piłki, a druga ręka podtrzymuje piłkę od przodu. 
W trakcie wyrzutu piłki trzymanie oburęczne zostaje zamienione na trzymanie piłki wyłącznie w palcach ręki zgiętej dłoniowo w stawie promieniowo-nadgarstkowym. Wyrzut piłki następuje poprzez obrót ręki w stawie ramieniowym, przy równoczesnym prostowaniu stawu łokciowego oraz jeszcze silniejszym zginaniu dłoniowo stawu promieniowo-nadgarstkowego. Po wyrzucie piłki następuje lekkie zgięcie stawu łokciowego oraz promieniowo-nadgarstkowego, a szeroko rozstawione palce dłoni wypuszczającej piłkę zostają opuszczone w dół. 
Typowe błędy początkujących koszykarzy:
Podanie jednorącz kozłem.
Podanie jednorącz kozłem wykonywane jest zazwyczaj przez zawodnika kozłującego piłkę środkowym pasem działania, do zawodnika wbiegającego pod kosz lewym lub prawym pasem działania, często w sytuacjach 2:1. W ostatnich dekadach widać stały wzrost częstości stosowania tego podania przez koszykarzy.
Podający ustawia nogi w wykroku, stojąc lekko po skosie względem kierunku podania. Piłkę ustawia po wybranej stronie tułowia (prawej lub lewej), na wysokości biodra, trzymając ją oburącz. Przedramię po stronie piłki zostaje przywiedzione do tułowia i zgięte w stawie łokciowym pod kątem zbliżonym do prostego, zapewniającym cofnięcie ramienia za biodro. Ręka ta jest lekko zgięta grzbietowo w stawie promieniowo-nadgarstkowym, a palce skierowane są w bok, na tylnej części piłki. Druga ręka, ułożona bardzo blisko tułowia, przytrzymuje chwilowo piłkę, lecz już w pierwszej fazie wyrzutu piłki, puszcza piłkę.
Wyrzut piłki następuje poprzez wyprostowanie ręki w stawie łokciowym i skierowanie po skosie w przód, w kierunku parkietu. Po wypuszczeniu piłki ręka zostaje zgięta dłoniowo w stawie promieniowo-nadgarstkowym, a szeroko rozstawione palce są skierowane w dół. 
Typowe błędy początkujących koszykarzy:
Podanie jednorącz dołem.
Podanie jednorącz dołem wykonywane jest w sytuacji przekazania piłki na bardzo niewielką odległość, do przebiegającego obok zawodnika, który ma otrzymać podanie. Często stosowane po chwycie dolnym. Ten rodzaj podania powinien być dość lekki. Podanie jednorącz dołem wykonywane jest analogicznie do podania oburącz dołem. Istotna różnica polega na trzymaniu piłki w momencie wyrzutu – ręka rzucająca mocno zgięta dłoniowo w stawie promieniowo-nadgarstkowym jest ułożona z tyłu i z boku piłki, druga podtrzymuje piłkę z góry i z przodu, i aż do chwili wyrzutu trzymana jest oburącz. W ostatniej fazie wyrzutu ręka podająca zostaje wysunięta w przód i wyprostowana w stawie łokciowym, druga zaś zostaje blisko tułowia.
Podanie jednorącz za plecami.
Podanie jednorącz za plecami (również nazywane "podaniem jednorącz tyłem wokół tułowia") jest wykonywane bardzo rzadko i na niewielkie odległości, przez niektórych teoretyków zaliczane do grupy "podań sytuacyjnych". Jest nieprecyzyjne i stosowane wyłącznie przez bardzo doświadczonych koszykarzy, którzy przez lata wypracowali dobrą precyzję tego podania. Wykonywane zazwyczaj, gdy obrońca skutecznie uniemożliwia podanie sprzed klatki piersiowej w sytuacji szybkiego ataku 2:1 lub w celu dezorganizacji całej obrony przeciwnika poprzez zaskoczenie tym podaniem zza pleców. Prawidłowe wykonanie tego podania jest bardzo trudne.
Z reguły zawodnik wyprowadza podanie jednorącz z tej pozycji, w jakiej nastąpił chwyt piłki, z wysokości barku lub biodra.
Podanie bezpośrednio z kozłowania.
Podanie bezpośrednio z kozłowania jest jednym z "podań sytuacyjnych" i polega na skierowaniu kozłowanej piłki (bez jej złapania) tak, by po kolejnym koźle trafiła do rąk zawodnika, który ma otrzymać podanie. Może być zastosowane zarówno na niewielką odległość, jak i na duże odległości poprzez skierowanie piłki wysokim lobem. 

</doc>
<doc id="2720597" url="https://pl.wikipedia.org/wiki?curid=2720597" title="Matka Boża Loretańska w Głogówku">
Matka Boża Loretańska w Głogówku

Matka Boża Loretańska z Głogówka – figura znajdująca się w kościele świętego Franciszka w Głogówku.
Historia.
Hrabia Jerzy III von Oppersdorff po pielgrzymce do Włoch postanowił w Głogówku ufundować podobną figurkę do tej z Sanktuarium Santa Casa w Loreto. 2 lipca 2011 roku kardynał Zenon Grocholewski koronował figurę
Cud.
Według legendy, w XVII wieku ulewne deszcze zniszczyły wszystkie zbiory; nastał okres głodów. Biedniejsi mieszkańcy Głogówka, zmuszeni byli do żebrania przy klasztornej bramie. Zakonnicy zanosili modły do Czarnej Madonny. W rezultacie stał się cud; wystawiony worek z chlebem był ciągle pełny i nikt nie odchodził głodny. Kiedy arcybiskup Adolf Bertram przybył w odwiedziny do Głogówka, przyglądał się tłumom modlącym się przed figurą. Postanowił ją przenieść do Wrocławia, sądząc, iż tam jest godniejsze dla niej miejsce. Jednak figura w cudowny sposób wracała do swojego domku. Arcybiskup, wobec zaistniałej sytuacji, zmienił swoją decyzje i pozostawił ja w głogowskim kościele.

</doc>
<doc id="2720601" url="https://pl.wikipedia.org/wiki?curid=2720601" title="Antonio Fillol Granell">
Antonio Fillol Granell

Antonio Fillol Granell – hiszpański malarz pochodzący z Walencji.
Studiował, a później wykładał na Królewskiej Akademii Sztuk Pięknych San Carlos w Walencji, jego nauczycielem był Ignacio Pinazo Camarlench.
Był przedstawicielem realizmu społecznego, wiele z jego dzieł przedstawia krajobrazy i zwyczaje prowincji Walencja. Malował portrety, na których często przedstawiał typowe dla Walencji postaci. Jednym z jego najbardziej znanych dzieł jest obraz "La bestia humana" (za który otrzymał II Medal na Krajowej Wystawie Sztuk Pięknych w 1897), w którym zajmuje się tematem prostytucji.
Był promotorem sztuki regionalnej i prezydentem stowarzyszenia Círculo de Bellas Artes de Valencia. Większość jego dzieł znajduje się dziś w Muzeum Prado i Muzeum Sztuk Pięknych w Walencji.

</doc>
<doc id="2720602" url="https://pl.wikipedia.org/wiki?curid=2720602" title="Edukacja demokratyczna">
Edukacja demokratyczna

Edukacja demokratyczna – ruch w teorii i praktyce pedagogicznej, przedstawiający się jako ideał polityczny i edukacyjny. Jego podstawową zasadą jest to, że w demokracji pierwszym etapem jest bycie „rządzonym”, a następnym – bycie rządzącym. Funkcjonowanie społeczeństwa demokratycznego powinno mieć, zdaniem teoretyków ruchu, odzwierciedlenie w procesie edukacyjnym, który powinien stale zadawać sobie pytania dotyczące zasadności podziału autorytetów w formowaniu obywatela w kontekście demokratycznym. W praktyce oznacza to, ze dzieci i młodzież uczące się dysponują znaczną autonomią co do wyboru treści i metod nauczania. Edukacja w szkołach „demokratycznych” jest pluralistyczna, funkcjonowanie instytucji jest demokratyczne, ewaluacja wyników uczniów jest przedmiotem dialogu, tak jak i relacja z nauczycielami oparta jest na ciągłej wymianie.
Teoretycy edukacji demokratycznej są przekonani, że teoria, której szukają, nie może być pozbawiona wartościowania. W przeciwieństwie do pozytywistycznych ideałów neutralności przekazywania wiedzy, edukacja demokratyczna naciska na to, że prawie każda forma nauczania podszyta jest pewnymi wcześniejszymi wyborami ideologicznymi, które należy świadomie kontrolować.
Pytanie, na które teoria demokratycznej edukacji stara się odpowiedzieć, jest: „W jaki sposób obywatele powinni być edukowani, i kto powinien być nauczycielem?”
Pionierami teorii edukacji demokratycznej byli Lew Tołstoj i John Dewey. Obecnie, „szkoły demokratyczne” są wspierane przez organizacje takie jak International Democratic Education Network.
Najsłynniejszymi działającymi szkołami demokratycznymi są Summerhill założona w 1921 roku przez A.S. Neilla, oraz Sudbury Valley School.
W Polsce funkcjonuje obecnie jedno czasopismo naukowe zajmujące się rozwijaniem nowych metod edukacji w zakresie postaw demokratycznych i opracowywaniem naukowych podstaw dla formułowania prodemokratycznych polityk publicznych – Filozofia Publiczna i Edukacja Demokratyczna.

</doc>
<doc id="2720603" url="https://pl.wikipedia.org/wiki?curid=2720603" title="Równanie różniczkowe Blasiusa">
Równanie różniczkowe Blasiusa

Równanie różniczkowe Blasiusa – nieliniowe równanie różniczkowe III rzędu występujące w teorii warstwy granicznej. Równanie to pojawiło się po raz pierwszy w podanym przez Blasiusa klasycznym rozwiązaniu samopodobnym równań Prandtla opisujących przepływ płynu w laminarnej warstwie granicznej (tzw. laminarna warstwa graniczna Balsiusa).
Problem fizykalny.
Równanie różniczkowe Blasiusa pojawia się w opisie przepływu w warstwie granicznej rozwijającej się w otoczeniu nieruchomej, sztywnej, płaskiej i znikomo cienkiej płyty ustawionej równolegle do opływającego ją jednorodnego strumienia płynu. Przyjmując oś "x" równoległą do kierunku przepływu i położoną na płycie, a oś "y" prostopadłą do kierunku przepływu i skierowaną w głąb płynu Blasius (1908) poszukiwał rozkładu składowej prędkości "u" równoległej do płyty w postaci:
gdzie formula_2 jest prędkością napływającego niezaburzonego strumienia, a zmienna formula_3 wyraża się jako:
przy czym formula_5 jest grubością warstwy granicznej wokół płyty (zmieniającą się z odległością "x" od jej początku), formula_6 jest lepkością płynu, a formula_7 jego gęstością.
Równanie różniczkowe i zagadnienie brzegowe Blasiusa.
Podstawiając reprezentację Blasiusa (1) do równań Prandtla dla warstwy granicznej otrzymuje się następujące równanie różniczkowe dla funkcji formula_8
Równanie powyższe nazywane jest równaniem różniczkowym Blasiusa, a funkcja formula_10 funkcją pierwotną Blasiusa.
Aby funkcja formula_10 posiadała sens fizykalny, spełniać musi zarazem następujące warunki brzegowe:
Rozwiązanie.
Ze względu na nieliniowość zagadnienie brzegowe (3) – (6) nie może być rozwiązane metodami analitycznymi. Blasius poszukiwał funkcji formula_10 w postaci szeregu nieskończonego:
znajdując ostatecznie:
gdzie:
Obecnie zagadnienie brzegowe Blasiusa (3)–(6) rozwiązuje się technikami numerycznymi. Dobre rezultaty daje zastosowanie metody Rungego-Kutty IV rzędu z wykorzystaniem metody strzałów.
Własności rozwiązań.
Dla dodatnich wartości argumentu pierwotna funkcja Blasiusa jest regularną, monotonicznie rosnącą funkcją nie posiadającą punktów przegięcia. Posiada natomiast asymptotę ukośną, do której zdążają jej wartości, jeśli argument zdąża do nieskończoności.
Funkcja styczna Blasiusa będąca pierwszą pochodną pierwotnej funkcji Blasiusa i zdefiniowana w sposób:
dla dodatnich wartości argumentu jest regularną, monotonicznie rosnącą funkcją nieposiadającą punktów przegięcia. Funkcja styczna Blasiusa posiada dwie asymptoty. Jedna z nich to asymptota pozioma na wysokości 1, do której dążą wartości funkcji, gdy jej argument zmierza do nieskończoności. Druga asymptota jest asymptotą ukośną o nachyleniu równym pierwszej pochodnej pierwotnej funkcji Blasiusa, gdy jej argument zmierza do zera. Wartości stycznej funkcji Blasiusa zbliżają się do asymptoty ukośnej, gdy jej argument zmierza do zera.
Funkcja styczna Blasiusa opisuje rozkład prędkości w otoczeniu opływanej płyty. Badania doświadczalne przeprowadzone m.in. przez Nikuradsego w latach 20. i 30. XX wieku potwierdziły wysoką zgodność rozwiązania uzyskanego przez Blasiusa z rzeczywistym obrazem ruchu płynu.
Uogólnieniem równania różniczkowego Blasiusa jest równanie różniczkowe Falknera-Skana opisujące przepływ płynu w laminarnej warstwie granicznej w otoczeniu sztywnej płyty ustawionej ukośnie w stosunku do napływającego jednorodnego strumienia płynu.

</doc>
<doc id="2720604" url="https://pl.wikipedia.org/wiki?curid=2720604" title="Sławomir Zieliński (dziennikarz)">
Sławomir Zieliński (dziennikarz)

Sławomir Lech Zieliński (ur. 2 listopada 1955 w Suchedniowie) – polski dziennikarz radiowy i telewizyjny, prezenter, menedżer mediów, wieloletni dyrektor zespołów dziennikarskich.
Życiorys.
W latach 1970–1974 uczęszczał do V Liceum Ogólnokształcącego im. ks. Piotra Ściegiennego w Kielcach, a następnie w latach 1974–1980 studiował na Wydziale Górniczym Politechniki Wrocławskiej, uzyskując dyplom magistra inżyniera. W czasie studiów był szefem programowym studenckiego Radia Politechniki Wrocławskiej „FOSA-64”, współpracował w tym czasie z Polskim Radiem i Telewizją Polską. W 1979 był laureatem I nagrody w ogólnopolskim Konkursie „Czerwonej Róży”, w kategorii "najlepszy dziennikarz studencki".
Po ukończeniu studiów, w latach 1980–1982 był dziennikarzem w Naczelnej Redakcji Programów dla Dzieci i Młodzieży Polskiego Radia. Pracował w zespole Andrzeja Turskiego. Był prezenterem codziennej audycji "Radiokurier" oraz autorem reportaży w programie "Wita Was Polska".
W 1982 został zastępcą dyrektora – zastępcą redaktora naczelnego Programu III Polskiego Radia, którym był przez siedem lat. Odpowiadał za serwisy informacyjne i codzienny program "Zapraszamy do Trójki". Przygotował i poprowadził ponad tysiąc wydań tej audycji. Podczas podrózy Jana Pawła II do Polski w 1983 przekazywał, aby w relacjach nie używać określeń „Ojciec Święty” i „pielgrzymka”, a zamiast tego mówić „papież” oraz „wizyta”.
Był członkiem Socjalistycznego Związku Studentów Polskich i Polskiej Zjednoczonej Partii Robotniczej. 
W tym czasie współpracował także z TVP, prowadząc m.in. "Telewizyjny Kurier Warszawski". W 1989 Sławomir Zieliński przeniósł się z Polskiego Radia do TVP. Został szefem redakcji "Teleexpressu" w randze zastępcy dyrektora – zastępcy redaktora naczelnego Dyrekcji Programów Informacyjnych TVP. W 1991 został dyrektorem – redaktorem naczelnym Dyrekcji Programów Informacyjnych TVP. Był też szefem "Wiadomości". Od końca 1991 do 1994 pracował jako starszy publicysta w Redakcji "Panoramy", głównego programu informacyjnego TVP2. W latach 1994–1996 był zastępcą kierownika Redakcji "Panoramy", a także prezenterem "Panoramy Gospodarczej".
W listopadzie 1995 jako dziennikarz brał udział w debatach telewizyjnych kandydatów na Prezydenta RP Aleksandra Kwaśniewskiego i Lecha Wałęsy. W latach 1996–1998 był kierownikiem redakcji "Panoramy", prezenterem i wydawcą głównego wydania. W latach 1998–2004 był dyrektorem Programu 1 Telewizji Polskiej. Był pomysłodawcą szeregu programów i karier dziennikarskich, m.in. plebiscytu "Superjedynek". Odpowiadał za medialne przygotowanie czternastu edycji Krajowego Festiwalu Piosenki Polskiej w Opolu i Sopot Festival.
W latach 2004–2006 pracował jako kierownik Redakcji Filmowej TVP3. W latach 2007–2009 był dyrektorem programowym TVS „Silesia”, twórcą koncepcji programowej i pierwszego zespołu dziennikarskiego tej stacji. 12 lipca 2011 zarząd Telewizji Polskiej powołał go na zastępcę dyrektora TVP Polonia. W 2013 został powołany na stanowisko dyrektora Biura Koordynacji Programowej TVP. Funkcję tę pełnił do połowy lutego 2016.
W tym czasie przewodniczył Kolegium Filmowemu TVP, które decydowało o udziale telewizji w produkcjach polskich filmów fabularnych, również koordynowało politykę serialową. Zajmował się kontaktami z Polskim Instytutem Sztuki Filmowej.
Był przewodniczącym Komisji Wyborczych TVP w wyborach: do Parlamentu Europejskiego, samorządowych, prezydenckich, parlamentarnych.
Przyjaźnił się z ludźmi lewicy, m.in. Jolantą i Aleksandrem Kwaśniewskimi, Markiem Ungierem, Leszkiem Millerem. W telewizji ludzie postrzegali go jako obrońcę interesów lewicy.
Pracę w TVP zakończył 30 września 2016, po przejęciu kontroli nad telewizją przez rządzącą partię PiS. Od listopada 2019 do września 2021 był związany zawodowo z Warszawskim Uniwersytetem Medycznym, kolejno jako główny specjalista-koordynator ds. komunikacji medialnej (od 25 listopada 2019 do 10 lutego 2020), dyrektor Biura Prasowego (od 11 lutego do 4 listopada 2020) oraz główny specjalista w Biurze Rzecznika Prasowego WUM (do 27 września 2021).

</doc>
<doc id="2720607" url="https://pl.wikipedia.org/wiki?curid=2720607" title="Przyjaciele (zespół muzyczny)">
Przyjaciele (zespół muzyczny)

Przyjaciele – polski zespół muzyczny, który w połowie lat 90. założyli dziennikarz, kompozytor i autor tekstów Wojciech Płocharski (m.in. twórca słów przeboju „Klub wesołego szampana” Formacji Nieżywych Schabuff) oraz instrumentalista grupy Kult – Janusz Grudziński.
Duet nagrał pod koniec 1993 roku studyjny album Cyfry, który w 1994 r. ukazał się w formie kasety oraz programu telewizyjnego "Przyjaciele nadchodzą" (TVP). W 2007 roku nastąpiła reedycja na płycie cd, w 2012 r. album trafił do międzynarodowej sprzedaży elektronicznej.
Zespół zrealizował w ramach projektu jedenaście piosenek – w różnych konwencjach artyst., często w poetyce absurdu, surrealizmu i w rozmaitych aranżacjach muzycznych.

</doc>
<doc id="2720608" url="https://pl.wikipedia.org/wiki?curid=2720608" title="Jewgienij Jewsiukow">
Jewgienij Jewsiukow

Jewgienij Jewsiukow, ros. Евгений Евсюков (ur. 2 stycznia 1950 w Krasnojarsku) – rosyjski lekkoatleta specjalizujący się w chodzie sportowym, uczestnik letnich igrzysk olimpijskich w Moskwie (1980). W czasie swojej kariery reprezentował Związek Socjalistycznych Republik Radzieckich.

</doc>
<doc id="2720610" url="https://pl.wikipedia.org/wiki?curid=2720610" title="Darrell K Royal-Texas Memorial Stadium">
Darrell K Royal-Texas Memorial Stadium

Darrell K Royal - Texas Memorial Stadium (dawniej "War Memorial Stadium", "Memorial Stadium" i "Texas Memorial Stadium") - stadion do futbolu amerykańskiego w Austin w Teksasie. Od 1924 roku jest boiskiem zespołu Texas Longhorns. Stadion oficjalnie mieści 100 119 widzów, co sprawia, że ma największą liczbę miejsc siedzących w stanie Teksas, jest szósty co do wielkości w Stanach Zjednoczonych i dziewiąty na świecie.
Rekord frekwencji na "DKR-Texas Memorial Stadium" został ustanowiony 3 września 2011, kiedy to Texas Longhorns pokonali Rice Owls 34 do 9 przy liczbie 101 624 widzów na trybunach.

</doc>
<doc id="2720611" url="https://pl.wikipedia.org/wiki?curid=2720611" title="Texas Memorial Stadium">
Texas Memorial Stadium



</doc>
<doc id="2720614" url="https://pl.wikipedia.org/wiki?curid=2720614" title="Henry Bataille">
Henry Bataille

Henry Félix Achille Bataille (także: Henry Bataille, Félix-Henri Bataille; ur. 4 kwietnia 1872 w Nîmes, Francja; zm. 2 marca 1922 w Rueil-Malmaison, Francja) − francuski dramaturg i poeta; także malarz. Na początku XX wieku utwory sceniczne jego autorstwa cieszyły się ogromną popularnością.
Życiorys.
Rodzice Bataillego zmarli w jego młodości. Henry rozpoczął naukę w "École des Beaux-Arts", gdzie studiował malarstwo, ale już w wieku 14 lat zaczął pisać. Pisał dramaty i wiersze i po sukcesie swojej drugiej sztuki, "La Lépreuse" poświęcił się wyłącznie pisaniu sztuk dramaturgicznych.
Wczesne sztuki Bataillego poruszają temat gorącej miłości, która zderza się z dusznymi społecznymi konwenansami tamtych czasów. Na przykład, tytułowa bohaterka sztuki "Matka Colibri" (fr. "Maman Colibri") to kobieta w wieku średnim, mająca szalony romans z młodszym mężczyzną. W okresie późniejszym, Bataille będzie ciążyć w kierunku teatru idei i dramatu społecznego.
Henry Bataille był także teoretykiem zagadnienia podświadomej motywacji. Chociaż nie poruszał tematyki swych teorii we własnych utworach, to wpłynęły one na późniejszych dramatopisarzy, takich jak Jean-Jacques Bernard i na filozofię "szkołę ciszy".

</doc>
<doc id="2720616" url="https://pl.wikipedia.org/wiki?curid=2720616" title="Biała Góra (Sanok)">
Biała Góra (Sanok)

Biała Góra – osiedle w Sanoku w granicach dzielnicy Wójtostwo. 
Osiedle znajduje się na prawym brzegu Sanu. Od strony południowej otoczone jest pasmem Gór Słonnych, w zachodniej części Gór Sanocko-Turczańskich. Na południowy zachód od osiedla wiedzie droga do Międzybrodzia.
W 1911 zorganizowano przeprawę promową przez San celem komunikacji Białej Góry z Sanokiem. Na skalnym szczycie nad Sanem został wybudowany dom rodziny Adamiaków. 
Od 1959 istniał most wiszący (kładka) na rzece San, łączący Białą Górę z resztą miasta. Od 1977, a po odbudowie od 1981 istnieje obecny Most Białogórski.
W 1982, z inicjatywy naczelnika miasta Sanoka Ryszarda Grzebienia, ulicy na Białej Górze nadano imię 26 Pułku Piechoty.
Na obszarze osiedla znajdują się:

</doc>
<doc id="2720619" url="https://pl.wikipedia.org/wiki?curid=2720619" title="Henry Félix Achille Bataille">
Henry Félix Achille Bataille



</doc>
<doc id="2720620" url="https://pl.wikipedia.org/wiki?curid=2720620" title="Félix-Henri Bataille">
Félix-Henri Bataille



</doc>
<doc id="2720622" url="https://pl.wikipedia.org/wiki?curid=2720622" title="Joan Font i Vidal">
Joan Font i Vidal

Joan Font i Vidal – hiszpański malarz pochodzący z Minorki.
Pochodził z zamożnej rodziny, dlatego bez przeszkód mógł poświęcić się malarstwu. Był autodydaktą, nie wiadomo czy uczęszczał do akademii sztuki. Był przedstawicielem naturalizmu w malarstwie. W jego dziełach widoczny jest wpływ niemieckiego artysty Antona Schranza, który ok. 1817 przebywał na Minorce i mógł być jego nauczycielem.
Jego ulubionymi tematami były port w Mahón i statki, które traktował z dbałością o szczegóły i wprowadzał do scen historycznych. Wielu marynarzy zlecało mu malowanie kornik ich podróży; większość dzieł wykonywał na zamówienie.
Za życia nie odniósł większych sukcesów. W 1864 wziął udział w Krajowej Wystawie Sztuk Pięknych w Madrycie, na której nie został zauważony.

</doc>
<doc id="2720623" url="https://pl.wikipedia.org/wiki?curid=2720623" title="Airman Battle System Ground Uniform">
Airman Battle System Ground Uniform

Airman Battle System Ground Uniform (ABSGU) – umundurowanie United States Air Force przeznaczone jako uzupełnienie ABU.
Umundurowanie ABSGU wykonano z materiałów trudnopalnych (tkanina taka sama jak w umundurowaniu A2CU). Dla oddziałów stacjonujących w Afganistanie wydano umundurowanie w kamuflażu MultiCam.

</doc>
<doc id="2720624" url="https://pl.wikipedia.org/wiki?curid=2720624" title="Siergiej Jung">
Siergiej Jung

Siergiej Jung, ros. Сергей Юнг (ur. 10 sierpnia 1955) – rosyjski lekkoatleta specjalizujący się w chodzie sportowym. W czasie swojej kariery reprezentował Związek Socjalistycznych Republik Radzieckich.
W 1983 r. zdobył tytuł mistrza ZSRR w chodzie na dystansie 50 kilometrów oraz odniósł największy w swojej karierze sukces, zdobywając w Helsinkach brązowy medal mistrzostw świata na tym samym dystansie (z czasem 3:49:03; za Ronaldem Weigelem i Josepem Marínem). Również w 1983 r. zajął 2. miejsce w rozegranym w Bergen pucharze świata w chodzie na 50 kilometrów (z czasem 3:48:26; za Raúlem Gonzálezem).
Rekord życiowy w chodzie na 50 kilometrów – 3:47:16 – Moskwa 03/07/1982

</doc>
<doc id="2720627" url="https://pl.wikipedia.org/wiki?curid=2720627" title="Adagum">
Adagum

Adagum (ros.: Адагум) – rzeka w europejskiej części Rosji, w Kraju Krasnodarskim, lewy dopływ Kubania. Długość rzeki wynosi 66 km; dorzecze zajmuje powierzchnię 336 km².
Adagum powstaje z połączenia Bakanki i Niebierdżajki w Górach Markotchskich. Na rzece znajduje się zbiornik Warnawiński.
Powódź w 2012.
7 lipca 2012 rzeka zalała Krymsk.

</doc>
<doc id="2720629" url="https://pl.wikipedia.org/wiki?curid=2720629" title="LTD">
LTD



</doc>
<doc id="2720631" url="https://pl.wikipedia.org/wiki?curid=2720631" title="Port lotniczy Sao Jacinto">
Port lotniczy Sao Jacinto



</doc>
<doc id="2720632" url="https://pl.wikipedia.org/wiki?curid=2720632" title="Gratowisko">
Gratowisko

Gratowisko - od grat (z niem. Gerät – urządzenie) – jako określenie dla przedmiotu niezbyt wartościowego, często starego, zniszczonego np. mebel lub sprzęt domowy - określenie składowiska dla rzeczy niepotrzebnych, problemowych, których pragnie się pozbyć, a które nie nadają się do wyrzucenia do zwykłego kontenera na śmieci.
Gratowiska prowadzone są przez zakłady zagospodarowania odpadów wielu miast w Polsce.
Do odpadów problemowych, które mogą być składowane na gratowisku zaliczane są:
Do transportu odpadów problemowych służy specjalny samochód - tak zwany gratowóz.

</doc>
<doc id="2720635" url="https://pl.wikipedia.org/wiki?curid=2720635" title="Bitwa pod Filipopolis (1208)">
Bitwa pod Filipopolis (1208)

Bitwa pod Filipopolis, w historiografii bułgarskiej znana jako bitwa pod Płowdiwem (bułgarski: Битка при Пловдив), miała miejsce 30 czerwca na terenach położonych w okolicy Filipopolis. Walczącymi stronami były wojska Cesarstwa Bułgarii i Cesarstwa Łacińskiego. Bitwa zakończyła się zwycięstwem krzyżowców.
Tło.
Po zdobyciu przez armie IV krucjaty stolicy Bizancjum, Konstantynopola, zwycięzcy na mocy umowy zwanej "Partitio terrarum imperii Romaniae" podzieli pomiędzy siebie ziemie Cesarstwa. Na jego terenie powstał szereg nowych państw z których część należała do przybyszów z Europy Zachodniej, na czele z Cesarstwem Łacińskim. Bułgarzy którzy początkowo szukali sojuszu z krzyżowcami, w rozpadzie Bizancjum ujrzeli szansę na rozwój terytorialny swojego państwa. Cesarz Kałojan zaatakował łacinników już w 1205 roku, odnosząc szereg zwycięstw i zajmując dla siebie prawie całą Macedonię i Trację. 
Kałojan został jednak zamordowany w czasie oblężenie Tessaloniki w 1207 roku. Tron bułgarski zajął po nim siostrzeniec, Borił. Był on jednak uzurpatorem gdyż korona prawnie należała się Iwanowi Asenowi, który z powodu młodego wieku nie był w stanie dobrze bronić swoich praw. Borił miał jednak olbrzymie problemy z opozycją wewnętrzną co dało czas rozbitym łacinnikom na reorganizację sił.
Bitwa.
Wiosną 1208 roku Borił uznał, że jego pozycja na tronie bułgarskim jest wystarczająco pewna aby zająć się sprawami polityki zagranicznej. Podobnie jak Kałojan, szansy na ekspansję upatrywał w słabości łacinników i na ich cesarstwo postanowił się wyprawić. Armia Boriła przekroczyła granicę i pokonała krzyżowców nieopodal Starej Zagory. Upojony zwycięstwem, Borił rozkazał pomaszerować swoim wojskom na południe i 30 czerwca napotkał na swojej drodze główne wojska łacinników. Borił miał 1800 - 2200 żołnierzy a cesarz łaciński, Henryk, dysponował 2 000 rycerstwa i kilkoma tysiącami innych żołnierzy. Bułgarzy, na początku bitwy, spróbowali wykonać ten sam manewr co pod Adrianopolem w 1205 roku. Lekka jazda miała zaatakować krzyżowców a potem upozorować ucieczkę tak aby rycerstwo oddzieliło się od reszty wojska i samo wpadło na centrum bułgarskiej armii. Zachodni rycerze wyciągnęli jednak wnioski z poprzednich bitew i tym razem nie dali się sprowokować. Zamiast tego, sami zastawili pułapkę i uderzyli na oddział który znajdował się pod osobistym dowództwem Cara. Borił miał przy sobie zaledwie 1 600 ludzi i jego oddziały nie wytrzymały naporu krzyżowców. Aby nie wpaść w niewolę musiał ratować się ucieczką. Na wieść o tym resztę bułgarskiej armii ogarnęła panika i jej żołnierze rzucili się do ucieczki. 
Bułgarzy licząc na to że krzyżowcy nie będą ich ścigać w górach umknęli na wschód, w stronę górskich przełęczy. Przednia straż łacinników wpadła w zasadzkę w okolicach wsi Żelenikowo gdzie poniosła duże straty ale po przybyciu głównych sił Bułgarzy i tak musieli uciekać poza granice Cesarstwa Łacińskiego.
Następstwa.
Mimo klęski Bułgarzy zachowali armię i cały 1208 rok upłynął pod znakiem zmagań bułgarsko- łacińskich. Mimo prób cara Boriła, nie udało się przełamać łacińskiej obrony, krzyżowcy przeszli wręcz do kontrnatarcia. W 1209 roku Henryk odniósł zwycięstwo nad Aleksym Słowianinem, bułgarskim namiestnikiem Rodopów. Cesarz łaciński umiejętnie wpłynął na pokonanego przeciwnika, tak że ten poślubił jego córkę i został sojusznikiem krzyżowców, którzy obiecali poprzeć jego pretensje do tronu bułgarskiego. Borił, aby powetować sobie tę stratę zwrócił się do swojego brata Streza, który rządził w Prosek. Strez otrzymał prestiżowy tytuł sebastokratora i wolną rękę w sprawach wewnętrznych. W 1211 Bułgarzy zawarli sojusz z Niceą, ale nie udało im się pokonać łacinników. Po tym niepowodzeniu Borił dokonał totalnego zwrotu w polityce zagranicznej- najpierw zawarł pokój a potem sojusz z łacinnikami i oddał Henrykowi rękę Marii, córki Kałojana. 

</doc>
<doc id="2720638" url="https://pl.wikipedia.org/wiki?curid=2720638" title="Philip Egan">
Philip Egan

Philip Anthony Egan (ur. 14 listopada 1955 w Altrincham) – brytyjski duchowny katolicki, biskup Portsmouth od 2012.
Życiorys.
Święcenia kapłańskie otrzymał 4 sierpnia 1984 i został inkardynowany do diecezji Shrewsbury. Był m.in. pomocnikiem kapelana uniwersytetu w Cambridge, wykładowcą seminarium w Birmingham oraz wikariuszem generalnym diecezji.
11 lipca 2012 papież Benedykt XVI mianował go ordynariuszem diecezji Portsmouth. Sakry biskupiej udzielił mu 24 września 2012 jego poprzednik - bp Crispian Hollis.

</doc>
<doc id="2720639" url="https://pl.wikipedia.org/wiki?curid=2720639" title="Willie Banks">
Willie Banks

William Augustus "Willie" Banks, III (ur. 11 marca 1956 niedaleko Fairfield w stanie Kalifornia) – amerykański lekkoatleta, specjalizujący się w trójskoku, dwukrotny uczestnik letnich igrzysk olimpijskich (Los Angeles 1984, Seul 1988). Jako pierwszy w historii skoczył dalej niż 18 m w trójskoku - 18,20 m (Indianapolis, 16 lipca 1988), jednak ze względu na zbyt silny wiatr (+5,2 m/s), wiejący przy tym skoku w plecy, rezultat ten nie jest uznawany jako oficjalny.

</doc>
<doc id="2720644" url="https://pl.wikipedia.org/wiki?curid=2720644" title="Metody (Zajcew)">
Metody (Zajcew)

Metody, imię świeckie Dmitrij Anatoljewicz Zajcew (ur. 25 października 1978 w Kazaniu) – rosyjski biskup prawosławny. 
Życiorys.
W 1993, po ukończeniu szkoły średniej, wstąpił do Monasteru Raifskiego. W 1997 złożył śluby mnisze w riasofor. 10 sierpnia tego samego roku w soborze Świętych Piotra i Pawła w Kazaniu został wyświęcony na diakona. Od 31 sierpnia 1997 żył w monasterze Zaśnięcia Matki Bożej w Swijaży. 19 marca 1998 złożył wieczyste śluby mnisze, przyjmując imię Metody na cześć św. Metodego. 2 maja 1999 został wyświęcony na hieromnicha, w sierpniu tego samego roku został dziekanem monasteru w Swijaży. Od grudnia 2003 żył w monasterze św. Jana Chrzciciela w Kazaniu, zaś od 2005 był wykładowcą historii Cerkwi w seminarium duchownym w Kazaniu i proboszczem cerkwi przy katedralnym soborze Zwiastowania w Kazaniu. W 2008 został przełożonym monasteru Wprowadzenia Matki Bożej do Świątyni w Kazaniu. W 2009 otrzymał godność igumena. W 2007 ukończył studia wyższe na Prawosławnym Uniwersytecie Humanistycznym św. Tichona w Moskwie. 
6 czerwca 2012 Święty Synod Rosyjskiego Kościoła Prawosławnego nominował go na biskupa almietjewskiego i bugulemskiego. W związku z tą decyzją 14 czerwca tego samego roku otrzymał godność archimandryty. Jego chirotonia biskupia miała miejsce w soborze Przemienienia Pańskiego w monasterze Wałaamskim 11 lipca 2012 z udziałem konsekratorów: patriarchy moskiewskiego i całej Rusi Cyryla, metropolity sarańskiego i mordowskiego Warsonofiusza, arcybiskupów kazańskiego i tatarstańskiego Anastazego, pietrozawodzkiego i karelskiego Manuela, siergijewsko-posadzkiego Teognosta, biskupów troickiego Pankracego i sołniecznogorskiego Sergiusza.

</doc>
<doc id="2720646" url="https://pl.wikipedia.org/wiki?curid=2720646" title="Pippa Middleton">
Pippa Middleton

Pippa Middleton, właściwie Philippa Charlotte Middleton (ur. 6 września 1983 w Reading) – brytyjska celebrytka, młodsza siostra Katarzyny, księżnej Walii
Życiorys.
Urodziła się jako drugie dziecko Michaela Middletona (ur. 1949) i jego żony Carole (z domu Goldsmith, ur. 1955). Rodzina jej ojca pochodzi z Leeds. Oprócz starszej siostry Katarzyny (ur. 1982), ma jeszcze brata Jamesa (ur. 1987), który jest przedsiębiorcą.
Uczyła się w szkole w St. Andrews i Marlborough College. W okresie szkolnym należała do chóru i zespołu flecistek „Tootie-Flooties”, poza tym uczestniczyła w zawodach pływackich i była kapitanem żeńskiej drużyny hokejowej. Ukończyła studia na kierunku literatury angielskiej na Uniwersytecie w Edynburgu.
Pracowała w agencji eventowej Table Talk oraz w firmie Blue Strawberry zajmującej się planowaniem wesel, a także redagowała magazyn „Party Times” dostępny na stronie internetowej firmy jej rodziców – Party Pieces.
29 kwietnia 2011 była starszą druhną na ślubie swojej siostry i księcia Wilhelma, pierwszej osoby w kolejce do tronu Zjednoczonego Królestwa Wielkiej Brytanii i Irlandii Północnej. W kwietniu 2012 tygodnik "Time" umieścił ją, wraz z siostrą, na liście 100 najbardziej wpływowych osób świata. 
Uczestniczyła w wielu wydarzeniach sportowych, m.in. triathlonie GE Blenheim, zawodach Highland Cross i biegu narciarskim Vasaloppet Cross Country. Pod koniec 2012 wydała poradnik pt. „Celebrate” o organizowaniu przyjęć. Następnie została felietonistką w magazynie „Waitrose”. Angażowała się w liczne projekty charytatywne, m.in. zbierała pieniądze na rzecz fundacji „Magic Breakfast” podczas Basaloppet Cross Country oraz wsparła swoimi działaniami szkołę Mary Hare dla głuchoniemych dzieci w Berkshire.
Została sportretowana w serialu komediowym "The Windsors"; w rolę Pippy wcieliła się Morgana Robinson.
Życie prywatne.
W okresie studiów przez trzy lata była związana z Jonathanem Jardinem Patersonem, z którym rozstała się w 2007. Następnie spotykała się z bogaczami: Billym More’em Nisbettem, Simonem Youngmanem, Alexandrem Spencerem Churchillem, Alexem Loudonem i Nico Jacksonem. W lipcu 2016 zaręczyła się z Jamesem Matthewsem. Para wzięła ślub 20 maja 2017 w St. Mark’s Church w Englefield, miejscowości oddalonej kilkanaście kilometrów od rodzinnego domu Middleton, w hrabstwie Berkshire. W czerwcu 2018 para ogłosiła, że spodziewają się dziecka. 15 października 2018 w szpitalu św. Marii w Londynie urodziła syna Arthura Michaela Williama.

</doc>
<doc id="2720647" url="https://pl.wikipedia.org/wiki?curid=2720647" title="Projekt ustawy nr 89417-6">
Projekt ustawy nr 89417-6

Projekt ustawy nr 89417-6 – projekt rosyjskiej ustawy federalnej „O wprowadzeniu zmian do Ustawy Federalnej „O ochronie dzieci przed informacją szkodliwą dla ich zdrowia i rozwoju” oraz poszczególnych aktów ustawodawczych Federacji Rosyjskiej w sprawie dostępu w sieci Internet do informacji niezgodnej z prawem, który proponuje wprowadzenie do ustaw federalnych zapisów przewidujących filtrowanie serwisów internetowych na podstawie rejestru i blokowanie zakazanych zasobów internetowych. Szereg ekspertów w swoich wypowiedziach wskazuje na zagrożenie wykorzystania danego projektu do cenzurowania Internetu.
Rozpatrzenie projektu.
Początki projektu sięgają grudnia 2011 roku. Jego pomysłodawcą była Liga Bezpiecznego Internetu na czele z Konstantinem Małofiejewem. Pomysł poparł Igor Szcziogolew, były (od 21 maja 2012 roku) minister łączności i komunikacji. Przed przedstawieniem projektu Dumie RF na stronie LBI przeprowadzono sondaż, w marcu 2012 roku dyskutowano o nim w Ministerstwie Łączności, miesiąc później był tematem konferencji RIF+KIB 2012. Projekt został przedstawiony Dumie 7 czerwca 2012 roku. 6 lipca miało miejsce pierwsze jego czytanie. Projekt został przyjęty 11 lipca 2012 roku w rezultacie drugiego i trzeciego czytania. W drugim „za” głosowało 438 posłów, w trzecim – 441.
Zmiany w prawodawstwie rosyjskim.
Projekt wprowadza zmiany do następujących ustaw federalnych:
Definiuje terminy: serwis internetowy, strona internetowa, domena internetowa, adres IP, właściciel serwisu internetowego, internetowe usługi hostingowe. Dodaje artykuł nr 15 „Jedyny rejestr domen internetowych i (lub) uniwersalnych wskaźników stron internetowych w sieci Internet i adresów sieciowych serwisów w sieci Internet, zawierających informację zabronioną przed rozpowszechnianiem na terytorium Federacji Rosyjskiej”. Do prowadzenia rejestru może zostać powołana według określonych przez rząd kryteriów niekomercyjna instytucja. Operator rejestru dodaje do niego link do systemów lub adresów internetowych, które zawierają materiały pornograficzne z udziałem niepełnoletnich, ogłoszenia o poszukiwaniu nieletnich do udziału w widowiskowych imprezach pornograficznych, propagandę narkotyków, substancji psychotropowych i ich prekursorów, informację o ich produkcji i miejscach nabycia, o sposobach i wezwaniach do popełniania samobójstwa, a także jakąkolwiek informację zabronioną przez sądownictwo rosyjskie. Od decyzji o wpisanie do rejestru można odwołać się do sądu w ciągu trzech miesięcy. Od momentu otrzymania zawiadomienia od hostingu internetowego właściciel systemu internetowego w ciągu doby ma obowiązek usunąć z sieci wskazaną stronę. W razie odmowy lub zaniechania obowiązku hosting internetowy ogranicza dostęp do serwisu internetowego. W razie niedokonania obowiązków przez właściciela serwisu oraz hostingu internetowego adres sieciowy zostaje wpisany do rejestru. Operator łączności w danym przypadku ma obowiązek w ciągu doby ograniczyć do niego dostęp. Projekt nie uwzględnia procedur w przypadku przypisanego jednego IP do wielu serwisów internetowych.
Do ustawy „O ochronie dzieci przed informacją szkodliwą dla ich zdrowia i rozwoju” nr 436-FZ z 29 grudnia 2009 roku wprowadza zmiany dotyczące oznaczania stron internetowych etykietami pięciu kategorii: dozwolone dla dzieci 0–6 lat, 6–12 lat, 12–16 lat, 16–18 lat oraz osób powyżej 18 roku życia. Wyjątek stanowią strony portali informacyjnych i komentarze pod wiadomościami z tych stron, przy czym zmiana uwzględnia proces przeglądania tych stron.
Dodaje zmianę o tym, że ograniczenie i wznowienie dostępu do informacji dostępnej przez Internet reguluje Ustawa Federalna „O informacji, technologiach informacyjnych i o ochronie informacji”.
Do Kodeksu Wykroczeń Administracyjnych Federacji Rosyjskiej wprowadza paragrafy dotyczące odpowiedzialności operatorów łączności, świadczących telematyczne usługi łączności lub administracji w miejscach dostępnych dla dzieci za niezastosowanie środków administracyjnych, organizacyjnych oraz możliwości oprogramowania i sprzętu w celu ochrony dzieci przed informacją szkodliwą dla ich zdrowia i (lub) rozwoju.

</doc>
<doc id="2720648" url="https://pl.wikipedia.org/wiki?curid=2720648" title="Jackson Hurst">
Jackson Hurst

Jackson Ryan Hurst (ur. 17 lutego 1979 w Houston) – amerykański aktor filmowy i telewizyjny. Wystąpił w roli Graysona Kenta w serialu Lifetime "Jej Szerokość Afrodyta" (2009–2014).
Życiorys.
Wczesne lata.
Urodził się i dorastał w Houston w Teksasie wraz z dwoma braćmi – Colinem i Michaelem. Uczęszczał do St. Pius X High School, gdzie grał w futbol, piłkę nożną, koszykówkę i baseball. W 1999 ukończył Baylor University w Waco w stanie Teksas na wydziale międzynarodowych stosunków gospodarczych i Management Information System. Przez pięć lat po studiach pracował dla Citigroup w Dallas.
Kariera.
W 2006 zadebiutował na szklanym ekranie w serialu "Inspektor Mom" ("Inspector Mom"). Po występie w filmie gimnazjalnego przyjaciela, rozpoczęła pracę w niezależnych filmach, w tym "The Mist" (2007). Pojawił się w serialu "Podkomisarz Brenda Johnson" ("The Closer", 2009) jako sierżant Ryan Dunn, zanim został obsadzony jako Zac Nelson w serialu "Agenci NCIS" ("NCIS", 2011) i "Jej Szerokość Afrodyta" ("Drop Dead Diva", 2009) w roli Graysona Kenta.
Życie prywatne.
W październiku 2013 związał się z aktorką Stacy Stas. Pobrali się 7 czerwca 2014 w San Juan Capistrano w Kalifornii. Mają dwóch synów: Rydera Jacksona (ur. 25 lipca 2015) i Huntera Eli (ur. 7 lutego 2018) oraz córkę Shiloh Lynn (ur. 29 kwietnia 2020).

</doc>
<doc id="2720651" url="https://pl.wikipedia.org/wiki?curid=2720651" title="Grzbiet Markotchski">
Grzbiet Markotchski



</doc>
<doc id="2720652" url="https://pl.wikipedia.org/wiki?curid=2720652" title="Powiat Krakau-Land">
Powiat Krakau-Land



</doc>
<doc id="2720654" url="https://pl.wikipedia.org/wiki?curid=2720654" title="Powiat Radom-Land">
Powiat Radom-Land



</doc>
<doc id="2720655" url="https://pl.wikipedia.org/wiki?curid=2720655" title="Powiat Kielce-Land">
Powiat Kielce-Land



</doc>
<doc id="2720656" url="https://pl.wikipedia.org/wiki?curid=2720656" title="Powiat Warschau-Land">
Powiat Warschau-Land



</doc>
<doc id="2720657" url="https://pl.wikipedia.org/wiki?curid=2720657" title="Przekaz pieniężny">
Przekaz pieniężny

Przekaz pieniężny – usługa płatnicza polegająca na przyjęciu środków pieniężnych (gotówki) przez podmiot do tego uprawniony i ich przekazaniu wskazanemu przez płatnika odbiorcy. Do realizacji tego typu transferu pieniądza nie jest potrzebne posiadanie przez płatnika rachunku płatniczego.
Usługa przekazu pieniężnego została zaliczona do usług płatniczych zdefiniowanych w ustawie z dnia 19 sierpnia 2011 r. o usługach płatniczych, w związku z tym może być ona świadczona wyłącznie przez dostawców usług płatniczych, o których mówi art. 4 ust. 2 tej ustawy. Mogą to być wyłącznie:
Przykładowo usługę tego typu świadczy np. Poczta Polska poprzez realizację przekazu pocztowego, Bank Pocztowy poprzez realizację usługi Giro Płatność, InPost Finanse poprzez usługę przekaz pieniężny, a w przypadku przekazów transgranicznych np. Western Union.
Kategorią dostawców usług płatniczych, która nie może świadczyć innej usługi płatniczej poza usługą przekazu pieniężnego jest biuro usług płatniczych.

</doc>
<doc id="2720658" url="https://pl.wikipedia.org/wiki?curid=2720658" title="Kazimierz Greger">
Kazimierz Greger

Kazimierz Greger (ur. 3 lutego 1887 w Inowrocławiu, zm. 23 października 1967) – polski popularyzator fotografii, handlowiec, wydawca i mecenas. 
Życiorys.
Urodził się 3 lutego 1887 r. w Inowrocławiu, w rodzinie Ludwika i Władysławy ze Smoniewskich (zm. 1942). Ukończył gimnazjum w Poznaniu, a następnie studia ekonomiczne w Berlinie. Praktykę fotograficzną nabył we Wrocławiu i Dreźnie. Po powrocie do Poznania w 1910 r. założył zakład fotograficzny przy ul. Wiktorii (obecnie Gwarna). Po rozbudowie w 1912 r., zakład został przeniesiony na ul. Berlińską (obecnie 27 grudnia) gdzie firma zajmowała front kamienicy pod adresami 18-20 (obecnie znajduje się tam parking przy Teatrze Polskim). 
Podczas powstania wielkopolskiego Greger wykonał zdjęcia dokumentujące to wydarzenie historyczne, dziejące się w bezpośredniej bliskości jego zakładu. W późniejszym okresie jego zdjęcia z tego okresu znalazły się w wielu albumach zawierających zdjęcia z okresu powstania. Niektóre ze swoich zdjęć Greger sprzedawał także jako pocztówki. 
Lata 20. XX wieku to okres świetności jego firmy – Greger spłaca swojego wspólnika, a jego firma Foto-Greger staje się największą fotograficzną firmą handlową w Polsce obejmując terytorium całego kraju. Po 1934 r., firma zatrudniała ok. 50 pracowników i była organizacyjnie podzielona na szereg działów. Firma posiadała duży dział wysyłkowy obejmujący zasięgiem cały kraj. Dzienna korespondencja przekraczała 500 listów do klientów. Firma posiadała laboratorium, zajmowała się poradnictwem, była pionierem w zakresie fotografii barwnej w Polsce. Raz w roku firma bezpłatnie sprawdzała i konserwowała przesłany sprzęt fotograficzny. Greger był wydawcą jednego z pierwszych i zarazem największego w Polsce czasopisma fotograficznego „Wiadomości Fotograficznych” ukazującego się w latach 1932–1939. Gazeta wydawana była w nakładzie 5 tys. egzemplarzy i ceniona była za wysoki poziom poligraficzny. Co roku wydawał także „Poradnik Foto Gregera” stanowiący połączenie poradnika z katalogiem w jednym. Poradnik zawierał około 250 stron, z czego 100 stanowiło poradnik, a 150 – katalog. Klientom firmy, którzy dokonali zakupu za sumę ponad 100 zł. prenumeratę na okres jednego roku przyznawano za darmo. Greger był także organizatorem cieszącego się duża popularnością - dorocznego konkursu fotograficznego. W 1939 r., Foto-Greger otworzył swoją filię także w Warszawie na ul. Nowy Świat. 
Ponadto był prezesem ogólnopolskiego Zrzeszenia Kupców Branży Fotograficznej z centralą w Warszawie (od 1933), wiceprezesem Resursy Kupieckiej w Poznaniu, radcą Izby Przemysłowo-Handlowej, sędzią handlowym przy Sądzie Okręgowym, członkiem komisji odwoławczej przy Izbie Skarbowej, sekretarzem okręgu L.O.P.P. 
W czasie II wojny światowej Greger został pozbawiony większości swojego majątku, zarządzając jedynie sklepem w Warszawie. Podczas powstania warszawskiego, udostępnił laboratorium i materiały fotograficzne - fotografom dokumentującym walki powstańcze. Po wojnie władze Polski Ludowej pozbawiły go ocalałego z działań wojennych majątku. Przez pewien czas pracował w Krakowie, Wrocławiu, aż wreszcie osiadł w Warszawie.
Zmarł 23 października 1967 r., i został pochowany na cmentarzu Powązkowskim w Warszawie (kwatera 196-3-30). 
Był mężem Zofii Glabisz (1888–1943), z którą miał córkę Marię (1914–1990). 
Upamiętnienie.
W 2018 powstał film dokumentalny pt. "Kazimierz Greger. Kronikarz Niepodległości," w reż. Zbysława Kaczmarka.

</doc>
<doc id="2720659" url="https://pl.wikipedia.org/wiki?curid=2720659" title="Stefan Szmaj">
Stefan Szmaj

Stefan Szmaj (ur. 1893 w Książenicach, zm. 1970 w Gdyni) – doktor medycyny (okulista), artysta grafik i malarz, muzyk amator.
Życiorys.
Urodził się 10 sierpnia 1893 r. w Książenicach w powiecie ostrzeszowskim w Wielkopolsce, gdzie jego rodzice Antoni i Antonina z domu Skrobańska posiadali niewielki majątek ziemski.
Studiował medycynę w Niemczech, ukończył ją w 1919 r. w Poznaniu, a doktorat z okulistyki obronił w 1923 r. w Warszawie. W Monachium studiował też grafikę i malarstwo, uczył się muzyki i grał w zespołach studenckich. 
W 1929 r. zamieszkał wraz z żoną Ireną w Bydgoszczy, gdzie prowadził zakład okulistyczny. Pracował w przychodni kolejowej i Ubezpieczalni Społecznej. Wielu przyjaciół i ludzi kultury leczył bezinteresownie. Jego mieszkanie przy ul. Gdańskiej 10/7 było mekką artystów i inteligencji z Bydgoszczy i Poznania. 
Był wszechstronnie uzdolnionym artystą. Jego pasją była plastyka, grafika, malarstwo i muzyka. Grał na gitarze, skrzypcach i fortepianie. Często wystawiał prace graficzne i malarskie. W latach 1917-1918 wykonał cykl cenionych przez krytykę ekspresjonistycznych linorytów. Portretował swego przyjaciela z lat studiów Stanisława Przybyszewskiego, Ludwika Regameya i Stanisława Baumanna. Jego dzieła plastyczne wystawiane były w Düsseldorfie, Monachium, Warszawie, Krakowie, Poznaniu, Berlinie, Bydgoszczy, Gdyni i Gdańsku.
Po zakończeniu działań wojennych w 1945 r. zamieszkał w Gdyni, gdzie pracował jako okulista, grał na gitarze i nadal tworzył dzieła malarskie i graficzne. Zmarł 19 września 1970 r. w Gdyni. Został pochowany na Cmentarzu Witomińskim (kwatera 16-7-4_2).

</doc>
<doc id="2720660" url="https://pl.wikipedia.org/wiki?curid=2720660" title="Explainer video">
Explainer video

Explainer Video (product demo video, animated demo flick, video demo, demonstration video lub product intro video) – narzędzie marketingowe, które pomaga w skutecznym wyjaśnianiu funkcjonowania i promocji oprogramowania, stron internetowych, aplikacji mobilnych i internetowych oraz wszelkiego rodzaju produktów. 
Explainer Video wykorzystywane jest przy promocji startupów lub przedstawianiu biznesu potencjalnym odbiorcom i partnerom. Explainer video umieszczane jest najczęściej na stronach internetowych, ale jest również używane jako prezentacja off- line. W zależności od typu realizacji, czas trwania explainer video wynosi w około 1-5 minut.

</doc>
<doc id="2720662" url="https://pl.wikipedia.org/wiki?curid=2720662" title="Tarasow">
Tarasow

Tarasow, ros. Тарасов - rosyjskie nazwisko patronimiczne pochodzące od imienia Taras.
Zobacz też:
Anatoli Tarasov

</doc>
<doc id="2720664" url="https://pl.wikipedia.org/wiki?curid=2720664" title="Antônio Carlos Altieri">
Antônio Carlos Altieri

Antônio Carlos Altieri SDB (ur. 18 października 1951 w São Paulo) – brazylijski duchowny katolicki, arcybiskup Passo Fundo w latach 2012-2015.
Życiorys.
17 grudnia 1978 otrzymał święcenia kapłańskie w zgromadzeniu księży salezjanów. Był m.in. dyrektorem zakonnego instytutu w Lorena, radnym inspektorii salezjańskiej w São Paulo oraz przełożonym tejże inspektorii. W latach 2000-2006 przebywał w Rzymie, gdzie opiekował się studentami salezjańskimi uczącymi się na Papieskim Uniwersytecie Salezjańskim.
26 lipca 2006 został mianowany biskupem ordynariuszem diecezji Caraguatatuba. Sakry biskupiej udzielił mu 28 października 2006 ówczesny prymas Brazylii - kard. Geraldo Majella Agnelo.
11 lipca 2012 papież Benedykt XVI mianował go ordynariuszem archidiecezji Passo Fundo.
Paliusz otrzymał z rąk papieża Franciszka w dniu 29 czerwca 2013. 15 lipca 2015 papież Franciszek przyjął jego rezygnację z pełnionego urzędu zgodnie z kanonem 401 § 2 Kodeksu Prawa Kanonicznego, złożoną w wyniku wykazanych w czasie wizytacji kanonicznej nadużyć finansowych.

</doc>
<doc id="2720665" url="https://pl.wikipedia.org/wiki?curid=2720665" title="Hans Harting">
Hans Harting

Hans Harting (ur. 15 lutego 1868 w Rummelsburg, zm. 21 września 1951 w Jenie) – niemiecki optyk, obliczył anastygmatyczny tryplet Heliar, produkowany od 1902 roku przez zakłady Voigtländer. 
Życiorys.
Odbył studia matematyczne, fizyczne i astronomiczne w Berlinie i Monachium. W 1898 uzyskał stopień naukowy doktora. Cztery lata pracował w Pruskiej Akademii Nauk jako asystent, następnie przeszedł do Physikalisch Technische Reichsanstalt, w 1897 do firmy Zeiss i w 1899 do Voigtländera. Dla tej firmy zaprojektował obiektywy Heliar i Dynar. Od roku 1908 do 1934 pracował w niemieckim urzędzie patentowym, którego został dyrektorem w 1933 (od 1922 kierował wydziałem). Po pracy w urzędzie wrócił do Zeissa, w którym pracował do emerytury w 1940 i ponownie, po II wojnie światowej, kiedy pomagał w odbudowie zrujnowanych zakładów. W 1950, na rok przed śmiercią, został członkiem honorowym berlińskiej Akademii Nauk.

</doc>
<doc id="2720666" url="https://pl.wikipedia.org/wiki?curid=2720666" title="Ajayi Agbebaku">
Ajayi Agbebaku

Ajayi Agbebaku (ur. 12 czerwca 1955) – nigeryjski lekkoatleta, specjalizujący się w trójskoku, uczestnik letnich igrzysk olimpijskich w Los Angeles (1984).

</doc>
<doc id="2720668" url="https://pl.wikipedia.org/wiki?curid=2720668" title="Aleksander Tarasow">
Aleksander Tarasow



</doc>
<doc id="2720673" url="https://pl.wikipedia.org/wiki?curid=2720673" title="Yekaterina Sarıyeva">
Yekaterina Sarıyeva

Yekaterina Sarıyeva (ros.: Екатерина Сариева, "Jekatierina Sarijewa"; ur. 18 grudnia 1995) – azerska lekkoatletka, trójskoczkini. 
Osiągnięcia.
Złota medalistka mistrzostw kraju.

</doc>
<doc id="2720674" url="https://pl.wikipedia.org/wiki?curid=2720674" title="Yekaterina Sariyeva">
Yekaterina Sariyeva



</doc>
<doc id="2720675" url="https://pl.wikipedia.org/wiki?curid=2720675" title="Jekatierina Sarijewa">
Jekatierina Sarijewa



</doc>
<doc id="2720678" url="https://pl.wikipedia.org/wiki?curid=2720678" title="Dmitrij Jermakow">
Dmitrij Jermakow

Dmitrij Iwanowicz Jermakow (ur. 1846, zm. 1916) – rosyjski fotograf, właściciel zakładu fotograficznego w Tbilisi.
Działalność fotograficzna rozpoczął w latach 1882-1883. Uważany za pioniera fotografii etnograficznej i obyczajowej w imperium carskim. Głównym tematem jego zdjęć było uliczne życie gruzińskich miast. 

</doc>
<doc id="2720679" url="https://pl.wikipedia.org/wiki?curid=2720679" title="Jezioro Dłużek (gmina Barczewo)">
Jezioro Dłużek (gmina Barczewo)



</doc>
<doc id="2720680" url="https://pl.wikipedia.org/wiki?curid=2720680" title="Tyke Peacock">
Tyke Peacock

Tyke Peacock (ur. 24 lutego 1961) – amerykański lekkoatleta specjalizujący się w skoku wzwyż.
W 1981 r. zajął 1. miejsce podczas rozegranego w Rzymie pucharu świata. W tym samym roku zdobył tytuł mistrza Stanów Zjednoczonych w skoku wzwyż. W 1983 r. zdobył tytuł halowego mistrza Stanów Zjednoczonych oraz odniósł największy sukces w karierze, zdobywając w Helsinkach srebrny medal mistrzostw świata (z wynikiem 2,32; za Hennadijem Awdiejenko).
Rekordy życiowe:

</doc>
<doc id="2720684" url="https://pl.wikipedia.org/wiki?curid=2720684" title="Zhang Rongliang">
Zhang Rongliang

Zhang Rongliang (; ur. 15 lipca 1950) – chiński działacz protestancki związany z siecią kościołów domowych, przywódca wspólnoty religijnej w Fangcheng (prowincja Henan). Pastor nieuznawanego przez władze ruchu religijnego „Chiny dla Chrystusa”.
Życiorys.
Urodził się w chłopskiej rodzinie, jego ojciec zmarł podczas głodu w okresie wielkiego skoku naprzód. Pod wpływem dziadka, będącego chrześcijaninem, nawrócił się i w 1969 roku przyjął potajemny chrzest. W 1971 roku wstąpił do Komunistycznej Partii Chin, prowadząc jednocześnie działalność w kościele podziemnym, czym ściągnął na siebie uwagę władz. W 1974 roku, po odmowie wyrzeczenia się wiary, został za szerzenie kontrrewolucyjnej propagandy wyrzucony z partii i skazany na 7 lat reedukacji przez pracę. Zwolniony na początku 1980 roku.
W latach 80. i 90. prowadził działalność misjonarską, wielokrotnie spotykając się z szykanami ze strony władz. W lutym 1994 roku został aresztowany i poddany przesłuchaniom pod zarzutem zakłócania porządku społecznego. W listopadzie 1999 roku skazano go pod tym samym zarzutem na 3 lata reedukacji przez pracę, został jednak amnestionowany ze względu na stan zdrowia w lutym 2000 roku.
Zhang brał udział w międzynarodowych sympozjach w USA, Australii, Singapurze i Egipcie, co stało się podstawą do aresztowania go w grudniu 2004 roku i oskarżenia o nielegalne przekroczenie granicy. Zgodnie z treścią zarzutów, w latach 2000-2004 miał trzykrotnie podróżować za granicę, posługując się fałszywymi paszportami na nazwiska Gao Xiancheng, Sun Rongming oraz Li De’en. 4 lipca 2005 roku skazany na 7 i pół roku pozbawienia wolności. O uwolnienie Zhang Ronglianga oraz innych chińskich działaczy religijnych apelował Parlament Europejski. W sierpniu 2011 roku został przedterminowo zwolniony z więzienia.

</doc>
<doc id="2720685" url="https://pl.wikipedia.org/wiki?curid=2720685" title="Luis Gallardo Pérez">
Luis Gallardo Pérez

Luis Gallardo Pérez (ur. 21 stycznia 1868 w Burgos, zm. 17 grudnia 1937 tamże) – hiszpański malarz, prawnik i burmistrz miasta Burgos w latach 1923–1924.
Malarstwa uczył się w Academia Provincial de Dibujo de Burgos del Consulado del Mar, gdzie jego nauczycielem byli Evaristo Barrio i Isidro Gil. Na akademii poznał także Marceliano Santa María, z którym później współpracował przy projektowaniu i produkcji tapiserii i dywanów. Malował głównie pejzaże w stylu impresjonistycznym. Czterokrotnie brał udział w Krajowej Wystawie Sztuk Pięknych w Madrycie zdobywając medale i wyróżnienia.
W 1926 r. został profesorem Królewskiej Akademii Sztuk Pięknych św. Ferdynanda w Madrycie. Przyjaźnił się z Eduardo Chicharro y Agüera i Joaquinem Sorollą.

</doc>
<doc id="2720686" url="https://pl.wikipedia.org/wiki?curid=2720686" title="Dif Juz">
Dif Juz

Dif Juz − brytyjska grupa muzyczna założona w 1980, w Londynie przez braci Dave'a i Alana Curtisów (obaj gitary), Gary'ego Bromleya (gitara basowa) i Richarda Thomasa (perkusja, okazjonalnie saksofon). Aktywna do ok. 1986 (oficjalnie nigdy nie rozwiązana). Nazwa zespołu nie oznacza nic, choć często tłumaczy się ją jako skrót od "different jazz", lub inny zapis "diffuse".
Historia.
W 1981 grupa nagrała dla wytwórni 4AD dwie EP-ki: "Huremics" i "Vibrating Air". W 1983 przeniosła się do wytwórni Red Flame, dla której nagrała eksperymentalny miniLP "Who Says So?". W 1985 i 1986 odbyła wspólne tournée z Cocteau Twins i The Wolfgang Press. Powróciła do wytworni 4AD nagrywając dla niej debiutancki album "Extractions", w realizacji którego wzięli także udział członkowie Cocteau Twins: Elizabeth Fraser (śpiew) i Robin Guthrie (produkcja). Tuż potem grupa nawiązała współpracę z jamajskim kompozytorem i dubmasterem Lee Perrym. Po nagraniu w 1986 kompilacji "Lonely Is an Eyesore" grupa praktycznie zaprzestała działalności, a jej członkowie wybrali działalność solową. Bracia Curtis i Richard Thomas przystąpili do przedsięwzięcia muzycznego This Mortal Coil uczestnicząc w nagraniu albumu "Filigree &amp; Shadow", Richard Thomas pojawił się na wspólnym albumie Cocteau Twins i Harolda Budda "The Moon and the Melodies" grając na perkusji i saksofonie. Wziął także udział w realizacji albumu "Queer" grupy The Wolfgang Press. Dave Curtis z kolei uczestniczył w nagraniu albumu "Funky Little Demons" tejże grupy.

</doc>
<doc id="2720688" url="https://pl.wikipedia.org/wiki?curid=2720688" title="Paul Hunter Classics">
Paul Hunter Classics



</doc>
<doc id="2720692" url="https://pl.wikipedia.org/wiki?curid=2720692" title="Manuel Quintas">
Manuel Quintas

Manuel Neto Quintas SCJ (ur. 27 sierpnia 1949 w Mazouco) – portugalski duchowny rzymskokatolicki, sercanin, biskup Faro od 2004.
Życiorys.
Wstąpił do nowicjatu sercanów w Aveiro i w tymże zgromadzeniu złożył profesję wieczystą 29 września 1969. Ukończył studia filozoficzno-teologiczne w Lizbonie. Ponadto uzyskał tytuły licencjata na Katolickim Uniwersytecie Portugalii (tytuł z teologii moralnej) oraz w rzymskim Instytucie Teresianum (tytuł z teologii duchowości).
Święcenia kapłańskie otrzymał 12 czerwca 1977. Był prorektorem i profesorem teologii w Dehoniańskim Instytucie Misyjnym w Coimbrze (1980-1989), mistrzem nowicjatu w Aveiro (1991-1994) oraz przełożonym prowincjalnym portugalskiej prowincji sercanów (1994-2000).
Episkopat.
30 czerwca 2000 papież Jan Paweł II mianował go biskupem pomocniczym Faro, ze stolicą tytularną "Elicroca". Sakry biskupiej udzielił mu 3 września 2000 bp Manuel Madureira Dias.
22 kwietnia 2004 został mianowany biskupem ordynariuszem Faro.

</doc>
<doc id="2720699" url="https://pl.wikipedia.org/wiki?curid=2720699" title="Jekatierina Miedwiediewa">
Jekatierina Miedwiediewa

Jekatierina Miedwiediewa (ur. 29 marca 1994) – rosyjska lekkoatletka specjalizująca się w chodzie sportowym.
W 2010 po zajęciu ósmego miejsca w eliminacjach kontynentalnych nie zapewniła sobie prawa startu w igrzyskach olimpijskich młodzieży. Czwarta zawodniczka pucharu świata w chodzie sportowym w gronie juniorek z Sarańska (Rosjanki wygrały klasyfikację drużynową) oraz mistrzyni świata juniorek z Barcelony (2012). 
W 2013 została zdyskwalifikowana na dwa lata za stosowanie niedozwolonego dopingu (do 12 czerwca 2015).
Wielokrotna medalistka mistrzostw Rosji. 
Rekord życiowy: chód na 20 kilometrów – 1:25:22 (18 lutego 2017, Soczi). 

</doc>
<doc id="2720702" url="https://pl.wikipedia.org/wiki?curid=2720702" title="Suzuki B-King">
Suzuki B-King

Suzuki B-King – motocykl typu naked bike wyprodukowany przez Suzuki w latach 2007-2012. Prototyp motocykla został zaprezentowany w 2001 roku. Został on oparty na motocyklu Suzuki Hayabusa. 
Dane techniczne/Osiągi.
Silnik: "R4"&lt;br&gt;
Pojemność silnika: "1340 cm³"&lt;br&gt;
Moc maksymalna: "184 KM/9500 obr./min&lt;br&gt;"
Moc maksymalna na koło: "163 KM"&lt;br&gt;
Maksymalny moment obrotowy: "146 Nm/7200 obr./min"&lt;br&gt;
Prędkość maksymalna: "299 km/h" &lt;br&gt;
Przyspieszenie 0-100 km/h: "2,9 s&lt;br&gt;"
Przyspieszenie 0-200 km/h: "7,4 s"

</doc>
<doc id="2720705" url="https://pl.wikipedia.org/wiki?curid=2720705" title="Bogdan Koczy">
Bogdan Koczy

Bogdan Józef Koczy (ur. 1 maja 1951 w Chorzowie) – polski lekarz ortopeda-traumatolog, naukowiec i społecznik. Doktor habilitowany nauk medycznych, od 1983 Ordynator I Oddziału Urazowo-Ortopedycznego Męskiego, a od 1998 dyrektor Samodzielnego Publicznego Wojewódzkiego Szpitala Chirurgii Urazowej im. dr Janusza Daaba w Piekarach Śląskich, konsultant wojewódzki ds. ortopedii i traumatologii.
Życiorys.
Wykształcenie.
Bogdan Koczy urodził się 1 maja 1951 roku w Chorzowie. Od dzieciństwa chciał zostać lekarzem, w związku z czym po ukończeniu I Liceum Ogólnokształcącego im. Juliusza Słowackiego w 1969 roku, rozpoczął studia na Śląskiej Akademii Medycznej w Katowicach, a w 1975 roku ukończył Wydział Lekarski tej uczelni. Odbył również staże zagraniczne w klinikach w Anglii, Szwajcarii, Niemczech i Francji. W 1978 roku uzyskał specjalizację I stopnia, w 1982 roku II stopnia z zakresu chirurgii urazowo-ortopedycznej. W 1987 roku, dzięki obronie pracy doktorskiej pt. „Badania nad własnym modelem oceny biotolerancji stopów metalicznych stosowanych w chirurgii kostnej”, uzyskał tytuł doktora nauk medycznych. Odbył studia podyplomowe w Górnośląskiej Wyższej Szkole Handlowej na kierunkach: zarządzanie placówkami służby zdrowia (2000) oraz ochrona zdrowia w Unii Europejskiej (2004). W 2014 roku został mu nadany stopień naukowy doktora habilitowanego nauk medycznych.
Kariera zawodowa.
Bogdan Koczy zaraz po ukończeniu studiów związał się z piekarską „Urazówką”, gdzie osiągał kolejne szczeble zawodowej kariery. Pracę w szpitalu rozpoczął u boku dr Janusza Daaba, który powitał go śląskimi słowami „"Czekom na Ciebie, synek"". (...) Jesteś dużym mężczyzną, to nam się przydasz".” i został asystentem dyrektora. W 1983 roku, w wieku 32 lat, został najmłodszym ordynatorem szpitala na I Oddziale Urazowo-Ortopedycznym Męskim. W październiku 1998 roku zastąpił dr n. med. Ryszarda Wąsika na stanowisku dyrektora i od tej pory szefuje „Urazówce”. Za jego kadencji szpital znacznie unowocześnił swoją bazę i stał się jednym z najlepszych w kraju w swojej kategorii, czego dowodem są certyfikaty, wysokie miejsca w ogólnopolskich plebiscytach i liczne nagrody. Sam Koczy również otrzymał wiele wyróżnień, a w 2010 roku został mianowany konsultantem wojewódzkim ds. ortopedii i traumatologii.
Bogdan Koczy jest aktywny społecznie, m.in. jako współzałożyciel Fundacji Paraplegii im. dr Janusza Daaba, której był przewodniczącym. Poza tym sprawował funkcję członka zarządu głównego, a także prezesa śląskiego oddziału Polskiego Towarzystwa Ortopedycznego i Traumatologicznego oraz Stowarzyszenia na Rzecz Osób Niepełnosprawnych.
Efekty jego działalności naukowej to ponad 50 prac, jako autor lub współautor, oraz współpraca z Politechniką Śląską w ramach Komitetu Badań Naukowych nad nową technologią biotolerancji stopometalicznej, mającej na celu poprawę biozgodności stopów używanych do produkcji ortopedycznych elementów metalowych z układem kostno-stawowym. Bogdan Koczy jest często gościem krajowych i zagranicznych konferencji naukowych, takich jak Europejski Kongres Gospodarczy 2012. Był również organizatorem kilku sympozjów międzynarodowych, przeprowadzonych w Piekarach Śląskich.
Życie prywatne.
Ma żonę Irenę, która jest dentystką oraz dwie córki, bliźniaczki Aleksandrę i Ewę, które również swą przyszłość związały z medycyną. Mieszka w Piekarach Śląskich, jest honorowym obywatelem tego miasta.
W młodości uprawiał piłkę ręczną i żeglarstwo. Obecnie jest miłośnikiem książek sensacyjnych i szybkich samochodów

</doc>
<doc id="2720707" url="https://pl.wikipedia.org/wiki?curid=2720707" title="Andrzej Bychowski">
Andrzej Bychowski

Andrzej Bychowski (ur. 1937 w Mińsku Mazowieckim) – polski aktor estradowy i parodysta.
Życiorys.
Dzieciństwo i młodość spędził w Bydgoszczy. Ukończył Liceum Kulturalno-Oświatowe w tym mieście. Studiował w warszawskiej Państwowej Wyższej Szkole Teatralnej, a egzamin aktorski zdał jako eksternista w 1962.
W latach 50. występował w bydgoskiej „Estradzie dla amatora”, a następnie w „Estradzie Bydgoskiej” i miejscowej Rozgłośni Polskiego Radia. Na antenie ogólnopolskiej zadebiutował jako w popularnym i słuchanym przez całą Polskę „Podwieczorku przy mikrofonie”.
Od 1962 występował w warszawskim Teatrze Syrena, u boku m.in. Adolfa Dymszy i „Lopka” Krukowskiego. W latach 1963-1964 współpracował z zespołem jazzu tradycyjnego New Orlean Slompers. Występował z powodzeniem na festiwalach opolskich. W 1964 otrzymał wyróżnienie, a rok później zdobył nagrodę publiczności. Zaliczył także w 1965 festiwal w Sopocie. W latach 1965-1966 koncertował z zespołem Niebiesko-Czarni.
Swoją muzykalność i walory wokalne wykorzystywał w perfekcyjnych parodiach polskich piosenkarzy i piosenkarek. Sięgał też po mistrzów estrady światowej, zwłaszcza po Włochów i Francuzów. Karykaturując wyraźną kreską manierę wokalną, wyśmiewał także, posługując się satyrycznymi tekstami, specyfikę repertuarową parodiowanych artystów. W swoich recitalach imitował także mistrzów polskiej sceny dramatycznej – z Gustawem Holoubkiem na czele. Przez szereg lat rywalizował o palmę pierwszeństwa wśród krajowych parodystów z Bolesławem Gromnickim. Wiele razy odbywał podróże artystyczne do USA, gdzie m.in. w towarzystwie „Filipinek” bawił amerykańską Polonię.

</doc>
<doc id="2720708" url="https://pl.wikipedia.org/wiki?curid=2720708" title="Yamaha YBR 125">
Yamaha YBR 125

Yamaha YBR 125 – motocykl typu naked bike wyprodukowany przez firmę Yamaha. Produkowany jest od 2005 roku. W 2009 roku przeszedł drobną modernizację. Motocykl w Polsce często jest wykorzystywany do przeprowadzania kursu na prawo jazdy kategorii A1.

</doc>
<doc id="2720712" url="https://pl.wikipedia.org/wiki?curid=2720712" title="Alaksandr Bury">
Alaksandr Bury

Alaksandr Iwanawicz Bury (biał.: Аляксандр Іванавіч Буры; ros.: Александр Иванович Бурый, "Aleksandr Iwanowicz Bury"; ur. 14 września 1987 w Mińsku) – białoruski tenisista, reprezentant w Pucharze Davisa, olimpijczyk z Londynu (2012) i Rio de Janeiro (2016).
Kariera tenisowa.
Największym osiągnięciem Białorusina jest zwycięstwo w deblowym turnieju rangi ATP World Tour w Gstaad na początku sierpnia 2015 roku. Tworzył wówczas parę z Denisem Istominem.
Tenisista reprezentuje Białoruś w Pucharze Davisa od 2009 roku. Według stanu na luty 2015 rozegrał łącznie dziesięć spotkań, z czego wygrał siedem, a trzy przegrał.
Bury dwa razy zagrał na igrzyskach olimpijskich w turniejach gry podwójnej, w Londynie (2012) i Rio de Janeiro (2016). W obu imprezach startował z Maksem Mirnym i Białorusini odpadali po pierwszych meczach.
Najwyższe – 366. miejsce w singlu osiągnął podczas notowania 10 lutego 2014 roku. 19 października 2015 roku zanotował 59. pozycję w deblu, co było jego najwyższą lokatą.

</doc>
<doc id="2720717" url="https://pl.wikipedia.org/wiki?curid=2720717" title="Reszef">
Reszef

Reszef, Reszep (ebl. i amor. "dra-sa-ap"; ugar. i fenic. "ršp"; egip. "ršp", hebr. רשף) – starożytny bóg kananejski, czczony jako bóg wojny i zarazy, objawiający się w błyskawicy.
Występowanie bóstwa.
Imię tego boga, w transliteracji z pisma klinowego zapisywane "dra-sa-ap", pojawia się po raz pierwszy w tekstach klinowych z Ebli (obecne "Tell Mardich"), pochodzących z ok. 2400 r. p.n.e. Znany on musiał też być w Mari (obecne "Tell el-Hariri"), gdyż w tekstach klinowych z tego miasta, pochodzących z XIX-XVIII w. p.n.e., imię jego pojawia się jako teoforyczny element amoryckich imion własnych (np. "Ja-ah-zu-[ub/ur?]-dra-sa-ap").
W tekstach z Ugarit (XV-XIII w. p.n.e.), w których imię jego zapisywane jest "ršp", Reszef występuje jako bóstwo świata podziemnego, zsyłające choroby i śmierć. Tak przedstawiony został on m.in. w ugaryckim "Eposie o Kerecie", w którym odpowiedzialny miał być za śmierć części potomstwa głównego bohatera tego utworu. W innym tekście odkrytym w tym mieście identyfikowany jest on nawet z mezopotamskim Nergalem, bogiem zarazy i panem świata podziemnego. 
W 2 połowie II tys. p.n.e. kult Reszefa rozpowszechnił się też na innych terenach Syropalestyny. Po tym jak znalazła się ona w strefie wpływów Mitanni, bóg ten włączony został do panteonu huryckiego. Jego kult przeniknął też do Egiptu, gdzie stał się szczególnie popularny począwszy od panowania Amenhotepa II (przełom XV/XIV w. p.n.e.).
W tekstach i sztuce egipskiej Reszef pojawia się najczęściej jako bóg wojny, ale istnieją dowody i na to, że uważano go również za boga dobroczynnego. W ikonografii egipskiej przedstawiano go jako wojownika noszącego krótką spódniczkę i koronę Górnego Egiptu z przymocowaną w miejscu ureusza głową gazeli. Jego atrybutami były tarcza i maczuga/topór, a także kołczan pełen strzał. Pod tą postacią Reszef przyponinał innych egipskich bogów wojny, takich jak np. Montu czy Seta. Na przedstawieniach często pojawia się on w towarzystwie innych bóstw pochodzenia azjatyckiego, jak np. Anat czy Astarte, a także w triadzie z bóstwami Min i Kedesz (Kudszu). 
W I tys. p.n.e. kult Reszefa potwierdzony jest w aramejskim mieście Sam'al (obecne "Zincirli Höyük"). Wymienia go inskrypcja władcy Sam'al Panamuwy I (połowa VIII w. p.n.e.) wyryta na posągu przedstawiającym boga Hadada. W inskrypcji tej Reszef występuje jako trzecie pod względem ważności bóstwo po Hadadzie i Elu. 
Imię Reszef pojawia się też w tekstach w języku fenickim, często jako element teoforyczny imion własnych (np. "Abd-Reszef" - „Sługa Reszefa”; "Reszef-jaton" - „Reszef dał”) i nazw miejsc (np. "Reszef-Mukol" – „Reszef z miasta Mukol”; "Reszef-Ellit"). Znany jest też wariant tego imienia brzmiący Arszef, od którego powstała m.in. nazwa starożytnego miasta Arsuf. 
W IV w. p.n.e. kult Reszefa potwierdzony jest na Cyprze, gdzie czcili go najprawdopodobniej osiedli tu kupcy feniccy. Przez zamieszkujących tę wyspę Greków utożsamiony on został z Apollem, który przejął od Reszefa funkcję boga zarazy oraz atrybuty w postaci symbolizujących śmierć łuku i strzał 
Reszef znany był jeszcze na pewno w Kartaginie, gdyż imię jego występuje jako teoforyczny element imion własnych w języku punickim. W tym czasie bóg ten był najprawdopodobniej jedną z postaci pod którymi czczono boga Apollo w tym mieście.
Kult.
Znana jest ugarycka świątynia Reszefa (druga połowa II tysiąclecia p.n.e.), zlokalizowana na północnych terenach oddziaływania kultury syropalestyńskiej. Miejsce kultu składało się z dwóch dziedzińców: w przednim stał obelisk, drugi (na lewo od przedniego) prowadził do celli z posągiem bóstwa, otoczonym antami. Poza główną cellą świątynia posiadała dwie podrzędne. W obrębie zespołu znajdowały się mieszkania i warsztaty. W trakcie późniejszej przebudowy celle poszerzono kosztem warsztatów i mieszkań.

</doc>
<doc id="2720718" url="https://pl.wikipedia.org/wiki?curid=2720718" title="Baldomero Galofré">
Baldomero Galofré

Baldomero Galofré Jiménez (kat. Bartolomeu Galofre Ximenes) – hiszpański malarz i ilustrator pochodzący z Katalonii. Jego wujem był malarz José Galofré y Coma. 
Był uczniem Ramona Martí Alsina, później wzorował się na Mariano Fortunym ("La feria", "De madrugada", "Primavera", "Marina"). Studiował na Królewskiej Katalońskiej Akademii Sztuk Pięknych św. Jerzego w Barcelonie. Otrzymał stypendium na studia w Rzymie, gdzie przebywał 12 lat i uczył się z takimi artystami jak Francisco Pradilla, Casto Plasencia, Alejandro Ferrant y Fischermans, Manuel Castellano i Jaime Morera.
W 1877 r. poślubił Włoszkę Leterię Cacace Garguilo. 

</doc>
<doc id="2720724" url="https://pl.wikipedia.org/wiki?curid=2720724" title="Paweł Podejko">
Paweł Podejko

Paweł Podejko (ur. 23 grudnia 1914 w Wilnie, zm. 15 czerwca 1996 w Gdańsku) – muzykolog, organista, związany z Bydgoszczą i Trójmiastem, profesor Akademii Muzycznej im S. Moniuszki w Gdańsku.
Życiorys.
Ukończył klasę organów w Państwowej Wyższej Szkole Muzycznej w Łodzi oraz muzykologię na Uniwersytecie im. A. Mickiewicza w Poznaniu. Doktorat z zakresu muzykologii obronił na Wydziale Historycznym Uniwersytetu Warszawskiego (1971), na podstawie pracy pt. „"Kapela wokalno-instrumentalna zakonu paulinów na Jasnej Górze w Częstochowie"”, pisanej pod opieką naukową prof. dr Zofii Lissy. Tytuł profesora otrzymał w 1995 r.
W okresie 1946-1948 pełnił funkcję organisty i dyrygenta chóru „Vincentinum” przy parafii pw. św. Wincentego a Paulo w Bydgoszczy. Nadał temu chórowi zwartość organizacyjną i wyniósł go na wysoki poziom wykonawczy. Od lat 50. był pedagogiem przedmiotów teoretycznych w Państwowym Liceum Muzycznym w Bydgoszczy (literatura muzyczna, historia muzyki).
Specjalizował się w badaniach dziejów dawnej muzyki polskiej od wieku XIII poprzez wiek XVII i XVIII. Efekty jego prac opublikowane zostały w wydawnictwach Bydgoskiego Towarzystwa Naukowego i Filharmonii Pomorskiej w cyklu „"Z dziejów dawnej muzyki polskiej"” (1960, 1961, 1965). Prace, jak np.: „"Dawna muzyka polska na terenie województwa bydgoskiego i Pomorza Gdańskiego"”, wraz z opisem badań nad budownictwem organów na terenie Pomorza i Kujaw; „"Nieznany ośrodek muzyczny XVIII wieku Pieranie na Kujawach"”, a przede wszystkim wydana w 1965 r. publikacja „"Nieznani muzycy polscy"” (kompozytorzy, dyrygenci, instrumentaliści i wokaliści 1572-1820, w formie słownika), wzbogaciły w sposób istotny wiedzę muzykologów i historyków, nie tylko polskich, o dziejach nieznanej dotychczas, a bogatej dawnej muzyce polskiej XVI, XVII i XVIII w.
W gdańskiej Akademii Muzycznej pełnił w latach 1971-1975 funkcję dziekana Wydziału Teorii Muzyki i Kompozycji. Jego zasługą było stworzenie, obok teorii, nurtu badań muzykologicznych, odkrywanie i opracowywanie archiwaliów, dokumentowanie różnych przejawów życia muzycznego z przeszłości na terenach Polski północnej, Pomorza i Kujaw.
Dla bydgoskiego środowiska muzycznego wniósł, obok osiągnięć muzykologicznych, cenny wkład jako publicysta muzyczny i krytyk. W II połowie lat 50. i na początku lat 60. był stałym recenzentem muzycznym „Ilustrowanego Kuriera Polskiego” i „Ruchu Muzycznego”. Był też autorem licznych publikacji dydaktycznych przydatnych dla studentów akademii muzycznych, jak np. „"Muzyka XX wieku"”, wydawanych przez gdańską uczelnię muzyczną w latach 1961-1964.
Pochowany na Cmentarzu Łostowickim w Gdańsku.

</doc>
<doc id="2720730" url="https://pl.wikipedia.org/wiki?curid=2720730" title="Cecilia Gabriela">
Cecilia Gabriela

Cecilia Gabriela (ur. 9 stycznia 1962 w Meksyku) – meksykańska aktorka.

</doc>
<doc id="2720732" url="https://pl.wikipedia.org/wiki?curid=2720732" title="Zond 5">
Zond 5

Zond 5 (ros. Зонд 5) – kolejny bezzałogowy lot statku kosmicznego Sojuz 7K-Ł1 w ramach programu Zond. Pojazd wystrzelono na orbitę wokółksiężycową z zadaniem powrotu na Ziemię z drugą prędkością kosmiczną. Była to pierwsza udana radziecka misja oblotu Księżyca i powrotu na Ziemię. Statki tego typu miały posłużyć do przyszłych radzieckich załogowych lotów księżycowych (nigdy niezrealizowanych).
Przebieg misji.
Start statku miał miejsce w dniu 14 września 1968 roku o 21:42 GMT z kosmodromu Bajkonur w Kazachstanie. Pojazd o masie 5375 kilogramów został najpierw wprowadzony na niską orbitę okołoziemską – orbitę parkingową – przebiegającą na wysokości od 187 do 219 km. Płaszczyzna orbity nachylona była do płaszczyzny równika pod kątem 51,5°. W 67. minucie po starcie uruchomiono ostatni człon rakiety nośnej, połączony z właściwą sondą, w wyniku czego poleciał on w kierunku Księżyca.
W dniu 17 września 1968 roku o godzinie 4:11 czasu warszawskiego, gdy próbnik oddalony był od Ziemi o 325 000 km, wykonana została korekta kierunku i prędkości lotu próbnika, który w tym czasie poruszał się po bardzo wydłużonej orbicie eliptycznej jako sztuczny satelita Ziemi.
W dniu 18 września 1968 roku Zond 5 okrążył Księżyc, zbliżając się do niego na odległość zaledwie 1950 km i wykonując jego badanie z bliskiej odległości. Następnie skierował się w kierunku Ziemi niemal dokładnie po planowanej trajektorii, tak, że dopiero w odległości 143 000 km od Ziemi wykonano korektę kierunku lotu lądownika zapewniającą wlot aparatu w korytarz wtargnięcia (35–45 km według wysokości umownego perygeum). Z odległości 90 000 km została sfotografowana Ziemia.
Część lądująca była wyposażona w komorę z podstawowymi przyrządami (łączności radiowej, telemetrycznymi, orientacji, stabilizacji, zasilania, termoregulacji i silnikami korekcyjnymi). Poza tym znajdował się tam układ sterowania opadaniem, układ spadochronowy oraz zasilanie urządzeń z baterii słonecznych odsłanianych podczas lotu. Lądownik (miał odpowiedni kształt aerodynamiczny i specjalną osłonę ablacyjną) wtargnął w atmosferę Ziemi o godzinie 16:54 czasu warszawskiego. Po szybkim wytraceniu prędkości kosmicznej lądownik opadał z umiarkowaną prędkością, równą na wysokości 7 km około 200 m/s. Na tej wysokości otworzyły się spadochrony i lądownik dokonał łagodnego wodowania na Oceanie Indyjskim w miejscu o współrzędnych geograficznych 65°33′E i 32°38′S. Błąd naziemnego kontrolera spowodował awarię układu orientacji przestrzennej i wejście statku w atmosferę pod zbyt ostrym kątem, w wyniku czego statek znalazł się na trajektorii balistycznej. Wywołało to nadmierne przeciążenie, wynoszące około 10 g, które mogłoby zabić kosmonautów. Lądownik wodował w oceanie o tysiące kilometrów od przewidywanego miejsca, lecz został zlokalizowany przez radziecki okręt ratowniczy. Wersja oficjalna: „Był tam oczekiwany przez śmigłowce i flotę radziecką”. Po wyłowieniu z oceanu i dostarczeniu na pokład jednego z okrętów, lądownik został przetransportowany do Bombaju, a stamtąd samolotem do Związku Radzieckiego, w celu odczytania zarejestrowanych przez przyrządy pomiarowe cennych danych.
Podczas tego lotu po raz pierwszy w świecie miał miejsce powrót obiektu z drugą prędkością kosmiczną. W sondzie obleciały Księżyc i powróciły na Ziemię po raz pierwszy żywe istoty – żółwie, muszki, bakterie oraz rośliny. Ponadto na siedzeniu pilota umieszczony był manekin o wysokości 175 cm i wadze 70 kg wyposażony w detektory promieniowania.

</doc>
<doc id="2720734" url="https://pl.wikipedia.org/wiki?curid=2720734" title="José Galofré y Coma">
José Galofré y Coma

José Galofré y Coma (kat. Josep Galofré i Coma) – hiszpański malarz i ilustrator pochodzący z Katalonii. Specjalizował się w malarstwie historycznym oraz portrecie. Był wujem malarza Baldomero Galofré.
Studiował na Królewskiej Katalońskiej Akademii Sztuk Pięknych św. Jerzego w Barcelonie. Otrzymał stypendium na studia w Rzymie, gdzie zdobył sławę gdy papież Pius IX zamówił u niego portret, w 1847. Po tym wyróżnieniu również król Sardynii oraz car Rosji zamówili u niego swoje portrety.
W 1850 r. wrócił do Barcelony. Brał udział w wielu edycjach Krajowej Wystawy Sztuk Pięknych oraz wystawach w Paryżu.

</doc>
<doc id="2720736" url="https://pl.wikipedia.org/wiki?curid=2720736" title="Góra Kościelnicka">
Góra Kościelnicka

Góra Kościelnicka (Góra Wrzodowa) – pagór w południowej części Płaskowyżu Proszowickiego, w Krakowie w dzielnicy XVIII Nowa Huta na terenie osiedla Górka Kościelnicka.

</doc>
<doc id="2720737" url="https://pl.wikipedia.org/wiki?curid=2720737" title="Boks na Igrzyskach Imperium Brytyjskiego 1934">
Boks na Igrzyskach Imperium Brytyjskiego 1934

Zawody bokserskie rozegrane podczas II Igrzysk Imperium Brytyjskiego w 1934 roku obejmowały osiem kategorii wagowych mężczyzn.

</doc>
<doc id="2720739" url="https://pl.wikipedia.org/wiki?curid=2720739" title="Czarodziej Kazaam">
Czarodziej Kazaam

Czarodziej Kazaam (ang. "Kazaam") – amerykańska komedia fantasy z 1996 roku w reżyserii Paula Michaela Glasera.
Film został bardzo negatywnie oceniony przez krytyków; serwis Rotten Tomatoes przyznał mu wynik 6%.
Opis fabuły.
Dwunastoletni Max (Francis Capra) trafia do opuszczonego budynku, gdzie uwalnia uśpionego przez setki lat dżina o imieniu Kazaam (Shaquille O’Neal). Wdzięczny duch obiecuje spełnić trzy życzenia Maksa. Największym marzeniem chłopca jest odnalezienie ojca. Kazaam mu w tym pomaga.

</doc>
<doc id="2720740" url="https://pl.wikipedia.org/wiki?curid=2720740" title="Abdul Majeed Waris">
Abdul Majeed Waris

Abdul Majeed Waris (ur. 19 września 1991 w Tamale) – ghański piłkarz grający na pozycji napastnika. Od 2018 roku zawodnik francuskiego klubu FC Nantes, do którego jest wypożyczony z FC Porto.
Kariera klubowa.
Abdul Majeed Waris jest wychowankiem ghańskiej akademii piłkarskiej Right to Dream Academy. W sezonie 2008/2009, w ramach współpracy tej akademii z angielską szkołą Hartpury College, reprezentował barwy drużyny piłkarskiej Hartpury College. W rozgrywkach juniorskich strzelił wówczas 36 bramek w 21 meczach. Latem 2010 roku podpisał czteroletni kontrakt ze szwedzkim klubem BK Häcken. W debiutanckim sezonie (2010) rozegrał 10 meczów ligowych, w których nie zdobył bramki. W czasie meczów sparingowych przed kolejnym sezonem (2011) zdobył 9 bramek w 8 spotkaniach. Na początku rozgrywek ligowych doznał jednak kontuzji, w wyniku której na pewien czas został odesłany do drugiej drużyny BK Häcken. W sumie w ciągu całego sezonu w barwach pierwszej drużyny swojego klubu rozegrał 16 spotkań, w których strzelił 3 gole. W pierwszych dwóch kolejkach sezonu 2012 zdobył 2 bramki, dzięki czemu został podstawowym zawodnikiem swojej drużyny. 16 maja 2012 roku w meczu ligowym przeciwko klubowi IFK Norrköping zdobył 5 goli. Dotychczas (lipiec 2012) w sezonie 2012 zagrał w 14 meczach ligowych, w których zdobył 13 bramek i miał 2 asysty, dzięki czemu jest liderem klasyfikacji strzelców ligi Allsvenskan.
W listopadzie 2012 roku został przetransferowany do Spartaka Moskwa. W rosyjskim klubie zadebiutował 10 marca 2013 roku, gdy wszedł na boisko w 82 minucie meczu z Terekiem Grozny.
W 2014 roku przeszedł do tureckiego Trabzonsporu, a w 2015 roku odszedł do francuskiego FC Lorient. Następnie grał w FC Porto oraz w FC Nantes.
Kariera reprezentacyjna.
W lutym 2012 roku, wraz z Patrickiem Nyarko, został powołany do reprezentacji Ghany w piłce nożnej na towarzyski mecz z reprezentacją Chile, zastępując w niej kontuzjowanych André i Jordana Ayew. 29 lutego 2012 roku zadebiutował w seniorskiej kadrze swojego kraju, wchodząc na boisko w 76. minucie towarzyskiego meczu z Chile.

</doc>
<doc id="2720742" url="https://pl.wikipedia.org/wiki?curid=2720742" title="Waris Majeed">
Waris Majeed



</doc>
<doc id="2720743" url="https://pl.wikipedia.org/wiki?curid=2720743" title="Cliff Jones">
Cliff Jones

Clifford „Cliff” William Jones (ur. 7 lutego 1935 w Swansea) – piłkarz walijski grający na pozycji napastnika. W swojej karierze rozegrał 59 meczów w reprezentacji Walii i strzelił 16 goli.
Kariera klubowa.
Swoją karierę piłkarską Jones rozpoczął w klubie Swansea Town. W 1952 roku awansował do kadry pierwszej drużyny i w sezonie 1952/1953 zadebiutował w niej w Division Two. Od sezonu 1953/1954 był podstawowym zawodnikiem Swansea, jednak nie awansował z nią do Division One.
W trakcie sezonu 1957/1958 Jones odszedł ze Swansea Town do Tottenhamu Hotspur, grającego w Division One. W sezonie 1960/1961 osiągnął z Tottenhamem swój pierwszy znaczący sukces w karierze, gdy wywalczył tytuł mistrza Anglii. W tym samym sezonie zdobył również Puchar Anglii. Po angielski puchar sięgnął też w sezonach 1961/1962 oraz 1966/1967. W 1963 roku natomiast wystąpił w zwycięskim 5:1 finale Pucharu Zdobywców Pucharów z Atlético Madryt. W Tottenhamie grał do 1968 roku. W klubie tym strzelił 135 goli w 318 rozegranych ligowych meczach.
W 1968 roku Jones odszedł do innego klubu z Londynu, Fulham. Grał w nim do 1970 roku. Następnie występował w takich zespołach jak: King’s Lynn, Bedford Town, Wealdstone, Cambridge City, Leyton-Wingate, Boreham Wood, Merthyr Tydfil, Bangor City i Hayes. Swoją karierę zakończył w 1981 roku.
Kariera reprezentacyjna.
W reprezentacji Walii Jones zadebiutował 9 maja 1954 roku w przegranym 0:2 towarzyskim meczu z Austrią, rozegranym w Wiedniu. W 1958 roku został powołany do kadry na mistrzostwa świata w Szwecji. Na tym turnieju rozegrał pięć meczów: z Węgrami (1:1), z Meksykiem (1:1), ze Szwecją (0:0), ponownie z Węgrami (2:1) i ćwierćfinale z Brazylią (0:1).
W swojej karierze Jones grał też w: eliminacjach do MŚ 1962 i MŚ 1966. Od 1954 do 1969 roku rozegrał w kadrze narodowej 59 meczów i strzelił w nich 16 goli.

</doc>
<doc id="2720744" url="https://pl.wikipedia.org/wiki?curid=2720744" title="Abdul Waris">
Abdul Waris



</doc>
<doc id="2720745" url="https://pl.wikipedia.org/wiki?curid=2720745" title="Aleksander Karoli">
Aleksander Karoli

Aleksander Karoli (ur. 1828 lub 1838 w Sokołowie pod Siedlcami, zm. 1901 lub 1915) – polski fotograf, wynalazca, konstruktor i popularyzator fotografii oraz twórca literatury fotograficznej doby XIX wieku, syn aptekarza i fotografa Jana Edwarda Karoliego, ojciec fotografa, pisarza i poety Władysława Karoliego. 
Ukończył Gimnazjum w Warszawie. Był pracownikiem Warsztatów Żeglugi Parowej, a następnie Mennicy Warszawskiej. 
Fotografią interesował się od wczesnej młodości, ucząc się zawodu u Karola Beyera. Pierwsze zdjęcia wykonał własnoręcznie skonstruowanym aparatem w 1853 r. Zawodem fotografa zaczął parać się w 1862 r., w firmie ojca Jana Edwarda Karoliego prowadzącego spółkę fotograficzną Elsner-Karoli. Następnie prowadził własny zakład przy ul. Długiej w Warszawie. Jednocześnie pracował w Teatrze Wielkim i Teatrze Rozmaitości. W 1874 r. opracował sposób oświetlania elektrycznego na scenach. Był pionierem wykorzystania płyt bromokolodionowych oraz powiększeń na papierze bromosrebrowym, które stosował jako jeden z pierwszych w Polsce. Był twórcą pierwszego zakładu materiałów fotograficznych w Warszawie. 
Od 1882 do 1892 r. prowadził wspólne atelier z warszawskim fotografem i litografem Maurycym Puschem pod nazwą Karoli i Pusch – Fotografia Teatrów Rządowych przy ul. Miodowej 4. Następnie prowadził wspólne atelier z Edwardem Toczewskim, a po kilku latach samodzielnie. 
Był autorem "Podręcznika dla fotografów i amatorów fotografii" wydanego w 1893 r. w Krakowie nakładem fundacji Walerego Rzewuskiego i nagrodzonego I nagrodą tejże fundacji, a także autorem licznych artykułów z zakresu fotografii. 
Skonstruował reporterski, migawkowy aparat fotograficzny na płyty 9 × 12 cm, prawdopodobnie wzorowany na tzw. fotorewolwerze Konrada Brandela.

</doc>
<doc id="2720748" url="https://pl.wikipedia.org/wiki?curid=2720748" title="Kolarstwo na Igrzyskach Imperium Brytyjskiego 1934">
Kolarstwo na Igrzyskach Imperium Brytyjskiego 1934

Kolarstwo rozegrane podczas II Igrzysk Imperium Brytyjskiego w 1934 roku było dyscypliną debiutującą w zawodach i obejmowało trzy konkurencje męskie w kolarstwie torowym: sprint na 1000 metrów, jazdę indywidualną na czas na 1000 metrów oraz scratch na 10 mil.

</doc>
<doc id="2720749" url="https://pl.wikipedia.org/wiki?curid=2720749" title="Szereg łączeniowy">
Szereg łączeniowy

Szereg łączeniowy (ang. "comutating sequence") - szereg określonych czynności łączeniowych lub (i) cykli łączeniowych łącznika przedzielonych określonymi odstępami czasu.

</doc>
<doc id="2720752" url="https://pl.wikipedia.org/wiki?curid=2720752" title="Szereg manewrowy">
Szereg manewrowy

Szereg manewrowy (ang. "manoeuvre sequence") - szereg łączeniowy probierczy przeznaczony do sprawdzania roboczej zdolności łączeniowej.

</doc>
<doc id="2720757" url="https://pl.wikipedia.org/wiki?curid=2720757" title="Władysław Karoli">
Władysław Karoli

Władysław Karoli ps. Konrad Mirwicz (ur. 1869 w Warszawie, zm. 14 listopada 1913, tamże) – polski fotograf, literat, poeta i dziennikarz.
Był wnukiem fotografa i aptekarza Jana Edwarda Karoliego i synem fotografa oraz wynalazcy i popularyzatora w dziedzinie fotografii Aleksandra Karoliego. Autor licznych prac z zakresu teorii i techniki fotograficznej, za które otrzymał nagrodę na Słowiańskiej Wystawie Fotograficznej w Wieliczce, w 1903 r. Założyciel i redaktor "„Kalendarza Fotograficznego”" (1902-1907). Współpracował z "„Tygodnikiem Polskim”", "„Kurierem Niedzielnym”", "„Niwami”", "„Tygodnikiem Ilustrowanym”", "„Wędrowcą”" i innymi czasopismami.
Autor licznych utworów poetyckich i prozatorskich w tym między innymi: "„Pieśń młodości”" (1888 r.), "„Przyszłość”" (1899 r.), "„Kraj mój ukochany”" (1913 r.)

</doc>
<doc id="2720760" url="https://pl.wikipedia.org/wiki?curid=2720760" title="Gmach Towarzystwa Gimnastycznego „Sokół” w Sanoku">
Gmach Towarzystwa Gimnastycznego „Sokół” w Sanoku

Gmach Towarzystwa Gimnastycznego „Sokół” w Sanoku – budynek sanockiego oddziału Polskiego Towarzystwa Gimnastycznego „Sokół” w Sanoku.
Jest umiejscowiony w centrum Sanoka, w dzielnicy Śródmieście. Znajduje się przy ulicy Adama Mickiewicza (od strony wschodniej). Od strony południowej sąsiaduje z placem Harcerskim, od zachodu z Parkiem miejskim im. Adama Mickiewicza, zaś od strony północnej znajduje się parking oraz dawne lodowisko Torsan.
Budynek został wpisany do gminnego rejestru zabytków miasta Sanoka, opublikowanego w 2015.
Historia.
Powstał w czasie zaboru austriackiego. Pierwotnie propozycję trójkątnego rozmieszczenia budynku szkoły, gmachu „Sokoła” i restauracji u wejścia do parku miejskiego (obecnie Plac Harcerski) wysunął przebywający 6 czerwca 1896 w Sanoku architekt Arnold Röhring. Grunt pod budowę tzw. Sokolni został przekazany bezpłatnie Towarzystwu Uchwałą Rady Miejskiej Sanoka z dnia 19 listopada 1896 roku (przy ówczesnej ulicy Nowej, późniejszej ul. Adama Mickiewicza).
Decyzję o budowie własnej siedziby podjęło Walne Zgromadzenie „Sokoła” 25 lutego 1899. W tym samym roku przystąpiono do budowy gmachu na gruncie podarowanym przez gminę Sanok, przyjmując jednocześnie że koszt inwestycji nie może przekroczyć 16 tys. zł. Autorem projektu budynku był inż. Władysław Beksiński. (wcześniej projekty opracowywali inżynierowie Beksiński, Władysław Adamczyk i Karol Gerardis, zaś wybrano przedstawiony przez pierwszego). Celem budowy Rada Miasta Sanoka przekazała 50 sągów kamienia ze skały miejskiej, piasek i suter. Celem zbiórki funduszy na wzniesienie gmachu sanocki „Sokół” zaplanowano festyn w ogrodzie miejskim w dniu 17 czerwca 1899 (koszt budowy szacowano na 16-18 tys. zł.). Kamień węgielny pod budowę został poświęcony 28 czerwca 1899 roku, a 5 miesięcy później 29 listopada 1899 została poświęcona i otwarta sala gimnastyczna. Budowę prowadzili W. Beksiński i Karol Gerardis. Gmach został wybudowany przez członków TG „Sokół”, a budowa przebiegała szybko w ciągu 1899. W 1900 roku gmach został oddany do użytku i sanocki „Sokół” przeniósł się do nowego budynku. Pierwotnie budynek figurował pod numerem konskrypcyjnym 392, a potem pod adresem ul. Adama Mickiewicza 13. 25 sierpnia 1900 nowy budynek został obejrzany przez odwiedzającgo miasto Namiestnika Galicji Leona Pinińskiego.
Od początku XX wieku do lat 20. gmach „Sokoła” był jednym z dwóch budynków w Sanoku, w których funkcjonowała sieć elektryczna (drugim była kamienica Ramerówka).
Oprócz funkcji rozwoju kultury fizycznej i zadań gimnastycznych sala TG „Sokół” służyła jako miejsce działalności kulturalnych, zebrań grup. Organizowane były wieczornice, zebrania towarzyskie, zabawy, uroczystości, zebrania świąteczne, środówki, bale. W pomieszczeniach gmachu działała także czytelnia i biblioteka. Istniała kręgielnia, pływalnia, łazienki (do 1913 roku), ślizgawka, lawn-tenis, bilard, szachy. W ramach TG działał chór sokoli, orkiestra i czytelnia. W sali gmachu zostały wyświetlone po raz pierwszy w Sanoku filmy; 18 marca 1911 został otwarty kinoteatr, określany także jako teatr elektryczny. W 1914 roku działał ruch ćwiczebny Stałej Drużyny Sokolej, prowadzący niemal wyłącznie ćwiczenia wojskowe. W tym samym roku podjęto uchwałę o odnowieniu sali.
W Towarzystwie działały znane sanockie osobistości: m.in. dr Karol Zaleski, Władysław Zaleski, Władysław Beksiński, Roman Vetulani (jako sekretarz Wydziału Polskiego Towarzystwa Gimnastycznego „Sokół” w Sanoku od roku jego założenia), Wilhelm Szomek, burmistrzowie Sanoka: Cyryl Jaksa Ładyżyński, Aital Witoszyński, Paweł Biedka, Adam Pytel (prezes TGS w latach 1909-1911, 1914-1918, 1918-1927), Feliks Giela (podskarbi, skarbnik) dr Józef Galant – prezes i założyciel sekcji sokolej w Zagórzu.
W 1905 w gmachu została zorganizowana wystawa rolnicza. W 1906 planowano budowę drugiej sokolni w Sanoku. W połowie 1911 został powołany Klub Tenisowy, który stworzył dwa korty w miejscu kotlinki za kręgielnią „Sokoła”. 
Podczas I wojny światowej i wkroczeniu armii rosyjskiej w latach 1914-1915 gmach służył celom wojskowym, zaś w sali gimnastycznej były odprawiane msze prawosławne. Następnie budynek został przejęty przez armię austriacką, która przeznaczyły go na cele dla oficerów. Po powrocie Adama Pytla i wskutek jego zabiegów w drugiej połowie 1915 budynek został odzyskany przez TG „Sokół”. 12 listopada 1916 w gmachu „Sokoła” odbyła się uroczystość z okazji ogłoszenia Aktu 5 listopada. U kresu wojny, 1 listopada 1918 roku z gmachu wyruszyły na miasto pierwsze polskie patrole wojskowe. Wskutek strat i zniszczeń budynku konieczna była jego odnowa. W 1920 roku dokonano gruntowej rekonstrukcji gmachu i pomieszczeń. 12 grudnia 1920 w sali gmachu zorganizowano bankiet z okazji uroczystego powitania 2 Pułku Strzelców Podhalańskich w Sanoku. W 1928 roku w budynku zainstalowano światło elektryczne. W latach 30. XX wieku obiekt służył szeroko rozumianemu rozwojowi umysłowemu i sportowemu mieszkańców miasta. Poza imprezami rozrywkowymi jak tańce i zabawy, w obiekcie kwitła działalność kulturalna: istniał chór, orkiestra, Kółko Dramatyczne i Towarzystwo Muzyczno-Dramatyczne „Gamba”, którego założycielem i kierownikiem był były burmistrz, Marian Kawski. W budynku organizowano koncerty muzyki poważnej, w których występowali m.in.: pianista prof. Teodor Pollak (1911), śpiewaczka Adolfina Zimajer (1911), tancerka Maria Zawadzka ps. „Jacobi” (1912), śpiewaczka operowa Józefa Borowska (1912), Karol Adwentowicz (1913), śpiewaczka operowa Olga Didur-Wiktorowa oraz pianistka Wanda Kossakowa. W gmachu odbywały się przedstawienia, w tym teatralne. 8 listopada 1936 w gmachu zorganizowano uroczysty wieczór ku czci Tadeusza Kościuszki. 8 grudnia 1936 w Święto Kupiectwa Polskiego w gmachu miała miejsce akademia zorganizowana przez Stowarzyszenie Kupców Katolickich i Gimnazjum Kupieckie wzgl. Święto Kupiectwa Polskiego. W 1935 profesor gimnazjalny historii Tadeusz Miękisz miał wygłosić w sali „Sokoła” odczyt pt. "Kwestia żydowska w dawnej Polsce a dzisiaj", który po rozpoczęciu został przerwany przez policję, zebranie rozwiązane jako niezgłoszone, zaś wiceprezes gniazda Zygmunt Kruszelnicki, został ukarany grzywną w wysokości 2 tys. zł (po złożeniu przez niego odwołania został uniewinniony pod koniec 1937). 11 maja 1938 w gmachu miał miejsce wiec wyborczy posła Bronisława Wojciechowskiego. Do końca lat 30. w sali gmachu „Sokoła” odbywały się lekcje i zajęcia gimnastyczne dla uczniów z położonego naprzeciw Gimnazjum im. Królowej Zofii.
Po wybuchu II wojny światowej i zajęciu Sanoka wojska hitlerowskiego aresztowały 10 powszechnie szanowanych obywateli Sanoka (wśród nich był dr Jerzy Pietrzkiewicz – prezes TG „Sokół”, Zygmunt Kruszelnicki – wiceprezes TG „Sokół”, Maksymilian Słuszkiewicz – burmistrz Sanoka), którzy zostali wywiezieni do III Rzeszy, gdzie stracili życie. Podczas II wojny światowej w okresie okupacji niemieckiej gmach przemianowano na "Stadthalle" (Hala Miejska) i służył jako miejsce organizowanych wieczornic i spotkań świątecznych oraz wystaw wyrobów rzemiosła ("Handwerks- und Gewerbe Ausstellung"). 9 maja 1943 w sali głównej gmachu odbyło się uroczyste odczytanie proklamacji o powstaniu SS-Galizien (ukraińskiej 14 Dywizji Grenadierów SS).
Po zakończeniu wojny, w sierpniu 1945 budynek figurował jako własność Zarządu Miejskiego, obok istniał kort tenisowy i nieczynny basen kąpielowy. W tym czasie TG powróciło pierwotnie do swojej działalności. Jesienią 1945 roku budynek zajęła 8 Drezdeńska Dywizja Piechoty. 14 grudnia 1945 roku Miejska Rada Narodowa przekazała gmach „Sokołowi”, który jednak nie wprowadził się do niego ponownie, jako że w tym czasie Wojskowe Przedsiębiorstwo Kinowe „Kino Podhalanka w Sanoku” przejęło w budynku salę gimnastyczną z myślą o stworzeniu kina. Wkrótce działalność TG „Sokół” została wstrzymana, a jego zamknięcie miało miejsce 31 lipca 1947 roku. W 1947 gmach zajął 26 Pułk Piechoty. Następnie Urząd Wojewódzki Rzeszowski podjął dwie nieodwołalne decyzje. 25 listopada 1947 roku Kino „Sokół” zostało przekazane Towarzystwu Przyjaciół Żołnierza, a 24 marca 1949 roku nastąpiła ostateczna likwidacja TG „Sokół” w Sanoku (cały majątek przekazano na rzecz Zarządu Miejskiego w Sanoku). Wydana została odmowa rejestracji TG „Sokół” skutkująca przerwą w jego działalności na kilkadziesiąt lat.
Około 1950 w budynku odbywały się ćwiczenia gimnastyczne, następnie gmach został przekazany na rzecz Polskiego Filmu. W okresie PRL budynkiem administrowało najpierw Przedsiębiorstwo Państwowe, a następnie gmach przejęła na wiele lat Centrala Wynajmu Filmów, Oddział w Rzeszowie – podmiot prowadzący Kino „Pokój”, które zostało zamknięte 1 lutego 1993, ponownie rozpoczęło działalność 24 stycznia 1994 i istniało do końca lat 90. XX wieku. Na początku III Rzeczypospolitej obiektem zarządzali najemcy: w latach 1992-1992 zarządzała spółka cywilna, następnie 1993-2001 inna spółka, prowadząca również kawiarnię „Park”.
4 marca 2000 roku Sąd Okręgowy w Krośnie zarejestrował Polskie Towarzystwo Gimnastyczne „Sokół” w Sanoku, jednakowoż względy formalne sprawiły, że nie zostało uznane za następcę prawnego przedwojennego TG „Sokół” w Sanoku. W związku z nierentownością kina i pogarszającym się stanem budynku 23 października 2001 roku Rada Miasta Sanoka podjęła uchwałę wyrażającą zgodę na wydzierżawienie nieruchomości na okres do 15 lat firmie handlowo-usługowej z przeznaczeniem na prowadzenie działalności kulturalno-oświatowej, usługowej, gastronomicznej (termin trwania umowy biegł od 3 kwietnia 2002 i miał upłynąć 2 kwietnia 2017). W 2002 trwały prace remontowe w budynku mające na celu adaptację obiektu do celów klubu młodzieżowego, w praktyce dyskoteki.
Od początku XXI wieku reaktywowane TG „Sokół” w Sanoku czyniło starania zmierzające do odzyskania nieruchomości pierwotnie należących do Towarzystwa. Pierwszą podstawą do odzyskania nieruchomości było w 2004 roku unieważnienie przez Ministerstwo Spraw Wewnętrznych i Administracji decyzji likwidującej „Sokoła” i decyzji komunalizujących, podjętych z rażącym naruszeniem prawa (zostało potwierdzone w 2006 roku). Następnie w 2007 roku MSWiA oddaliło skargę Gminy Miasta Sanoka, a w 2008 roku, po odwołaniu burmistrza Wojciecha Blecharczyka, utrzymało w mocy postanowienie stwierdzające nieważność decyzji komunalizacyjnej. 15 lutego 2010 roku Sąd Rejonowy w Sanoku w prawomocnym wyroku przywrócił nieruchomości „Sokołowi” (działka z gmachem, kioskiem, parkingiem od zachodu i częścią lodowiska Torsan). W związku z tym 30 kwietnia 2010 roku nieruchomość została przekazana TG „Sokół” w Sanoku.
Obecnie Towarzystwo zajmuje pomieszczenia na pierwszym piętrze. Na parterze działalność prowadzi najemca prowadzący kawiarnię z dyskoteką „Kino”. Pod koniec 2013 powierzchnia, w której działa klub „Kino”, została przeznaczona do dzierżawy.

</doc>
<doc id="2720761" url="https://pl.wikipedia.org/wiki?curid=2720761" title="Elżbieta Achinger">
Elżbieta Achinger

Elżbieta Jadwiga Achinger z domu Sapińska (ur. 8 czerwca 1957 w Krakowie) – polska polityk, przedsiębiorca, działaczka samorządowa i społeczna, posłanka na Sejm VII kadencji.
Życiorys.
Urodziła się jako córka Eugeniusza i Janiny. W 1979 ukończyła studia prawnicze na Wydziale Prawa i Administracji Uniwersytetu Jagiellońskiego. Przez kilkanaście lat pracowała jako kurator sądowy w Krakowie. W latach 90. zajęła się prowadzeniem działalności gospodarczej w ramach spółki prawa handlowego. Zaangażowała się w działalność społeczną. Została prezeską Stowarzyszenia Muzycznego Chór Camerata w Wieliczce. Podjęła też działalność na rzecz seniorów, była założycielką stowarzyszenia Wielicki Uniwersytet Trzeciego Wieku, którego została prezeską. Została też członkinią Małopolskiej Rady ds. Senioralnych.
W latach 2002–2006 zasiadała w radzie miejskiej Wieliczki. W 2006 bez powodzenia kandydowała z lokalnego komitetu wyborczego do rady powiatu wielickiego. W kolejnych wyborach samorządowych w 2010 uzyskała z ramienia Platformy Obywatelskiej mandat radnej sejmiku małopolskiego IV kadencji.
Rok później z listy PO wystartowała w wyborach parlamentarnych. Uzyskała 9273 głosy w okręgu tarnowskim, zajmując pierwsze niemandatowe miejsce. Posłanką została 11 lipca 2012, zastępując Aleksandra Grada. Bez powodzenia kandydowała w wyborach do Parlamentu Europejskiego w 2014. W wyborach w 2015 nie uzyskała poselskiej reelekcji. W 2018 powróciła w skład sejmiku małopolskiego na okres VI kadencji.

</doc>
<doc id="2720766" url="https://pl.wikipedia.org/wiki?curid=2720766" title="Juan Gálvez">
Juan Gálvez

Juan Gálvez (ur. 1774 w miejscowości Mora, zm. 12 grudnia 1846 w Madrycie) – hiszpański malarz pochodzący z prowincji Toledo, zajmował się również grawerstwem.
Studiował w Królewskiej Akademii Sztuk Pięknych św. Ferdynanda w Madrycie. Od 1794 r. pracował na dworze Karola IV przy pracach dekoracyjnych w Escorialu i Prado. W 1801 r. zaczął pracować w Pałacu Królewskim w Aranjuez. Współpracował z takimi artystami jak Luis Japelli czy Mariano Salvador Maella.
W 1808 r. w czasie inwazji napoleońskiej znalazł się w Saragossie, gdzie razem z włoskim malarzem Ferdinandem Brambilla stworzył cykl 32 rycin zatytułowany "Ruiny Saragossy" przedstawiający sceny z oblężenia miasta.
W 1816 r. został mianowany nadwornym malarzem, a w 1829 r. został dyrektorem Królewskiej Akademii Sztuk Pięknych św. Ferdynanda.

</doc>
<doc id="2720767" url="https://pl.wikipedia.org/wiki?curid=2720767" title="Wspinaczka sportowa na Plażowych Igrzyskach Azjatyckich 2012">
Wspinaczka sportowa na Plażowych Igrzyskach Azjatyckich 2012

Podczas III Plażowych Igrzysk Azjatyckich rozegrano osiem konkurencje we wspinaczce sportowej - po cztery męskie i żeńskie. Zawody odbywały się w dniach od 17 do 20 czerwca 2012 r. 

</doc>
<doc id="2720769" url="https://pl.wikipedia.org/wiki?curid=2720769" title="Partei der vernunft">
Partei der vernunft



</doc>
<doc id="2720770" url="https://pl.wikipedia.org/wiki?curid=2720770" title="Adrian Ungur">
Adrian Ungur

Adrian Ungur (ur. 25 stycznia 1985 w Pitești) – rumuński tenisista, reprezentant w Pucharze Davisa, olimpijczyk z Londynu (2012).
Jego żoną jest Liana Ungur, również tenisistka. Ojciec Liany, Illie Balaci, to legenda rumuńskiej piłki nożnej w latach siedemdziesiątych i osiemdziesiątych XX wieku.
Kariera zawodowa.
Ungur uzyskał status profesjonalny w 2003 roku. Od tego czasu wielokrotnie wygrywał i osiągał finały w zmaganiach rangi ATP Challenger Tour w grze pojedynczej i podwójnej. Najwyższe – 79. miejsce w rankingu singlowym osiągnął podczas notowania 11 czerwca 2012 roku. 20 lipca 2015 roku zanotował 94. pozycję w deblu, co było jego najwyższą lokatą.
Adrian Ungur najdalej w zawodach wielkoszlemowych najdalej doszedł do 2. rundy French Open 2012, po pokonaniu Davida Nalbandiana 6:3, 5:7, 6:4, 7:5 w 1. rundzie i porażce z Rogerem Federerem 3:6, 2:6, 7:6(6), 3:6.
Od 2010 roku reprezentował Rumunię w Pucharze Davisa.
W 2012 roku Ungur zagrał na igrzyskach olimpijskich w Londynie. Zarówno w grze pojedynczej i podwójnej odpadał w 1. rundzie, w deblu tworząc parę z Horią Tecău.
Pod koniec kwietnia 2015 roku razem z Mariusem Copilem zwyciężyli w zaliczanych do cyklu ATP World Tour zawodach gry podwójnej w Bukareszcie, gdzie w ostatnim meczu pokonali Nicholasa Monroe i Artema Sitaka 3:6, 7:5, 17–15.
W 2018 roku ogłosił zakończenie kariery zawodowej.

</doc>
<doc id="2720772" url="https://pl.wikipedia.org/wiki?curid=2720772" title="Lista postaci serialu Taniec rządzi">
Lista postaci serialu Taniec rządzi

Lista postaci z serialu "Taniec rządzi".
Postacie pierwszoplanowe.
CeCe Jones.
Cecilia Amanda „CeCe” Jones (Bella Thorne) – starsza siostra Flynna i córka Georgii, najlepsza przyjaciółka Rocky. Jest zadziorna, niezależna, uparta i ambitna. Ubiera się oryginalnie i prowokacyjnie. Ma naturę przywódczyni, jednak czasem traci wiarę w swoją inteligencję. Tańczy wraz z Rocky w programie „Taniec rządzi” w Chicago. W jednym z odcinków dowiadujemy się, że ma dysleksję.
Rocky Blue.
Raquel Alexandra „Rocky” Blue (Zendaya) – młodsza siostra Ty'a i najlepsza przyjaciółka CeCe. Jest inteligentna i wrażliwa, a jej emocje mają wpływ na innych. Jest pracowita i osiąga doskonałe wyniki w nauce (dostaje w szkole same piątki). W odcinku pt. „Add It Up” dowiadujemy się, że gdy była mała bała się, że nocnik ją wciągnie, przez co nosiła pieluchy do szóstego roku życia. Jest wegetarianką. W jednym odcinku 3 serii pocałowała Logana.
Flynn Jones.
Flynn Justin Jones (Davis Cleveland) – młodszy brat CeCe i syn Georgii. Jest niesamowicie bystry jak na swój wiek i potrafi wykorzystać każdą sytuację. Uwielbia bekon, gry wideo i doprowadzanie swojej siostry do szału. Jego kolega to Henry – korepetytor CeCe.
Ty Blue.
Tyler "Ty" Joseph Blue (Roshon Fegan) – starszy brat Rocky. Wyluzowany, modny i sarkastyczny. Jest delikatny w tańcu, ale jeszcze delikatniej obchodzi się z dziewczynami. Lepiej tańczy od CeCe i od Rocky, ale nie ujawnia tego światu.
Deuce Martinez.
Martin "Deuce" Martinez (Adam Irigoyen) – przyjaciel Rocky, CeCe, Flynna i Ty'a. Pod kurtką ma mały sklepik. Jest sprytny, wyluzowany, ma wielu znajomych i zawsze wszystko wie. Wszędzie ma kontakty. Jego dziewczyna to Dina. Jeśli potrzebujesz biletów na koncert, musisz się zgłosić właśnie do niego.
Gunther Hessenheffer.
Gunther Hessenheffer (Kenton Duty) – dwujajowy bliźniak Tinki pochodzący z małego górskiego kraju o niemożliwej do wymówienia nazwie. Jest w szkole (razem z Tinką) na wymianie od pierwszej klasy. Jego zauważalny akcent i zamiłowanie do błyszczących ciuchów wyróżnia go z tłumu. Jest znajomym, a jednocześnie rywalem Rocky i CeCe w programie „Taniec rządzi w Chicago” i w szkole. W 3 sezonie odejdzie z głównej obsady i nie wystąpi już w ogóle w serialu.
Tinka Hessenheffer.
Tinka Hessenheffer (Caroline Sunshine (w odcinku pilotażowym Stefanie Scott)) – dwujajowa bliźniaczka Gunthera pochodząca z małego górskiego kraju o niemożliwej do wymówienia nazwie. Jej zauważalny akcent i zamiłowanie do błyszczących ciuchów wyróżnia ją z tłumu. Jest znajomą, a jednocześnie rywalką Rocky i CeCe w programie „Taniec rządzi w Chicago” i w szkole. Po odejściu Gunthera zaprzyjaźnia się z nimi.
Postacie drugoplanowe.
Georgia Jones.
Georgia Jones (Anita Barone) – matka CeCe i Flynna. Jest policjantką i groźna z niej zawodniczka. Jest rozwiedziona.
Gary Wilde.
Gary Wilde (R. Brandon Johnson) – prowadzący programu ,Taniec rządzi w Chicago”. W odcinku Add It Up podkochiwał się w matce CeCe i Flynna. W 3 sezonie zostaje zwolniony z pracy.
Henry Dillon.
Henry Dillon (Buddy Handleson) – jest najlepszym przyjacielem Flynna i korepetytorem CeCe. Zapisał się wraz z Flynnem na karate. W odcinku Three's a Crowd It Up uczył w szkole Flynna, ale potem zrezygnował. Wraz z Flynnem (odcinek Twist It Up) pokonali złego zbuntowanego robota. Jest zbzikowanym geniuszem.
Dina Garcia.
Dina Carol Garcia (Ainsley Bailey) – dziewczyna Deuce'a. Jej ojciec pochodzi z Kuby, a matka z USA.
Marcie Blue.
Marcie Blue (Carla Renata) – matka Rocky i Ty'a oraz żona Curtisa Blue. Kupiła nowy samochód, gdy jej męża nie było.
Curtis Blue.
Curtis Blue (Phil Morris) – ojciec Rocky i Ty'a oraz małżonek Marcie. Chciał, aby jego dzieci zostały tak jak on – lekarzami, ale oni udowodnili, że lubią to co robią i pozwolił Rocky być w programie, a Ty'owi pozwolił być raperem pod warunkiem, że weźmie go na rozdanie Grammy.
Wujek Frank.
Frank Martinez (Jim Pirri) – wujek Deuce'a oraz założyciel Crusty's.
Logan Hunter.
Logan Hunter (Leo Howard) - syn Jerem'yego, który chce wziąć ślub z Georgią. Jego przyrodnią siostrą jest CeCe, a przyrodnim bratem Flynn. Miał przezwisko "Mały Skuter". Nie lubi CeCe, za to jest zakochany w Rocky. Pojawia się w 3 sezonie.

</doc>
<doc id="2720773" url="https://pl.wikipedia.org/wiki?curid=2720773" title="Jörg Vaihinger">
Jörg Vaihinger

Jörg Vaihinger (ur. 8 października 1962 w Dortmundzie) – niemiecki lekkoatleta specjalizujący się w długich biegach sprinterskich, trzykrotny uczestnik letnich igrzysk olimpijskich (Los Angeles 1984, Seul 1988, Barcelona 1992), brązowy medalista olimpijski z Seulu w biegu sztafetowym 4 x 400 metrów. W czasie swojej kariery reprezentował również Republikę Federalną Niemiec.

</doc>
<doc id="2720775" url="https://pl.wikipedia.org/wiki?curid=2720775" title="Enrique Galwey">
Enrique Galwey

Enrique Galwey y de García – hiszpański malarz pochodzący z Katalonii.
Studiował na Królewskiej Katalońskiej Akademii Sztuk Pięknych św. Jerzego w Barcelonie. Był uczniem Joaquína Vayredy, który przekonał go do wyjazdu do Paryża. We Francji poznał impresjonizm i wyspecjalizował się w pejzażu. W 1897 r. otrzymał II medal na Krajowej Wystawie Sztuk Pięknych w Madrycie za dzieło "Preludio de la noche", a w 1915 r. otrzymał I medal za "Anochecer en el pinar". Na tej samej wystawie w 1922 r. w specjalnej sali wystawiono jego 22 prace olejne.

</doc>
<doc id="2720779" url="https://pl.wikipedia.org/wiki?curid=2720779" title="Siatkówka plażowa na Plażowych Igrzyskach Azjatyckich 2012">
Siatkówka plażowa na Plażowych Igrzyskach Azjatyckich 2012

Podczas III Plażowych Igrzysk Azjatyckich rozegrano dwa turnieje - kobiecy i męski - w siatkówce plażowej. Zawody odbywały się w dniach od 12 do 18 czerwca 2012 r. 

</doc>
<doc id="2720783" url="https://pl.wikipedia.org/wiki?curid=2720783" title="Schemat elektryczny podstawowy">
Schemat elektryczny podstawowy

Schemat elektryczny podstawowy – schemat elektryczny grupy 1, którego zadaniem jest pokazanie obiektów lub ich najważniejszych elementów, ich zadań i wzajemnych powiązań. Schemat taki tworzy się przy projektowaniu obiektów. Służy do zaznajomienia się ze strukturą układu i działaniem obiektu oraz stanowią podstawę do wykonania schematów innych grup.
Do schematów podstawowych zalicza się według normy PN-79/E-01244:
Na schematach podstawowych zwykle stosuje się symbole elektryczne uproszczone lub symbole blokowe elementów funkcjonalnych (w formie prostokątów, kwadratów, trójkątów, okręgów i tym podobnych figur geometrycznych). Połączenia między elementami zwykle przedstawia się jednoliniowo.

</doc>
<doc id="2720786" url="https://pl.wikipedia.org/wiki?curid=2720786" title="Luigi Dossena">
Luigi Dossena

Luigi Dossena (ur. 28 maja 1925 w Campagnola Cremasca we Włoszech, zm. 9 września 2007 tamże) – duchowny katolicki, arcybiskup, nuncjusz apostolski.
Życiorys.
25 marca 1951 otrzymał święcenia kapłańskie i został inkardynowany do diecezji Crema. W 1953 rozpoczął przygotowanie do służby dyplomatycznej na Papieskiej Akademii Kościelnej.
26 lutego 1973 został mianowany przez Pawła VI pro-nuncjuszem apostolskim w Korei oraz arcybiskupem tytularnym "Carpi". Sakry biskupiej 25 marca 1973 r. udzielił mu kardynał Jean-Marie Villot. 
Następnie w 1978 został przedstawicielem Watykanu w Senegalu, będąc równocześnie akredytowany w innych krajach Afryki Zachodniej.
30 grudnia 1985 został przeniesiony do nuncjatury w Peru. 
Od 1994 do przejścia na emeryturę 8 lutego 2001 pełnił funkcję nuncjusza na Słowacji.

</doc>
<doc id="2720797" url="https://pl.wikipedia.org/wiki?curid=2720797" title="Manuel García Hispaleto">
Manuel García Hispaleto

Manuel García y García "Hispaleto" – hiszpański malarz pochodzący z Andaluzji.
Życiorys.
Pochodził z rodziny o tradycjach artystycznych. Do swojego nazwiska dodał przydomek "Hispaleto" oznaczający mieszkańca Sewilli. Specjalizował się w portretach oraz malarstwie historycznym, literackim i kostumbrystycznym.
Studiował na Akademii Sztuk Pięknych w Sewillii oraz na Królewskiej Akademii Sztuk Pięknych św. Ferdynanda w Madrycie. Dzięki pomocy mecenasa sztuki Ignacio Muñoz de Baena otrzymał stypendium na studia w Rzymie.
Zdobył medale i wyróżnienia cum laude w różnych edycjach Krajowej Wystawie Sztuk Pięknych w Madrycie. W 1884 r. przedstawiony na tej samej wystawie obraz "Discurso que hizo don Quijote de las armas y las letras" został ostro skrytykowany przez Isidora Fernandeza Floreza za braki w kolorycie i kompozycji.

</doc>
<doc id="2720798" url="https://pl.wikipedia.org/wiki?curid=2720798" title="Leonardo Véliz">
Leonardo Véliz

Leonardo Iván Velíz Díaz (ur. 3 września 1945 w Valparaíso) - piłkarz chilijski grający podczas kariery na pozycji napastnika.
Kariera klubowa.
Karierę piłkarską Leonardo Véliz rozpoczął w klubie Everton Viña del Mar w 1964. W latach 1968-1971 był zawodnikiem Uniónu Española. W latach 1972-1974 występował w stołecznym CSD Colo-Colo. Z Colo-Colo zdobył mistrzostwo Chile w 1972, Puchar Chile w 1974 oraz dotarł do finału Copa Libertadores 1973, gdzie Colo-Colo uległo argentyńskiemu Independiente Avellaneda.
W latach 1975-1977 ponownie był zawodnikiem Uniónu Española. Z Uniónem Española dwukrotnie zdobył mistrzostwo Chile w 1975 i 1977 oraz dotarł do finału Copa Libertadores 1975, gdzie Unión Española uległ argentyńskiemu Independiente Avellaneda.
W latach 1979-1982 po raz drugi był zawodnikiem Colo-Colo. Z Colo-Colo dwukrotnie zdobył mistrzostwo Chile w 1979 i 1981 oraz dwukrotnie Puchar Chile w 1981 i 1982. Piłkarską karierę zakończył w CD O’Higgins w 1981.
Kariera reprezentacyjna.
W reprezentacji Chile Véliz zadebiutował 23 lutego 1966 w przegranym 0-2 towarzyskim spotkaniu z ZSRR.
W 1974 roku został powołany przez selekcjonera Luisa Álamosa do kadry na Mistrzostwa Świata w RFN. Na Mundialu Véliz wystąpił we wszystkich trzech meczach z RFN, NRD i Australią. W 1975 wziął udział w Copa América. W tym turnieju Véliz wystąpił w trzech meczach: w grupie z Peru i Chile. W 1979 po raz drugi wziął udział w Copa América, w którym Chile zajęło drugie miejsce, ustępując jedynie Paragwajowi. W tym turnieju Véliz wystąpił w sześciu meczach: w grupie z Wenezuelą i Kolumbią, półfinale z Peru oraz w finale z Paragwajem.
Ostatni raz w reprezentacji Véliz wystąpił 26 sierpnia 1981 w zremisowanym 0-0 towarzyskim meczu z Brazylią. Od 1966 do 1981 roku rozegrał w kadrze narodowej 39 spotkań, w których zdobył 2 bramki.
Po zakończeniu kariery.
Po zakończeniu kariery Véliz został trenerem. Na początku lat 90. prowadził reprezentację Chile U-17. W 2004 został wybrany z ramienia Partii dla Demokracji do rady miasta Santiago.

</doc>
<doc id="2720799" url="https://pl.wikipedia.org/wiki?curid=2720799" title="LTG">
LTG



</doc>
<doc id="2720802" url="https://pl.wikipedia.org/wiki?curid=2720802" title="Bill Fitch">
Bill Fitch

Bill Fitch, właśc. William Charles Fitch (ur. 19 maja 1932 w Davenport, zm. 2 lutego 2022 w Conroe) – amerykański trener koszykarski w ligach National Collegiate Athletic Association (NCAA) i National Basketball Association (NBA). Zdobywca mistrzostwa NBA z Boston Celtics z 1981 roku.

</doc>
<doc id="2720803" url="https://pl.wikipedia.org/wiki?curid=2720803" title="Army Combat Boot">
Army Combat Boot

Army Combat Boot (ACB) – regulaminowe obuwie United States Army przewidziane do noszenia wraz z mundurem ACU. Nowe obuwie występuje w dwóch wariantach: Hot Weather oraz Temperate.
Nowe obuwie dla US Army wprowadzono wraz z nowym umundurowaniem ACU w roku 2004. Zastąpiło ono używane do tej pory buty: buty standardowe Infantry Combat Boot (czarne skórzane), buty tropikalne Jungle Boots oraz buty pustynne Desert Boot. Army Combat Boot w przeciwieństwie do dotychczasowego obuwia US Army nie jest wykonane z czarnej, licowej skóry, zamiast tego nowe buty wykonano z piaskowego (tan) zamszu.
Warianty.
Temperate.
Jest to wersja na tereny o klimacie umiarkowanym. Buty wykonane są z zamszu oraz nylonowych wstawek. W konstrukcji buta zastosowano wyściółkę z tkaniny paro-przepuszczalnej Gore-tex. To rozwiązanie polepsza właściwości wodoodporne buta. Podeszwa jest wykonana z gumy olejoodpornej. Ponadto but jest odporny na ogień i wysokie temperatury. But posiada podeszwę środkową absorbującą wstrząsy.
Hot Weather.
Jest to wersja przeznaczona na tereny o wysokiej temperaturze, np. pustynia, dżungla. Buty wykonane są z zamszu oraz nylonowych wstawek. W przeciwieństwie do butów w wersji Temperate w tych butach nie zastosowano membrany goretex, co zapewnia lepszą przewiewność. Ponadto każdy but posiada otworki drenażowe polepszające jeszcze cyrkulacje. Buty Hot Weather również posiadają podeszwę środkową absorbującą wstrząsy.
MCCB.
Bardzo podobne buty przyjęto również w USMC. Zasadnicza różnica polega na wytłoczeniu godła USMC na pięcie każdego buta marines.

</doc>
<doc id="2720804" url="https://pl.wikipedia.org/wiki?curid=2720804" title="Bernhard Rieger">
Bernhard Rieger

Bernhard Rieger (ur. 17 grudnia 1922 w Wißgoldingen, zm. 10 kwietnia 2013 w Kressbronn) – niemiecki duchowny rzymskokatolicki, w latach 1985-1996 biskup pomocniczy diecezji Rottenburga i Stuttgartu.
Życiorys.
Święcenia kapłańskie przyjął 29 lipca 1951 w ówczesnej diecezji Rottenburga, która w 1978 została przemianowana na diecezję Rottenburga i Stuttgartu. 20 grudnia 1984 papież Jan Paweł II mianował go jej biskupem pomocniczym, ze stolicą tytularną Tigava. Sakry udzielił mu 2 lutego 1985 biskup diecezjalny Georg Moser. 31 lipca 1996 zrezygnował ze stanowiska, na niespełna półtora roku przed osiągnięciem biskupiego wieku emerytalnego (75 lat). Od tego czasu pozostawał biskupem seniorem diecezji. 

</doc>
<doc id="2720808" url="https://pl.wikipedia.org/wiki?curid=2720808" title="Stanisław Piątkiewicz">
Stanisław Piątkiewicz

Stanisław Piątkiewicz (ur. 1859 w Rymanowie, zm. 13 grudnia 1930 w Sanoku) – polski rzeźbiarz, ojciec rzeźbiarza Stanisława Jana Piątkiewicza.
Życiorys.
Urodził się w 1859 w Rymanowie. Uczył się w szkole rzeźbiarskiej w Rymanowie, gdzie jego talent zauważyła Anna Działyńska z Potockich, założycielka szkółki. Został wysłany na dalsze kształcenie do Monachium (w końcu października 1878 r. zgłosił się do Akademii Sztuk Pięknych – Bildhauerschule), a jego pobyt sfinansowali Potoccy. Po powrocie sam pracował jako nauczyciel w szkole rzeźbiarskiej. Prowadził pracownię rzeźbiarską w Rymanowie. Na przełomie wieków przeniósł się do Sanoka. Jego pracownie mieściły się w Sanoku przy ulicy Zgody (późniejsza Feliksa Gieli), przy ulicy Tadeusza Kościuszki (własność rodziny Wojtanowiczów). W trakcie I wojny światowej pracował w Jaśle.
Został członkiem Sanockiej Chorągwi Drużyn Bartoszowych, założonej 3 sierpnia 1911.
Był żonaty z Marią z domu Muszyńską, z którą miał synów Ludwika (ur. 1891, żonaty z Józefą) i Stanisława Jana (1897–1970, żonaty z Bronisławą Ziobro, kontynuował tradycje rzeźbiarskie ojca) oraz córkę Annę (1893-1968, nauczycielka, po mężu Bobola). 
Zmarł 13 grudnia 1930 w Sanoku w wieku 71 lat. Został pochowany na cmentarzu przy ul. Rymanowskiej w Sanoku 15 grudnia 1930.
Dzieła.
Ponadto źródło podaje, iż Stanisław Piątkiewicz był wykonawcą Pomnika Tadeusza Kościuszki w Sanoku, jednak jest to faktycznie nieprawdopodobne, jako że Stanisław Piątkiewicz zmarł w 1930 roku (w czasie gdy istniał jeszcze pierwszy pomnik T. Kościuszki w mieście), zaś obiekt powstał i został odsłonięty w 1962 roku, zatem należy to uznać za omyłkę pisarską (z uwagi na tożsamość imienia i nazwiska) i przypisać autorstwo synowi Stanisławowi Janowi.
W 1894 otrzymał od komitetu wystawy krajowej we Lwowie list pochwalny w dziedzinie "sztuka zastosowana do przemysłu, architektura, budownictwo, urządzenia pomieszkań" (grupa XXVI) za rzeźbione wyroby z drzewa.

</doc>
<doc id="2720809" url="https://pl.wikipedia.org/wiki?curid=2720809" title="Pomnik świętego Jana Nepomucena we Włocławku">
Pomnik świętego Jana Nepomucena we Włocławku

Pomnik świętego Jana Nepomucena – pomnik, który znajdował się we Włocławku, na placu im. Mikołaja Kopernika w pobliżu bazyliki katedralnej Wniebowzięcia Najświętszej Maryi Panny we Włocławku. Zburzony podczas II wojny światowej, był to najstarszy z włocławskich pomników.
Historia.
Nie jest znana dokładna data jego powstania, prawdopodobnie powstał w pierwszej połowie XVIII wieku, niedługo po tym jak papież Benedykt VIII wyniósł Jana Nepomucena na ołtarze w 1729. Pierwsza wzmianka historyczna z nim związana wspomina, że w 1770 kanonik Grzegorz Strzelecki ufundował nową tablicę w miejsce znajdującej się tam wcześniej, zniszczonej przez czas.
Jak inne włocławskie pomniki, także i ten został w 1940 zburzony przez Niemców.
11 maja 1996, niedaleko miejsca, w którym znajdował się pomnik Jana Nepomucena, odsłonięto pomnik poświęcony prymasowi Stefanowi Wyszyńskiemu.
Projekt i wymowa.
Znajdująca się na cokole figura przedstawiała świętego w stroju kapłańskim, z palmą męczeństwa i palcem na ustach, będących symbolem dochowania tajemnicy spowiedzi. Na ostatnim zachowanym zdjęciu pomnika widać, że stał on na ceglanej podmurówce, otoczony metalową balustradą. Kult świętego był bardzo popularny w mieście, m.in. w związku z tym, że św. Jan Nepomucen był czczony jako chroniący od powodzi, te zaś w tamtych czasach były w mieście dość częste, czego dowodem są specjalne cegły, wmurowane w ściany kościoła św. Jana Chrzciciela.

</doc>
<doc id="2720810" url="https://pl.wikipedia.org/wiki?curid=2720810" title="Michał Czekaj">
Michał Czekaj

Michał Czekaj (ur. 13 lutego 1992 roku w Krakowie) – polski piłkarz występujący na pozycji obrońcy w polskim klubie Radunia Stężyca.
Kariera klubowa.
Czekaj jest wychowankiem Wisły Kraków, w Ekstraklasie zadebiutował 20 sierpnia 2011, w meczu z Koroną Kielce.

</doc>
<doc id="2720813" url="https://pl.wikipedia.org/wiki?curid=2720813" title="Darren Maatsen">
Darren Maatsen

Darren Maatsen (ur. 30 stycznia 1991 we Vlaardingen) - holenderski piłkarz występujący na pozycji napastnika. Jest wychowankiem FC Dordrecht, z którego w 2009 roku przeszedł do Excelsioru Maassluis. Występował w takich klubach jak: SBV Excelsior, Ross County, FC Den Bosch, AO Ajia Napa, Go Ahead Eagles i Apollon Smyrnis.

</doc>
<doc id="2720815" url="https://pl.wikipedia.org/wiki?curid=2720815" title="Ryszard Kwiatkowski">
Ryszard Kwiatkowski

Ryszard Kwiatkowski (ur. 27 czerwca 1931 w Jaranowie koło Włocławka, zm. 23 maja 1993 w Bydgoszczy) – polski kompozytor i pedagog.
Życiorys.
W wieku 10 lat rozpoczął naukę gry na skrzypcach pod kierunkiem ojca. W pierwszych latach powojennych zapoznał się z podstawami gry na instrumentach dętych drewnianych i blaszanych. W latach 1958–1963 studiował kompozycję w Państwowej Wyższej Szkole Muzycznej w Warszawie w klasie Tadeusza Szeligowskiego, a po jego śmierci w klasie Witolda Rudzińskiego. W 1964 uzyskał stypendium Ministra Kultury i Sztuki na uzupełniające studia kompozytorskie w Akademii Muzycznej św. Cecylii w Rzymie pod kierunkiem Goffredo Petrassiego.
Po powrocie do kraju w 1964 podjął pracę w średnich szkołach muzycznych, początkowo w Zielonej Górze (1964–1965), a następnie w Szczecinie (1965–1974). W 1974 pracował w Filharmonii Szczecińskiej jako konsultant programowy. W 1978 przeniósł się wraz z rodziną w Bydgoszczy. Przez 15 lat, aż do swojej śmierci był wykładowcą instrumentacji, kontrapunktu oraz propedeutyki kompozycji na Wydziale Wychowania Muzycznego Akademii Muzycznej im. Feliksa Nowowiejskiego w Bydgoszczy.
Twórczość.
Kwiatkowski wykorzystywał różne techniki kompozycyjne. W latach 1950–1960 próbował stworzyć własny system modalno-strukturalny. Od 1963 pisał utwory utrzymane w technice serialnej. Od 1968 – po zainteresowaniu się sonoryzmem – skierował się w stronę aleatoryzmu. Od 1984 ponownie interesował się systemem modalno-strukturalnym, wzbogacając go o nowe rozwiązania formalno-brzmieniowe.
Komponować zaczął już jako student, pisząc pierwsze utwory kameralne i rozbudowane formy symfoniczne np. "Serenada na puzon i orkiestrę" (1959), "I symfonia" (1962), "Kształty" na orkiestrę (1963). Najbardziej płodny twórczo był okres szczeciński (1965-1974). Powstały wtedy takie dzieła, jak: "Inspiracje bałtyckie" (1966), "Muzyka polifoniczna" (1966), "Pulsacje" (1966), "Śpiewy Bałtyku" (1966), "III Symfonia" (1969), "IV Symfonia Bałtycka" (1969), "Liryki białowieskie" (1971), "Obrazy bałtyckie na mezzosopran i zespół kameralny" (1971).
Dorobek kompozytorski Kwiatkowskiego obejmuje 24 utwory symfoniczne, 24 kameralne, utwory solowe oraz pieśni. Jego utwory były wielokrotnie wykonywane w kraju (m.in. podczas festiwali: „Warszawska Jesień” i „Poznańska Wiosna Muzyczna”) oraz w Stanach Zjednoczonych (m.in. w nowojorskiej Metropolitan Opera).
Nagrody i wyróżnienia.
Jest laureatem licznych nagród i wyróżnień na konkursach kompozytorskich, m.in.:

</doc>
<doc id="2720816" url="https://pl.wikipedia.org/wiki?curid=2720816" title="Hanaton">
Hanaton



</doc>
<doc id="2720818" url="https://pl.wikipedia.org/wiki?curid=2720818" title="José García y Ramos">
José García y Ramos

José García y Ramos – hiszpański malarz i ilustrator pochodzący z Andaluzji, jego dzieła odzwierciedlają życie codzienne tego regionu.
Uczył się w "Escuela Provincial de Bellas Artes de Sevilla" oraz w pracowni malarskiej José Jiméneza Arandy, z którym wyjechał do Rzymu w 1872. W Rzymie utrzymywał się ze sprzedaży popularnych obrazów niewielkiego formatu przedstawiających andaluzyjskie pejzaże i postaci. Poznał tam również malarza Marià Fortuny, który wpłynął na jego styl.
W 1877 odwiedził Neapol i Wenecję, a w 1882, po krótkim pobycie w Paryżu wrócił do Hiszpanii. W Sewilli pracował w Escuela de Artes Industriales oraz w Akademii Sztuk Pięknych. Pracował jako ilustrator dla czasopism La Ilustración Artística”, „La Ilustración Española y Americana” i „Blanco y Negro”.
Liczne dzieła García y Ramos znajdują się w zbiorach Muzeum Prado.

</doc>
<doc id="2720819" url="https://pl.wikipedia.org/wiki?curid=2720819" title="Rafael González">
Rafael González

Rafael González Córdova (ur. 24 kwietnia 1950) – chilijski piłkarz grający podczas kariery na pozycji pomocnika.
Kariera klubowa.
Karierę piłkarską Rafael González rozpoczął w stołecznym CSD Colo-Colo w 1969. Z Colo-Colo dwukrotnie zdobył mistrzostwo Chile w 1970 i 1972, Puchar Chile w 1974 oraz dotarł do finału Copa Libertadores 1973, gdzie Colo-Colo uległo argentyńskiemu Independiente Avellaneda. 
W latach 1977-1981 był zawodnikiem Uniónu Española. Z Uniónem Española dwukrotnie zdobył mistrzostwo Chile w 1977.
W latach 80. po raz drugi był zawodnikiem Colo-Colo. Z Colo-Colo dwukrotnie zdobył mistrzostwo Chile w 1983 oraz Puchar Chile w 1982. W 1985 został uznany „Piłkarzem Roku” w Chile.
Kariera reprezentacyjna.
W reprezentacji Chile González zadebiutował 26 stycznia 1972 w przegranym 0-2 towarzyskim spotkaniu z Meksykiem.
W 1974 roku został powołany przez selekcjonera Luisa Álamosa do kadry na Mistrzostwa Świata w RFN. Na Mundialu González był rezerwowym i nie wystąpił w żadnym meczu. W 1975 wziął udział w Copa América. W tym turnieju González wystąpił we wszystkich czterech meczach z Peru i Chile.
Ostatni raz w reprezentacji Véliz wystąpił 13 października 1976 w przegranym 0-2 towarzyskim meczu z Argentyną. Od 1972 do 1976 roku rozegrał w kadrze narodowej 20 spotkań.

</doc>
<doc id="2720821" url="https://pl.wikipedia.org/wiki?curid=2720821" title="Leo Schwarz">
Leo Schwarz

Leo Schwarz (ur. 9 października 1931 w Braunweiler, zm. 26 listopada 2018 w Trewirze) – niemiecki duchowny rzymskokatolicki, w latach 1982–2006 biskup pomocniczy Trewiru.
Życiorys.
Święcenia kapłańskie przyjął 31 lipca 1960 w diecezji trewirskiej. 4 stycznia 1982 papież Jan Paweł II mianował go biskupem pomocniczym tej diecezji, ze stolicą tytularną Abbir Germaniciana. Sakry udzielił mu 28 marca 1982 Hermann Josef Spital, ówczesny biskup diecezjalny Trewiru. 14 marca 2006 zrezygnował ze stanowiska, na niespełna siedem miesięcy przed osiągnięciem biskupiego wieku emerytalnego (75 lat). Od tego czasu pozostawał biskupem seniorem diecezji.

</doc>
<doc id="2720822" url="https://pl.wikipedia.org/wiki?curid=2720822" title="Uniwersytet Południowego Illinois w Carbondale">
Uniwersytet Południowego Illinois w Carbondale

Uniwersytet Południowego Illinois w Carbondale (ang. Southern Illinois University Carbondale) – amerykańska uczelnia publiczna w Carbondale w stanie Illinois, założona w 1869 roku. 
Kształci się na nim 18 442 studentów.

</doc>
<doc id="2720826" url="https://pl.wikipedia.org/wiki?curid=2720826" title="Dolina Beit Netofa">
Dolina Beit Netofa



</doc>
<doc id="2720827" url="https://pl.wikipedia.org/wiki?curid=2720827" title="Plan elektryczny">
Plan elektryczny

Plan elektryczny – schemat elektryczny grupy 4 którego zadaniem jest określanie położenia (lokalizacji) obiektów lub ich części składowych (również w terenie) lub przedstawienie usytuowania sieci instalacji elektrycznych (a w razie potrzeby także trasy połączeń elektrycznych linii, przewodów, kabli itd.).
Plany służą do opracowania dokumentów konstrukcyjnych i projektowych lub są wykorzystywane przy produkcji, montażu i eksploatacji (konserwacji) oraz w czasie napraw i po naprawie. 
Do schematów grupy 4 (planów elektrycznych) należą:
Do planów (instalacji, sieci, linii) stosuje się zwykle symbole elektryczne uproszczone, przy czym do planów (schematów) instalacji wnętrzowych stosuje się symbole podane w normie PN-83/E-01221, a do planów linii i sieci - przede wszystkim w normach PN-78/E-01208 i PN-81/E-01220. W planach stosuje się również symbole obrysowe (kontur), zwane obrysami. Przedstawiają one figury będące obrysem obiektu lub jego elementu. Symbole tego rodzaju stosuje się najczęściej w schematach wykonawczych dp pokazania wzajemnego położenia obiektów elektrycznych lub ich elementów.

</doc>
<doc id="2720829" url="https://pl.wikipedia.org/wiki?curid=2720829" title="Szachy (Apple)">
Szachy (Apple)

Szachy – komputerowa gra szachowa autorstwa Apple Inc. rozprowadzana jako część systemu OS X. Jedna z aplikacji tego systemu rozprowadzana jako wolne i otwarte oprogramowanie na licencji GNU GPL.

</doc>
<doc id="2720830" url="https://pl.wikipedia.org/wiki?curid=2720830" title="Kafr Manda">
Kafr Manda



</doc>
<doc id="2720831" url="https://pl.wikipedia.org/wiki?curid=2720831" title="Manuel García y Rodríguez">
Manuel García y Rodríguez

Manuel García y Rodríguez – hiszpański malarz i ilustrator pochodzący z Andaluzji. Jego dzieła odzwierciedlają życie codzienne i krajobraz tego regionu, a w szczególności Sewilli i Alcalá de Guadaira oraz rzeki Gwadalkiwir.
Uczył się początkowo u José de la Vega Marrugal, później wstąpił do Akademii Sztuk Pięknych w Sewillii. Jego nauczycielami byli Eduardo Cano, Manuel Wssel de Guimbarda i Emilio Sánchez Perrier. Wielokrotnie brał udział w prestiżowej Krajowej Wystawie Sztuk Pięknych, na której w 1887 otrzymał III medal, a w latach 1890 i 1895 II medale. Jego dzieła można oglądać w Muzeum Sztuk Pięknych w Sewilli.

</doc>
<doc id="2720832" url="https://pl.wikipedia.org/wiki?curid=2720832" title="Chess">
Chess



</doc>
<doc id="2720833" url="https://pl.wikipedia.org/wiki?curid=2720833" title="Norwegia na Zimowych Igrzyskach Olimpijskich Młodzieży 2012">
Norwegia na Zimowych Igrzyskach Olimpijskich Młodzieży 2012

Norwegię na Zimowych Igrzyskach Olimpijskich Młodzieży 2012, które odbywały się w Innsbrucku reprezentowało 28 zawodników.
Skład reprezentacji Norwegii.
Biathlon.
Chłopcy
Dziewczęta
Sztafeta mieszana
Biegi narciarskie.
Chłopcy
Dziewczęta
Sztafeta mieszana z biathlonem
Curling.
Miksty.
Klasyfikacja.
Końcowa
Po Round Robin
Round Robin
Tie-breaker
17 stycznia 2012
Ćwierćfinał
Pary mieszane.
Runda 1
Runda 2
Ćwierćfinał
Półfinał
Finał
Kombinacja norweska.
Chłopcy
Łyżwiarstwo szybkie.
Chłopcy
Dziewczęta
Narciarstwo alpejskie.
Chłopcy
Dziewczęta
Drużynowy slalom równoległy
Narciarstwo dowolne.
Chłopcy
Dziewczęta
Saneczkarstwo.
Dziewczęta
Skoki narciarskie.
Chłopcy
Dziewczęta
Mieszany konkurs drużynowy

</doc>
<doc id="2720836" url="https://pl.wikipedia.org/wiki?curid=2720836" title="Urszula Bartkiewicz">
Urszula Bartkiewicz

Urszula Bartkiewicz (ur. 28 stycznia 1952 w Bielsku-Białej) – polska klawesynistka, profesor sztuk muzycznych.
Życiorys.
Ukończyła z wyróżnieniem studia muzyczne w klasie klawesynu Elżbiety Stefańskiej-Łukowicz w Akademii Muzycznej w Krakowie. Swoje kwalifikacje uzupełniała w Konserwatorium w Paryżu, a w latach 1974–1987 podczas licznych międzynarodowych kursów mistrzowskich w Pradze, Zurychu, Paryżu, Madrycie, Stuttgarcie, pracując m.in. z wybitnymi wirtuozami klawesynu. Brała udział w licznych festiwalach. W 1975 otrzymała główną nagrodę IX Festiwalu Pianistyki Polskiej w Słupsku oraz Nagrodę Publiczności na Międzynarodowym Konkursie Klawesynowym w Paryżu. W 1977 zdobyła I miejsce i Złoty Medal na Międzynarodowym Konkursie Klawesynowym "Conservatoire Nationale de Bobigny" w Paryżu. 
W jej dorobku artystycznym znajdują się liczne koncerty w Austrii, Belgii, Czechach, Estonii, Francji, Hiszpanii, Holandii, na Litwie, Łotwie, w Niemczech, Rosji, Słowenii, USA i Wielkiej Brytanii. 
Oprócz działalności artystycznej zajmuje się dydaktyką w dziedzinie muzyki dawnej i jej wykonawstwa, prowadzeniem zespołów kameralnych oraz pedagogiką muzyczną. W 1992 uzyskała kwalifikacje I stopnia w zakresie gry na klawesynie, równoważne doktoratowi, a w 1996 krakowska Akademia Muzyczna przyznała jej kwalifikację II stopnia w dziedzinie sztuki muzycznej (równoważne habilitacji). Od 1998 jest wykładowcą Akademii Muzycznej im. Feliksa Nowowiejskiego w Bydgoszczy. Organizuje m.in. sesje naukowe nt. wykonawstwa muzyki dawnej z udziałem zagranicznych wykładowców i udziela się aktywnie w innych pracach naukowo-artystycznych bydgoskiej uczelni. Wprowadziła do programu sztudiów kształcenie na instrumentach dawnych. W 2003 uzyskała tytuł profesora sztuk muzycznych. Od 2006 kieruje Katedrą Klawesynu, Organów i Muzyki Dawnej.
W swoim dorobku posiada nagrania radiowe i płytowe. Dla Polskiego Radia nagrała jako pierwsza "Sonaty klawesynowe" G.P. Del Buono, tańce z "Tabulatury" Jana z Lublina oraz przez nią odkryte utwory z "Kancjonałów" Teresy O. Fabiańskiej i Jadwigi Dygulskiej, a także ze zbiorów księżniczki Anny Marii Saskiej. Jest także pierwszą wykonawczynią utworów współczesnych, m.in. "Koncertu klawesynowego" Z. Bagińskiego oraz laureatką „Fryderyka 1999”, nagrody muzycznej przyznanej przez Akademię Fonograficzną, za 4-płytowy album z nagraniem "Das Wohltemperierte Klavier" J.S. Bacha (Acte Préalable AP0101-02, AP0103-04).
Została uhonorowana m.in. odznaką „Zasłużony Działacz Kultury” (1996) i Złotym Krzyżem Zasługi (2002).

</doc>
<doc id="2720837" url="https://pl.wikipedia.org/wiki?curid=2720837" title="Cipori">
Cipori



</doc>
<doc id="2720841" url="https://pl.wikipedia.org/wiki?curid=2720841" title="Rumat al-Hejb">
Rumat al-Hejb



</doc>
<doc id="2720842" url="https://pl.wikipedia.org/wiki?curid=2720842" title="Bakijski Uniwersytet Państwowy">
Bakijski Uniwersytet Państwowy

Bakijski Uniwersytet Państwowy – azerski uniwersytet państwowy, utworzony w 1919 w Baku przez parlament Demokratycznej Republiki Azerbejdżanu, jako uczelnia trójwydziałowa.
Historia.
Decyzję o założeniu uniwersytetu w Baku podjął parlament Demokratycznej Republiki Azerbejdżanu, na posiedzeniu w dniu 1 września 1919. Pierwszym rektorem uczelni został chirurg Wasilij Razumowski, pracujący wcześniej na uniwersytecie w Kazaniu. W 1930 uniwersytet został przekształcony w Wyższą Szkołę Pedagogiczną. W 1934 uczelnia ponownie zyskała rangę uniwersytetu. W 1945 profesorowie uczelni bakijskiej zakładali Azerską Akademię Nauk. Dziś uczelnia stanowi najważniejszy ośrodek naukowy Azerbejdżanu i jako jedyna spośród uczelni azerskich jest notowana w światowych rankingach. Posiada własną bibliotekę i wydawnictwo. Obecnym rektorem uczelni jest chemik prof. Abel Məhərrəmov.
Struktura.
W chwili powstania uniwersytet składał się z trzech wydziałów:
Obecnie uniwersytet składa się z siedemnastu wydziałów:
Współpraca międzynarodowa.
Bakijski Uniwersytet Państwowy współpracuje z 46 uniwersytetami zagranicznymi, głównie z obszaru postradzieckiego i z Turcji. Wśród uniwersytetów, z którymi zostały podpisane dwustronne umowy o współpracy jest także Uniwersytet Warszawski.

</doc>
<doc id="2720843" url="https://pl.wikipedia.org/wiki?curid=2720843" title="Kfar HaHoresz">
Kfar HaHoresz



</doc>
<doc id="2720848" url="https://pl.wikipedia.org/wiki?curid=2720848" title="620M">
620M



</doc>
<doc id="2720850" url="https://pl.wikipedia.org/wiki?curid=2720850" title="Symbol elektryczny">
Symbol elektryczny

Symbol elektryczny - znak graficzny oznaczający obiekt elektryczny, podstawowe cechy fizyczne, przy czym może on oznaczać również ich współzależność. Jest głównym elementem rysunku technicznego elektrycznego. Wygląd każdego symbolu elektrycznego powinien spełniać warunki określone normami. 
Wśród symboli graficznych elektrycznych można wyróżnić różnego rodzaju figury geometryczne, np. prostokąty, kwadraty, trójkąty, okręgi, elipsy i ich części, oraz znaki graficzne, np. strzałki. Wykonuje się je w różny sposób i liniami różnego rodzaju. Elementy te lub ich części, o określonych wymiarach, wykonane na ogół linią o jednakowej grubości, odpowiednio ze sobą połączone lub skojarzone tworzą symbol graficzny. 
Rodzaje symboli elektrycznych graficznych.
Ze względu na znaczenie symbolu rozróżnia się symbole graficzne elektryczne:
Ze względu na rodzaje rysunku technicznego elektrycznego symbole graficzne można podzielić na symbole do:
Ze względu na sposób przedstawienia rozróżnia się symbole:
W zależności od ich zastosowania w określonej dziedzinie elektrotechniki symbole są nazywane np.:

</doc>
<doc id="2720851" url="https://pl.wikipedia.org/wiki?curid=2720851" title="Nikifor (Chotiejew)">
Nikifor (Chotiejew)

Nikifor, imię świeckie Aleksiej Walerjewicz Chotiejew (ur. 14 sierpnia 1975 w Legnicy) – rosyjski biskup prawosławny. 
Życiorys.
Pochodzi z rodziny wojskowego. W 1992 ukończył Suworowską Szkołę Wojskową w Mińsku, zaś w 1996 – Wyższą Wojskową Szkołę Inżynierów Lotnictwa w Woroneżu. Odbył służbę wojskową w stopniu porucznika. W 1997 na własną prośbę został przeniesiony do rezerwy i przez dwa lata wykonywał różne prace w eparchii samarskiej i syzrańskiej: kierował pracownią produkcji świec, był sekretarzem prasowym eparchii i hipodiakonem biskupa samarskiego Sergiusza. W 1999 ukończył seminarium duchowne w Samarze, zaś w 2004 w trybie zaocznym uzyskał dyplom Moskiewskiej Akademii Duchownej. Pracuje nadal nad dysertacją kandydacką poświęconą najnowszej historii eparchii samarskiej. 
21 lutego 2007 w monasterze Zmartwychwstania Pańskiego w Togliatti złożył wieczyste śluby mnisze przed ihumenem Hermogenem (Kricinem), przyjmując imię Nikifor na cześć świętego męczennika Nikifora Antiocheńskiego. 24 lutego tego samego roku w soborze Opieki Matki Bożej w Samarze przyjął święcenia diakońskie z rąk arcybiskupa samarskiego Sergiusza, zaś 4 marca ten sam hierarcha wyświęcił go na hieromnicha. Hieromnich Nikifor był następnie kapelanem żeńskiego monasteru Iwerskiej Ikony Matki Bożej w Samarze i dziekanem dekanatu pochwistnieńskiego. W 2009 otrzymał godność ihumena. 
15 marca 2012 Święty Synod Rosyjskiego Kościoła Prawosławnego nominował go na biskupa otradnyjskiego i pochwistniewskiego. W związku z tą decyzją trzy dni później otrzymał godność archimandryty. Jego chirotonia biskupia miała miejsce 1 kwietnia 2012 w cerkwi św. Mikołaja w Moskwie z udziałem konsekratorów: patriarchy moskiewskiego i całej Rusi Cyryla, metropolitów sarańskiego i mordowskiego Warsonofiusza, wołokołamskiego Hilariona, wołgogradzkiego i kamyszyńskiego Germana, samarskiego i syzrańskiego Sergiusza, arcybiskupów istrińskiego Arseniusza, wieriejskiego Eugeniusza, biskupów sołniecznogorskiego Sergiusza oraz uriupińskiego i nowoannińskiego Elizeusza.

</doc>
<doc id="2720853" url="https://pl.wikipedia.org/wiki?curid=2720853" title="Pomnik Juliana Marchlewskiego we Włocławku">
Pomnik Juliana Marchlewskiego we Włocławku

Pomnik Juliana Marchlewskiego – pomnik poświęcony komunistycznemu działaczowi Julianowi Marchlewskiemu, który stał na Starym Rynku we Włocławku,
Historia.
Pomnik wykonany został przez Stanisława Horno-Popławskiego. Jego ustawienie w historycznym centrum miasta, na tle kościoła św. Jana Chrzciciela miało być elementem budowania legendy tzw. „Czerwonego Włocławka”. Sam Marchlewski z dziejami miasta miał niewiele wspólnego, jedyny jego związek z Włocławkiem polegał na tym, że tu się urodził. Mimo tego intensywnie rozwijano jego kult, m.in. w 1955 odsłaniając okolicznościową tablicę na ścianie domu, w którym przyszedł na świat i nadając jego imię Zakładom Celulozowo-Papiernicznym.
Uroczyste odsłonięcie pomnika, z udziałem córki Marchlewskiego, Zofii, odbyło się 1 maja 1964 roku. Zbudowany z granitu, pięciometrowy pomnik utrzymany był w stylu socrealistycznym. Marchlewski stylizowany był na intelektualistę, miał na nim zamyśloną twarz, a w ręku trzymał książkę. Na cokole znajdowała się inskrypcja „"Wielkiemu Patriocie Internacjonaliście Julianowi Marchlewskiemu Społeczeństwo Włocławka i Ziemi Bydgoskiej. 1 V 1964"”. Jako że tuż za pomnikiem znajdowały się miejskie szalety publiczne, lokalizacja ta była przedmiotem licznych żartów. Podobnie rzecz się miała z książką trzymaną przez Marchlewskiego.
W 26 stycznia 1990, w ramach dekomunizacji, pomnik został zdemontowany i przewieziony do browaru Bojańczyka przy ulicy Łęgskiej. W 9 czerwca 1999 figurę bez cokołu przewieziono do pałacu Zamoyskich w Kozłówce, gdzie powiększyła zbiory Galerii Sztuki Socjalizmu. Tablica inskrypcyjna została przekazana Muzeum Ziemi Kujawskiej i Dobrzyńskiej.
Pomnik Juliana Marchlewskiego w Zakładach Celulozowo-Papierniczych.
We Włocławku znajdował się jeszcze jeden, mniejszy pomnik poświęcony Julianowi Marchlewskiemu. Odsłonięto go w 1974, w 75 rocznicę powstania Zakładów Celulozowo-Papierniczych im. Juliana Marchlewskiego we Włocławku. Było to popiersie odlane z brązu. Znajdowało się na terenie ww. zakładów, na zapleczu biurowca. Po likwidacji zakładu popiersie przekazano do magazynów Muzeum Ziemi Kujawskiej i Dobrzyńskiej we Włocławku, skąd zostało ono skradzione w marcu 1997.

</doc>
<doc id="2720854" url="https://pl.wikipedia.org/wiki?curid=2720854" title="610M">
610M



</doc>
<doc id="2720856" url="https://pl.wikipedia.org/wiki?curid=2720856" title="630M">
630M



</doc>
<doc id="2720858" url="https://pl.wikipedia.org/wiki?curid=2720858" title="José Gutiérrez de la Vega">
José Gutiérrez de la Vega

José Gutiérrez de la Vega – hiszpański malarz i ilustrator pochodzący z Andaluzji.
W 1802 rozpoczął naukę w Akademii Sztuk Pięknych w Sewillii. Kopiował dzieła artystów barokowych, zwłaszcza Bartolomé Estebana Murillo.
W 1828 przeprowadził się do Kadyksu, gdzie sportretował rodzinę angielskiego konsula. W 1831 wyjechał do Madrytu, gdzie został profesorem, a następnie członkiem honorowym Królewskiej Akademii Sztuk Pięknych św. Ferdynanda. W 1840 został nadwornym malarzem królowej Izabeli II.
Specjalizował się w portrecie ("Retrato de La reina Isabel II", "Retrato de Mariano José de Larra" "Retrato de Doña Narcisa Fernández de Irujo") oraz malarstwie religijnym, gdzie widoczny jest wpływ Murilla ("Las Santas Justa y Rufina", "La Virgen con el Niño" i "Alegoría del Nuevo Testamento").

</doc>
<doc id="2720859" url="https://pl.wikipedia.org/wiki?curid=2720859" title="Rammuka">
Rammuka

2 miejscowości w Estonii:

</doc>
<doc id="2720864" url="https://pl.wikipedia.org/wiki?curid=2720864" title="Obiekt elektryczny">
Obiekt elektryczny

Obiekt elektryczny - jest to wyrób, instalacja, zespół urządzeń elektrycznych lub też pojedyncze urządzenie, maszyna elektryczna, aparat elektryczny lub określona ich część.

</doc>
<doc id="2720865" url="https://pl.wikipedia.org/wiki?curid=2720865" title="User Account Control">
User Account Control



</doc>
<doc id="2720867" url="https://pl.wikipedia.org/wiki?curid=2720867" title="Päraküla">
Päraküla

2 miejscowości w Estonii:

</doc>
<doc id="2720868" url="https://pl.wikipedia.org/wiki?curid=2720868" title="Roger Francis Crispian Hollis">
Roger Francis Crispian Hollis



</doc>
<doc id="2720870" url="https://pl.wikipedia.org/wiki?curid=2720870" title="John Franklin Meldon Hine">
John Franklin Meldon Hine



</doc>
<doc id="2720871" url="https://pl.wikipedia.org/wiki?curid=2720871" title="Kastna">
Kastna

2 miejscowości w Estonii:

</doc>
<doc id="2720872" url="https://pl.wikipedia.org/wiki?curid=2720872" title="Mistrzostwa Europy w Biegach Górskich 2012">
Mistrzostwa Europy w Biegach Górskich 2012

11. Mistrzostwa Europy w Biegach Górskich – zawody lekkoatletyczne w biegach górskich, które odbyły się 7 lipca 2012 w Denizli i Pamukkale.
Rezultaty.
Kobiety.
 

</doc>
<doc id="2720881" url="https://pl.wikipedia.org/wiki?curid=2720881" title="Donald Davidson">
Donald Davidson

Donald Herbert Davidson (ur. 6 marca 1917 w Springfield, zm. 30 sierpnia 2003 w Berkeley w Kalifornii) – amerykański filozof analityczny, zajmujący się filozofią języka, teorią prawdy, filozofią działania i filozofią umysłu. Był profesorem w Berkeley w latach 1981-2003, wcześniej pracował m.in. na Uniwersytecie Stanforda.

</doc>
<doc id="2720882" url="https://pl.wikipedia.org/wiki?curid=2720882" title="Ellamaa">
Ellamaa

2 miejscowości w Estonii:
Osoby noszące nazwisko Ellamaa:

</doc>
<doc id="2720894" url="https://pl.wikipedia.org/wiki?curid=2720894" title="Käbiküla">
Käbiküla

2 miejscowości w Estonii:

</doc>
<doc id="2720895" url="https://pl.wikipedia.org/wiki?curid=2720895" title="Silvio Martinello">
Silvio Martinello

Silvio Martinello (ur. 19 stycznia 1963 w Padwie) – włoski kolarz torowy i szosowy, dwukrotny medalista olimpijski oraz dziewięciokrotny medalista torowych mistrzostw świata.
Kariera.
W 1984 roku Silvio Martinello wystartował na igrzyskach olimpijskich w Los Angeles, gdzie zajął czwarte miejsce w drużynowym wyścigu na dochodzenie, w którym Włosi przegrali walkę o brązowy medal z reprezentantami RFN. Na rozgrywanych rok później mistrzostwach świata w Bassano wspólnie z Roberto Amadio, Massimo Brunellim i Gianpaolo Grisandim wywalczył w tej samej konkurencji złoty medal. Na kolejny medal na międzynarodowej imprezie musiał czekać do 1995 roku, kiedy na mistrzostwach świata w Bogocie razem z Marco Villą zwyciężył w madisonie, a indywidualnie był najlepszy w wyścigu punktowym. W międzyczasie pięciokrotnie zdobył mistrzostwo kraju, wygrał także jeden z etapów Vuelta a España (1990 r.) oraz Giro d’Italia (1991 r.), a w 1994 roku był drugi w klasyfikacji punktowej Tour de France. Igrzyska w Atlancie w 1996 roku przyniosły mu tytuł mistrza olimpijskiego w wyścigu punktowym, na podium Włoch wyprzedził Kanadyjczyka Briana Waltona oraz Australijczyka Stuarta O’Grady'ego. W tym samym roku zajął trzecie miejsce w tej konkurencji na mistrzostwach świata w Manchesterze, ulegając jedynie Hiszpanowi Joanowi Llanerasowi i Duńczykowi Michaelowi Sandstødowi. Na mistrzostwach w Manchesterze razem z Villą Martinello wywalczył ponadto złoty medal w madisonie. Duet Villa-Martinello zdobył także srebrny medal na mistrzostwach świata w Perth w 1997 roku oraz brąz trzy lata później na igrzyskach olimpijskich w Sydney. Z Perth Martinello wrócił ponadto ze złotym medalem zdobytym w wyścigu punktowym. W 1998 roku wziął udział w mistrzostwach świata w Bordeaux, gdzie razem z Andreą Collinellim był drugi w madisonie, a indywidualnie zdobył brązowy medal w wyścigu punktowym, w którym wyprzedzili go tylko Joan Llaneras oraz Niemiec Andreas Kappes. Silvio zakończył karierę w 2003 roku.

</doc>
<doc id="2720896" url="https://pl.wikipedia.org/wiki?curid=2720896" title="Paal Brekke">
Paal Brekke

Paal Brekke (ur. 17 września 1923, zm. 2 grudnia 1993) – norweski poeta, powieściopisarz, tłumacz poezji i krytyk literacki.
W 1940 r. uciekł z okupowanej przez hitlerowskie Niemcy Norwegii do neutralnej Szwecji. Miał wtedy 17 lat. Debiutował w 1942 r. tomikiem wierszy "Av din jord er vi til". W 1945 r. powrócił do Norwegii. Swoje doświadczenia wojenne, w tym nieudaną próbę przedostania się do Anglii, opisał w zbiorze wierszy "Jeg gikk så lange veier" (1945) i powieści "På flukt" (1946). Kolejne tomy poezji m.in. "Skyggefektning" (1949), "Løft min krone, vind fra intet" (1957), "Det skjeve smil i rosa" (1965), "Aftenen er stille" (1972) utwierdziły jego pozycję w poezji norweskiej. Jego ostatni zbiór "Ostinatio" (1994) ukazał się już po śmierci autora.
Brekke jest nazywany ojcem norweskiego modernizmu i jednym z odnowicieli poetyckiego języka w swoim kraju. Znaczny wpływ na jego twórczość miały dzieła, które tłumaczył, m.in. poezja T.S. Eliota oraz dwudziestowieczna liryka japońska i indyjska.

</doc>
<doc id="2720911" url="https://pl.wikipedia.org/wiki?curid=2720911" title="Andrea Collinelli">
Andrea Collinelli

Andrea Collinelli (ur. 2 lipca 1969 w Rawennie) – włoski kolarz torowy i szosowy, mistrz olimpijski oraz siedmiokrotny medalista torowych mistrzostw świata.
Kariera.
Pierwszy sukces w karierze Andrea Collinelli osiągnął 1987 roku, kiedy został wicemistrzem świata juniorów w drużynowym wyścigu na dochodzenie. Osiem lat później, podczas mistrzostw świata w Bogocie zdobył srebrny medal w indywidualnym wyścigu na dochodzenie - wyprzedził go jedynie Brytyjczyk Graeme Obree. W tej samej konkurencji zwyciężył również na igrzyskach olimpijskich w Atlancie w 1996 roku, a wraz z kolegami zajął czwartą pozycję, przegrywając walkę o brązowy medal z Australijczykami. Tego roku uczestniczył też w mistrzostwach świata w Manchesterze, gdzie wspólnie z Adlerem Capellim, Cristiano Cittonem i Mauro Trentinim zdobył złoty medal w drużynie, a indywidualnie był drugi, przegrywając tylko z Brytyjczykiem Chrisem Boardmanem. Drużynowe mistrzostwo Włosi w składzie: Capelli, Citton, Collinelli i Mario Benetton obronili podczas mistrzostw świata w Perth w 1997 roku, co więcej Andrea zdobył indywidualnie brązowy medal, plasując się za Francuzem Philippe'em Ermenaultem i Rosjaninem Aleksiejem Markowem. Dwa medale zdobył także na mistrzostwach świata w Bordeaux w 1998 roku, gdzie razem z Silvio Martinello był drugi w madisonie, a wraz z Capellim, Cittonem i Benettonem był trzeci w drużynowym wyścigu na dochodzenie. Collinelli mia wystąpić na igrzyskach olimpijskich w Sydney w 2000 roku, ale na mistrzostwach Włoch w tym samym roku w jego krwi wykryto niedozwolone środki, wobec czego został zawieszony na 10 miesięcy.

</doc>
<doc id="2720912" url="https://pl.wikipedia.org/wiki?curid=2720912" title="Paratilapia dewindti">
Paratilapia dewindti



</doc>
<doc id="2720913" url="https://pl.wikipedia.org/wiki?curid=2720913" title="Orguse">
Orguse

2 miejscowości w Estonii:

</doc>
<doc id="2720917" url="https://pl.wikipedia.org/wiki?curid=2720917" title="Ernest Roberts">
Ernest Roberts

Ernest Roberts (ur. 21 lutego 1868 w Londynie, zm. 2 grudnia 1913 w Melbourne) – australijski polityk angielskiego pochodzenia, działacz Australijskiej Partii Pracy (ALP). Członek Izby Reprezentantów w latach 1908-1913, minister bez teki w drugim gabinecie Andrew Fishera.
Życiorys.
Wychowywał się na wyspie Guernsey. Jego ojciec był oficerem floty handlowej i młody Ernest początkowo poszedł w jego ślady. Jako 18-latek dotarł do Australii, gdzie postanowił osiąść. Przez pierwsze dwa lata mieszkał w kolonii Queensland, potem zaś przeniósł się do Australii Południowej. Pracował tam jako robotnik portowy. Szybko zaangażował się w działalność związkową.
Karierę polityczną zaczął na początku lat 90. XIX wieku, kiedy to został wybrany do samorządu miasta Port Pirie. W 1893 kandydował bez powodzenia w barwach lewicy do Izby Zgromadzenia Australii Południowej. W 1896 wystartował ponownie i uzyskał mandat. W wieku 27 lat był najmłodszym członkiem Izby, co nie przeszkodziło mu aktywnie brać udział w debatach parlamentarnych, zwłaszcza tych dotyczących prawa pracy. Pomimo początkowego sprzeciwu wobec udziału jednostek z Australii Południowej w II wojnie burskiej, w 1900 na ochotnika wyjechał na front tego konfliktu, gdzie służył w stopniu porucznika. W 1901 powrócił do Australii, zrzekł się mandatu poselskiego i już jako kapitan wrócił na wojnę w Afryce Południowej.
Po demobilizacji zajął się dziennikarstwem, redagując partyjny magazyn ALP "Weekly Herald". W 1905 został ponownie wybrany do parlamentu Australii Południowej, od 1901 będącej jednym ze stanów nowo powstałego Związku Australijskiego. W 1908 przeniósł się do parlamentu federalnego, obradującego wówczas w Melbourne. W październiku 1911 został mianowany ministrem bez teki (wówczas ministrów takich określano w Australii ministrami honorowymi) w gabinecie premiera Andrew Fishera. W praktyce jego głównym zadaniem było reprezentowanie ministra obrony George'a Pearce'a w parlamencie, a także tymczasowe kierowanie resortem obrony w czasie wyjazdu zagranicznego ministra.
2 grudnia 1913, wkrótce po zakończeniu burzliwej debaty w Izbie z jego udziałem, upadł i bardzo szybko zmarł. Za przyczynę zgonu uznano chorobę serca, na którą cierpiał przez wiele lat. Miał 45 lat, pozostawił żonę i czworo dzieci. Został pochowany z honorami państwowymi na cmentarzu West Terrace w Adelaide, pogrzeb zgromadził 6 tysięcy osób.

</doc>
<doc id="2720918" url="https://pl.wikipedia.org/wiki?curid=2720918" title="Adler Capelli">
Adler Capelli

Adler Capelli (ur. 8 listopada 1973 w San Pietro in Casale) – włoski kolarz torowy, trzykrotny medalista mistrzostw świata.
Kariera.
W 1992 roku Adler Capelli wystąpił na igrzyskach olimpijskich w Barcelonie, gdzie w wyścigu na 1 kilometr zajął piątą pozycję. Cztery lata później, podczas igrzysk w Atlancie wraz z kolegami był czwarty w drużynowym wyścigu na dochodzenie, przegrywając walkę o brązowy medal z Australijczykami. W tej samej konkurencji Włosi w składzie: Adler Capelli, Cristiano Citton, Mauro Trentini i Andrea Collinelli zdobyli złoty medal na mistrzostwach świata w Manchesterze. Sukces ten wspólnie z Cittonem, Collinellim i Mario Benettonem powtórzył podczas mistrzostw świata w Perth w 1997 roku. Ostatni sukces odniósł na mistrzostwach świata w Bordeaux w 1998 roku, gdzie wraz z Collinellim, Cittonem i Benettonem był trzeci w drużynowym wyścigu na dochodzenie. Brał również udział w igrzyskach olimpijskich w Sydney w 2000 roku, ale drużyna włoska zajęła tam dopiero jedenastą pozycję.

</doc>
<doc id="2720919" url="https://pl.wikipedia.org/wiki?curid=2720919" title="Phillip Island Grand Prix Circuit">
Phillip Island Grand Prix Circuit

Phillip Island Grand Prix Circuit – tor wyścigowy położony na wyspie Phillip Island w Australii, niedaleko Melbourne.
Tor ziemny.
Pierwszy wyścig na Phillip Island odbył się na torze ziemnym w 1928 roku. Był to wyścig o dystansie 100 mil, który jest uważany za pierwszy wyścig o Grand Prix Australii. Trasa tego toru prowadziła wówczas przez drogi publiczne. Tor ziemny składał się z trzech części:
Po 1940 wyścigi na tym torze nie odbywały się, gdyż został on zamknięty.
Tor asfaltowy.
W 1951 grupa sześciu lokalnych biznesmenów zdecydowała się zbudować nowy tor. Jedynym wolnym terenem do budowy był kawałek wybrzeża. Tor w związku z tym był bardzo stromy co spowodowało przekroczenie kosztów budowy i opóźnienia w jego otwarciu. Nowy tor został otwarty 15 grudnia 1956. W 1960 odbyła się tu pierwsza edycja długodystansowego wyścigu Armstrong 500. W 1962, podczas trzeciej edycji wyścigu tor został dość poważnie uszkodzony i kolejne jego edycje odbywały się odtąd na torze Mount Panorama Circuit.
Ponownie otwarto tor w 1967, jednak jego ukształtowanie powodowało, że wymagał on sporo pracy przy konserwacji i w latach 70. wyraźnie podupadł, aż ostatecznie w 1978 został zamknięty. W 1985 zmienił się jego właściciel i rozpoczęto prace aby przywrócić tor do użytku. Stało się to 7 kwietnia 1989, gdy na torze odbyło się pierwsze Motocyklowe Grand Prix Australii zaliczane do Motocyklowych Mistrzostw Świata.
Aktualnie na tym torze odbywają się wyścigi serii V8 Supercars, World Superbike, Motocyklowe Grand Prix Australii oraz wiele pomniejszych australijskich serii. Od 2006 w kompleksie znajduje się również tor kartingowy.

</doc>
<doc id="2720920" url="https://pl.wikipedia.org/wiki?curid=2720920" title="Janusz Mostowski">
Janusz Mostowski

Jan Władysław Janusz Mostowski (ps. „Zawilec”) (ur. 10 lipca 1891 w Żółtańcach, zm. 12 marca 1975 w Chełmie) – polski rolnik z wykształcenia, posiadacz własnego, rodzinnego gospodarstwa rolnego, działacz społeczny, poseł na Sejm IV kadencji (1935–1938) w II Rzeczypospolitej, członek Rady Związku Powiatów Rzeczypospolitej Polskiej w 1936 roku.
Życiorys.
Ukończył średnią Szkołę Handlową A. Jeżewskiego (w 1912 roku) i Wyższą Szkołę Ogrodniczą przy TKN w Warszawie. Studiował również na SGGW. W latach 1912–1914 kolportował „bibułę” niepodległościową dostarczaną mu z Krakowa przez siostrę Irenę, prowadził zbiórkę pieniędzy na Polski Skarb Wojskowy. W latach 1915–1918 był członkiem POW w powiat chełmski. 
W 1920 roku zgłosił się ochotniczo do Wojska Polskiego i walczył w 207. pułku piechoty im. S. Batorego. W pierwszych dniach września tego roku został przydzielony do oddziału II Sekcji Polityczno-Prasowej. 
Po przejściu do rezerwy pracował jako inspektor kółek rolniczych. Od 1924 roku prowadził własne gospodarstwo rolne.
Pełnił szereg funkcji społecznych, w latach 30. był m.in.: prezesem zarządu powiatowego Okręgowego TOKR, przewodniczącym Rady Gminnej, członkiem Sejmiku i Wydziału Powiatowego oraz członkiem komisji oświaty pozaszkolnej.
Politycznie był związany z BBWR. 
W wyborach parlamentarnych w 1935 roku został wybrany posłem na Sejm IV kadencji (1935–1938) 32 629 głosami z listy BBWR z okręgu nr 36, obejmującego powiaty: chełmski, krasnystawski i hrubieszowski. W kadencji tej pracował w komisjach: budżetowej (1937–1938, był zastępcą członka) i rolnej. W czerwcu 1938 roku został wybrany do specjalnej komisji do spraw aprowizacji. 
Do lipca 1944. prowadził własne gospodarstwo rolno-ogrodnicze w Żółtańcach-Kolonii. Był przewodniczącym obwodu chełmskiego OZN.
Życie rodzinne.
Był synem Władysława i Stanisławy z domu Szreniawa-Kurowskiej. Ożenił się z Marią z Karatnickich, z którą miał dwóch synów: Władysława i Lucjana.
Linki zewnętrzne.
Mostowski Janusz 1891-1975 Biblioteka Sejmowa

</doc>
<doc id="2720921" url="https://pl.wikipedia.org/wiki?curid=2720921" title="Tureckie Siły Zbrojne">
Tureckie Siły Zbrojne



</doc>
<doc id="2720923" url="https://pl.wikipedia.org/wiki?curid=2720923" title="Józef Pisz">
Józef Pisz

Józef Pisz (ur. 9 lutego 1845 w Dukli, zm. 28 listopada 1907 w Tarnowie) – polski wydawca, księgarz, drukarz i redaktor, od 1879 roku działający w Tarnowie.
Życiorys.
Józef Pisz pochodził z węgierskiej rodziny osiadłej w okolicach Jasła. Od 1856 roku był praktykantem w drukarni swego stryja, również Józefa, założyciela drukarni w Nowym Sączu. Po 1861 roku pracował jako drukarz i księgarz w kilku miastach Galicji i Królestwa Kongresowego, w tym we Lwowie, gdzie działał w Stowarzyszeniu Drukarzy „Ognisko”. W 1879 roku zakupił drukarnię Władysława Angelusa w Tarnowie, gdzie osiadł. Zmodernizował zakład, instalując między innymi elektryczny napęd maszyn, i rozbudował go. W 1888 roku poślubił Anielę z Hodaków i zakupił kamienicę w centrum miasta, przy ulicy Katedralnej 3. Piszowie jako pierwsi w Tarnowie zainstalowali telefon. 
Rozwijając firmę, nabył w 1889 roku księgarnię Edwarda Mankesa. Prowadził równocześnie wydawnictwo, księgarnię, drukarnię, wypożyczalnię książek, agencję i biuro ogłoszeń prasowych, skład papieru i sklep z artykułami szkolnymi. Wydał między innymi śpiewnik "Harfiarz. Zbiór pieśni patriotycznych i narodowych na 4 męskie głosy" autorstwa Stefana Surzyńskiego i "Krótki rys dziejów literatury polskiej" Wiktora Doleżana. Wydawał i redagował kalendarz „Tarnowianin”, od 1881 roku dwutygodnik, później tygodnik „Pogoń”, istniejący do 1914 roku, od 1898 roku tygodnik ilustrowany „Przyrodnik”, zaś od 1901 roku „Głos Rolniczy”.
Ponadto w jego drukarni powstawały miesięcznik „Górnik” ukazujący się w Gorlicach, „Przegląd Tygodniowy” z Biecza, tygodnik „Krynica”, Słowo Tarnowskie, dwutygodnik „Zakopianin”, kalendarze „Podhalanin” i „Kalendarz Stanisławowski”. Własnym nakładem wydał prawdopodobnie 27 pozycji, na zlecenie prywatne 61 książek i 22 dalsze dla instytucji. W latach 1889–1903 był członkiem Izby Handlowo-Przemysłowej w Krakowie.
Zmarł 28 listopada 1907 roku w Tarnowie i został pochowany na miejscowym Starym Cmentarzu. Jego przedsiębiorstwo prowadziła nadal żona Aniela.
Aniela i Józef Piszowie zostali patronami niewielkiego skweru przy ul. Panny Marii w Tarnowie.

</doc>
<doc id="2720925" url="https://pl.wikipedia.org/wiki?curid=2720925" title="Cristiano Citton">
Cristiano Citton

Cristiano Citton (ur. 25 października 1974 w Romano d’Ezzelino) – włoski kolarz torowy i szosowy, trzykrotny medalista torowych mistrzostw świata.
Kariera.
Pierwszy sukces w karierze Cristiano Citton osiągnął 1996 roku, kiedy wspólnie z Adlerem Capellim, Andreą Collinellim i Mauro Trentinim zdobył złoty medal w drużynowym wyścigu na dochodzenie. W tym samym roku wystartował także na igrzyskach olimpijskich w Atlancie, gdzie włoska drużyna zajęła w tej konkurencji czwartą pozycję, przegrywając walkę o brązowy medal z Australijczykami. Drużynowe mistrzostwo Włosi w składzie: Capelli, Citton, Collinelli i Mario Benetton obronili podczas mistrzostw świata w Perth w 1997 roku. Ostatni medal Citton zdobył na mistrzostwach świata w Bordeaux w 1998 roku, gdzie wraz z Capellim, Collinellim i Benettonem był trzeci w drużynowym wyścigu na dochodzenie. Brał również udział w igrzyskach olimpijskich w Sydney w 2000 roku, ale włoska drużyna zajęła tam dopiero jedenaste miejsce.

</doc>
<doc id="2720926" url="https://pl.wikipedia.org/wiki?curid=2720926" title="Aniela Piszowa">
Aniela Piszowa

Aniela Piszowa z domu Hodak (ur. 1860 we Lwowie, zm. 12 listopada 1934 w Tarnowie) – polska publicystka, redaktorka, dziennikarka i wydawca, właścicielka oficyny wydawniczej i drukarni w Tarnowie, emancypantka.
Życiorys.
Była córką Walentego Hodaka i Antoniny ze Skerlów. Jej ojciec był dyrektorem lwowskiej drukarni Pillerów. Do 1888 pracowała jako nauczycielka w Szkole Ludowej św. Elżbiety we Lwowie. W tym roku wyszła za Józefa Pisza i wraz z nim zamieszkała w Tarnowie, gdzie mąż od 1879 prowadził drukarnię. Czynnie uczestniczyła w działalności męża, który stopniowo rozwijał zdobywające renomę przedsiębiorstwo. Redagowała między innymi tygodnik „Pogoń” i kalendarz „Tarnowianin”. Piszowie jako pierwsi wprowadzili do swej drukarni prąd elektryczny i założyli pierwszy w Tarnowie telefon. W 1907 zmarli Józef i ich syn Bogdan, zaś Aniela Piszowa przejęła samodzielnie zarząd oficyny wydawniczej. Przez pewien czas w pracy pomagał jej ojciec.
Podczas I wojny światowej wyjechała z Tarnowa, przez pewien czas mieszkała w Wiedniu. W 1918 wznowiła działalność oficyny i rozwinęła ją. Była autorką prac "Kult zmarłych u różnych narodów" (1926) oraz "600-lecie Tarnowa" (1930). W rękopisach pozostały między innymi prace "Arianie w Tarnowie" i "Cmentarz tarnowski". Pisała wiersze, uczestniczyła w redagowaniu wydawanych przez nią pism.
Zmarła 12 listopada 1934 i została pochowana na tarnowskim Starym Cmentarzu.
Upamiętnienie.
Aniela i Józef Piszowie zostali patronami niewielkiego skweru przy ul. Panny Marii w Tarnowie.

</doc>
<doc id="2720927" url="https://pl.wikipedia.org/wiki?curid=2720927" title="Yekaterina Medvedyeva">
Yekaterina Medvedyeva



</doc>
<doc id="2720930" url="https://pl.wikipedia.org/wiki?curid=2720930" title="Boris Šprem">
Boris Šprem

Boris Šprem (ur. 14 kwietnia 1956 w m. Koprivnički Bregi, zm. 30 września 2012 w Houston) – chorwacki polityk i prawnik, parlamentarzysta, przewodniczący Zgromadzenia Chorwackiego.
Życiorys.
Z wykształcenia prawnik, ukończył studia na Wydziale Prawa Uniwersytetu w Zagrzebiu. Od 1980 do 1993 był urzędnikiem w chorwackim parlamencie. Następnie do 2003 pracował w chorwackim krajowym automobilklubie ("Hrvatski autoklub"), dochodząc do stanowiska sekretarza generalnego tej organizacji. Przez rok pełnił funkcję szefa biura legislacji przy radzie ministrów, po czym do 2005 zasiadał w zarządzie przedsiębiorstwa ubezpieczeniowego. W 2005 prezydent Stjepan Mesić powierzył mu stanowisko szefa kancelarii prezydenta, które zajmował do 2007. W tym samym roku Boris Šprem z ramienia Socjaldemokratycznej Partii Chorwacji uzyskał mandat deputowanego do Zgromadzenia Chorwackiego. W wyborach w 2011, wygranych przez koalicję skupioną wokół jego ugrupowania, z powodzeniem ubiegał się o reelekcję. Został następnie wybrany na przewodniczącego parlamentu VII kadencji. Zmarł 30 września 2012 w MD Anderson Cancer Center w Houston z powodu bardzo złośliwej postaci szpiczaka mnogiego.

</doc>
<doc id="2720931" url="https://pl.wikipedia.org/wiki?curid=2720931" title="Manuel Tuñón de Lara">
Manuel Tuñón de Lara

Manuel Tuñón de Lara (ur. 8 września 1915 w Madrycie, zm. 25 stycznia 1997 w Lejonie (Vizcaya)) – hiszpański historyk.
Życiorys.
W 1932 roku wstąpił do Komunistycznego Związku Młodzieży, w 1937 roku został dyrektorem szkoły kadr Młodzieży Socjalistycznej Unified. Pod koniec wojny domowej w Hiszpanii był internowany w obozie koncentracyjnym.
W 1946 roku uciekł do Paryża, aby uniknąć prześladowań w związku z jego członkostwem w Unii Wolnych Intelektualistów. W Paryżu ukończył studia z historii. Jest autorem licznych artykułów, które ukazywały się w różnych publikacjach komunistycznych na całym świecie.
W 1964 został profesorem i szefem instytutu historii i literatury hiszpańskiej na Uniwersytecie w Pau.
Po śmierci Francisco Franco, Tuñón de Lara wrócił do Hiszpanii i kontynuował pracę jako profesor Uniwersytetu Balearów i Uniwersytetu Kraju Basków.

</doc>
<doc id="2720932" url="https://pl.wikipedia.org/wiki?curid=2720932" title="Jäätma">
Jäätma

2 miejscowości w Estonii:

</doc>
<doc id="2720933" url="https://pl.wikipedia.org/wiki?curid=2720933" title="Kaarli">
Kaarli

2 miejscowości w Estonii:

</doc>
<doc id="2720935" url="https://pl.wikipedia.org/wiki?curid=2720935" title="Nuncjusze apostolscy w Demokratycznej Republice Konga">
Nuncjusze apostolscy w Demokratycznej Republice Konga

Nuncjusze apostolscy w Demokratycznej Republice Konga – nuncjusze apostolscy w Demokratycznej Republice Konga są reprezentantami Stolicy Apostolskiej przy rządzie Demokratycznej Republice Konga. Nuncjatura apostolska mieści się w Kinszasie przy Avenue Goma 81. Demokratyczna Republika Konga utrzymuje stosunki z Watykanem od uzyskania niepodległości w 1960. 

</doc>
<doc id="2720936" url="https://pl.wikipedia.org/wiki?curid=2720936" title="Papiaru">
Papiaru

2 miejscowości w Estonii:

</doc>
<doc id="2720937" url="https://pl.wikipedia.org/wiki?curid=2720937" title="Nuncjusz apostolski w Demokratycznej Republice Konga">
Nuncjusz apostolski w Demokratycznej Republice Konga



</doc>
<doc id="2720938" url="https://pl.wikipedia.org/wiki?curid=2720938" title="Ehrenzeichen für Verdienste um die Republik Österreich">
Ehrenzeichen für Verdienste um die Republik Österreich



</doc>
<doc id="2720939" url="https://pl.wikipedia.org/wiki?curid=2720939" title="Nuncjusz apostolski w Zairze">
Nuncjusz apostolski w Zairze



</doc>
<doc id="2720940" url="https://pl.wikipedia.org/wiki?curid=2720940" title="Mario Benetton">
Mario Benetton

Mario Benetton (ur. 1 stycznia 1974 w Padwie) – włoski kolarz torowy i szosowy, dwukrotny medalista torowych mistrzostw świata.
Kariera.
Pierwszy sukces w karierze Mario Benetton osiągnął 1997 roku, kiedy wspólnie z Adlerem Capellim, Andreą Collinellim i Cristiano Cittonem zdobył złoty medal w drużynowym wyścigu na dochodzenie. W tym samym składzie drużyna włoska wywalczyła brązowy medal w tej konkurencji podczas mistrzostw świata w Bordeaux w 1998 roku oraz wygrała zawody Pucharu Świata we francuskim Hyères. Mario brał również udział w igrzyskach olimpijskich w Sydney w 2000 roku, ale włoska drużyna zajęła tam dopiero jedenaste miejsce.

</doc>
<doc id="2720942" url="https://pl.wikipedia.org/wiki?curid=2720942" title="Ryan Fisher">
Ryan Fisher

Ryan Scott Fisher (ur. 7 września 1983 w Norco) – amerykański żużlowiec.
Kariera sportowa.
Fisher na co dzień ściga się w brytyjskiej lidze żużlowej, gdzie startuje od 2002 roku. W 2014 roku reprezentuje barwy Coventry Bees oraz Peterborough Panthers. Amerykański zawodnik nie miał do tej pory zbyt wielu szans na starty w Polsce. Do tej pory podpisywał kontrakty warszawskie, ze Stalą Rzeszów (2010, wypożyczony do KMŻ Lublin), GTŻ Grudziądz (2011) oraz KMŻ Lublin (2012). W 2013 roku podpisał kontrakt z rawickim Kolejarzem.
Starty w lidze.
Liga brytyjska
Liga szwedzka
Liga amerykańska
Liga polska
Liga duńska

</doc>
<doc id="2720943" url="https://pl.wikipedia.org/wiki?curid=2720943" title="Styx (księżyc)">
Styx (księżyc)

Styx (do lipca 2013 S/2012 (134340) 1, nieformalnie: P5 lub S/2012 P 1) – naturalny satelita Plutona, odkryty na serii zdjęć wykonanych od 26 czerwca do 9 lipca 2012 przez Kosmiczny Teleskop Hubble’a. 11 lipca 2012 roku ogłoszono, że zaobserwowany obiekt jest istotnie piątym znanym księżycem tej planety karłowatej. O odkryciu poinformował Mark R. Showalter z SETI Institute.
Księżyc obiega Plutona po orbicie zbliżonej do okręgu o promieniu około 47 000 km wewnątrz orbity księżyca Nix, a na zewnątrz orbity Charona. Jest to najmniejszy znany obecnie księżyc Plutona, jego wymiary to ok. 7 km na 5 km.

</doc>
<doc id="2720945" url="https://pl.wikipedia.org/wiki?curid=2720945" title="Waldkirchen">
Waldkirchen



</doc>
<doc id="2720950" url="https://pl.wikipedia.org/wiki?curid=2720950" title="Luka Bebić">
Luka Bebić

Luka Bebić (ur. 21 sierpnia 1937 w Desne) – chorwacki polityk i agronom, wieloletni parlamentarzysta, przewodniczący parlamentu i minister obrony, jeden z liderów Chorwackiej Wspólnoty Demokratycznej (HDZ).
Życiorys.
Ukończył studia rolnicze na Uniwersytecie w Sarajewie. Do 1990 pracował w Metkoviciu, był etatowym działaczem Związku Komunistów Jugosławii. W 1989 został członkiem Chorwackiej Wspólnoty Demokratycznej, pełnił funkcje w ścisłych władzach krajowych tego ugrupowania. W 1991 przez około dwa miesiące sprawował urząd ministra obrony, a w latach 1996–1998 był doradcą prezydenta ds. bezpieczeństwa narodowego. Między 1990 a 2007 sześciokrotnie uzyskiwał mandat deputowanego do Zgromadzenia Chorwackiego. Od 2003 był wiceprzewodniczącym parlamentu. Od stycznia 2008 do grudnia 2011 zajmował stanowisko przewodniczącego Zgromadzenia Chorwackiego VI kadencji. Nie ubiegał się o poselską reelekcję w 2011.

</doc>
<doc id="2720956" url="https://pl.wikipedia.org/wiki?curid=2720956" title="Kendall Marshall">
Kendall Marshall

Kendall Dewan Marshall (ur. 19 sierpnia 1991) – amerykański koszykarz występujący na pozycji rozgrywającego.
W 2010 wystąpił w meczu wschodzących gwiazd - Nike Hoop Summit oraz McDonald’s All-American.
Marshall po karierze na uczelni North Carolina zgłosił się do draftu 2012, w którym został wybrany z 13 numerem przez Phoenix Suns. 16 lipca 2012 podpisał debiutancki kontrakt z tym klubem. Po rozegraniu sześciu meczów w barwach Suns, został odesłany do klubu farmerskiego Bakersfield Jam. Po rozegraniu 9 meczów w lidze NBDL, w których zdobywał średnio 9,6 punktu i 7,6 asysty, Marshall powrócił do zespołu z Arizony. W swoim pierwszym meczu w pierwszej piątce Suns, przeciwko Utah Jazz, zdobył 7 punktów i 13 asyst.
25 października 2013 Marshall, wraz z Marcinem Gortatem, Shannonem Brownem i Malcolmem Lee został wytransferowany do Washington Wizards w zamian za Emekę Okafora i wybór w pierwszej rundzie draftu 2014. Trzy dni później został zwolniony przez Wizards.
4 grudnia 2013 Marshall został pozyskany przez klub ligi D-League, Delaware 87ers. W pierwszym meczu w tym zespole, przeciwko Rio Grande Valley Vipers uzyskał 31 punktów, 10 asyst, 9 zbiórek i 2 przechwyty.
20 grudnia 2013 Marshall podpisał kilkuletni kontrakt z Los Angeles Lakers. 3 stycznia 2014, w meczu z Utah, po raz pierwszy wystąpił w wyjściowym składzie Lakers i zdobył 20 punktów i 15 asyst. W sezonie 2013/14 Marshall zdobywał średnio 8,0 punktu i 8,8 asysty na mecz. W tej drugiej kategorii został sklasyfikowany na drugim miejscu w całej lidze, tylko za Chrisem Paulem. 18 lipca 2014 został zwolniony przez Lakers.
20 lipca 2014 jego kontrakt został przejęty przez Milwaukee Bucks.
9 września 2015 roku podpisał jako wolny agent umowę z klubem Philadelphia 76ers.
21 września 2017 podpisał umowę z Milwaukee Bucks. 8 października został zwolniony.

</doc>
<doc id="2720957" url="https://pl.wikipedia.org/wiki?curid=2720957" title="Nuncjusze apostolscy w Chorwacji">
Nuncjusze apostolscy w Chorwacji

Nuncjusze apostolscy w Chorwacji nuncjusze apostolscy w Chorwacji są reprezentantami Stolicy Apostolskiej przy rządzie Chorwacji. Nuncjatura apostolska mieści się w Zagrzebiu przy Ksaverska cesta 10 A. Chorwacja utrzymuje stosunki z Watykanem od 1992 (1991 uzyskanie niepodległości). 

</doc>
<doc id="2720959" url="https://pl.wikipedia.org/wiki?curid=2720959" title="Stanisław Mróz (poseł)">
Stanisław Mróz (poseł)

Stanisław Mróz, ps. „Stefan Nowak” (ur. 18 grudnia 1890 w Tarnowie, zm. 20 lutego 1972 w Poznaniu) – polski nauczyciel, działacz społeczny, poseł na Sejm IV kadencji (1935–1938) w II Rzeczypospolitej.
Życiorys.
Ukończył Seminarium Nauczycielskie w Tarnowie w 1910 roku i studia pedagogiczne na Wyższym Kursie Pedagogicznym w Poznaniu (prawdopodobnie w 1921 roku). 
W latach 1910–1914 pracował jako nauczyciel w powiecie tarnowskim. Podczas I wojny światowej walczył w randze podporucznika w armii austriackiej na froncie włoskim. W latach 1918–1919 służył w Armii Polskiej we Francji, z którą wrócił do Polski. 
W latach 20. pracował jako nauczyciel w Gimnazjum im. G. Bergera i Gimnazjum im. K. Marcinkowskiego w Poznaniu. 
Był działaczem Chrześcijańsko-Narodowego Stowarzyszenia Nauczycieli Szkół Powszechnych, Związku Obrony Kresów Zachodnich, od 1935 roku był przywódcą Narodowego Stronnictwa Pracy, prezesem Rady Okręgowej Polskich Związków Zawodowych „Praca”. Był też radnym m. Poznania i redaktorem „Zewu Pracy”.
W wyborach parlamentarnych w 1935 roku został wybrany posłem na Sejm IV kadencji (1935–1938) 12 178 głosami z okręgu nr 94, obejmującego obwody II, VI, VII i VIII w Poznaniu. W kadencji tej pracował w komisjach: budżetowej (w sesji 1937–1938 był zastępcą członka), oświatowej (1935–1936), pracy (był jej sekretarzem) i przemysłowo-handlowej. W lutym 1938 roku został wybrany do specjalnej komisji do spraw samorządu miejskiego, a w czerwcu 1938 roku – do specjalnej komisji do spraw aprowizacji. 
W czasie II wojny światowej, od listopada 1939 roku był członkiem kierownictwa SZP, później ZWZ-AK w Tarnowie, redaktorem i wydawcą konspiracyjnego „Biuletynu Informacyjnego” i defetystycznych ulotek skierowanych do żołnierzy niemieckich w ramach tzw. akcji „N”. Gdy został ostrzeżony przed aresztowaniem, ukrywał się pod nazwiskiem Nowak w Trzemesnej, Zabłędzy, okolicach Tarnowa, Krakowa i w Radomiu, a od lipca 1941 roku – w konspiracji w Warszawie. 
Po wojnie pracował w latach 1945–1948 jako nauczyciel Gimnazjum Marii Magdaleny w Poznaniu, w okresie 1948–1949 był dyrektorem Ośrodka Szkolenia Zawodowego, a w latach 1946–1948 – redaktorem miesięcznika „Materiały Budowlane”. 
Został aresztowany w 1952 roku, więziony na Mokotowie w Warszawie, zwolniono go w 1954 roku. W latach 1958–1962 był założycielem i prezesem Spółdzielni Melioracyjnej w Poznaniu. 
Życie prywatne.
Był synem Józefa (robotnika) i Anny z domu Więcek. Ożenił się ze Stefanią Palichleb. Powtórnie ożenił się z Janiną Wilczyńską. Miał syna Mariusza.
Został pochowany na Cmentarzu na Junikowie w Poznaniu (pole 9 kwatera 5-14-531).

</doc>
<doc id="2720961" url="https://pl.wikipedia.org/wiki?curid=2720961" title="Nedda">
Nedda

Nedda – opowiadanie Giovanniego Vergi opublikowane po raz pierwszy w 1874. Weszło następnie w skład tomu "Życie wśród pól". Jego napisanie uważa się za moment przełomowy w twórczości Vergi.
Okoliczności powstania utworu.
Przed napisaniem "Neddy" Giovanni Verga poruszał w swoich utworach przede wszystkim tematykę „salonową”, pisząc o życiu arystokracji i mieszczan i tworząc w konwencji popularnego melodramatu. Opowiadanie to jest pierwszym w jego dorobku tekstem, w którym autor przedstawiał mu współczesną sobie Sycylię (z której sam pochodził) i żyjących na niej chłopów. Realia sycylijskie były pisarzowi doskonale znane, gdyż nie tylko pamiętał je z młodości, ale również regularnie odwiedzał wyspę po swojej przeprowadzce do Mediolanu w 1872. Zdaniem Żaboklickiego podjęcie zupełnie nowej problematyki wynikało z niezadowolenia autora ze swoich wcześniejszych utworów – pisarz nie wskazał w swojej korespondencji żadnej innej przyczyny. Verga po raz pierwszy również stworzył nie powieść, ale opowiadanie.
Początkowo pisarz nie traktował "Neddy" jako poważnego przedsięwzięcia literackiego i był zdania, że powstały utwór reprezentuje niski poziom.
Treść.
Akcja utworu dzieje się na sycylijskiej wsi. Tytułowa bohaterka, młoda chłopka Nedda, żyje w nędzy. By zarobić na utrzymanie swoje i chorej matki, najmuje się u zamożnych gospodarzy do najcięższych prac. Otrzymuje najniższą płacę, jednak przez nieśmiałość i wrażliwość nie skarży się i żyje pogodzona z losem. Po śmierci matki Nedda zakochuje się w chłopie Janu. Razem najmują się do pracy w gospodarstwie, którego właściciel oferuje pracownikom wyższe płace, planują ślub i wspólną przyszłość. Wkrótce dziewczyna zachodzi w ciążę, przez co miejscowa społeczność odtrąca ją. Janu choruje na febrę, jednak mimo to udaje się do pracy; w rezultacie ginie wskutek upadku z drzewa. Sytuacja materialna Neddy jeszcze się pogarsza, gdyż będąc w zaawansowanej ciąży dziewczyna nie może pracować fizycznie. Ostatecznie rodzi słabą i chorowitą dziewczynkę, która szybko umiera z głodu i wycieńczenia. Po śmierci córeczki Nedda dziękuje Maryi Pannie, że jej dziecko zmarło, zanim dorosło i zaczęło cierpieć tak, jak ona.
Cechy utworu.
Wymowa "Neddy" nacechowana jest humanitaryzmem i filantropią, jakie były obecne już w starszych utworach o tematyce wiejskiej powstających w XIX w. w romantycznej literaturze włoskiej, jak również znanej we Włoszech literaturze francuskiej. Bohaterka utworu jest uosobieniem cnoty: z pokorą znosi śmierć kolejnych bliskich osób, żadne tragiczne wydarzenie nie skłania jej do buntu. Nedda godzi się także z uciskiem ekonomicznym, bez szemrania zgadzając się na niską płacę czy pozbawianie dniówek z powodu złej pogody uniemożliwiającej pracę. Postawa ta jest zresztą powszechna u przedstawionych w dziele chłopów, którzy również obojętnie przyglądają się cudzym nieszczęściom. Narrator utworu wyraźnie przejawia współczucie dla bohaterki. Wędrującą nocą do domu Neddę opisuje jako "kózkę" czy "biedną mrówkę", surowo ocenia proboszcza, który potępił dziewczynę za pozamałżeński związek. Podkreśla, że Nedda była piękna, a jedynie przez nędzę i ciężką pracę straciła naturalny wdzięk.
Istotnym elementem utworu jest precyzyjny opis warunków życia i pracy na Sycylii, które były całkowicie nieznane pierwszym, mediolańskim odbiorcom opowiadania. W dziele podane zostały szczegółowe informacje o czasie trwania pracy robotnika rolnego i otrzymywanej przez niego zapłacie, warunkach zakwaterowania i relacjach między pracownikami najemnymi a gospodarzami.
"Nedda" została pierwszy raz opublikowana na łamach jednego z pism mediolańskich w połowie 1874.

</doc>
<doc id="2720963" url="https://pl.wikipedia.org/wiki?curid=2720963" title="Teodora Ruano">
Teodora Ruano

María Teodora Adoración „Dori” Ruano Sanchón (ur. 11 stycznia 1969 w Villamayor de Armuña) – hiszpańska kolarka torowa i szosowa, dwukrotna medalistka torowych oraz brązowa medalistka szosowych mistrzostw świata.
Kariera.
Pierwszy sukces Teodora Ruano osiągnęła w 1992 roku, kiedy zajęła trzecie miejsce w klasyfikacji generalnej szosowego wyścigu Emakumeen Bira. W tym samym roku wzięła udział w szosowym wyścigu ze startu wspólnego na igrzyskach olimpijskich w Barcelonie, który ukończyła na 42. miejscu. Pięć lat później wystartowała na torowych mistrzostwach świata w Perth, gdzie zdobyła srebrny medal w wyścigu punktowym, ulegając jedynie Rosjance Natalji Karimowej. Na rozgrywanych w 1998 roku mistrzostwach świata w Bordeaux w tej samej konkurencji Teodora była najlepsza, bezpośrednio wyprzedzając Meksykankę Belem Guerrero i Rosjankę Olgę Slusariewą. Podczas igrzysk olimpijskich w Sydney w 2000 roku Hiszpanka zajęła siódme miejsce w wyścigu punktowym, a rywalizację indywidualnej jeździe na czas zakończyła na osiemnastej pozycji. Na szosowych mistrzostwach świata w Lizbonie w 2001 roku Ruano wywalczyła brązowy medal w indywidualnej jeździe na czas, ustępując tylko Francuzce Jeannie Longo i Szwajcarce Nicole Brändli. Brała także udział w igrzyskach olimpijskich w Atenach w 2004 roku, ale w indywidualnej jeździe na czas była osiemnasta, a wyścigu ze startu wspólnego nie ukończyła.

</doc>
<doc id="2720966" url="https://pl.wikipedia.org/wiki?curid=2720966" title="Tajemniczy rozmówca">
Tajemniczy rozmówca

Tajemniczy rozmówca (ang. "The Caller") – amerykański thriller z 2008 roku w reżyserii Richarda Ledesa.
Fabuła.
Jimmy Stevens (Frank Langella) stoi na czele międzynarodowego koncernu energetycznego. Pewnego dnia zdobywa dowody obciążające pracowników firmy, którzy dopuszczają się korupcji w Ameryce Południowej. Chce ujawnić sensacyjne dokumenty. Obawiając się o życie, wynajmuje prywatnego detektywa.

</doc>
<doc id="2720967" url="https://pl.wikipedia.org/wiki?curid=2720967" title="Giulio Einaudi">
Giulio Einaudi

Giulio Einaudi (ur. 11 lutego 1928 w San Damiano Macra we Włoszech, zm. 28 grudnia 2017 w Cuneo) – duchowny katolicki, arcybiskup, nuncjusz apostolski.
Życiorys.
29 czerwca 1951 otrzymał święcenia kapłańskie i został inkardynowany do diecezji Saluzzo. W 1958 rozpoczął przygotowanie do służby dyplomatycznej na Papieskiej Akademii Kościelnej.
10 listopada 1976 został mianowany przez Pawła VI nuncjuszem apostolskim w Pakistanie oraz biskupem tytularnym diecezji "Villamagna in Tripolitana". Sakry biskupiej 2 stycznia 1977 udzielił mu ówczesny prefekt Kongregacji ds. Ewangelizacji Narodów - kardynał Agnelo Rossi. 
Następnie w 1980 został przedstawicielem Watykanu na Kubie (1980-1988). W latach 1988-1992 pracował jako nuncjusz w Chile. 
29 lutego 1992 został mianowany pierwszym nuncjuszem w Chorwacji, pełnił tę funkcję do przejścia na emeryturę 4 sierpnia 2003.

</doc>
<doc id="2720968" url="https://pl.wikipedia.org/wiki?curid=2720968" title="Walka na szczycie zasłony">
Walka na szczycie zasłony

Walka na szczycie zasłony – w piłce koszykowej czynności wykonywane przez obrońcę, który ma zostać trafiony zasłoną, mające na celu "przeciśnięcie" się przez zasłonę i dalsze krycie atakującego.
Sposób wykonania.
Zawodnik w obronie, który ma być zasłonięty (trafiony zasłoną), w pierwszym ruchu zwodzi przeciwnika, lekko odchodząc od atakującego. Następnie, kiedy zasłaniający jest w odległości 2 lub jednego kroku, obrońca zbliża się do swojego przeciwnika. Pierwszym ruchem jest manewr nogą, która musi zmieścić się między zasłaniającym zawodnikiem (wykonującym zasłonę), a jego partnerem z piłką. Równocześnie przedramię, staw łokciowy i ramię, nie przekraczając przepisów gry, "pracują" dla zrobienia sobie miejsca. Dla łatwiejszego zmieszczenia się, przed wejściem na szczyt zasłony, obrońca może się wyprostować w stawach kolanowych, ale w momencie osiągnięcia szczytu zasłony, następuje powrót do postawy obrońcy.

</doc>
<doc id="2720969" url="https://pl.wikipedia.org/wiki?curid=2720969" title="Nuncjusz apostolski w Chorwacji">
Nuncjusz apostolski w Chorwacji



</doc>
<doc id="2720974" url="https://pl.wikipedia.org/wiki?curid=2720974" title="ExCeL">
ExCeL

ExCeL (Exhibition Centre London, "Londyńskie Centrum Wystawiennicze") – centrum wystawienniczo-konferencyjne w Londynie, położone na terenie biznesowej dzielnicy Docklands, w gminie London Borough of Newham. Obiekt był jedną z głównych aren Letnich Igrzysk Olimpijskich 2012, goszczącą siedem różnych dyscyplin sportowych.
Historia i charakterystyka.
Podobnie jak cała dzielnica Docklands, miejsce, gdzie dziś znajduje się ExCeL, w przeszłości pełniło funkcję portowe. Przy Centrum do dziś zachowany został czynny dok portowy, wykorzystywany podczas targów okrętowych i żeglarskich. Budowa starszej części centrum została ukończona w 2000, zaś otwarcie nastąpiło w 2001. W 2008 ExCeL został kupiony przez państwowego operatora powierzchni wystawienniczych ze Zjednoczonych Emiratów Arabskich. Nowy właściciel podjął decyzję o rozbudowie, która zakończyła się w 2010 roku. W trakcie jej trwania, w 2009 Centrum było miejscem odbywania się szczytu G20.
Powiększone ExCeL ma łączną powierzchnię użytkową ok. 100 tysięcy m2, z czego bezpośrednio do celów wystawienniczych może zostać wykorzystane ok. 90 tysięcy m2. Oprócz dwóch ogromnych hal wystawowych, dających się łatwo podzielić na mniejsze pomieszczenia za sprawą ruchomych ścian, w Centrum znajduje się 6 hoteli, ok. 30 barów i restauracji, szereg sal konferencyjnych oraz parking na ok. 3700 samochodów.
Londyn 2012.
Podczas igrzysk olimpijskich ExCel był miejscem rozgrywania zawodów w siedmiu dyscyplinach, które odbyły się na pięciu niezależnych arenach zbudowanych wewnątrz hal wystawienniczych. Były to:
Podczas igrzysk paraolimpijskich w ExCeL odbyły się zawody w szermierce na wózkach, boccia, siatkówce na siedząco, podnoszeniu ciężarów, judo i w tenisie stołowym.

</doc>
<doc id="2720975" url="https://pl.wikipedia.org/wiki?curid=2720975" title="Lucy Tyler-Sharman">
Lucy Tyler-Sharman

Lucy Tyler-Sharman (ur. 6 czerwca 1965 w Louisville, USA) – amerykańska kolarka torowa reprezentująca Australię, brązowa medalista olimpijska i dwukrotna medalistka mistrzostw świata.
Kariera.
Pierwszy sukces Lucy Tyler-Sharman osiągnęła w 1993 roku, kiedy została mistrzynią USA w wyścigu na 1 km oraz w sprincie indywidualnym. Trzy lata później, już w barwach Australii, wystartowała na igrzyskach olimpijskich w Atlancie. W wyścigu punktowym wywalczyła tam brązowy medal, ulegając jedynie Francuzce Nathalie Even-Lancien oraz Holenderce Ingrid Haringa. W tym samym roku zdobyła srebrny medal w indywidualnym wyścigu na dochodzenie podczas mistrzostw świata w Manchesterze w 1996 roku - lepsza była tylko Marion Clignet z Francji. Ostatni medal Tyler-Sharman zdobyła na mistrzostwach świata w Bordeaux, gdzie okazała się najlepsza w wyścigu punktowym, bezpośrednio wyprzedzając Holenderkę Leontien van Moorsel oraz Niemkę Judith Arndt.
Jej mężem był australijski kolarz Martin Vinnicombe.

</doc>
<doc id="2720978" url="https://pl.wikipedia.org/wiki?curid=2720978" title="Korean Language Proficiency Test">
Korean Language Proficiency Test

KLPT (kor. 세계한국말인증시험, ang. Korean Language Proficiency Test) jest testem sprawdzającym znajomość języka koreańskiego dla obcokrajowców, organizowanym przez Towarzystwo Języka Koreańskiego. Dzięki niemu można określić czy osoba podchodząca do egzaminu poradzi sobie w prostych sytuacjach życia codziennego, czy też w trudnych takich jak załatwianie spraw urzędowych czy zawodowych.
Podstawowe informacje.
KLPT zapewnia wymagany przez koreańskie firmy czy rządowe placówki (znajdujące się w Korei i w innych państwach) standard kwalifikacji językowych. Ponadto, rozpowszechnia odpowiednią jakość języka koreańskiego, dzięki czemu osoby pragnące uczyć się tego języka poznają także kulturę koreańską. Test można zdawać cztery razy w ciągu roku. Egzamin trwa 110 minut i składa się z dwóch części. Pierwsza z nich trwa 40 minut i weryfikuje znajomość języka ze słuchu. Na drugą część testu składają się zadania ze słownictwa, gramatyki, rozumienia czytanego tekstu oraz konwersacji. Łącznie do zdobycia jest 500 punktów.
Poziomy zaawansowania.
Każdy obcokrajowiec, który planuje podjąć pracę bądź naukę w Korei winien zdać go na poziomie 4.

</doc>
<doc id="2720984" url="https://pl.wikipedia.org/wiki?curid=2720984" title="Puchar Niemiec w piłce nożnej (2009/2010)">
Puchar Niemiec w piłce nożnej (2009/2010)

Puchar Niemiec w piłce nożnej mężczyzn 2010/2011 – 67. edycja rozgrywek mających na celu wyłonienie zdobywcy Pucharu Niemiec, który uzyskał tym samym prawo gry w kwalifikacjach Ligi Europy UEFA sezonu 2010/2011. Po raz 15. trofeum wywalczył Bayern Monachium. Finał został rozegrany na Stadionie Olimpijskim w Berlinie.
Plan rozgrywek.
Rozgrywki szczebla centralnego składały się z 6 części:
Pierwsza runda.
Mecze rozegrano od 31 do 3 sierpnia 2009.
Druga runda.
Mecze rozegrano 22 i 23 września 2009.
Trzecia runda.
Mecze rozegrano 27 i 28 października 2009.

</doc>
<doc id="2720986" url="https://pl.wikipedia.org/wiki?curid=2720986" title="Adam Storke">
Adam Storke

Adam J. Storke (ur. 18 sierpnia 1962 w Nowym Jorku) – amerykański aktor.
Życiorys.
Wczesne lata.
Urodził się w Nowym Jorku jako syn Angeli Thornton, brytyjskiej aktorki teatralnej, i Williama Storke’a, producenta telewizyjnego. Studiował w Instytucie im. Eugene’a O’Neilla w Union College w Schenectady, w stanie Nowy Jork. Jego ojcem chrzestnym był Robert Wagner.
Kariera.
Jego kariera aktorska rozpoczęła się w 1979, w wieku 17 lat, gdy zagrał postać Johna Maple, 15–letniego syna rozwodzących się po 20. latach małżeństwa rodziców, w telewizyjnej ekranizacji powieści Johna Updike’a NBC "Za daleko, aby przejść" ("Too far to go") u boku Michaela Moriarty, Blythe Danner i Glenn Close. W 1984 grał podwójną rolę Charlesa Crosa i barmana w produkcji off-broadwayowskiej "Total Eclipse" autorstwa Christophera Hamptona z Lynn Cohen. Zaczął potem zdobywać sławę w operze mydlanej NBC "Search for Tomorrow" ("Szukaj jutra", 1985) jako Andrew Ryder. W miniserialu CBS na podstawie powieści Judith Krantz "Tylko Manhattan" ("I’ll Take Manhattan", 1987) wcielił się w homoseksualnego Justina Amberville’a, nieślubnego syna Cuttera (Perry King). Został obsadzony w dwóch dramatach telewizyjnych CBS "Specjalna przyjaźń" ("A Special Friendship", 1987) z Tracy Pollan i "Stara wiara" ("A Gathering of Old Men", 1987) u boku Louisa Gossetta Jr., Richarda Widmarka, Willa Pattona i Holly Hunter. 
W 1988 powrócił na Off-Broadway w roli Roberta Conklina w sztuce Lanforda Wilsona "Rimery Eldritcha" z Amy Ryan. Zadebiutował na kinowym ekranie w roli Charlesa Gordona Windsora, Jr. w komediodramacie "Mystic Pizza" (1988) z Julią Roberts, Annabeth Gish i Lili Taylor. Wystąpił potem w jednym z odcinków zatytułowanym "Skok wiary" ("Leap of Faith") piątego sezonu serialu NBC "Policjanci z Miami" ("Miami Vice", 1989]) jako Ray Mundy. W telefilmie NBC "Upiór w operze" ("The Phantom of the Opera", 1990) u boku Burta Lancastera, Charlesa Dance’a i Teri Polo zagrał hrabiego Filipa de Chagny.

</doc>
<doc id="2720987" url="https://pl.wikipedia.org/wiki?curid=2720987" title="CR&amp;S DUU">
CR&amp;S DUU

CR&amp;S DUU – włoski motocykl łączący style naked bike i cruiser. Maszyna jest wykonywana w niewielkich seriach, a wybór ostatecznego wyglądu jej detali pozostawiony jest klientowi.

</doc>
<doc id="2720996" url="https://pl.wikipedia.org/wiki?curid=2720996" title="Klpt">
Klpt



</doc>
<doc id="2720999" url="https://pl.wikipedia.org/wiki?curid=2720999" title="Mirosław Ignacy Wojciechowski">
Mirosław Ignacy Wojciechowski

Mirosław Ignacy Wojciechowski (ur. 6 marca 1917, zm. 22 października 1956) – chorąży pilot Polskich Sił Powietrznych w Wielkiej Brytanii, uczestnik Bitwy o Anglię, kawaler Virtuti Militari.
Życiorys.
W 1937 roku ukończył podoficerską szkołę lotniczą jako mechanik. Później przeszedł kurs pilotażu i w stopniu kaprala został przydzielony do 142 eskadry myśliwskiej. W jej składzie walczył w kampanii wrześniowej. Po jej zakończeniu, przez Rumunię, Jugosławię i Grecję, dotarł do Francji. W lutym 1940 wyjechał do Wielkiej Brytanii i wstąpił do RAF-u, otrzymał numer służbowy 781062. 16 sierpnia 1940 wstąpił do 303 dywizjonu myśliwskiego.
15 września zestrzelił samodzielnie dwa myśliwce Messerschmitt Bf 109 oraz wspólnie z Tadeuszem Andruszkiewiczem Dornier Do 17. 17 września uzyskał trzecie samodzielne zestrzelenie, jego ofiarą był kolejny Bf 109. 2 lipca 1941 r. został ranny podczas lotu bojowego nad Francją ale zdołał powrócić na macierzyste lotnisko. 11 listopada 1942 r. odszedł na odpoczynek do 2 Szkoły Instruktorów Pilotażu w Montrose. 17 lutego 1943 r. powrócił do latania bojowego w 303 dywizjonie, 4 czerwca ukończył drugą turę lotów bojowych i służył jako instruktor w 25 Polskiej Szkole Pilotażu Wstępnego. 
Po wojnie pozostał w Anglii i wstąpił do RAF-u. Otrzymał przydział do 2 dywizjonu RAF, na początku 1951 r. przeszedł przeszkolenie na odrzutowcach Gloster Meteor. Na początku 1953 r. przeszedł do 247 dywizjonu RAF w bazie Odiham, w czerwcu 1955 r. został przeszkolony na samolotach myśliwskich Hawker Hunter. Od lata 1956 r. służył jako instruktor w 288 dywizjonie RAF w bazie Middle Wallop. 
22 października 1956 zginął w wypadku lotniczym lecąc samolotem Boulton Paul Balliol T Mk.2 nr WG184 jako drugi pilot. Opuścił maszynę, ale spadochron nie zdążył się do końca otworzyć. Został pochowany na cmentarzu w Over Wallop.
Zwycięstwa powietrzne.
Na liście Bajana zajmuje 48. pozycję z wynikiem 4 i 1/2 zestrzeleń pewnych.
Zestrzelenia pewne:

</doc>
<doc id="2721004" url="https://pl.wikipedia.org/wiki?curid=2721004" title="Ducati Panigale">
Ducati Panigale



</doc>
<doc id="2721017" url="https://pl.wikipedia.org/wiki?curid=2721017" title="Belgia na Letnich Igrzyskach Olimpijskich 2012">
Belgia na Letnich Igrzyskach Olimpijskich 2012

Belgię na Letnich Igrzyskach Olimpijskich 2012, które odbyły się w Londynie reprezentowało 115 zawodników.
Był to dwudziesty piąty start reprezentacji Belgii na letnich igrzyskach olimpijskich.
Reprezentanci.
Badminton.
Mężczyźni
Kobiety
Gimnastyka.
Gimnastyka sportowa
Mężczyźni
Kobiety
Hokej na trawie.
Turniej mężczyzn
Grupa B
30 lipca 2012
1 sierpnia 2012
3 sierpnia 2012
5 sierpnia 2012
7 sierpnia 2012
Mecz o 5. miejsce.
11 sierpnia 2012
Turniej kobiet
Grupa A
29 lipca 2012
31 lipca 2012
2 sierpnia 2012
4 sierpnia 2012
6 sierpnia 2012
Mecz o 11. miejsce.
10 sierpnia 2012
Judo.
Mężczyźni
Kobiety
Kajakarstwo.
Kajakarstwo klasyczne.
Mężczyźni
Kajakarstwo górskie.
Mężczyźni
Kolarstwo.
Kolarstwo BMX.
Mężczyźni
Kolarstwo górskie.
Mężczyźni
Kolarstwo szosowe.
Mężczyźni
Kobiety
Kolarstwo torowe.
Mężczyźni
Kobiety
Lekkoatletyka.
Mężczyźni
Kobiety
Pływanie.
Mężczyźni
Kobiety
Podnoszenie ciężarów.
Mężczyźni
Strzelectwo.
Mężczyźni
Tenis stołowy.
Mężczyźni
Tenis ziemny.
Mężczyźni
Kobiety
Wioślarstwo.
Mężczyźni
Żeglarstwo.
Mężczyźni
Kobiety
M = Wyścig medalowy

</doc>
<doc id="2721019" url="https://pl.wikipedia.org/wiki?curid=2721019" title="Nuncjusze apostolscy w Sudanie">
Nuncjusze apostolscy w Sudanie

Nuncjusze apostolscy w Sudanie – nuncjusze apostolscy w Sudanie są reprezentantami Stolicy Apostolskiej przy rządzie Sudanu. Nuncjatura apostolska mieści się w Chartumie przy Kafouri Belgravia. Sudan utrzymuje stosunki z Watykanem od 1969 (1956 uzyskanie niepodległości). Nuncjusze apostolscy w Sudanie bywają również akredytowani w Somalii i Erytrei.

</doc>
<doc id="2721024" url="https://pl.wikipedia.org/wiki?curid=2721024" title="Kwasy fenolokarboksylowe">
Kwasy fenolokarboksylowe



</doc>
<doc id="2721025" url="https://pl.wikipedia.org/wiki?curid=2721025" title="Nuncjusz apostolski w Sudanie i Erytrei">
Nuncjusz apostolski w Sudanie i Erytrei



</doc>
<doc id="2721026" url="https://pl.wikipedia.org/wiki?curid=2721026" title="Nuncjusz apostolski w Sudanie">
Nuncjusz apostolski w Sudanie



</doc>
<doc id="2721029" url="https://pl.wikipedia.org/wiki?curid=2721029" title="Jan Myśliński">
Jan Myśliński

Jan Myśliński (ur. 9 lutego 1895 w Dolsku (powiat kowelski), zm. 19 stycznia 1976 w Londynie) – polski rolnik, działacz społeczny, poseł na Sejm IV kadencji (1935-1938) w II Rzeczypospolitej.
Życiorys.
Zdał egzamin dojrzałości w 1915 roku w V Gimnazjum w Kijowie, następnie zdał egzamin oficerski przy rosyjskim 4. zapasowym dyonie artylerii (30 października 1916 roku). 
W czasie I wojny światowej służył w armii rosyjskiej (od 15 maja 1915 roku). W listopadzie 1917 roku został zdemobilizowany.
Na przełomie listopada i grudnia 1918 roku został powołany do armii ukraińskiej (na stanowisko dowódcy baterii), ale już 13 grudnia 1918 roku zdezerterował na stronę polską. Od 17 stycznia 1919 roku walczył jako ochotnik w Wojsku Polskim, kolejno jako:
Był właścicielem majątku Teklinopol w gminie Kołowicze. 
Pełnił szereg funkcji społecznych, był m.in.: w latach 30. wiceprezesem Powiatowego Urzędu Rozjemczego i członkiem Rady Powiatowej w Wilejce.
Politycznie był związany z BBWR. 
W wyborach parlamentarnych w 1935 roku został wybrany posłem na Sejm IV kadencji (1935-1938) 21 976 głosami z listy BBWR z okręgu nr 49, obejmującego powiaty: oszmiański, wilejski i mołodecki. W kadencji tej pracował w komisji zdrowia. 
Podczas II wojny światowej był więziony przez NKWD w Kozielsku, następnie dostał się do armii gen. Władysława Andersa. Po wojnie pozostał na emigracji w Wielkiej Brytanii.
Życie rodzinne.
Był synem Karola i Klementyna z Sałacińskich. Ożenił się z Matyldą Staszewicz, z którą miał 2 córki: Jolantę i Janinę.

</doc>
<doc id="2721032" url="https://pl.wikipedia.org/wiki?curid=2721032" title="Diecezja Santa Marta">
Diecezja Santa Marta

Diecezja Santa Marta (łac. "Dioecesis Sanctae Marthae", hisz. "Diócesis de Santa Marta") – rzymskokatolicka diecezja ze stolicą w Santa Marta, w Kolumbii. Najstarsza kolumbijska diecezja. Biskupi Santa Marta są sufraganami arcybiskupów Barranquilla.
Na terenie diecezji pracuje 12 zakonników i 70 sióstr zakonnych.
Historia.
Santa Marta jest najstarszym miastem w Kolumbii. Założono je w 1525. 10 stycznia 1534, za pontyfikatu Klemensa VII, erygowano w tym mieście diecezję. Było to pierwsze biskupstwo na tych terenach. Do tej pory tutejsi wierni należeli do diecezji Santo Domingo (obecnie archidiecezja Santo Domingo na Dominikanie).
11 września 1562 na terenach biskupstwa erygowano diecezję Santa Fe w Nowej Grenadzie (obecnie archidiecezja Bogota), którą dwa lata później podniesiono do godności archidiecezji. Tym samym biskupstwo w Santa Marta straciło przewodnią rolę w strukturach kościelnych Nowej Grenady.
17 stycznia 1905 z wschodniej części diecezji wydzielono wikariat apostolski Goajira (obecnie nieistniejący).
26 października 1962 wyodrębniono południowy fragment diecezji erygując diecezję Ocaña.
17 stycznia 2006 na części terytorium diecezji Santa Marta powstała diecezja El Banco.

</doc>
<doc id="2721035" url="https://pl.wikipedia.org/wiki?curid=2721035" title="Musée de l’Œuvre Notre-Dame">
Musée de l’Œuvre Notre-Dame

Musée de l’Œuvre Notre-Dame (w wolnym tłumaczeniu Muzeum Dzieł Sztuki Katedry Najświętszej Marii Panny, niem. "Frauenhausmuseum") – muzeum sztuki, jeden z oddziałów Musées de la Ville de Strasbourg (Muzeów Miasta Strasburga) mieszczący się w połączonych ze sobą dwóch kamienicach (gotyckiej i manierystycznej), stanowiących część dawnych zabudowań kurii katedralnej. Muzeum to gromadzi dzieła rzeźby (architektonicznej, statuarycznej, ołtarzowej), malarstwa (tablicowego i witrażowego) i rzemiosła (złotnictwa, stolarstwa, snycerstwa, tkactwa, etc.), z których znaczna część związana jest ze strasburską katedrą i jej pierwotnym wystrojem.
Dzieje.
Najstarsza wzmianka o katedralnym skarbcu i ich kustoszach pochodzi z roku 1246. Dokument ten wymienia także powołaną do opieki nad majątkiem katedralnym organizację zwaną Fondation de l’Œuvre Notre-Dame. W dalszych czasach gromadzono tu zabytki, które usuwano z wystroju katedry, m.in. fragmenty gotyckiej przegrody chórowej zniszczonej w roku 1681, uszkodzone, lub zniszczone podczas rewolucji francuskiej rzeźby lub elementy wystroju głównej świątyni Strasburga. W XIX wieku powołano Société pour la conservation des monuments historiques d’Alsace (Stowarzyszenie dla Konserwacji Zabytków Historycznych Alzacji), którego zadaniem było ratowanie przed dalszym zniszczeniem lub zaginięciem, kolekcjonowanie dzieł rzeźby, malarstwa i rzemiosła artystycznego pochodzących z obiektów sakralnych, które zostały zniszczone lub sekularyzowane na przełomie XVIII i XIX stulecia. Podczas niemieckich rządów w Alzacji zbiory muzealiów się powiększyły m.in. o część prywatnych zbiorów cesarza Wilhelma II, ponadto powołano "Hohenlohe Museum", w którym zgromadzono zabytki rzemiosła artystycznego od średniowiecza do wczesnego baroku. Osobą, która stworzyła podwaliny obecnego Musée de l’Œuvre Notre-Dame był alzacki kurator Hans Haug (1890-1965), który był w latach 1919-1963 głównym dyrektorem Muzeów Strasburskich. W oparciu o ideę rekonstrukcji kultury średniowiecznego Strasburga i Alzacji Haug zgromadził rozproszone po całym mieście dzieła sztuki dawnej, które miały obrazować epokę, kiedy miasto było w cieniu powstającej katedry, stanowiło miejsce lokalnych tendencji artystycznych determinujące rozwój romanizmu i gotyku, przeżywało walki o przywileje mieszczan, stanowiło ważny ośrodek drukarstwa, a następnie humanizmu i reformacji. Miejscem gdzie realizowano tę ideę została część sąsiadującego od południa kwartału zabudowy (gotycka i manierystyczna kamienica, wraz z łączącym je skrzydłem i dziedzińcem), gdzie znajdowało się wcześniej niewielkie muzeum katedralne. Po rewitalizacji i adaptacji większości pomieszczeń w 1931 roku nastąpiło otwarcie muzeum pod obecną nazwą. Po odbudowie ze zniszczeń wojennych i zgromadzeniu ewakuowanych muzealiów ponowne otwarcie Musée de l’Œuvre Notre-Dame miało miejsce w 1956 roku. Obok muzeum mieści się siedziba Fundacji Dzieł Sztuki Katedry Najświętszej Marii Panny ("Fondation de l’Œuvre Notre-Dame"), ponadto pracownie konserwatorskie oraz warsztaty kamieniarski i rzeźbiarski. 
Architektura i wystrój zabudowań muzeum.
Położone na południe od katedry zabudowania obecnego muzeum mają metrykę sięgającą XIII wieku. W obecnym stanie składają się z dwóch wielokondygnacyjnych kamienic oraz łączącego je skrzydła południowego. Od strony północnej kamienice połączone są wysokim murem oddzielającym wewnętrzny dziedziniec od placu przykatedralnego. Przez długie lata zabudowania pełniły rozmaite funkcje, administracyjne, handlowe, mieszkalne i muzealne. Znajdowały się w tym miejscu również pracownie rzeźbiarskie i kamieniarskie, dla strzech pracujących podczas budowy i dekoracji katedry. Starszy gotycki dom "Frauenhaus" (Dom Marii) wzniesiono w 1347 roku i przebudowano w XVI stuleciu wedle projektów Hansa Thomana Uhlbergera, który wzniósł m.in. klatkę schodową, która przylega do elewacji od strony dziedzińca. W roku 1579 wzniesiono drugi dom w stylu manierystycznym. W architekturze tej kamienicy są widoczne silne wpływy późnego gotyku. W późniejszym okresie dodano trzecie, szachulcowe skrzydło łączące obie kamienice. Wewnątrz wszystkich zabudowań zachowały się częściowo pomieszczenia z oryginalnym wystrojem, w tym autorstwa Uhlbergera, m.in. sala administracyjna, sala kamieniarzy i rzeźbiarzy i klatka schodowa.
Zbiory.
Struktura muzeum rozplanowana przez Hansa Hauga jest w lwiej części oparta na dopasowaniu eksponatów do najbardziej adekwatnych pod względem historycznych pomieszczeń. Tematem przewodnim muzeum jest katedra jej historia, architektura i wystrój, stąd też w odpowiednich pomieszczeniach urządzono lapidarium mieszczące główne, oryginalne zabytki rzeźby architektonicznej (zastąpione "in situ" kopiami), sale poświęcone dziejom ikonografii katedry, kolekcję witraży. Ponadto muzeum gromadzi zbiory archeologiczne, kolekcję rzeźby antycznej, gotyckiej i renesansowej rzeźby drewnianej, malarstwa, dzieł rzemiosła artystycznych. 

</doc>
<doc id="2721036" url="https://pl.wikipedia.org/wiki?curid=2721036" title="Archidiecezja Bolonii">
Archidiecezja Bolonii

Archidiecezja Bolonii – archidiecezja Kościoła rzymskokatolickiego we Włoszech, w regionie kościelnym Emilia-Romania.
Została erygowana jako diecezja w III wieku, 10 grudnia 1582 została podniesiona do rangi archidiecezji.

</doc>
<doc id="2721037" url="https://pl.wikipedia.org/wiki?curid=2721037" title="Chata pasterska">
Chata pasterska



</doc>
<doc id="2721038" url="https://pl.wikipedia.org/wiki?curid=2721038" title="Polityka broni w Szwajcarii">
Polityka broni w Szwajcarii

Szwajcarska polityka broni jest wyjątkowa w Europie. Większość armii trzyma swoją broń we własnych domach jako swój obowiązek spełnienia służby wojskowej. Szwajcaria ma więc jeden z najwyższych współczynników dotyczących posiadania broni przez obywateli.
W ostatnim czasie zauważalna jest tendencja do zwiększania przepisów ograniczających dostęp do broni choć wynik referendum z lutego 2011 r. unieważnił proponowane zmiany.
Armia szwajcarska praktycznie nie posiada pełnoetatowych żołnierzy, mimo to jest w stanie przeprowadzić pełną mobilizację w ciągu 72 godzin.
Broń związana z wojskiem.
Armia szwajcarska od długiego czasu opiera się na milicji, czyli powoływaniu do wojska każdego mężczyzny od 20. do 30. roku życia. Rekrut taki odbywa trzytygodniowe szkolenie, gdzie uczy się posługiwania bronią - dziś jest to karabin 5,56 × 45 mm SIG 550 i/lub samopowtarzalny pistolet 9 mm SIG P220 dla oficerów i sanitariuszy. Do października 2007 roku wydawane były również zestawy nabojów 50 szt. × 5,56 mm lub 48 szt. × 9 mm, opieczętowane i sprawdzane regularnie czy nie doszło do naruszenia paczki z nabojami bez zgody wojska. Amunicja ta mogłaby zostać użyta przez wszystkich dorosłych mieszkańców do obrony kraju podczas niespodziewanej inwazji na Szwajcarię.
W październiku 2007 roku Szwajcarska Rada Związkowa zadecydowała, że należy zaprzestać dystrybucji nabojów dla wszystkich żołnierzy, a obecna liczba powinna być zwrócona. Do marca 2011 roku ponad 99% nabojów zostało zwrócone. Dziś już tylko członkowie policji i sił specjalnych mogą posiadać w domu amunicję służbową.
Gdy okres rezerwy kończy się, żołnierz ma prawo zatrzymać swoją własną broń i inne rzeczy ze swojego ekwipunku. W razie zatrzymania broń trafia do wytwórcy, gdzie zablokowywana jest jej funkcja ognia ciągłego i staje się bronią samopowtarzalną.
Rząd szwajcarski sponsoruje ćwiczenia oraz zawody strzeleckie, zachęcane są zarówno kobiety jak i mężczyźni.
Sprzedaż amunicji, włączając naboje Gw Pat.90 do karabinów Sig jest subwencjonowana przez rząd Szwajcarii. Dostępna jest też na wielu strzelnicach, zarówno wojskowych jak i prywatnych. Amunicja kupiona na strzelnicy nie może jej opuścić.
Armia szwajcarska dość mocno egzekwuje prawo użycia broni. W 2005 roku skazani rekruci odtwarzający sceny tortur z więzienia w Abu Ghraib usłyszeli m.in. zarzut niewłaściwego wykorzystania broni służbowej.
W 2001 roku obywatel Szwajcarii Friedrich Leibacher wszedł do regionalnego budynku parlamentu i zastrzelił w nim 14 osób przed dokonaniem samobójstwa. Nie był to jego wojskowy karabin, lecz wersja prywatna oparta na wojskowej.
Ilość broni w obiegu.
Statystyki z 2001 roku wskazują, że w szwajcarskich domach jest około 420 000 karabinów automatycznych, głównie SIG 550. Zanotowano 320 000 karabinów samopowtarzalnych i pistoletów wykluczonych ze służby wojskowej. Niecały milion karabinów zakwalifikowanych jest jako „mała broń”. Całkowita ilość broni w Szwajcarii szacowana jest na 1,2 do 3 milionów egzemplarzy.
Noszenie broni.
Noszenie broni w miejscach publicznych i na zewnątrz wymaga "Waffentragschein", czyli przepustki na posiadanie broni – jest ona w większości wydawana tylko osobom prywatnym pracującym w ochronie.
Dość powszechnym widokiem na ulicy jest jednak osoba udająca się na odbycie ćwiczeń wojskowych ze swoim karabinem na ramieniu.
Warunki uzyskania pozwolenia na broń.
Istnieją trzy warunki:
Pozwolenie na broń jest ważne przez 5 lat (jeśli nie zostanie wycofane lub zawieszone) i dotyczy tylko tego typu broni na który zostało wydane. Myśliwi i strażnicy przyrody nie muszą mieć pozwolenia na broń.
Przewóz broni.
Broń może być publicznie przewożona gdy spełniony jest szereg wymagań:
Kupno broni.
Zmiany wyegzekwowane przez układ z Schengen.
Powyższe zasady zmieniły się 1 grudnia 2008 roku, gdy Szwajcaria przystąpiła do układu z Schengen, gdy wszystkie kraje członkowskie muszą dostosować swoje prawo do prawa wspólnotowego. Począwszy od ustawy "Waffengesetz" w parlamencie zmienią się następujące rzeczy:
Rząd dopłaca do produkcji amunicji dzięki czemu możliwa jest jej sprzedaż po kosztach produkcji. Sprzedaż ostrej amunicji w sklepach prywatnych musi być zarejestrowana w przeciwieństwie do strzelnic (tam kupiona amunicja nie może ich opuścić). Rejestracja polega na zapisaniu imienia i nazwiska podczas zakupu. Amunicja do dużych broni myśliwskich nie jest subwencjonowana i nie podlega kontroli zakupu. Amunicja nie przeznaczona dla wojska lub myśliwych silniejsza od naboju .22 Long Rifle również podlega rejestracji podczas zakupu.
Strzelanie rekreacyjne.
W Szwajcarii strzelanie rekreacyjne jest szeroko rozpowszechnione. Jest to popularna forma spędzania wolnego czasu i wspierana aktywnie przez rząd.
200 000 ludzi uczestniczy w największych na świecie zawodach strzeleckich Feldschiessen.
Broń myśliwska podlega specjalnym prawom - kupno broni nie jest rejestrowane przez sprzedawcę. W ten sposób sprzedawca nie zapisuje sprzedaży myśliwskiej broni .30-06, ale jest zobowiązany sprzedaż karabinu .30-06 M1. 
Zgodnie z prawem szwajcarskim każda osoba powyżej 18 roku życia może nabyć karabin do użytku w myślistwie, strzelaniu rekreacyjnym oraz sportowym. Ponadto istnieje wiele prywatnych strzelnic, w których wypożyczenie broni bez sprawdzenia dowodu tożsamości jest możliwe.
Proch strzelniczy.
W szwajcarskich sklepach z bronią każdy może kupować proch strzelniczy i jego nowoczesne odpowiedniki do użytku w historycznych strzelbach. Kupujący musi podać sprzedawcy swoje nazwisko i adres.
Przestępczość z bronią.
Policyjne statystyki na rok 2006 wskazują na 34 zabójstwa lub próby zabójstwa z użyciem broni palnej, w porównaniu do 69 zabójstw/prób zabójstwa z użyciem broni białej i 16 zabójstw/prób zabójstwa bez użycia broni. Przypadki napaści powodujące ciężki uszczerbek na zdrowiu wynoszą 89 dla broni palnej i 526 dla broni białej. W 2007 roku Szwajcaria miała 7 600 000 obywateli, co daje 250 000:1, jeśli chodzi o wskaźnik liczby mieszkańców do ilości zarzutów.
Ilość ataków z bronią palną spada od wczesnych lat 90. Większość przestępstw związanych z bronią, włączając w to przemoc domową, jest dokonywanych przy użyciu służbowej broni wojskowej, a większość przestępstw z bronią palną poza przemocą domową dotyczy nielegalnego posiadania broni.

</doc>
<doc id="2721040" url="https://pl.wikipedia.org/wiki?curid=2721040" title="Ducati Monster 600">
Ducati Monster 600

Ducati Monster 600 – włoski motocykl typu naked bike produkowany przez Ducati w latach 1994–2001. W roku 2002 został zastąpiony przez model Ducati Monster 620.

</doc>
<doc id="2721041" url="https://pl.wikipedia.org/wiki?curid=2721041" title="Kosmos 2480">
Kosmos 2480

Kosmos 2480 (ros. "Космос 2480") – rosyjski satelita szpiegowski serii "Kobalt-M" (będącej częścią programu satelitów Jantar). Wystrzelony został z wyrzutni rakietowej w Plesiecku (obwód archangielski) ostatnią startującą z tego kosmodromu rakietą Sojuz-U 17 maja 2012 o 18:05 czasu moskiewskiego (14:05 GMT).

</doc>
<doc id="2721042" url="https://pl.wikipedia.org/wiki?curid=2721042" title="Ducati Monster 620">
Ducati Monster 620

Ducati Monster 620 – włoski motocykl typu naked bike produkowany przez Ducati w latach 2002–2006. W roku 2007 został zastąpiony przez model Ducati Monster 695.

</doc>
<doc id="2721046" url="https://pl.wikipedia.org/wiki?curid=2721046" title="Ducati Monster 696">
Ducati Monster 696

Ducati Monster 696 – włoski motocykl typu naked bike produkowany przez Ducati od 2008 roku. Motocykl ten reprezentuje nową generację rodziny Monsterów.

</doc>
<doc id="2721048" url="https://pl.wikipedia.org/wiki?curid=2721048" title="Chińska Republika Ludowa na Letnich Igrzyskach Olimpijskich 2012">
Chińska Republika Ludowa na Letnich Igrzyskach Olimpijskich 2012

Chińską Republikę Ludową na Letnich Igrzyskach Olimpijskich 2012, które odbyły się w Londynie reprezentowało 396 zawodników. Zdobyli oni 88 medali: 38 złotych, 27 srebrnych i 23 brązowe, zajmując 2. miejsce w klasyfikacji medalowej.
Był to dziewiąty start reprezentacji Chińskiej Republiki Ludowej na letnich igrzyskach olimpijskich.
Reprezentanci.
Badminton.
Mężczyźni
Kobiety
Mieszane
Boks.
Mężczyźni
Kobiety
Hokej na trawie.
Reprezentacja kobiet brała udział w rozgrywkach grupy A turnieju olimpijskiego, wygrywając dwa spotkania, jedno remisując i dwa przegrywając. W meczu o 5. miejsce przegrała z reprezentacją Australii, zajmując ostatecznie 6. miejsce w turnieju.
Faza grupowa
Grupa A
1. Ma Yibo2. Wang Mengyu5. Ma Wei6. Sun Sinan7. Cui Qiuxia8. Fu Baorong10. Gao Lihua16. Zhang Yimeng17. Li Hongxia18. Ren Ye21. Zhao Yudiao22. Song Qingling23. De Jiaojiao25. Xu Xiaoxu28. Liang Meiyu29. Peng Yang
Koszykówka.
Reprezentacja Chin w koszykówce mężczyzn brała udział w rozgrywkach grupy B turnieju olimpijskiego, przegrywając wszystkie 5 spotkań i nie awansując do dalszej fazy turnieju.
Tabela grupy
Wyniki spotkań
Skład
Trener: Bob Donewald
Reprezentacja Chin w koszykówce kobiet brała udział w rozgrywkach grupy A turnieju olimpijskiego, wygrywając trzy mecze i ponosząc dwie porażki. Awansowała do ćwierćfinału turnieju, w którym uległa Australii.
Tabela grupy
Wyniki spotkań
Skład
Trener: Sun Fengwu
Piłka wodna.
Reprezentacja Chin w piłce wodnej kobiet brała udział w rozgrywkach grupy A turnieju olimpijskiego, przegrywając w niej wszystkie trzy spotkania. W ćwierćfinale uległa ona Australii, w półfinale o miejsca 5-8 pokonała Włochy, a w meczu o 5. miejsce Rosję, zajmując ostatecznie 5. miejsce w turnieju.
Tabela grupy
Podnoszenie ciężarów.
Mężczyźni
Kobiety
Siatkówka.
Siatkówka halowa.
Turniej kobiet
Reprezentacja Chin w piłce siatkowej kobiet brała udział w rozgrywkach grupy B turnieju olimpijskiego, wygrywając trzy mecze i przegrywając dwa. Awansowała do dalszej fazy turnieju, w ćwierćfinale ulegając jednak Japonii.
Wyniki spotkań
Trener: Yu Juemin
Skoki do wody.
Mężczyźni
Kobiety
Zapasy.
Mężczyźni
Styl klasyczny
Styl wolny
Kobiety

</doc>
<doc id="2721049" url="https://pl.wikipedia.org/wiki?curid=2721049" title="Ducati Monster 796">
Ducati Monster 796

Ducati Monster 796 – włoski motocykl typu naked bike produkowany przez Ducati od 2010 roku. Model ten wypełnił lukę pomiędzy Ducati Monster 696, a Ducati Monster 1100.
Dane techniczne/Osiągi.
Silnik: "V2"
Pojemność silnika: "803 cm³"
Moc maksymalna: "87 KM/8250 obr./min"
Maksymalny moment obrotowy: "78 Nm/6250 obr./min"
Prędkość maksymalna: "215 km/h" 
Przyspieszenie 0-100 km/h: "3,7 s"

</doc>
<doc id="2721050" url="https://pl.wikipedia.org/wiki?curid=2721050" title="Lampa pręcikowa">
Lampa pręcikowa

 
Lampa pręcikowa – rodzaj subminiaturowej lampy elektronowej, w której tradycyjne siatki zostały zastąpione przez pary elektrod prętowych (pręcików). Lampa tego typu została skonstruowana w ZSRR w latach 50. XX w. i była tam produkowana na masową skalę w kilkunastu typach do końca następnego dziesięciolecia. W porównaniu z lampami z siatkami tradycyjnymi lampy pręcikowe wyróżniają się mniejszymi stratami energii na anodzie, mniejszymi pojemnościami międzyelektrodowymi, a także większą wytrzymałością mechaniczną, stabilnością oraz niezawodnością. Wadą tych lamp jest stosunkowo niskie nachylenie charakterystyki statycznej S − rzędu 1÷3 mA/V (większość pentod klasycznych ma S≥5 mA/V). 
Lampy pręcikowe znalazły szerokie zastosowanie w ówczesnej radzieckiej wojskowej i cywilnej aparaturze radiowej (głównie przenośnej i pokładowej), w tym także w technice rakietowej i kosmicznej.
Produkowane typy.
Lampy 1Ż30B, 1Ż42А są przystosowane do pracy przy niskim napięciu anodowym (12 i 6 V). Typy: 1Ż29B, 1Ż36B, 1P22B, 1P32B, 2P5B posiadają podwójne włókno żarzenia, które może być zasilane równolegle (Uż=1,2 V) lub szeregowo (Uż=2,4 V). Natomiast lampy 1Ż36B i 1P32B mają podwyższoną odporność na wstrząsy oraz mały okres użytkowania (rzędu kilku godzin) i są przeznaczone dla aparatury pokładowej jednorazowego użytku np. w głowicach rakiet lub pociskach artyleryjskich.

</doc>
<doc id="2721053" url="https://pl.wikipedia.org/wiki?curid=2721053" title="Greg Drummond">
Greg Drummond

Greg Drummond (ur. 3 lutego 1989 w Dundee) – szkocki curler, srebrny medalista olimpijski z Soczi 2014, dwukrotny wicemistrz świata. Starszy brat Kerra. Obecnie jest zawodnikiem w zespole Davida Murdocha, reprezentuje Forfar Curling Club.
Jako junior zadebiutował w Mistrzostwach Świata Juniorów 2007, kiedy będąc rezerwowym wspierał zespół Logana Graya. Szkoci uplasowali się na 6. miejscu. Dwa lata później grając na trzeciej pozycji u Glena Muirheada sięgnął po złote medale w Europejskim Challenge'u Juniorów. Reprezentacja Szkocji wygrała wszystkie mecze a w finale pokonała Francję (Joffrey Vincent).
Drummond wystąpił na Zimowej Uniwersjadzie 2011. Zagrywał trzecie i czwarte kamienie w ekipie dowodzonej przez Glena Muirheada. Drummond pojawił się w sześciu pierwszych meczach fazy grupowej, później obowiązki Grega przejął jego brat Kerr. Młodzi Szkoci awansowali do fazy play-off przegrali jednak dwa mecze przeciwko Szwajcarii (Pascal Hess) i Czechom (Lukas Klima) odpowiednio 8:9 i 2:3.
W 2010 Drummond dołączył do nowo utworzonej drużyny Toma Brewstera. Z młodymi zawodnikami Brewster zdobył mistrzostwo Szkocji w latach 2011 i 2012. W MŚ 2011 szkocki zespół z 2. miejsca Round Robin awansował do fazy Page Playoff. W pierwszym meczu drużyna przegrała z Kanadą (Jeff Stoughton) 2:5, w półfinale Szkoci zwyciężyli Norwegię (Thomas Ulsrud) 7:6. Mecz finałowy wynikiem 5:6 również zakończył się na korzyść drużyny Klonowego Liścia. Rok później sytuacja powtórzyła się – Szkoci zdobyli srebrne medale. W fazie finałowej także dwukrotnie ulegli Kanadyjczykom (6:7, 7:8; Glenn Howard), w półfinale wygrali 7:6 ze Szwecją (Sebastian Kraupp). W grudniu Drummond zadebiutował na mistrzostwach Europy, zespół pomimo wsparcia Davida Murdocha zajął 7. miejsce. Na Mistrzostwach Świata 2013 Murdoch pełnił rolę skipa, Drummond zaś oficjalnie był rezerwowym. Zagrał jednak w 10 meczach występując na 2. i 3. pozycji. Szkoci w półfinale ulegli Kanadzie (Brad Jacobs), pokonując w małym finale 7:6 Danię (Rasmus Stjerne) zdobyli brązowe medale. Drummond medal z tego samego kruszcu wywalczył podczas Mistrzostw Europy 2013.
Greg jako trzeci reprezentował Wielką Brytanię na Zimowych Igrzyskach Olimpijskich 2014. Brytyjczycy po meczu barażowym przeciwko Norwegii (Thomas Ulsrud) awansowali do półfinału, w którym zwyciężyli 6:5 nad szwedzką ekipą Niklasa Edina. W finale ekipa Murdocha uległa 3:9 Kanadzie (Brad Jacobs).

</doc>
<doc id="2721054" url="https://pl.wikipedia.org/wiki?curid=2721054" title="Landshut (gmina)">
Landshut (gmina)



</doc>
<doc id="2721055" url="https://pl.wikipedia.org/wiki?curid=2721055" title="Ducati Monster 1100">
Ducati Monster 1100

Ducati Monster 1100 – włoski motocykl typu naked bike produkowany przez Ducati od 2009 roku. Jest topowym modelem z rodziny Monster drugiej generacji.

</doc>
<doc id="2721056" url="https://pl.wikipedia.org/wiki?curid=2721056" title="Jaroslau (gmina)">
Jaroslau (gmina)



</doc>
<doc id="2721057" url="https://pl.wikipedia.org/wiki?curid=2721057" title="Kontroler finansowy">
Kontroler finansowy



</doc>
<doc id="2721058" url="https://pl.wikipedia.org/wiki?curid=2721058" title="Alt-Sandez (gmina)">
Alt-Sandez (gmina)



</doc>
<doc id="2721059" url="https://pl.wikipedia.org/wiki?curid=2721059" title="Neu-Sandez (gmina)">
Neu-Sandez (gmina)



</doc>
<doc id="2721060" url="https://pl.wikipedia.org/wiki?curid=2721060" title="Eduard Imhof">
Eduard Imhof

Eduard Imhof (ur. 25 stycznia 1895 w Schiers, zm. 27 kwietnia 1986 w Erlenbach, Szwajcaria) – szwajcarski kartograf, alpinista, podróżnik, autor i redaktor atlasów szkolnych, twórca szwajcarskiej szkoły cieniowania map.
Jego ojciec był nauczycielem geografii w miejscowej szkole. W 1902 roku rodzina przeniosła się do Zurychu i tam Eduard Imhof kontynuował edukację. W latach 1914–1919 studiował geodezję na Politechnice Federalnej w Zurychu ("Eidgenössische Technische Hochschule Zürich"), gdzie następnie pracował w Instytucie Geodezji. Był założycielem Instytutu Kartografii, którym kierował od 1925 do 1965.
Jeszcze podczas studiów odbywał służbę wojskową jako porucznik artylerii strzegący szwajcarskiej granicy państwowej. Do służby wojskowej powrócił w latach 1939–1945, ostatecznie zdobywając stopień majora.
W latach 1932–1976 kierował wydawaniem kolejnych edycji "Schweizerischer Mittelschulatlas" – szwajcarskiego atlasu geograficznego dla szkół średnich oraz w latach 1934–1975 – atlasu dla szkół podstawowych "Schweizerischer Sekundarschulatlas".
W 1930 uczestniczył wraz z Arnoldem Heimem und Paulem Nabholzem w wyprawie naukowej do Chin, podczas której prowadzili pomiary wysokości i położenia szczytu Minya Konka i spędzili kilka tygodni życia w tybetańskim klasztorze.
Był autorem bardzo precyzyjnie wykonanych modeli rzeźby alpejskich szczytów Bietschhorn (1939) i Gross Windgällen (1938).
W 1949 Eduard Imhof otrzymał doktorat honoris causa Uniwersytetu w Zurychu z filozofii. Od 1951 pracował w tureckiej państwowej służbie geodezyjnej ("Harita Genel Müdürlügü").
W 1954 zdobył Ararat, a w 1958 został honorowym członkiem Szwajcarskiego Klubu Alpinistycznego (SAC).
Był pierwszym prezesem Międzynarodowej Asocjacji Kartograficznej.

</doc>
<doc id="2721061" url="https://pl.wikipedia.org/wiki?curid=2721061" title="Otokar Chlup">
Otokar Chlup

Otokar Chlup (ur. 30 sierpnia 1875 w Boskovicach, zm. 14 maja 1965 w Pradze) – czeski pedagog, profesor Uniwersytetu Masaryka w Brnie.
Życiorys.
W latach 1895–1900 studiował na Uniwersytecie Karola w Pradze. Od 1899 do 1908 był nauczycielem szkolnym, następnie studiował w Wiedniu, Lipsku, Paryżu i na Uniwersytecie w Würzburgu. Od 1921 roku był członkiem Komunistycznej Partii Czechosłowacji. W 1923 roku został profesorem na Uniwersytecie Masaryka w Brnie. Po II wojnie światowej został pierwszym dziekanem Wydziału Pedagogicznego Uniwersytecie Karola w Pradze. Od 1952 był członkiem Czechosłowackiej Akademii Nauk, a w 1954 roku założył Centrum Nauk Pedagogicznych przy Czechosłowackiej Akademii Nauk.
Dorobek naukowy.
W okresie międzywojennym wydawał czasopismo "Nove Školy", w którym krytykował ówczesny system szkolnictwa. Pracował także nad teoretycznymi problemami trwałego rozwoju systemu kształcenia nauczycieli. Jego prace, a w szczególności "Pedagogika" oraz "Středoškolská didaktika" przyczyniły się do poprawy nauczania nauczycieli szkół średnich. W pracach tych w strukturalny sposób przedstawiał podstawowe pojęcia edukacyjne, nauki pomocnicze, układ pedagogiki oraz elementy rozwoju, które stanowią treść kształcenia ogólnego. Jednocześnie dążył również do poprawy jakości kształcenia zawodowego nauczycieli szkół powszechnych. Był jednym z trzech redaktorów 3-tomowego dzieła: "Pedagogická encyklopedie" (1938–1940). Po II wojnie światowej położył teoretyczne podwaliny pod system szkół publicznych i wyższego wykształcenia pedagogicznego. Był autorem książek:

</doc>
<doc id="2721065" url="https://pl.wikipedia.org/wiki?curid=2721065" title="Małgorzata Gonzaga (1591–1632)">
Małgorzata Gonzaga (1591–1632)

Margherita Gonzaga (ur. 2 października 1591 w Mantui, zm. 7 lutego 1632 w Nancy) – księżniczka Mantui, od śmierci teścia Karola III Wielkiego 14 maja 1608 księżna Lotaryngii i Bar.
Urodziła się jako córka księcia Mantui i Montferratu Wincentego I i jego żony księżnej Eleonory.
26 kwietnia 1606 poślubiła przyszłego księcia Lotaryngii i Bar Henryka II. Para miała cztery córki:

</doc>
<doc id="2721066" url="https://pl.wikipedia.org/wiki?curid=2721066" title="Koncert na klawesyn (lub fortepian) i orkiestrę smyczkową Góreckiego">
Koncert na klawesyn (lub fortepian) i orkiestrę smyczkową Góreckiego

Koncert na klawesyn (lub fortepian) i orkiestrę smyczkową op. 40 – koncert instrumentalny skomponowany przez Henryka Mikołaja Góreckiego w 1980 roku. Kompozytor zaznaczył, że wykonanie utworu jest możliwe zarówno na klawesynie, jak i na fortepianie. W przeciwieństwie do wielkich koncertów fortepianowych XIX i XX wieku, składa się jedynie z dwóch części, a ich wykonanie trwa zaledwie 9 minut. 
Historia.
Koncert zamówiony został przez Polskie Radio jako element składowy dla cyklu prezentacji współczesnych polskich kompozytorów. Premiery dokonała 2 marca 1980 roku klawesynistka Elżbieta Chojnacka, której dzieło jest dedykowane, z grupą smyczkową Wielkiej Orkiestry Symfonicznej Polskiego Radia i Telewizji w Katowicach pod batutą Stanisława Wisłockiego. Premiera w wersji fortepianowej odbyła się 22 kwietnia 1990 roku, w wykonaniu Jarosława Siwińskiego z Orkiestrą Symfoniczną Akademii Muzycznej w Poznaniu pod dyrekcją Marcina Sompolińskiego. 
Ocena.
Chronologicznie koncert powstał po wielkich dziełach, takich jak "Beatus Vir", "Symfonia Kopernikańska" czy "Symfonia Pieśni Żałosnych". Ze względu na swoją niedużą formę i odmienny od innych kompozycji tego okresu charakter, w publikacjach utwór zyskał miano m.in. "efektownego cacka" (Teresa Malecka) czy "tonalnej pląsawicy" (Małgorzata Gąsiorowska).

</doc>
<doc id="2721068" url="https://pl.wikipedia.org/wiki?curid=2721068" title="Luis Robles Díaz">
Luis Robles Díaz

Luis Robles Díaz (ur. 6 marca 1938 w El Grullo, zm. 7 kwietnia 2007 w Rzymie) – meksykański duchowny katolicki, arcybiskup, nuncjusz apostolski.
Życiorys.
14 kwietnia 1963 otrzymał święcenia kapłańskie i został inkardynowany do diecezji Autlán. W 1965 rozpoczął przygotowanie do służby dyplomatycznej na Papieskiej Akademii Kościelnej.
16 lutego 1985 został mianowany przez Jana Pawła II nuncjuszem apostolskim w Sudanie oraz arcybiskupem tytularnym "Stephaniacum". Sakry biskupiej 9 kwietnia 1985 r. udzielił mu kardynał Ernesto Corripio y Ahumada. 
Następnie w 1990 został przedstawicielem Watykanu w Ugandzie.
6 marca 1999 został przeniesiony do nuncjatury na Kubie. 
Od 4 października 2003 do śmierci pełnił funkcję wiceprzewodniczącego Papieskiej Komisji ds. Ameryki Łacińskiej.

</doc>
<doc id="2721069" url="https://pl.wikipedia.org/wiki?curid=2721069" title="Puchar Niemiec w piłce nożnej 2010/2011">
Puchar Niemiec w piłce nożnej 2010/2011



</doc>
<doc id="2721072" url="https://pl.wikipedia.org/wiki?curid=2721072" title="Ignacy Nowak (poseł)">
Ignacy Nowak (poseł)

Ignacy Nowak (przybrane nazwisko „Ignacy Borowicz”) (ur. 11 lipca 1887 w Mądrych, zm. 30 grudnia 1966 w Poznaniu) – polski lekarz ginekolog, działacz społeczny, poseł na Sejm III kadencji (1930–1935) i Sejm IV kadencji (1935–1938) w II Rzeczypospolitej.
Życiorys.
Wykształcenie.
Ukończył w 1908 roku gimnazjum w Śremie, odbył studia lekarskie w Lipsku i Monachium, zdał egzamin państwowy 22 lipca 1913 roku i 1 sierpnia 1914 roku uzyskał prawo wykonywania zawodu, po otrzymaniu stopnia doktora medycyny. W 1915 roku zrobił specjalizację w zakresie ginekologii w Królewskiej Klinice dla Kobiet w Dreźnie. 15 maja 1955 roku zdał egzamin na specjalistę II stopnia w zakresie ginekologii i położnictwa. 
Działalność niepodległościowa.
W gimnazjum był członkiem Towarzystwa Tomasza Zana, na uniwersytetach niemieckich należał do Związku Młodzieży Polskiej „Zet” i Zjednoczenia Młodzieży Polskiej Zagranicą: uczestniczył w zjazdach obu organizacji w Zurychu i był ich przedstawicielem na zjazdach polskich organizacji młodzieżowych we Lwowie i Genewie. Podczas powstania wielkopolskiego współorganizował punkt opatrunkowy w Poznaniu i pociąg sanitarny w Szubinie, Żninie i Wągrowcu. 
Wiosną 1919 roku, pracując jako chirurg 1 Szpitala Wielkopolskiego, uczestniczył w walkach o Lwów, następnie do lipca 1920 roku i ponownie na przełomie lat 1921/22 pracował w Klinice Ginekologiczno-Położniczej w Poznaniu. W czasie II powstania śląskiego w 1920 roku kierował wydziałem kulturalnym Polskiego Komisariatu Plebiscytowego w Bytomiu, w czasie III powstania śląskiego był lekarzem i szefem sanitarnym Dywizji i Grupy „Wschód” (od listopada 1919 roku w stopniu kapitana-lekarza).
Praca lekarza.
Po odbyciu specjalizacji w okresie od 1 stycznia 1916 do 15 lipca 1918 roku pracował w Szpitalu Miejskim w Wiesbaden jako starszy asystent oddziału chirurgicznego i ginekologiczno-położniczego. Od 1 października 1917 roku był zastępcą starszego lekarza na oddziale chirurgicznym. W październiku 1918 roku został zatrudniony w Szpitalu Garnizonowym w Poznaniu (porucznik-lekarz), gdzie pracował do lipca 1920 roku.
Od lipca 1921 roku do października 1922 roku był zatrudniony w Uniwersyteckiej Klinice Położniczo-Ginekologicznej w Poznaniu jako prymariusz oddziału i zastępca dyrektora, a jednocześnie wykładowca w szkole podchorążych. Od listopada 1922 roku organizował oddział położniczo-ginekologiczny w Szpitalu Spółki Brackiej w Królewskiej Hucie. Był potem jego ordynatorem. Sprawował funkcję dyrektora pierwszej polskiej szkoły położnych na Górnym Śląsku. 
Praca społeczna i polityczna.
Pełnił szereg funkcji społecznych, był m.in.: prezesem Towarzystwa Lekarzy Polaków (w kadencji 1924/1925), prezesem Śląskiej Okręgowej Izby Lekarskiej (1935–1939), Związku Gospodarczego Lekarzy Polaków na Śląsku (1925–1927) i członkiem Naczelnej Izby Lekarskiej w Warszawie.
Był członkiem Magistratu i zastępcą przewodniczącego Rady Miejskiej w Chorzowie, członkiem Narodowo-Chrześcijańskiego Zjednoczenia Pracy (od chwili jego powstania) i Związku Naprawy Rzeczypospolitej. Działał w Związku Obrony Kresów Zachodnich (potem pod nazwą Polski Związek Zachodni): od 1931 roku był prezesem okręgu śląskiego w Katowicach, członkiem jego Rady Naczelnej i Zarządu Głównego. W 1934 roku uczestniczył w I Zjeździe Niepodległościowców byłej dzielnicy pruskiej w Poznaniu, w 1935 roku współorganizował X Zjazd Higienistów Polskich w Katowicach, w 1936 roku był członkiem komitetu honorowego, prezydium i komisji programowej Zjazdu na 50-lecie ZMP „Zet” w Warszawie. 
W wyborach parlamentarnych w 1930 roku został wybrany posłem na Sejm III kadencji (1930–1935) z listy nr 1 (BBWR) w okręgu wyborczego nr 38 (Huta Królewska). W kadencji tej był członkiem klubu BBWR. Zrzekł się mandatu 6 lutego 1931 roku.
W wyborach parlamentarnych w 1935 roku został wybrany posłem na Sejm IV kadencji (1935–1938) 41 413 głosami z okręgu nr 88, obejmującego powiaty: katowicki – miejski i chorzowski – miejski. W kadencji tej był przewodniczącym Parlamentarnej Grupy Województwa Śląskiego oraz Grupy Wiejskich Działaczy Społecznych. Pracował w komisjach: spraw zagranicznych, zdrowia publicznego i opieki społecznej (w 1936 roku był zastępcą przewodniczącego), w marcu 1936 roku został wybrany do dwóch specjalnych Komisji: budowlanej oraz do rozważenia projektu ustawy o upoważnieniu Prezydenta RP do wydawania dekretów. Od 7 lutego 1936 roku był wiceprezesem Sądu Marszałkowskiego. W Sejmie IV kadencji był kontrkandydatem Walerego Sławka w wyborach na urząd Marszałka Sejmu. 
II wojna światowa i po wojnie.
Uczestniczył w kampanii wrześniowej 1939 roku jako lekarz szpitala wojennego nr 5, następnie przedostał się do Lwowa, skąd w marcu 1940 roku przez Rumunię dotarł do Francji, a następnie do Wielkiej Brytanii. Od czerwca 1944 roku służył jako oficer łącznikowy (w stopniu majora czasu wojny) PSZ we Francji, w kwietniu i maju 1945 roku opiekował się więźniami obozów z okolic Kassel. 
Po demobilizacji 10 maja 1946 roku wrócił do Polski i do 1952 był ordynatorem oddziału ginekologiczno-położniczego tegoż szpitala w Chorzowie (szpital nr 3 Wydziału Zdrowia). 1 stycznia 1953 roku przeszedł na emeryturę, pracował jednak w poradniach K w ambulatoriach Huty „Kościuszko” i kopalni „Barbara-Wyzwolenie” w Chorzowie do 1957 roku, kiedy to 31 grudnia Wydział Zdrowia Prezydium Miejskiej Rady Narodowej w Chorzowie rozwiązał z nim umowę o pracę z powodu choroby. 
Był działaczem Okręgowej Izby Lekarskiej w Katowicach i honorowym członkiem Polskiego Towarzystwa Ginekologicznego. W latach 1947–1950 był członkiem zarządu PZZ, w 1946 roku – członkiem zarządu Okręgowego Związku Zawodowego Pracowników Służby Zdrowia, PCK, Towarzystwa Przyjaźni Polsko-Radzieckiej i redaktorem „Ginekologii Polskiej”. Pochowany na cmentarzu Jeżyckim (kwatera P-21-42).
Życie prywatne.
Był synem Michała (zm. 1907), rolnika, i Jadwigi z Bilskich (zm. 1922). Ożenił się 26 września 1922 roku z Marią Stroińską, z którą miał syna Andrzeja (ur. 1926) – lekarza ginekologa.

</doc>
<doc id="2721079" url="https://pl.wikipedia.org/wiki?curid=2721079" title="USS Gudgeon (SS-567)">
USS Gudgeon (SS-567)

USS Gudgeon (SS-567) – amerykański okręt podwodny typu "Tang". Nazwa amerykańska została nadana w celu uhonorowania okrętu i załogi USS „Gudgeon” (SS-211) typu "Tambor", utraconego w trakcie wojny na Pacyfiku. „Gudgeon” pełnił rutynową służbę w składzie Floty Pacyfiku operując z Pearl Harbor, skąd 8 lipca 1957 roku wypłynął w rejs dookoła świata, przez co stał się pierwszym amerykańskim okrętem podwodnym, który po 8 miesiącach podróży i przepłynięciu 25 000 mil morskich opłynął cały glob, kończąc swą podróż 21 lutego 1958 roku. W sierpniu 1957 roku prowadził operacje rozpoznawczą w pobliżu Władywostoku, gdzie jako pierwszy amerykański okręt został wykryty i skutkiem wyczerpywania się akumulatorów oraz zapasów tlenu, został zmuszony przez radzieckie jednostki nawodne do wynurzenia. Następnie aż do 1983 roku okręt prowadził rutynowe działania ZOP, operacje specjalne i szkoleniowe. 17 sierpnia 1987 roku został przekazany tureckiej marynarce wojennej, w której do 31 stycznia 2004 roku służył jako TCG „Hizir Reis” (S-342). Po zakończeniu służby okręt trafił do „Kocaeli Museum Ships Command” w Izmicie, gdzie jest udostępniony zwiedzającym.

</doc>
<doc id="2721082" url="https://pl.wikipedia.org/wiki?curid=2721082" title="AZS Olsztyn w sezonie 2012/2013">
AZS Olsztyn w sezonie 2012/2013

Mecze w PlusLidze.
Faza zasadnicza.
Wyjściowe ustawienia i zmiany.
Legenda:
Mecze o 9. miejsce (do 3 zwycięstw).
Wyjściowe ustawienia i zmiany.
Legenda:
Statystyki.
Statystyki obejmują wszystkie mecze rozegrane w ramach PlusLigi w sezonie 2012/2013. Pierwsza tabela przedstawia osiągnięcia zawodników w poszczególnych elementach na tle całej drużyny. Pozostałe tabele przedstawiają indywidualne osiągnięcia zawodników w wybranych rankingach na tle wszystkich zawodników z pozostałych drużyn.

</doc>
<doc id="2721083" url="https://pl.wikipedia.org/wiki?curid=2721083" title="P5">
P5



</doc>
<doc id="2721084" url="https://pl.wikipedia.org/wiki?curid=2721084" title="Boeing TB">
Boeing TB

Boeing TB (Boeing Model 63) – amerykański samolot torpedowy zaprojektowany w 1925 w Bureau of Aeronautics (dyrektoratu United States Navy ds. lotnictwa morskiego) i zbudowany w zakładach Boeinga w 1927. Zbudowano trzy egzemplarze, nie uruchomiomo produkcji seryjnej.
Tło historyczne.
Po I wojnie światowej większość samolotów powstających dla United States Navy (USN) było projektowanych wewnętrznie, czasami pierwsze prototypy powstawały nawet w należących do USN zakładach Naval Aircraft Factory i dopiero wtedy USN ogłaszała kontrakt na budowę nowego typu samolotu. W niektórych przypadkach USN pozostawiała zewnętrznym wykonawcą wolną rękę przy dopracowywaniu różnych rozwiązań konstrukcyjnych.
Jednym z takich samolotów był bombowiec torpedowy, który otrzymał wewnętrzne oznaczenie Boeinga Model 63, a w USN był znany jako TB (Torpedo, Boeing) . Boeing TB w znacznej mierze opierał się na nieco wcześniejszym samolocie Martin T3M, ale miał nowocześniejszą konstrukcję.
Opis konstrukcji.
Boeing TB był jednosilnikowym samolotem dwupłatowym z wymiennym podwoziem kołowym bądź pływakowym. Jak wodnosamolot wyposażony był w dwa duże pływaki, powozie kołowe było bardzo szeroko rozstawione z dwoma kołami pod każdym skrzydłem.
Napęd samolotu stanowił silnik Packard 3A-2500 o mocy 730 KM z drewnianym, trójpłatowym śmigłem o stałym skoku.
Cały samolot miał konstrukcję duraluminiową i był kryty płótnem. Skrzydła były częściowo składane. Załoga składała się z trzech osób, pilot i bombardier/nawigator siedzieli obok siebie w kabinie umieszczonej tuż za silnikiem i przed górnym skrzydłem, tylny strzelec zajmował kabinę znajdującą się pomiędzy skrzydłem a ogonem.
Uzbrojenie stanowiły dwa pojedyncze karabiny maszynowe Browning M1919 kalibru 7,62. Jeden, ruchomy, obsługiwany był przez tylnego strzelca; drugi, nieruchomy, skierowany był do przodu. Samolot mógł przenosić pojedynczą torpedę typu Bliss-Leavitt lub do 1500 funtów (680 kg) bomb.
Historia.
Lot pierwszego TB odbył się 4 maja 1927, wraz z pozostałymi dwoma samolotami został on dostarczony USN w czerwcu tego roku. Już w późniejszym czasie pierwszy egzemplarz otrzymał oznaczenie XTB (X oznaczające "experimental" – doświadczalny).
Jeszcze zanim zbudowane przez Boeinga samoloty trafiły do USN, zdecydowano tam, że ciężkie samoloty torpedowe i bombowe powinny być napędzane przez dwa silniki, według specyfikacji USN zaprojektowano dwusilnikowy Douglas T2D, który stał się podstawowym samolotem bombowo-torpedowym US Navy. Boeing TB nie wszedł do produkcji seryjnej, był to ostatni przed II wojną światową samolot wyprodukowany w zakładach Boeinga, który nie był oryginalnym projektem tej firmy.

</doc>
<doc id="2721086" url="https://pl.wikipedia.org/wiki?curid=2721086" title="Bud and Bird">
Bud and Bird

Bud and Bird – Gil Evans &amp; The Monday Night Orchestra – Live at Sweet Basil – album muzyczny amerykańskiego kompozytora, aranżera i pianisty jazzowego Gila Evansa nagrany przez prowadzoną przez niego orkiestrę w nowojorskim klubie jazzowym "Sweet Basil" (Greenwich Village) dla japońskiej King Record. 
Album został wydany na dwóch płytach winylowych w 1988 przez wytwórnię Electric Bird. Wszystkie utwory w aranżacji Gila Evansa.
Muzycy.
gość specjalny

</doc>
<doc id="2721087" url="https://pl.wikipedia.org/wiki?curid=2721087" title="Werner Bischof">
Werner Bischof

Werner Bischof (ur. 26 kwietnia 1916 w Zurychu, zm. 16 maja 1954) – szwajcarski fotoreporter, od 1949 r., członek znanej agencji fotograficznej Magnum.
Współpracował z wieloma tygodnikami ilustrowanymi, między innymi: „Life”, „Epoca”, „Paris Match”. Odbył podróże fotoreporterskie po całej Europie, w tym odwiedzając Polskę. Zginął w wypadku samochodowym podczas wyprawy fotoreporterskiej w Andy Peruwiańskie.

</doc>
<doc id="2721089" url="https://pl.wikipedia.org/wiki?curid=2721089" title="Józef Giwartowski">
Józef Giwartowski

Józef Giwartowski – fotograf czynny w Warszawie w okresie od 1849 lub 1850 do 1857 r.
Data narodzin i śmierci, pochodzenie, wykształcenie i początki działalności Giwartowskiego nie są jasne. Podawane przez niektórych badaczy jego lata życia (1802-1859), rok otwarcia zakładu (1841) i informacja, że Giwartowski był na emigracji we Francji, zdaniem historyk fotografii Wandy Mossakowskiej nie znajdują potwierdzenia.
Swoje atelier Giwartowski otworzył w 1849 lub 1850 r. w domu Feliksa Bentkowskiego przy ul. Nowy Świat 49 w Warszawie; w listopadzie 1852 r. przeniósł je do kamienicy Zamoyskich przy tej samej ulicy pod numerem 67/69. Początkowo (tj. do 1853) posługiwał się fotografią na papierze (kalotypią) i równolegle (do 1856) dagerotypią, a po powrocie z zagranicy w nowym zakładzie zaczął wykorzystywać technikę kolodionową. Wykonywał przede wszystkim portrety, zazwyczaj ręcznie kolorowane (zajmował się tym w okresie 1852-1855 Juliusz Kossak). Fotografował także dzieła sztuki i widoki „z natury”. W 1857 r. swoje prace pokazywał – obok dwóch innych fotografów, Karola Beyera i Grzegorza Sachowicza – na Wystawie Wyrobów Rękodzielniczych i Płodów Rolniczych.
Jedynym zachowanym do dziś zdjęciem wiązanym z Giwartowskim jest jego domniemany autoportret, znajdujący się w zbiorach Muzeum Narodowego w Warszawie.
Uczniem Giwartowskiego był fotograf i litograf Maurycy Pusch, który przejął jego zakład w 1857 r.

</doc>
<doc id="2721090" url="https://pl.wikipedia.org/wiki?curid=2721090" title="Fotorewolwer Brandla">
Fotorewolwer Brandla

Fotorewolwer Brandela lub Fotorewolwer Brandla, lub brandlówka – ręczny aparat fotograficzny umożliwiający szybkie fotografowanie z ręki, budowany w sposób rzemieślniczy przez polskiego wynalazcę i fotografa Konrada Brandla w Warszawie. Fotorewolwer był prekursorską konstrukcją aparatu przeznaczonego do zdjęć reporterskich, umożliwiającą w terenie, dzięki małym rozmiarom, szybkie wykonywanie zdjęć o możliwie najlepszej jakości.
Historia.
Po wprowadzeniu płyt bromożelatynowych i wynalezieniu migawki na początku lat 80. XIX w. zaczęto wprowadzać ręczne kamery, lżejsze od wcześniejszych, które musiały stać na statywie. Jeden z takich aparatów skonstruował Konrad Brandel, jednak dokładna data powstania jego wynalazku nie jest znana. Autorzy współcześni Brandlowi podawali lata 1883 i 1884, podczas gdy w opracowaniach późniejszych, XX-wiecznych, datowanie to przesuwane jest na okres wcześniejszy: ok. 1880-1881, a nawet 1875-1881. Badaczka dorobku Brandla, Krystyna Lejko, opowiedziała się za rokiem 1883.
Jako wynalazca ręcznego aparatu Brandel konkurował z innym warszawskim fotografem, Aleksandrem Karolim. Ich rywalizacja stała się tematem polemiki na łamach warszawskiej prasy, którą wywołał krótki artykuł z 1891 roku o aparacie Brandla na 12 klisz. Spotkał się on z odpowiedzią ze stroną syna Karoliego, Władysława, którego zdaniem takie urządzenie opracował 3,5 roku wcześniej jego ojciec, na co z kolei odpowiedział Brandel, a następnie ponownie Karoli. 24 marca 1889 Brandel wystąpił do Departamentu przemysłu i handlu o przyznanie patentu na "rewolwer bez kaset mieszczący 25 klisz". Patent o numerze 11515 został przyznany 16 października 1889. „Kurier Warszawski” w 1885 roku donosił, iż "pan Brandel za swój wynalazek otrzymał srebrny medal na wrocławskiej wystawie fotograficznej".
Aparaty wytwarzane były przez stolarza – kuzyna Brandla, z wyjątkiem obiektywów, które zamawiano w firmie Steinheila, a później Françoise. Aparat miał postać drewnianej skrzynki z celownikiem ramkowym ze skrzyżowanymi nitkami i deseczki z otworem, niektóre celowniki wyposażone były w soczewkę dwuwklęsłą. Parametry: ostrość od 7 m do nieskończoności, migawka: 1/50 sekundy. Produkowane były modele dla trzech formatów: 6,5 × 9, 9 × 12 i 12 × 16,5 cm. W pierwszych aparatach były pojedyncze, a potem podwójne kasety, dopiero późniejsze modele miały magazynek na 12 i 25 płyt, co pozwalało na ich szybką wymianę i wykonywanie zdjęć reporterskich. Zmiana płyt odbywała się w skórzanym worku połączonym z magazynkiem – naświetloną płytę unosiło się ku górze i przesuwało w tył.
Aparaty Brandla produkowane były na zamówienie. Sprzedał ich ponad 100. Wśród użytkowników byli, według listu Brandla do Władysława Karoliego, tacy artyści jak Wojciech Gerson, Henryk Siemiradzki, Gierymski i Kossak.

</doc>
<doc id="2721093" url="https://pl.wikipedia.org/wiki?curid=2721093" title="Przynęty">
Przynęty

Przynęty (ang. "Decoys") – kanadyjski horror z 2004 roku. 
Treść.
Dwóch kolegów z koledżu, Luke i Roger nigdy nie miało powodzenia u dziewczyn. Obaj marzą by jak najszybciej stracić dziewictwo. Pewnego dnia poznają dwie blond piękności - Lilly i Constance, które wydają się nimi zainteresowane. Jednak ich radość zmienia się w niepokój, kiedy odkrywają, że dziewczyny nie są do końca tym, czym się wydają. Ci którzy się z nimi wcześniej zadawali zostają znalezieni martwi, zamrożeni na śmierć. Wszystko wskazuje na to, że tajemnicze blondynki mają z tym coś wspólnego, i że nie pochodzą z naszej planety.

</doc>
<doc id="2721096" url="https://pl.wikipedia.org/wiki?curid=2721096" title="Józef Świtkowski">
Józef Świtkowski

Józef Augustyn Świtkowski (ur. 15 maja 1876 w Tarnopolu, zm. 1 kwietnia 1942 we Lwowie) – polski parapsycholog, muzyk, fotograf, badacz i teoretyk fotografii, działacz i publicysta fotograficzny.
Życiorys.
Urodził się 15 maja 1876 w Tarnopolu. Ukończył gimnazjum we Lwowie. Studiował filozofię, prawo, chemię, matematykę i historię sztuki na Uniwersytecie Lwowskim. Od 1921 pracownik Uniwersytetu Lwowskiego, był wykładowcą fotografii. W 1931 przyjęty w poczet członków Fotoklubu Polskiego. Był członkiem rzeczywistym, członkiem Zarządu oraz (w latach 30. kilkakrotnie) prezesem Zarządu Lwowskiego Towarzystwa Fotograficznego. Prowadził samodzielne badania w zakresie optyki oraz różnych technik swobodnych (guma, pigment, przetłok bromoolejowy) osiągając doskonałe rezultaty. Do dzisiejszych czasów nie zachowała się żadna z jego prac w oryginale.
Był autorem podręczników fotograficznych w tym między innymi mającego kilka wydań "Fotografia praktyczna do użytku amatorów i fotografów zawodowych", a także był autorem licznych artykułów ukazujących się w prasie fachowej w kraju i zagranicą. Współautor "Polskiego Słownictwa Fotograficznego" (1910).
Prezes Towarzystwa Parapsychicznego im. Juliana Ochorowicza we Lwowie. Autor licznych prac z zakresu parapsychologii w tym między innymi "Droga w światy nadzmysłowe" (1922), "Magnetyzm żywotny i jego właściwości lecznicze" (1936, 1990), "Okultyzm i magia w świecie parapsychologii" (1939, 1991).
Zmarł 1 kwietnia 1942 we Lwowie. Pochowany na cmentarzu Łyczakowskim.

</doc>
<doc id="2721097" url="https://pl.wikipedia.org/wiki?curid=2721097" title="Braciszek (amerykański film 1927)">
Braciszek (amerykański film 1927)

Braciszek (ang. "The Kid Brother") – amerykański niemy film komediowy z 1927 roku

</doc>
<doc id="2721100" url="https://pl.wikipedia.org/wiki?curid=2721100" title="Karabin maszynowy Besal">
Karabin maszynowy Besal

Besal (Gun, Light, Machine, Faulkner.303-inch Mark 1) – brytyjski ręczny karabin maszynowy z okresu II wojny światowej zaprojektowany jako uproszczony Bren. Besal był produkowany w niewielkich ilościach w latach 1942–1943.
Tło historyczne.
Bren, przyjęty jako standardowy rkm British Army w latach 30. był bronią udaną, ale stosunkowo skomplikowaną w produkcji. Kiedy pod koniec 1940 Luftwaffe rozpoczęło naloty na południową Anglię, stało się oczywiste, że jeden nalot na zakłady Royal Small Arms Factory w Enfield może długotrwale sparaliżować lub nawet całkowicie zniszczyć jedyną linię produkcyjną Brenów w Wielkiej Brytanii. Dowództwo British Army rozpoczęło poszukiwania innych dostawców bardzo wówczas potrzebnych karabinów maszynowych, w tym okresie powstał szereg konstrukcji zaprojektowanych tak, aby były one jak najprostsze w budowie, np. tzw. Garage Gun (D.D./E./2285) czy Hefah V (uproszczony Lewis) oraz rkm Besal zaprojektowany przez H. Faulknera z Birmingham Small Arms Company.
Opis konstrukcji.
Besal został zaprojektowany tak, aby maksymalnie uprościć jego konstrukcję. Karabin nie posiadał żadnych części do produkcji których wymagane były czasochłonne i precyzyjne technologie, takie jak frezowanie, czy skrawanie, w konstrukcji karabinu wykorzystywano tylko tanie i łatwe technologie, takie jak prasowanie, zgrzewanie i spawanie, a większość elementów karabinu była tłoczona. Lufa wykonana była z materiału wysokiej jakości, ale zewnętrznie nie była dokładnie wykończona, znajdował się na niej uchwyt do przenoszenia karabinu i tłumik płomieni.
Pierwsza wersja karabinu (Mk 1) była wyposażona w prostą kolbę metalową, druga wersja (Mk 2) miała pełną, drewnianą kolbę.
Karabin działał na zasadzie krótkiego ruchu tłoka, mechanizm wzorowany był na karabinie maszynowym Besa, używał nabojów .303 (7,7 × 56 mm R).
Historia.
Prototyp karabinu został zaprezentowany przed Small Arms Committee w marcu i sierpniu 1942, i został on pozytywnie opiniowany przez Komitet który rekomendował go pozytywnie. Testowanie karabinu przeprowadzono w zimie w 1942 i karabin został przyjęty do służby pod oficjalną nazwą Gun, Light, Machine, Faulkner.303-inch Mark 1. Rozpoczęto jego produkcję w niewielkich ilościach, ale w 1943 dostawy Brenów wzrosły na tyle, że 10 czerwca zaprzestano dalszej produkcji Besalów.

</doc>
<doc id="2721108" url="https://pl.wikipedia.org/wiki?curid=2721108" title="Unión de Rugby del Uruguay">
Unión de Rugby del Uruguay

Unión de Rugby del Uruguay – ogólnokrajowy związek sportowy, działający na terenie Urugwaju, posiadający osobowość prawną, będący jedynym prawnym reprezentantem urugwajskiego rugby 15-osobowego i 7-osobowego, zarówno wśród mężczyzn, jak i kobiet we wszystkich kategoriach wiekowych w kraju i za granicą. Członek World Rugby i Sudamérica Rugby.
Odpowiedzialny jest za promocję tego sportu, prowadzenie urugwajskich drużyn narodowych, a także za szkolenie zawodników oraz organizowanie krajowych rozgrywek ligowych.
Historia.
Rugby trafiło do Urugwaju w drugiej połowie XIX wieku wraz z brytyjskimi pracownikami i przez dłuższy czas sport ten był uprawiany jedynie w ich gronie, w szczególności w Montevideo Cricket Club. Po okresie ekspansji pod koniec pierwszej połowy XX wieku nastąpiła konieczność stworzenia innych klubów i zorganizowania lokalnych rozgrywek. W 1950 roku zorganizowano pierwszy turniej, którego inicjatorem był Carlos E. Cat – retrospektywnie uznany za pierwsze mistrzostwa kraju. Udział w nim wzięły Montevideo Cricket Club, Old Boys Club, Colonia Rugby oraz Carrasco Polo Club, który wystawił dwie drużyny. Sukces tego turnieju pociągnął za sobą stworzenie 31 stycznia 1951 roku ogólnokrajowego związku rugby.
URU był członkiem założycielem CONSUR, natomiast członkiem IRB został w 1989 roku. Przez Urugwajski Komitet Olimpijski związek został uznany w marcu 2011 roku.
Prezesi związku.
"Na podstawie".

</doc>
<doc id="2721111" url="https://pl.wikipedia.org/wiki?curid=2721111" title="Ruti Aga">
Ruti Aga

Ruti Aga (ur. 16 stycznia 1994) – etiopska lekkoatletka specjalizująca się w biegach długich. 
Indywidualnie była czwarta, a drużynowo wraz z koleżankami zdobyła złoto, podczas mistrzostw Afryki w biegach przełajowych (2012). Srebrna medalistka w biegu na 5000 metrów z mistrzostw świata juniorów (2012). W 2013 zdobyła srebro mistrzostw świata w biegach przełajowych w drużynie juniorek.

</doc>
<doc id="2721114" url="https://pl.wikipedia.org/wiki?curid=2721114" title="Aaron Ernest">
Aaron Ernest

Aaron Ernest (ur. 8 listopada 1993) – amerykański lekkoatleta specjalizujący się w biegach sprinterskich.
Podczas mistrzostw świata juniorów w Barcelonie (2012) zdobył złoto w sztafecie 4 x 100 metrów i srebrny medal w biegu na 100 oraz 200 metrów.
Stawał na podium juniorskich mistrzostw USA oraz mistrzostw NCAA. 
Rekordy życiowe: bieg na 100 metrów – 10,12 (10 czerwca 2015, Eugene) / 10,04w (11 maja 2013, Columbia); bieg na 200 metrów – 20,14 (3 maja 2014, Baton Rouge); bieg na 200 metrów (hala) – 20,53 (24 lutego 2013, Fayetteville). 

</doc>
<doc id="2721117" url="https://pl.wikipedia.org/wiki?curid=2721117" title="Anthonique Strachan">
Anthonique Strachan

Anthonique Strachan (ur. 22 sierpnia 1993 w Nassau) – bahamska lekkoatletka, specjalizująca się w biegach sprinterskich.
W 2010 była czwarta w biegu na 100 metrów oraz wraz z koleżankami zdobyła brązowy medal w biegu rozstawnym 4 x 400 metrów podczas mistrzostw Ameryki Środkowej i Karaibów juniorów. Dotarła do półfinału juniorskich mistrzostw świata w Moncton (2010). Wicemistrzyni Ameryki Środkowej i Karaibów w biegu na 200 metrów z 2011 (podczas tych zawodów zdobyła także brąz w sztafecie 4 x 100 metrów). Na mistrzostwach panamerykańskich juniorów była trzecia na 100 metrów oraz zdobyła złoto na 200 oraz w sztafecie 4 x 100 metrów. Bez powodzenia startowała na mistrzostwach światach w Daegu (2011). Podczas mistrzostw świata juniorów w Barcelonie (2012) zdobyła złote medale w biegach na 100 i 200 metrów. W 2012 reprezentowała Bahamy na igrzyskach olimpijskich w Londynie, gdzie dotarła do półfinału biegu na 200 metrów. Weszła także w skład sztafety 4 × 100 metrów, lecz ekipie bahamskiej nie udało się awansować do finału. Podczas mistrzostw świata w Moskwie dotarła do półfinału biegu na 200 metrów (2013).
Wielokrotna medalistka CARIFTA Games i reprezentantka kraju na IAAF World Relays. 
Na koniec roku 2012 wybrana została najlepszą juniorską lekkoatletką Bahamów.
Rekordy życiowe: bieg na 60 metrów (hala) – 7,17 (18 marca 2022, Belgrad); bieg na 100 metrów – 10,98 (17 lipca 2022, Eugene); bieg na 200 metrów – 22,32 (22 czerwca 2013, Freeport).

</doc>
<doc id="2721123" url="https://pl.wikipedia.org/wiki?curid=2721123" title="Stephen Mull">
Stephen Mull

Stephen Donald Mull (ur. 30 kwietnia 1958) – amerykański dyplomata, wyższy urzędnik ds. zagranicznych, w latach 2012–2015 ambasador USA w Polsce.
Życiorys.
W 1980 ukończył studia na Uniwersytecie Georgetown w Waszyngtonie, a karierę dyplomatyczną rozpoczął w 1982. Pracował na placówce w Polsce, a także m.in. w: Indonezji, RPA i na Bahamach. W latach 2003–2006 był ambasadorem na Litwie z nominacji George’a W. Busha.
22 września 2012 został zatwierdzony na stanowisko ambasadora Stanów Zjednoczonych w Polsce, a 24 października oficjalnie zaprzysiężony przez sekretarz stanu Hillary Clinton, zaś 8 listopada w Pałacu Prezydenckim w Warszawie odbyła się ceremonia złożenia listów uwierzytelniających Prezydentowi RP. 9 czerwca 2015 ogłoszono nominację następcy Stephena Mulla na stanowisku ambasadora USA w Polsce, którym został Paul W. Jones. S. Mull mówi biegle po polsku.

</doc>
<doc id="2721124" url="https://pl.wikipedia.org/wiki?curid=2721124" title="Damien Birkinhead">
Damien Birkinhead

Damien Birkinhead (ur. 8 kwietnia 1993) – australijski lekkoatleta specjalizujący się w pchnięciu kulą.
W 2009 bez powodzenia startował w mistrzostwach świata juniorów młodszych, a w kolejnym sezonie był czwarty na igrzyskach olimpijskich młodzieży U-18. Brązowy medalista juniorskich mistrzostw świata z 2012. Piąty zawodnik igrzysk Wspólnoty Narodów (2014).
Złoty medalista mistrzostw kraju.
Okazjonalnie startuje także w rzucie dyskiem oraz rzucie młotem.
Rekord życiowy: 21,35 (28 sierpnia 2017, Zagrzeb), wynik ten jest rekordem Australii.

</doc>
<doc id="2721127" url="https://pl.wikipedia.org/wiki?curid=2721127" title="Andreas Trajkovski">
Andreas Trajkovski

Andreas Trajkovski Sørensen (ur. 18 marca 1993) – duński lekkoatleta specjalizujący się w skoku w dal.
Dziewiąty zawodnik mistrzostw świata juniorów młodszych (2009). W 2010 zajął piąte miejsce na igrzyskach olimpijskich młodzieży U-18, a rok później był siódmy na juniorskich mistrzostwach Europy. Wicemistrz świata juniorów z Barcelony (2012). 
Okazjonalnie startuje w biegach sprinterskich oraz sztafetowych. 
Medalista mistrzostw Danii i reprezentant kraju w drużynowych mistrzostwach Europy. 
Rekordy życiowe: stadion – 7,82 (11 lipca 2012, Barcelona), rekord Danii juniorów; hala – 7,87 (27 lutego 2016, Fayetteville). 

</doc>
<doc id="2721130" url="https://pl.wikipedia.org/wiki?curid=2721130" title="Jarrion Lawson">
Jarrion Lawson

Jarrion Lawson (ur. 6 maja 1994 w Texarkanie) – amerykański lekkoatleta specjalizujący się w biegach sprinterskich oraz w skoku w dal.
Podczas mistrzostw świata juniorów w Barcelonie (2012) zdobył brązowy medal. W 2016 zajął 4. miejsce podczas igrzysk olimpijskich w Rio de Janeiro. Srebrny medalista IAAF World Relays (2017). W tym samym roku zdobył srebro w skoku w dal podczas światowego czempionatu w Londynie (2017).
Stawał na podium juniorskich i seniorskich mistrzostw USA oraz czempionatu NCAA (także w sprintach).
Rekordy życiowe: stadion – 8,58 (3 lipca 2016, Eugene); hala – 8,39 (14 marca 2014, Albuquerque).

</doc>
<doc id="2721134" url="https://pl.wikipedia.org/wiki?curid=2721134" title="Tim Dekker">
Tim Dekker

Tim Dekker (ur. 29 września 1993) – holenderski lekkoatleta specjalizujący się w wielobojach. 
Podczas mistrzostw świata juniorów w Barcelonie (2012) zdobył brązowy medal w juniorskim dziesięcioboju.
Stawał na podium juniorskich mistrzostw Holandii.

</doc>
<doc id="2721136" url="https://pl.wikipedia.org/wiki?curid=2721136" title="Army Elements Fleece">
Army Elements Fleece

Army Elements Fleece (AEF) – zestaw odzieży zewnętrznej stosowany do umundurowania Army Aircrew Combat Uniform.
Zestaw składa się z kurtki oraz spodni. Stanowi on dodatkową warstwę izolacyjną, potrzebną przy wykonywaniu zadań w niskich temperaturach. Chroni także przed wiatrem oraz deszczem, przy dobrej "oddychalności", dzięki zastosowaniu tkaniny soft shell. Warstwę izolacyjną stanowi polar w kolorze Foliage Green. Warstwa zewnętrzna posiada nadrukowany kamuflaż Universal Camouflage Pattern.
Całość jest trudnopalna dzięki zastosowaniu włókien z Nomexu.

</doc>
<doc id="2721140" url="https://pl.wikipedia.org/wiki?curid=2721140" title="Bardejovské Kúpele">
Bardejovské Kúpele



</doc>
<doc id="2721141" url="https://pl.wikipedia.org/wiki?curid=2721141" title="A2CU">
A2CU



</doc>
<doc id="2721142" url="https://pl.wikipedia.org/wiki?curid=2721142" title="AEF">
AEF



</doc>
<doc id="2721143" url="https://pl.wikipedia.org/wiki?curid=2721143" title="Kawasaki GTR 1000">
Kawasaki GTR 1000

Kawasaki GTR 1000 – japoński motocykl sportowo-turystyczny produkowany przez Kawasaki w latach 1986-2006. Jego następcą jest Kawasaki GTR 1400
Dane techniczne/Osiągi.
Silnik: "R4"
Pojemność silnika: "998 cm³"
Moc maksymalna: "98 KM/9000 obr./min"
Maksymalny moment obrotowy: "86 Nm/6500 obr./min"
Prędkość maksymalna: "195 km/h" 
Przyspieszenie 0-100 km/h: "brak danych"

</doc>
<doc id="2721144" url="https://pl.wikipedia.org/wiki?curid=2721144" title="ABSGU">
ABSGU



</doc>
<doc id="2721145" url="https://pl.wikipedia.org/wiki?curid=2721145" title="Herb Bardiowa">
Herb Bardiowa



</doc>
<doc id="2721146" url="https://pl.wikipedia.org/wiki?curid=2721146" title="Kawasaki GTR 1400">
Kawasaki GTR 1400

Kawasaki GTR 1400 – japoński motocykl sportowo-turystyczny produkowany przez Kawasaki od 2007 roku. Jest następcą Kawasaki GTR 1000.
Dane techniczne/Osiągi.
Silnik: "R4"
Pojemność silnika: "1352 cm³"
Moc maksymalna: "155 KM/8800 obr./min"
Maksymalny moment obrotowy: "136 Nm/6200 obr./min"
Prędkość maksymalna: "255 km/h" 
Przyspieszenie 0-100 km/h: "3,2 s"

</doc>
<doc id="2721147" url="https://pl.wikipedia.org/wiki?curid=2721147" title="Powiat Bardiów">
Powiat Bardiów



</doc>
<doc id="2721148" url="https://pl.wikipedia.org/wiki?curid=2721148" title="Matka Boża z Makowa Podhalańskiego">
Matka Boża z Makowa Podhalańskiego



</doc>
<doc id="2721150" url="https://pl.wikipedia.org/wiki?curid=2721150" title="Abrahámovce (powiat Bardiów)">
Abrahámovce (powiat Bardiów)



</doc>
<doc id="2721153" url="https://pl.wikipedia.org/wiki?curid=2721153" title="Honda ST1100 Pan European">
Honda ST1100 Pan European



</doc>
<doc id="2721155" url="https://pl.wikipedia.org/wiki?curid=2721155" title="Honda ST 1100 Pan European">
Honda ST 1100 Pan European



</doc>
<doc id="2721156" url="https://pl.wikipedia.org/wiki?curid=2721156" title="Honda ST 1300 Pan European">
Honda ST 1300 Pan European



</doc>
<doc id="2721157" url="https://pl.wikipedia.org/wiki?curid=2721157" title="Bardiów">
Bardiów



</doc>
<doc id="2721159" url="https://pl.wikipedia.org/wiki?curid=2721159" title="Urugwaj na Letnich Igrzyskach Olimpijskich 1988">
Urugwaj na Letnich Igrzyskach Olimpijskich 1988

Urugwaj na Letnich Igrzyskach Olimpijskich 1988 reprezentowało 15 zawodników (15 mężczyzn i 1 kobieta). Był to 14 start reprezentacji Urugwaju na letnich igrzyskach olimpijskich.
Skład kadry.
Boks.
Mężczyźni
Kolarstwo.
Mężczyźni
Lekkoatletyka.
Kobiety
Pięciobój nowoczesny.
Mężczyźni
Pływanie.
Mężczyźni
Podnoszenie ciężarów.
Mężczyźni
Wioślarstwo.
Mężczyźni
Żeglarstwo.
Mężczyźni

</doc>
<doc id="2721163" url="https://pl.wikipedia.org/wiki?curid=2721163" title="Mistrzostwa Europy w Pływaniu 2012 - 800 metrów stylem dowolnym mężczyzn">
Mistrzostwa Europy w Pływaniu 2012 - 800 metrów stylem dowolnym mężczyzn



</doc>
<doc id="2721164" url="https://pl.wikipedia.org/wiki?curid=2721164" title="Stanley G. Payne">
Stanley G. Payne

Stanley George Payne (ur. 1934 w Denton) – amerykański historyk, emerytowany profesor University of Wisconsin-Madison.
Payne jest badaczem dziejów Hiszpanii Franco. 

</doc>
<doc id="2721166" url="https://pl.wikipedia.org/wiki?curid=2721166" title="Mistrzostwa Europy w Pływaniu 2012 - 1500 metrów stylem dowolnym mężczyzn">
Mistrzostwa Europy w Pływaniu 2012 - 1500 metrów stylem dowolnym mężczyzn



</doc>
<doc id="2721167" url="https://pl.wikipedia.org/wiki?curid=2721167" title="Yamaha FJR 1300">
Yamaha FJR 1300

Yamaha FJR 1300 – japoński motocykl sportowo-turystyczny produkowany przez Yamaha od 2001 roku. Jest następcą motocykla Yamaha FJ 1200.

</doc>
<doc id="2721168" url="https://pl.wikipedia.org/wiki?curid=2721168" title="Yamaha FJ 1200">
Yamaha FJ 1200



</doc>
<doc id="2721169" url="https://pl.wikipedia.org/wiki?curid=2721169" title="HC 46 Bardiów">
HC 46 Bardiów



</doc>
<doc id="2721174" url="https://pl.wikipedia.org/wiki?curid=2721174" title="Improved Combat Vehicle Coveralls">
Improved Combat Vehicle Coveralls

Improved Combat Vehicle Coveralls (iCVC) – kombinezon przeznaczony dla załóg pojazdów opancerzonych i czołgów US Army. Wykonany z materiałów trudnopalnych.
Kombinezony iCVC produkowane są z tkaniny nomexowej w kamuflażu UCP lub MultiCam. Zamykany jest na dwukierunkowy zamek błyskawiczny. Posiada także 11 kieszeni zamykanych zamkami błyskawicznymi. W pasie regulowany za pomocą rzepu.

</doc>
<doc id="2721175" url="https://pl.wikipedia.org/wiki?curid=2721175" title="BMW R 1200 RT">
BMW R 1200 RT

BMW R 1200 RT – niemiecki motocykl sportowo-turystyczny produkowany przez BMW od 2005 roku. Jest następcą BMW R 1150 RT.

</doc>
<doc id="2721176" url="https://pl.wikipedia.org/wiki?curid=2721176" title="ICVC">
ICVC



</doc>
<doc id="2721179" url="https://pl.wikipedia.org/wiki?curid=2721179" title="Philippa Middleton">
Philippa Middleton



</doc>
<doc id="2721183" url="https://pl.wikipedia.org/wiki?curid=2721183" title="BMW R 1100 RT">
BMW R 1100 RT

BMW R 1100 RT – niemiecki motocykl sportowo-turystyczny produkowany przez BMW w latach 1995–2001. Jego następcą jest BMW R 1150 RT.

</doc>
<doc id="2721184" url="https://pl.wikipedia.org/wiki?curid=2721184" title="Alfonso Grosso Sánchez">
Alfonso Grosso Sánchez

Alfonso Grosso Sánchez – hiszpański malarz kostumbrysta pochodzący z Andaluzji.
Studiował w Akademii Sztuk Pięknych w Sewillii, był uczniem José García y Ramos i Gonzalo Bilbao. Był przywiązany do tematów religijnych, kostumbrystycznych i portretu, zdecydowanie odrzucał awangardę w sztuce.
Jednym z jego ulubionych tematów były wnętrza obiektów religijnych, zwłaszcza klasztorów. Uprawiał tematykę ludową, często malował postaci takie jak tancerze, torreadorzy, śpiewacy i cyganie.
Od 1920 r. zainteresował się portretem, wykonał liczne portrety zbiorowe na zamówienie różnych instytucji. Od 1940 r. wykładał kolor i kompozycję w "Escuela de Bellas Artes de Sevilla", a później w Akademii Sztuk Pięknych w Sewillii. Był również dyrektorem Muzeum Sztuk Pięknych w Sewilli, gdzie można oglądać jego prace.

</doc>
<doc id="2721185" url="https://pl.wikipedia.org/wiki?curid=2721185" title="BMW R 1150 RT">
BMW R 1150 RT

BMW R 1150 RT – niemiecki motocykl sportowo-turystyczny produkowany przez BMW w latach 2002–2004. Zastąpił on model BMW R 1100 RT.

</doc>
<doc id="2721189" url="https://pl.wikipedia.org/wiki?curid=2721189" title="Zęby tygrysa (powieść Maurice’a Leblanca)">
Zęby tygrysa (powieść Maurice’a Leblanca)

Zęby tygrysa (fr. "Les Dents du tigre") – powieść autorstwa Maurice’a Leblanca opisująca przygody Arsène’a Lupin. Wydana po raz pierwszy na łamach gazety „Le Journal” w 1920 roku, ale napisana w czasie I wojny światowej w 1918 roku. Powieść ukazała się w księgarniach w czerwcu 1921 roku w dwóch tomach: "Don Luis Perenna" i "Le Secret de Florence". Książka opisuje przejmującą walkę Arsène Lupin, jako Don Luis Perenna, przeciwko wrogowi. Chronologicznie akcja powieści toczy się po wydarzeniach z książki "813", w której Lupin zniknął tuż przed I wojną światową. Podczas gdy wszyscy wierzą w śmierć Arsène’a Lupina, pojawia się on ponownie w przebraniu don Luisa Perenny.
W Polsce powieść została wydana w dwóch częściach: "Don Luis Perenna" oraz "Tajemnica Florence". Ukazały się one w serii "Klasyka Kryminału" ("Biblioteka Bluszcza"), w cyklu "Arsène Lupin" (tom: 13 i 14), jak także w 2021 w Klasyce francuskiego kryminału Wydawnictwa CM.
Fabuła.
Chronologicznie, ta historia następuje po 813, w której Lupin zniknął tuż przed I wojną światową w I Legii Cudzoziemskiej, po dwóch próbach samobójczych. Podczas gdy wszyscy myśleli, że Arsène Lupin nie żyje, on pojawił się ponownie po wojnie, pod postacią Don Luisa Perenny.
"Zęby tygrysa" wpisują się w ten nurt dzieł, w których Lupin nie jest już nieomylnym mistrzem, ogrywającym swoich wrogów, ale człowiekiem ze swoimi słabościami. To sprawia, że jego siła charakteru jest bardziej imponująca i a sama postać bardziej realistyczna.
W "Zębach tygysa" Lupin jako Don Luisa Perenna staje do walki z przebiegłym i manipulującym wrogiem, który działa tylko przez pełnomocnika, porywając swoje ofiary. Jego celem jest przejęcie 200 milionów dolarów spadku.
Rozdziały.
Powieść w oryginale składa się z następujących rozdziałów:

</doc>
<doc id="2721190" url="https://pl.wikipedia.org/wiki?curid=2721190" title="Pomnik poległych żołnierzy 14 pułku piechoty we Włocławku">
Pomnik poległych żołnierzy 14 pułku piechoty we Włocławku

Pomnik poległych żołnierzy 14 pułku piechoty – pomnik na terenie koszar 14 pułku piechoty we Włocławku. Zniszczony podczas II wojny światowej.
Historia.
14 pułk piechoty przybył do Włocławka 1 maja 1921. Jako kwaterę otrzymał porosyjskie koszary przy ulicy Żytniej 83. Kilka lat trwało doprowadzanie ich stanu do pełnej używalności. Na ich terenie w 1928 za pieniądze ze składek żołnierzy zawodowych pułku wzniesiono pomnik upamiętniający poległych żołnierzy i oficerów pułku w czasie wojny polsko-bolszewickiej.
Pomnik został zniszczony przez Niemców w 1940, podobnie jak wszystkie pozostałe polskie pomniki znajdujące się na terenie Włocławka.
Projekt i wymowa.
Pomnik miał kształt ostro zakończonego obelisku, w którego dolnej, najszerszej części znajdowały się tablice zawierające nazwiska poległych żołnierzy pułku w latach 1918–1920. Pomnik otoczony był czterema słupami ok. metrowej wysokości, na szczycie każdego znajdowały się cztery kule. Słupy połączone były łańcuchami. W 1930 na pomniku znalazła się tablica z nazwiskami żołnierzy i oficerów 14 pułku piechoty liniowej poległych w powstaniu listopadowym latach 1830–1831. 

</doc>
<doc id="2721191" url="https://pl.wikipedia.org/wiki?curid=2721191" title="Zęby tygrysa">
Zęby tygrysa



</doc>
<doc id="2721192" url="https://pl.wikipedia.org/wiki?curid=2721192" title="Zakład Górniczy Piekary">
Zakład Górniczy Piekary



</doc>
<doc id="2721194" url="https://pl.wikipedia.org/wiki?curid=2721194" title="KWK Piekary">
KWK Piekary



</doc>
<doc id="2721195" url="https://pl.wikipedia.org/wiki?curid=2721195" title="Efekt ciężkiego atomu">
Efekt ciężkiego atomu

Efekt ciężkiego atomu (ang. "heavy atom effect") – zwiększenie prawdopodobieństwa zajścia przejścia międzysystemowego (interkombinacyjnego) w cząsteczce chemicznej dzięki obecności ciężkiego atomu.
Przejścia międzysystemowe, zachodzące pomiędzy stanami cząsteczkowymi o różnej multipletowości (czyli całkowitym momencie spinowym "S") są wzbronione przez kwantowe reguły wyboru, co skutkuje małym prawdopodobieństwem ich zajścia (małymi stałymi szybkości przejść). Jeśli cząsteczka organiczna zawiera, oprócz węgla i wodoru, również atomy cięższe, to obserwuje się zwiększenie szybkości przejść międzysystemowych - jest to tak zwany "wewnętrzny efekt ciężkiego atomu". W niektórych przypadkach obserwowane jest również zwiększenie szybkości przejść międzysystemowych cząsteczek organicznych w roztworach, w których użyto rozpuszczalnika zawierającego cięższe atomy – jest to "zewnętrzny efekt ciężkiego atomu". Efekt ciężkiego atomu tłumaczy się występowaniem sprzężenia spinowo-orbitalnego, które wzrasta wraz ze wzrostem liczby atomowej. Sprzężenie spinowo-orbitalne umożliwia mieszanie stanów elektronowych o różnej multipletowości, prowadząc do zwiększenia prawdopodobieństwa przejść pomiędzy nimi. Praktycznie często skutkuje to skróceniem obserwowanych czasów zaniku fluorescencji i fosforescencji.

</doc>
<doc id="2721199" url="https://pl.wikipedia.org/wiki?curid=2721199" title="BMW K 1600 GT">
BMW K 1600 GT

BMW K 1600 GT – niemiecki motocykl sportowo-turystyczny produkowany przez BMW od 2011 roku. Produkowany jest równolegle z bliźniaczym modelem BMW K 1600 GTL.

</doc>
<doc id="2721201" url="https://pl.wikipedia.org/wiki?curid=2721201" title="Yamaha V-Max">
Yamaha V-Max



</doc>
<doc id="2721205" url="https://pl.wikipedia.org/wiki?curid=2721205" title="Stanley George Payne">
Stanley George Payne



</doc>
<doc id="2721206" url="https://pl.wikipedia.org/wiki?curid=2721206" title="Stanley Payne">
Stanley Payne



</doc>
<doc id="2721207" url="https://pl.wikipedia.org/wiki?curid=2721207" title="Cindy Rondon">
Cindy Rondon



</doc>
<doc id="2721212" url="https://pl.wikipedia.org/wiki?curid=2721212" title="Altagracia Mambrú">
Altagracia Mambrú



</doc>
<doc id="2721213" url="https://pl.wikipedia.org/wiki?curid=2721213" title="Diecezja Canelones">
Diecezja Canelones

Diecezja Canelones – diecezja rzymskokatolicka w Urugwaju. Siedziba mieści się w Canelones w departamencie Canelones.
Historia.
Diecezja Toledo została erygowana 21 listopada 1961 roku przez papieża Jana XXIII jako sufragania archidiecezji Montevideo. Diecezja powstała poprzez wyłączenie z terytorium diecezji San José de Mayo.

</doc>
<doc id="2721216" url="https://pl.wikipedia.org/wiki?curid=2721216" title="Honda CRF 450 R">
Honda CRF 450 R

Honda CRF 450 R – japoński motocykl enduro produkowany przez firmę Honda od 2002 roku.
Dane techniczne/Osiągi.
Silnik: "singel"
Pojemność silnika: "449 cm³"
Moc maksymalna: "55 KM/8600 obr./min"
Maksymalny moment obrotowy : 45 nm/8600 bunal
Prędkość maksymalna: "brak danych"
Przyspieszenie 0-100 km/h: "brak danych"

</doc>
<doc id="2721218" url="https://pl.wikipedia.org/wiki?curid=2721218" title="Francis Vielé-Griffin">
Francis Vielé-Griffin

Francis Vielé-Griffin (ur. 26 maja 1864 w Norfolk, st. Wirginia, USA; zm. 12 listopada 1937 w Bergerac, dep. Dordogne, Francja) − francuski poeta; przedstawiciel symbolizmu, mistrz wiersza białego.
Życiorys.
Urodzony w USA, po ojcu Egbercie Ludovicusie Viele (inżynierze budowlanym, członku Izby Reprezentantów i oficerze Armii Unii z czasów wojny secesyjnej), był potomkiem liońskich protestantów, którzy w XVII wieku przenieśli się do USA, po matce – potomkiem szetlandzkich katolików, którzy w tym samym czasie zbiegli tam przed prześladowaniami Cromwella.
Rodzice rozeszli się, gdy miał 9 lat. Francis pozostał z matką i przyjął jej nazwisko, Griffin. Następnie oboje przenieśli się do Francji do Paryża, gdzie podjął naukę. Szybko jednak ją zarzucił i poświęcił się całkowicie literaturze.
Jako poeta debiutował w roku 1886. Zajął się też dziennikarstwem.
Był w bliskich stosunkach z Henrim de Régnierem, Stéphanem Mallarmé, przyjaźnił się z André Gidem, Émilem Verhaerenem, Francisem Jammes'em, Paulem Valéry, wszedł do paryskich salonów literackich, występował w kabarecie.
Swój czas dzielił pomiędzy Paryż i okolice Turenii.
Poezja Francisa Vielé-Griffina.
Jego poezja charakteryzuje się wyrafinowaną estetyką, miłością do natury oraz żywą i radosną percepcją otaczającego go świata. Zawiera wiele zapożyczeń z folkloru i odniesień do greckich, skandynawskich, germańskich i francuskich mitów, baśni, legend i opowieści.

</doc>
<doc id="2721219" url="https://pl.wikipedia.org/wiki?curid=2721219" title="Francis Viele-Griffin">
Francis Viele-Griffin



</doc>
<doc id="2721220" url="https://pl.wikipedia.org/wiki?curid=2721220" title="Peter Xu Yongze">
Peter Xu Yongze

Peter Xu Yongze (; ur. 1940) – założyciel ewangelikalnego ruchu w Chinach, znanego jako "Ruch Narodzonych Na Nowo", chińskiego kościoła domowego, niezarejestrowanego przez chiński rząd. W 1997 roku został skazany na trzy lata więzienia za przywództwo w kościele, w sumie Peter Xu przebywał pięć razy w więzieniach i spędził tam 8 lat. Po wyjściu z więzienia wyjechał w 2001 roku do Stanów Zjednoczonych.
Jest współautorem książki "Back to Jerusalem", w języku polskim pt. "Powrót do Jerozolimy".

</doc>
<doc id="2721221" url="https://pl.wikipedia.org/wiki?curid=2721221" title="Archaniela Girlani">
Archaniela Girlani

Archaniela Girlani (ur. 1460 w Trino, zm. 25 stycznia 1494 w Mantui) – błogosławiona Kościoła katolickiego.
Życiorys.
Urodziła się w 1460 r. w Trino i została ochrzczona jako Eleonora. Pochodziła ze szlacheckiej rodziny.
Od najmłodszych lat chciała wstąpić do benedyktyńskiego klasztoru. Pewnego dnia wyruszyła na koniu do klasztoru, lecz w drodze jej koń nie chciał się ruszyć, wówczas uznała to za znak i w 1478 roku wstąpiła do karmelitów w Parmie i otrzymała imię zakonne Archaniela (Archangela). 
Siostra Archaniela wyróżniała się cnotliwością, co wraz z jej łagodnym usposobieniem pozwoliło zjednać sobie współsiostry, które pomimo młodego wieku, wybrały ją na przeoryszę klasztoru. Po upływie kadencji w Parmie została odesłana do nowo powstałego klasztoru w Mantui, którego fundatorami był książęcy ród Gonzagów.
Archaniela słynęła ze swojej pobożności, oddaniem Maryi i szczególnym nabożeństwem do Trójcy Świętej. Miała dar ekstazy i czynienia cudów. 
Zmarła 25 stycznia 1495 r. w opinii świętości. 
Została beatyfikowana przez papieża Piusa IX w dniu 1 października 1864 roku.

</doc>
<doc id="2721222" url="https://pl.wikipedia.org/wiki?curid=2721222" title="Ricardo López Cabrera">
Ricardo López Cabrera

Ricardo López Cabrera – hiszpański malarz pochodzący z Andaluzji.
Studiował w Akademii Sztuk Pięknych w Sewillii, jego nauczycielami byli Eduardo Cano i José Jiménez Aranda. W 1887 r. wyjechał na stypendium do Rzymu, gdzie spędził 4 lata. W tym okresie powstało dzieło "Gladiador" (1888, Muzeum Sztuk Pięknych w Sewilli).
Po powrocie do Sewilli ożenił się 2 października 1895 z Rosario, córką jego mistrza José Jiménez Aranda. Brał udział w licznych wystawach krajowych i międzynarodowych. Otrzymał III Medal na prestiżowej Krajowej Wystawie Sztuk Pięknych w 1892 i 1895 roku. W 1906 r. został członkiem Akademii Sztuk Pięknych w Sewillii.
W 1909 zamieszkał w Argentynie, w mieście Córdoba, gdzie uczył i malował. W latach 1911–1923 mieszkał w Buenos Aires.
W 1923 r. wrócił do Hiszpanii. Poświęcił 5 lat na namalowanie serii 15 kostumbrystycznych tryptyków przedstawiających różne regiony Hiszpanii, takie jak: Andaluzja, Aragonia, Asturia, Baleary, Wyspy Kanaryjskie, Kastylia, Katalonia, Estremadura, Galicja, León, Murcja, Navarra, i Walencja. Każdy tryptyk składa się z centralnego płótna o wymiarach de 1.25 × 1.50 m i dwóch bocznych o wymiarach 1.10 × 0.85, wszystkie zostały namalowane w plenerze, bez udziału zawodowych modeli. Zostały wystawione w 1928 r. w "Círculo de Bellas Artes" w Madrycie.
Początkowo wzorował się na malarstwie Marià Fortuny, później zainteresował się luminizmem Sorolli. Pod wpływem podróży do Maroka namalował także kilka dzieł inspirowanych orientalizmem.
Jego syn José López Jiménez, znany pod pseudonimem Bernardino de Pantorba, został malarzem i krytykiem sztuki.

</doc>
<doc id="2721223" url="https://pl.wikipedia.org/wiki?curid=2721223" title="Kawasaki KX 450 F">
Kawasaki KX 450 F

Kawasaki KX 450 F – japoński motocykl motocrossowy produkowany przez firmę Kawasaki od 2006 roku.

</doc>
<doc id="2721225" url="https://pl.wikipedia.org/wiki?curid=2721225" title="Honda CRF 450R">
Honda CRF 450R



</doc>
<doc id="2721226" url="https://pl.wikipedia.org/wiki?curid=2721226" title="Suzuki RM-Z 450">
Suzuki RM-Z 450

Suzuki RM-Z 450 – japoński motocykl typu cross produkowany przez firmę Suzuki od 2005 roku.
Dane techniczne/Osiągi.
Silnik: "singel"
Pojemność silnika: "449 cm³"
Moc maksymalna: "55 KM/8500 obr./min"
Maksymalny moment obrotowy: "brak danych"
Prędkość maksymalna: "brak danych"
Przyspieszenie 0-100 km/h: "brak danych"

</doc>
<doc id="2721227" url="https://pl.wikipedia.org/wiki?curid=2721227" title="Wina urugwajskie">
Wina urugwajskie

Urugwaj – czwarty co do wielkości producent wina w Ameryce Południowej. Winnice w rękach 270 właścicieli zajmują obszar około  ha i dają surowiec do produkcji ok. 0,9–1,0 mln hl wina rocznie. Za narodowy szczep Urugwaju uchodzi czerwony tannat.
Historia.
Pojedyncze winnice założyli hiszpańscy kolonizatorzy w 1650 roku, w których uprawiano winorośl odmiany moscatel. Przełomowym dla produkcji wina okazał się napływ europejskich imigrantów w XIX wieku. Bask Pascal Harriague sprowadził około roku 1870 z regionu Madiran w południowej Francji sadzonki czerwonego szczepu tannat i obsadził nimi 200 hektarów. W jego ślad poszli także m.in. Katalończyk Francisco Vidiella, który zajął się także handlem winem oraz Pablo Varzi, pochodzący z Włoch, który rozpoczął uprawę innych odmian europejskich, w tym cabernet sauvignon, merlot i malbec. Pierwsze święto winobrania odbyło się z inicjatywy Vidielli w Colón (obecnie dzielnica Montevideo) 25 lutego 1883.
Powierzchnia upraw i liczba producentów ustawicznie rosła, w dużej mierze wskutek imigracji. Liczne powstałe wtedy wytwórnie istnieją nadal. Istotną dla sukcesu przemysłu winiarskiego okazała się popularyzacja śródziemnomorskiej kultury picia wina wśród Urugwajczyków. W odpowiedzi na zapotrzebowanie powstały placówki naukowo-edukacyjne kształcące winogrodników i winiarzy (Wydział Rolnictwa Uniwersytetu Republiki w 1906, "Escuela Industrial de Enología" w 1940 roku). Stopniowa poprawa jakości wina od lat 70. XX wieku pozwoliła na rozwinięcie eksportu, a w roku 1987 utworzono Narodowy Instytut Wina INAVI, odpowiedzialny m.in. za regulacje wytwórcze i kontrolę jakości.
Warunki naturalne.
Klimat.
Urugwaj leży w strefie klimatu morskiego pod wpływem Oceanu Atlantyckiego, w szczególności prądu Malvinas z Antarktydy, który zapewnia dopływ chłodnego i wilgotnego powietrza. Warunki klimatyczne tej części przyrównywane są do pogody w Bordeaux, a ograniczającą amplitudy temperatur rolę Żyrondy odgrywa Rio de la Plata.
Wnętrze kraju znajduje się w strefie podzwrotnikowej.
Gleby.
Większość winnic znajduje się na bogatych w wapień, piaszczystych i gliniastych glebach południa kraju. W centrum podłoże jest piaszczyste, a na północnym zachodzie – gliniaste.
Wina.
Regiony winiarskie.
W okolicach stolicy, Montevideo i otaczających ją departamentach Canelones, San José i Florida wytwarza się aż 88% urugwajskiego wina. Nadbrzeżna część departamentu Colonia odpowiada za 6,5% produkcji. Winnice spotyka się także w departamentach Paysandú, Salto, Artigas na północnym zachodzie, na północny wschód od miasta Durazno (tzw. Centrum), w regionie Rivera-Tacuarembó (departament), a także w pobliżu końcowych odcinków rzek Río Negro i Urugwaj.
Szczepy winogron.
Dominującym i emblematycznym dla Urugwaju szczepem winorośli (25% powierzchni upraw) jest czerwony tannat, znany także pod nazwą harriague od nazwiska jego popularyzatora. Duża zawartość garbników zapewnia długowieczność, ale jednocześnie wymaga kilkuletniego starzenia dla złagodzenia smaku. Czasami winiarze wykorzystują proces mikroutleniania, by obniżyć cierpkość garbników w winie albo też łączą tannat z innymi szczepami.
Popularnymi odmianami winorośli są klasyczne bordoskie szczepy cabernet sauvignon i merlot, czerwone syrah, sangiovese i pinot noir oraz białe viognier, sauvignon blanc, chardonnay i sémillon.
Wina.
Skład odmianowy i charakter win jest porównywany do win europejskich, szczególnie bordoskich, o stosunkowo niewysokiej zawartości alkoholu. Urugwaj to kraj kojarzony z winami czerwonymi. Tannat dominuje w produkcji, ale jest chętnie mieszany z łagodniejszymi w smaku szczepami. W sprzedaży są nawet jakościowe wina złożone z pięciu odmian winogron. Jancis Robinson proponuje wina tannat jako świetny dodatek do czekolady.
Klasyfikacja win.
W Urugwaju istnieją dwa stopnie klasyfikacji win:
Struktura produkcji.
Winnice kraju należą do 270 właścicieli. Eksportem wina zajmuje się ponad 20 przedsiębiorstw. Większość wyprodukowanego wina zaspokaja popyt wewnętrzny (przeciętny Urugwajczyk pije aż 33 litry wina rocznie), na eksport trafia 3% produkcji, wyłącznie z predykatem V.C.P..

</doc>
<doc id="2721231" url="https://pl.wikipedia.org/wiki?curid=2721231" title="Vino de calidad preferente">
Vino de calidad preferente

Vino de calidad preferente, w skrócie V.C.P. – najwyższa klasa jakości wina w Urugwaju.
Przepisy określają wymagania stawiane winom klasy V.C.P. Dotyczą m.in.:
Jeśli wino jest oznaczone rocznikiem albo nazwą odmiany, inne roczniki bądź odmiany nie mogą stanowić więcej niż 15% składu. Wino klasy VCP nie może być sprzedawane w pojemnikach większych niż 750 ml. Tylko ta kategoria win urugwajskich jest dopuszczona do eksportu.
Na wina V.C.P. przypada ok. 20% łącznej produkcji wina w Urugwaju.

</doc>
<doc id="2721232" url="https://pl.wikipedia.org/wiki?curid=2721232" title="Mistrzostwa Urugwaju w rugby union mężczyzn">
Mistrzostwa Urugwaju w rugby union mężczyzn

Campeonato Uruguayo de Rugby (Primera División) – najwyższa klasa rozgrywkowa dla urugwajskich drużyn rugby union zarządzana przez Unión de Rugby del Uruguay.
Historia.
Rugby trafiło do Urugwaju w drugiej połowie XIX wieku wraz z brytyjskimi pracownikami i przez dłuższy czas sport ten był uprawiany jedynie w ich gronie, w szczególności w Montevideo Cricket Club. Po okresie ekspansji pod koniec pierwszej połowy XX wieku nastąpiła konieczność stworzenia innych klubów i zorganizowania lokalnych rozgrywek. W 1950 roku zorganizowano pierwszy turniej, którego inicjatorem był Carlos E. Cat – retrospektywnie uznany za pierwsze mistrzostwa kraju. Udział w nim wzięły Montevideo Cricket Club, Old Boys Club, Colonia Rugby oraz Carrasco Polo Club, który wystawił dwie drużyny. Sukces tego turnieju pociągnął za sobą stworzenie 31 stycznia 1951 roku ogólnokrajowego związku rugby, który od tej pory zarządzał organizacją tej dyscypliny w Urugwaju. Stopniowo do rozgrywek dołączały kolejne drużyny, m.in. Los Cuervos pod koniec lat pięćdziesiątych, Old Christians Club kilka lat później, w latach siedemdziesiątych Club Champagnat Rugby i Trébol Rugby Club, a na początku lat dziewięćdziesiątych Pucaru.
Zwycięzcy.
"Źródło".

</doc>
<doc id="2721234" url="https://pl.wikipedia.org/wiki?curid=2721234" title="Sebastián López de Arteaga">
Sebastián López de Arteaga

Sebastián López de Arteaga – hiszpański malarz pochodzący z Andaluzji.
Malarz barokowy naśladujący styl Francisca de Zurbarána. W 1640 r. wyjechał do Meksyku, gdzie malował stosując tenebryzm i światłocień. Tworzył obrazy o tematyce religijnej ("Los desposorios de la Virgen", "La incredulidad de santo Tomás" i "El crucificado") oraz portrety inkwizytorów, gdyż został mianowany honorowym malarzem Inkwizycji.

</doc>
<doc id="2721236" url="https://pl.wikipedia.org/wiki?curid=2721236" title="Yamaha YZ 450 F">
Yamaha YZ 450 F

Yamaha YZ 450 F – japoński motocykl crossowy produkowany przez firmę Yamaha Motor Company od 2003 roku.
YZ 450 F przystosowany jest do jazdy po torze motocrossowym. Posiada sztywne zawieszenie pozwalające na dalekie skoki i szybką jazdę.

</doc>
<doc id="2721237" url="https://pl.wikipedia.org/wiki?curid=2721237" title="Diecezja San José de Mayo">
Diecezja San José de Mayo

Diecezja San José de Mayo – diecezja rzymskokatolicka w Urugwaju. Siedziba mieści się w San José de Mayo w departamencie San José. Obejmuje swoim obszarem departamenty: San José i Flores.
Historia.
Diecezja San José de Mayo została erygowana 15 listopada 1955 roku jako sufragania archidiecezji Montevideo. Diecezja powstała poprzez wyłączenie z terytorium diecezji Salto oraz archidiecezji Montevideo.
Przekształcenia terytorialne:

</doc>
<doc id="2721241" url="https://pl.wikipedia.org/wiki?curid=2721241" title="Losail International Circuit">
Losail International Circuit

Losail International Circuit – tor wyścigowy położony w Lusajlu niedaleko Dohy, stolicy Kataru.
Tor został zbudowany w niecały rok przez około 1000 robotników. Koszt budowy toru wynosił 58 milionów dolarów.
Jedno okrążenie toru ma długość 5,380 km. Tor jest otoczony sztuczną trawą po to, aby kierowcy, którzy wyjeżdżają poza tor nie znosili zbyt dużo piachu.
Od 2004 odbywa się tutaj Motocyklowe Grand Prix Kataru, które od 2008 odbywa się w nocy przy sztucznym oświetleniu.
W 2021 roku odbyło inauguracyjne Grand Prix Kataru Formuły 1 jako dwudziesty wyścig w kalendarzu sezonu 2021. Runda powróci w sezonie 2023. Przerwa została spowodowana Mistrzostwami Świata w Piłce Nożnej w 2022 roku.

</doc>
<doc id="2721248" url="https://pl.wikipedia.org/wiki?curid=2721248" title="KTM 450 SX-F">
KTM 450 SX-F

KTM 450 SX-F – austriacki Motocykl crossowy produkowany przez firmę KTM od 2007 roku.
Dane techniczne/Osiągi.
Silnik: "singel"
Pojemność silnika: "449 cm³"
Moc maksymalna: "53 KM/8500 obr./min"
Maksymalny moment obrotowy: 48 Nm/6800 obr./min
Prędkość maksymalna: "brak danych"
Przyspieszenie 0-100 km/h: "brak danych"

</doc>
<doc id="2721250" url="https://pl.wikipedia.org/wiki?curid=2721250" title="KTM 350 SX-F">
KTM 350 SX-F

KTM 350 SX-F – austriacki Motocykl crossowy produkowany przez firmę KTM od 2010 roku.

</doc>
<doc id="2721255" url="https://pl.wikipedia.org/wiki?curid=2721255" title="DJ Shantel">
DJ Shantel



</doc>
<doc id="2721256" url="https://pl.wikipedia.org/wiki?curid=2721256" title="Kościół św. Jakuba w Długiem">
Kościół św. Jakuba w Długiem

Kościół św. Jakuba – rzymskokatolicki kościół w Długiem, w powiecie żagańskim, w województwie lubuskim. Zniszczony przez pożar w 1856 roku.
Historia.
Kościół został wybudowany pod koniec XIII wieku głównie z kamieni polnych w stylu gotyckim. Na początku XVI wieku przeszedł w ręce ewangelików. W 1654 roku kościół ponownie trafił pod opiekę katolików. Jako że większość mieszkańców wsi stanowili protestanci, popadał w ruinę, by w 1856 roku ulec zniszczeniu z powodu pożaru.
Krzyż pokutny.
W 2011 roku, w zachodniej części kamiennego muru, od strony wewnętrznej, odkryto kamienny krzyż. W związku z panującą modą na tzw. krzyże pokutne, również ten krzyż uznano za pokutny, chociaż na temat pochodzenia ani przeznaczenia krzyża nie ma żadnych informacji. Hipoteza o pokutnym charakterze krzyża jest oparta jedynie na nieuprawnionym założeniu, że wszystkie stare kamienne krzyże monolitowe, o których pochodzeniu nie zachowały się żadne informacje, są krzyżami pokutnymi (pojednania), chociaż w rzeczywistości powód fundacji takich krzyży może być różnoraki. Hipoteza ta stała się na tyle popularna, że zaczęła być odbierana jako fakt i pojawiać się w lokalnych opracowaniach, informatorach czy przewodnikach jako faktyczna informacja, bez uprzedzenia, że jest to co najwyżej luźny domysł bez żadnych bezpośrednich dowodów.
Lubuski Wojewódzki Konserwator Zabytków w Zielonej Górze decyzją z 15 lipca 2011 orzekł o wpisaniu do rejestru zabytków ruchomych województwa lubuskiego pod numerem rejestru L-B-112 "średniowieczny kamienny krzyż pokutny zlokalizowany po wewnętrznej stronie zachodniej części kamiennego ogrodzenia otaczającego kościół pw. św. Jakuba (obecnie w ruinie) położonego na działce nr 282 w miejscowości Długie".

</doc>
<doc id="2721257" url="https://pl.wikipedia.org/wiki?curid=2721257" title="Stefan Hantel">
Stefan Hantel



</doc>
<doc id="2721260" url="https://pl.wikipedia.org/wiki?curid=2721260" title="Bucovina Club Orkestar">
Bucovina Club Orkestar



</doc>
<doc id="2721262" url="https://pl.wikipedia.org/wiki?curid=2721262" title="Bucovina Club">
Bucovina Club



</doc>
<doc id="2721265" url="https://pl.wikipedia.org/wiki?curid=2721265" title="Art mac Cuinn">
Art mac Cuinn



</doc>
<doc id="2721267" url="https://pl.wikipedia.org/wiki?curid=2721267" title="Yamaha TDM 850">
Yamaha TDM 850

Yamaha TDM 850 – japoński motocykl typu funbike produkowany przez firmę Yamaha w latach 1991-2002.
Nowatorska konstrukcja oraz projekt najlepszych japońskich projektantowi wprowadziła nowy styl motocykli - turystyczne enduro. W Polsce i na świecie ceniony jako uniwersalny motocykl turystyczny. Po drobnych adaptacjach używany również w lekkim terenie.
Dane techniczne/Osiągi.
Silnik: "R2"
Pojemność silnika: "849 cm³"
Moc maksymalna: "78 KM/7800 obr./min"
Maksymalny moment obrotowy: "79 Nm/6000 obr./min"
Prędkość maksymalna: "207 km/h" 
Przyspieszenie 0-100 km/h: 4,0 s

</doc>
<doc id="2721268" url="https://pl.wikipedia.org/wiki?curid=2721268" title="Inishbofin (Galway)">
Inishbofin (Galway)

Inishbofin (irl. "Inis Bó Finne", tłum. "wyspa białej krowy") – wyspa położona około 8 km od wybrzeża Connemary w hrabstwie Galway w Irlandii. Ma około 5.5 km długości i 3 km szerokości oraz posiada około 200 mieszkańców. Na Inishbofin można dotrzeć promem z przystani w Cleggan. Na wyspie istnieje również lotnisko oraz lądowisko dla helikopterów.

</doc>
<doc id="2721271" url="https://pl.wikipedia.org/wiki?curid=2721271" title="Aprilia RS4 125">
Aprilia RS4 125



</doc>
<doc id="2721272" url="https://pl.wikipedia.org/wiki?curid=2721272" title="Reszep">
Reszep



</doc>
<doc id="2721273" url="https://pl.wikipedia.org/wiki?curid=2721273" title="Adolf Wolberg">
Adolf Wolberg

Adolf Wolberg (ur. 25 grudnia 1825 w Częstochowie, zm. 1 maja 1902 w Łodzi) – łódzki lekarz żydowskiego pochodzenia.
Biogram.
Pochodził z zamożnej rodziny kupieckiej.
Ukończył studia w Akademii Medyko-Chirurgicznej w Petersburgu i tam w 1853 r. uzyskał dyplom lekarza. Po powrocie do kraju osiadł najpierw w Piotrkowie Trybunalskim, gdzie praktykował do 1857 r., po czym przez rok praktykował w Warszawie i tu postanowieniem Komisji Rządowej ds. Wewnętrznych i Duchownych Królestwa Polskiego po przedstawieniu rozprawy „De tuberculosi testiculi” otrzymał stopień doktora medycyny.
W 1858 r. zamieszkał w Łodzi i został lekarzem wolno praktykującym.
Przeciwstawiał się stosowanym wśród biedoty Starego Miasta leczeniem przez pokątnych znachorów i występował przeciwko nim w sądzie oraz pomagał w sprowadzaniu maszyn tkackich dla fabrykantów. W odwecie tkacze łódzcy 21 kwietnia 1861 r. w ramach luddyzmu łódzkiego urządzili „kocią muzykę” przed jego jednopiętrowym domem przy ul. Południowej (obecnie Ulica Rewolucji 1905 roku w Łodzi) 8 i zdemolowali jego mieszkanie.
Przypisywano mu udzielanie pomocy rannym powstańcom i współpracę z organizacją narodową, za co podobno został 7 marca 1864 r. na rozkaz naczelnika wojennego Łodzi Aleksandra von Broemsena aresztowany i przewieziony do Cytadeli warszawskiej, a następnie w latach 1864–1865 „zmuszony mieszkać w Cesarstwie”. Z nekrologu wynika jednak, że przebywał on w Cesarstwie już wcześniej, bo w latach 1862–1863, co wykluczałoby jego związki z powstaniem, zatem przyczyna represji musiała być inna.
Do Łodzi powrócił w styczniu 1866 r., ale przez szereg lat pozostawał pod dozorem policji.
Od 1867 r. do śmierci był lekarzem niemiecko-rosyjskiego gimnazjum realnego, przekształconego później w szkołę rzemieślniczą.
Był zwolennikiem asymilacji i równouprawnienia Żydów.
Należał do grona organizatorów Łódzkiego Towarzystwa Lekarskiego.
W 1861 r. był jednym z sygnatariuszy petycji w sprawie założenia w Łodzi Resursy Kupców Starozakonnych (wniosek przez generał-gubernatora warszawskiego nie został zaaprobowany).
Na krótko przed śmiercią otrzymał stopień radcy kolegialnego.
Zmarł 1 maja 1902 r. i został pochowany na nowym cmentarzu żydowskim przy ul. Brackiej (str. P, kw. R, nr grobu 181) obok żony Zofii (nr grobu 182) zmarłej 21 listopada 1900 r. w wieku 62 lat.
Jego syn Ludwik (ur. 26 grudnia 1857, zm. 13 grudnia 1904) uczęszczał do niemieckiego gimnazjum realnego w Łodzi, następnie po ukończeniu studiów na Uniwersytecie Warszawskim był lekarzem w Warszawie. Córka Florentyna (1867–1935) była żoną Izydora Zanda.

</doc>
<doc id="2721274" url="https://pl.wikipedia.org/wiki?curid=2721274" title="Inishbofin">
Inishbofin

Wyspy Irlandii:

</doc>
<doc id="2721277" url="https://pl.wikipedia.org/wiki?curid=2721277" title="Euklaz">
Euklaz

Euklaz - minerał klasy krzemianów wyspowych.
Po raz pierwszy znaleziony został w Ouro Preto w stanie Minas Gerais w Brazylii.
Właściwości.
Tworzy kryształy słupkowe albo kolumnowe ze skośnymi zakończeniami. Są one często bezbarwne do jasnozielonego, prawie zawsze przeźroczyste. Bardzo rzadko można spotkać ten minerał w kolorze intensywnie niebieskim lub niebieskozielonym, czasem nawet ciemnozielonym. Ściany mają połysk szklisty i są prążkowane wzdłuż kryształu. Jego powstanie związane jest z przeobrażeniami berylu w pegmatytach.
Występowanie.
Występuje w hydrotermalnych żyłach typu alpejskiego.
Miejsca występowania:

</doc>
<doc id="2721278" url="https://pl.wikipedia.org/wiki?curid=2721278" title="Yamaha FZ8">
Yamaha FZ8

Yamaha FZ8 – japoński motocykl typu naked bike produkowany przez firmę Yamaha od 2010 roku.
Dane techniczne/Osiągi.
Silnik: "R4"
Pojemność silnika: "779 cm³"
Moc maksymalna: "106 KM/10000 obr./min"
Maksymalny moment obrotowy: "82 Nm/8000 obr./min"
Prędkość maksymalna: "218 km/h" 
Przyspieszenie 0-100 km/h: 3,8 s

</doc>
<doc id="2721279" url="https://pl.wikipedia.org/wiki?curid=2721279" title="Suzuki GSR 750">
Suzuki GSR 750

Suzuki GSR 750 – japoński motocykl typu naked bike produkowany przez firmę Suzuki od 2011 do 2016 roku.
Dane techniczne/Osiągi.
Silnik: "R4"
Pojemność silnika: "749 cm³"
Moc maksymalna: "106 KM/10000 obr./min"
Maksymalny moment obrotowy: "80 Nm/9000 obr./min"
Prędkość maksymalna: "225 km/h"
Przyspieszenie 0-100 km/h: 3,3 s

</doc>
<doc id="2721280" url="https://pl.wikipedia.org/wiki?curid=2721280" title="Krajowe Centrum Promocji Zdrowia w Miejscu Pracy">
Krajowe Centrum Promocji Zdrowia w Miejscu Pracy

Krajowe Centrum Promocji Zdrowia w Miejscu Pracy (w skrócie KCPZwMP, ang. National Centre for Workplace Health Promotion, w skrócie NCWHP) – czołowy w Polsce ośrodek badawczo-wdrożeniowy zajmujący się upowszechnianiem koncepcji promocji zdrowia w sferze pracy, badaniem uwarunkowań przebiegu i efektów tego procesu oraz konsultowaniem i wdrażaniem zakładowych programów prozdrowotnych. Funkcjonuje od 1 grudnia 1996 w Instytucie Medycyny Pracy im. prof. J. Nofera w Łodzi powołanym przez Ministra Zdrowia w 1952 roku.
Kierownikiem Centrum jest dr Elżbieta Korzeniowska (socjolog zdrowia). W skład zespołu wchodzą: dr Dorota Chromińska-Szosland (doktor nauk medycznych), mgr Eliza Goszczyńska (specjalista zdrowia publicznego), mgr Kamila Knol-Michałowska (pedagog), dr Piotr Plichta (pedagog), dr Krzysztof Puchalski (socjolog zdrowia), dr hab. Jacek Pyżalski (pedagog), mgr Alicja Petrykowska (socjolog), mgr Anna Ratajewska (specjalista zarządzania międzynarodowego).
Historia.
Orędownikiem koncepcji promocji zdrowia w sferze pracy był prof. J.A. Indulski, były dyrektor Instytutu Medycyny Pracy w Łodzi. Stworzony przez niego zespół socjologów zdrowia od 1986 roku zajmował się problematyką zachowań zdrowotnych populacji pracujących w kontekście ich stanu, uwarunkowań i procesów przekształcania w pożądanym, z punktu widzenia zdrowia, kierunku.
Początek działań popularyzujących promocję zdrowia w miejscu pracy, podejmowanych przez IMP przypada na rok 1989, kiedy zagadnienia związane z umacnianiem zdrowia aktywnych zawodowo zostały włączone do programów kursów specjalizacyjnych z zakresu medycyny pracy. W 1994 w Instytucie Medycyny Pracy w Łodzi powstał Zakład Promocji Zdrowia, który w 1996 przekształcony został w Krajowe Centrum Promocji Zdrowia w Miejscu Pracy.
W latach 1999–2000 Centrum prowadziło prace związane z oceną jakości działań z zakresu promocji zdrowia w zakładach pracy.
W 2001 roku, po procedurze akredytacyjnej, Krajowe Centrum Promocji Zdrowia w Miejscu Pracy zostało członkiem „Europejskiej Sieci Promocji Zdrowia w Miejscu Pracy” i jedynym w Polsce krajowym biurem kontaktowym tej sieci.
W 2002 roku zapoczątkowano strategię budowania lokalnych koalicji na rzecz rozwoju promocji zdrowia w miejscu pracy, wzmacniających działania Wojewódzkich Ośrodków Medycyny Pracy w tym zakresie. Działania polegały na wspieraniu lokalnych ogniw „Ogólnopolskiej Sieci Promocji Zdrowia w Miejscu Pracy” i w pierwszym etapie dotyczyły województw: świętokrzyskiego, kujawsko-pomorskiego i podkarpackiego.
Od 2003 roku Centrum jest członkiem Partnerstwa Wymiaru Północnego w Dziedzinie Zdrowia i Opieki Społecznej (NDPHS).
KCPZwMP zrealizowało kilkadziesiąt projektów krajowych i międzynarodowych podejmujących problematykę promocji zdrowia w miejscu pracy.
Nagrody i wyróżnienia.
W uznaniu dorobku naukowego dotyczącego promocji zdrowia pracujących WHO uhonorowała Krajowe Centrum Promocji Zdrowia w Miejscu Pracy Nagrodą Państwa Kuwejt za wybitny wkład w badania w dziedzinie promocji zdrowia, wręczoną na 62. sesji Światowego Zgromadzenia Zdrowia, które odbyło się 21 maja 2009 w Pałacu Narodów w Genewie. Nagroda ustanowiona w 2004 przyznawana jest osobom, instytucjom i organizacjom pozarządowym, które wykazały się wybitnym dorobkiem naukowym w obszarze promocji zdrowia. Centrum jest jedyną w Polsce instytucją, której przyznano tę nagrodę i znajduje się w gronie siedmiu laureatów z całego świata.

</doc>
<doc id="2721281" url="https://pl.wikipedia.org/wiki?curid=2721281" title="Cyanit">
Cyanit



</doc>
<doc id="2721284" url="https://pl.wikipedia.org/wiki?curid=2721284" title="Bristol Braemar">
Bristol Braemar

Bristol Braemar – brytyjski ciężki samolot bombowy z okresu I wojny światowej.
Historia.
W związku z udanymi atakami bombowymi lotnictwa niemieckiego latem 1917 roku na Londyn, dowództwo lotnictwa brytyjskiego utworzyło specjalną grupę lotniczą, której zadaniem miały być bombardowanie terytorium Niemiec, zarówno na bezpośrednim zapleczu frontu jak również na dalekim zapleczu, w tym także Berlina.
W związku z zapotrzebowaniem tej grupy na samoloty zdolne dolecieć do Berlina, w wytwórni lotniczej "Bristol Aeroplane Company" konstruktor Frank Barnwell zaprojektował samolot bombowy w układzie trójpłatowca, wyposażony w 4 silniki rzędowe.
Dowództwo lotnictwa zamówiły trzy prototypy tego samolotu, który otrzymał oznaczenie Bristol Braemer. Pierwszy prototyp (oznaczenie fabryczne – Typ 24) był gotowy w sierpniu 1918 roku, a jego oblot odbył się 18 sierpnia 1918 roku. Był on wyposażony w 4 silniki rzędowe Siddeley Puma o mocy 230 KM. Silniki był ustawione po dwa w tandemie, jeden ze śmigłem ciągnący, a drugi pchającym. Drugi prototyp (Typ 25) wyposażony w mocniejsze silnik Liberty L-12 o mocy 400 KM został oblatany 18 lutego 1919 roku. Natomiast trzeci prototyp w związku z zakończeniem I wojny światowej został przebudowany na samolot pasażerski i otrzymał oznaczenie Bristol Pullman, gdyż dowództwo lotnictwa brytyjskiego wycofało się z zamówienia.
Użycie bojowe samolotu.
Samoloty Bristol Braemer były tylko wykonywały lotów próbnych, ostatecznie zakończono je w 1921 roku.
Opis techniczny.
Samolot Bristol Braemer był trójpłatowcem o konstrukcji drewnianej, kryty płótnem. Podwozie klasyczne – stałe. Napęd stanowił 4 silniki rzędowe ustawione w tandemie po dwa i zamontowane na środkowym płacie. W tandemie jeden silnik napędzał śmigło ciągnące, a drugi śmigło pchające.
Samolot wyposażony był w dwa karabiny maszynowe Vickers kal. 7,7 mm obsługiwane przez strzelców pokładowych oraz miał możliwość przenoszenie 680 kg bomb.

</doc>
<doc id="2721285" url="https://pl.wikipedia.org/wiki?curid=2721285" title="Yamaha FZ1">
Yamaha FZ1

Yamaha FZ1 – japoński motocykl typu naked bike produkowany przez firmę Yamaha od 2006 roku. Wersja z przednią owiewką nosi nazwę Yamaha FZ1 Fazer.
Na rynek płónocno-amerykański model FZ1 produkowany był już od roku 2001 jednakże był to w rzeczywistości model, który w Europie nazywał się FZS 1000 Fazer.

</doc>
<doc id="2721286" url="https://pl.wikipedia.org/wiki?curid=2721286" title="Yamaha FZ1 Fazer">
Yamaha FZ1 Fazer



</doc>
<doc id="2721287" url="https://pl.wikipedia.org/wiki?curid=2721287" title="Kawasaki Z1000">
Kawasaki Z1000

Kawasaki Z1000 – japoński motocykl typu naked bike produkowany przez firmę Kawasaki od 2003 roku.
Dane techniczne/Osiągi.
Silnik: "R4"
Pojemność silnika: "953 cm³"
Moc maksymalna: "127 KM/10000 obr./min"
Maksymalny moment obrotowy: "96 Nm/8000 obr./min"
Prędkość maksymalna: "brak danych" 
Przyspieszenie 0-100 km/h: 3,8 s

</doc>
<doc id="2721288" url="https://pl.wikipedia.org/wiki?curid=2721288" title="Francisco Peralta del Campo">
Francisco Peralta del Campo

Francisco Peralta del Campo (ur. 1837 w Sewilli, zm. 1897 w Rzymie) – hiszpański malarz pochodzący z Andaluzji.
Studiował w Akademii Sztuk Pięknych w Sewillii, gdzie był uczniem Eduarda Cano i Antonia Cabrala. Wziął udział w Krajowej Wystawie Sztuk Pięknych w latach 1864 i 1866 prezentując obrazy "La primavera", "Un frutero" i "Un pensamiento", za które otrzymał wyróżnienie cum laude.
W 1868 r. wyjechał na studia do Włoch, zatrzymując się w Rzymie i Wenecji. Był przyjacielem José Villegasa i Luisa Jiméneza y Aranda.

</doc>
<doc id="2721289" url="https://pl.wikipedia.org/wiki?curid=2721289" title="Clonfert">
Clonfert

Clonfert (irl. "Cluain Fearta") – wieś we wschodniej części hrabstwa Galway w Irlandii położona pomiędzy Ballinasloe i Portumna.

</doc>
<doc id="2721290" url="https://pl.wikipedia.org/wiki?curid=2721290" title="Honda CBF 1000">
Honda CBF 1000

Honda CBF 1000 – japoński motocykl sportowo-turystyczny produkowany przez firmę Honda od 2006 roku.
W 2010 roku obok podstawowej wersji CBF 1000 rozpoczęto produkcję zmodernizowanego modelu CBF 1000F z mocniejszym o 9 KM silnikiem, bardziej rozbudowaną owiewką i nową deską rozdzielczą z wyświetlaczami ciekłokrystalicznymi. Od 2011 roku produkowana jest tylko zmodernizowana wersja, już bez wyróżnika "F" w nazwie.
Motocykl obecnie (2013) znajduje się nadal w ofercie Hondy.

</doc>
<doc id="2721291" url="https://pl.wikipedia.org/wiki?curid=2721291" title="Kawasaki VN700">
Kawasaki VN700



</doc>
<doc id="2721293" url="https://pl.wikipedia.org/wiki?curid=2721293" title="Toby Regbo">
Toby Regbo

Toby Finn Regbo (ur. 18 października 1991 w Hammersmith, dzielnicy Londynu) – brytyjski aktor filmowy, teatralny i telewizyjny.
Jego ojciec pochodzi z Norwegii. Jego dziadkami ze strony matki był włoski kapitan statku wycieczkowego i australijska baletnica. Uczęszczał do szkoły Latymer Upper School w Londynie. Największą sławę przyniosła mu rola Nemo Nobody w filmie "Mr. Nobody," oraz księcia Franciszka II Walezjusza w serialu "Nastoletnia Maria Stuart", za którą był nominowany do Teen Choice Awards.
W filmie "", zagrał młodego Albusa Dumbledore'a, lecz z nieznanych przyczyn nie został umieszczony w napisach końcowych.

</doc>
<doc id="2721294" url="https://pl.wikipedia.org/wiki?curid=2721294" title="Lugaid VI MacConn">
Lugaid VI MacConn

Lugaid VI MacConn, znany częściej jako MacCon – legendarny król Munsteru jako Lugaid III MacConn, na wpół legendarny zwierzchni król Irlandii z dynastii Milezjan (linia Itha) w latach 250-253, syn MacNiada mac Lugdach i jego żony Sadb, córki Conna Stu Bitew, zwierzchniego króla Irlandii. Używał przydomka na cześć swego dziadka macierzystego Conna. Według bardziej znanej wersji, przydomek „MacCon” pochodził stąd, że za młodych lat miał zwyczaj karmić brodawką piersiową swego ulubionego charta.
Ojciec MacNiad („Potężny Człowiek” lub „Zwycięzca”), według średniowiecznej irlandzkiej legendy i historycznej tradycji, był wnukiem Daire’a, jednego z dwóch eponimów ludu Dáirine. Ten zaś wywodził się z Corcu Loígde. Lugaid MacConn należał do bocznej linii Itha oraz był w dwudziestym czwartym stopniu potomkiem Itha mac Breogan, należącego do rodu Milezjan. Po śmierci ojca MacNiada, matka ponownie wyszła za mąż. Poślubiła Oiliolla (Aililla) I Oluma, króla Munsteru. Ten zaś stał się od tej pory przybranym ojcem Lugaida. 
W dwudziestym pierwszym roku panowania arcykróla Arta III Aonfera („Samotnika”), wuja Lugaida, doszło do bitwy pod Cennfebrat z synami króla Munsteru Oiliolla I i trzech synów arcykróla Conaire’a II Caema (Cairbre Musc, Cairbre Riada i Cairbre Bascainn) przeciwko druidowi Daderze. W tej bitwie padł Neimid, syn Sroibcinna, król Ernai z Munsteru, Dadera, druid Dáirine. Ten zginął z ręki Eogana, syna Oiliolla. Neimid zaś został zabity przez Cairbre’a Riadę w zemście za śmierć swego ojca. W tej bitwie Lugaid MacConn został raniony w udo przez Cairbre’a Musca. Później wygnano go z Irlandii do Brytanii. Lugaid przebywając na wygnaniu, zawarł przymierze z tutejszym królem, Beinnem Britem.
W trzydziestym roku panowania Arta, Lugaid powrócił do Irlandii z armią cudzoziemców. Następnie wydał bitwę swemu wujowi pod Magh Mucruimhe na terenie Connachtu. W tej bitwie, wraz z arcykrólem Artem III, polegli także jego siostrzeńcy, którzy przybyli z nim przeciwko MacConowi, ich bratu przyrodniemu z tej samej matki. Byli to Eogan Mor (właściwie syn Aine), Dubmerchon, Mugcorb, Lugaid, Eochaid, Diochorb i Tadg; Beinne Brit, król Brytów, był tym, który pokonał ich. Z tego powodu Lugaid Laga, widząc śmierć swych bratanków, zabił Beinne’a. Liogairne Lagnech („o Długich Policzkach”), syn Aengusa Balba, syna Eochaida Finnfotharta, był tym, który własnoręcznie zabił arcykróla Arta III, po tym, jak dołączył do wojsk MacCona.
Lugaid objął opróźniony zwierzchni tron irlandzki. Są rozbieżności w źródłach, co do czasu jego rządów. "Roczniki Czterech Mistrzów" i "Księga najazdów Irlandii" („Lebor Gabála Érenn”) podały trzydzieści, Roczniki z Clonmacnoise osiemnaście, zaś O′Flacherty skrócił ten okres do trzech lat rządów. Po trzech latach MacCon został wygnany z Tary przez Cormaca, syna arcykróla Arta, po tym, jak dał fałszywy wyrok na Bennaid, szpitalniczki, której owca nielegalnie pasła się na farbownikach królowej. Lugaid uciekł do rodzinnego Munsteru, by szukać pomocy swych krewnych. Próbował się pojednać ze swym ojczymem Oiliollem I Olumem, ale bez skutku, z powodu zabójstwa Eogana Mora. Oilioll wówczas wysłał poetę Feircisa (Ferchesa), syna Comana Ecesa, po Lugaida, by zemścił za śmierć syna. Feircis, po znalezieniu Lugaida, zabił go włócznią, zwaną "rincne". Działo się to przy Gort-an-oir, koło Dearg-rath, w Magh Feimhean. To miejsce jest bliżej wskazane koło fortu Dearg-rath, około sześciu kilometrów na północny wschód od Cahiru w Tipperary. Cormac Ulfada będąc niezdolny do objęcia władzy nad Irlandią, był zmuszony uciec do Connachtu przez króla Ulsteru, Fergusa III Duibdedacha („Czarnozębego”). Ten trzymał tylko przez rok zwierzchni tron irlandzki.
Rodzina.
Lugaid miał siostrę Indecht, pierwszą żonę Cruinda (Cronda) Badrui, króla Dál nAraidi (Ulsteru). Lugaid pozostawił po sobie pięciu synów:

</doc>
<doc id="2721295" url="https://pl.wikipedia.org/wiki?curid=2721295" title="Diecezja Mercedes">
Diecezja Mercedes

Diecezja Mercedes – diecezja rzymskokatolicka w Urugwaju. Siedziba mieści się w Mercedes w departamencie Soriano. Obejmuje swoim obszarem departamenty: Soriano i Colonia.
Historia.
Diecezja Mercedes została erygowana 17 grudnia 1960 roku jako sufragania archidiecezji Montevideo. Diecezja powstała poprzez wyłączenie z terytorium diecezji Salto oraz diecezji San José de Mayo.

</doc>
<doc id="2721297" url="https://pl.wikipedia.org/wiki?curid=2721297" title="Atlántida">
Atlántida

Atlántida – miasto wypoczynkowe na Costa de Oro w departamencie Canelones w Urugwaju. Znajduje się 45 kilometrów na wschód od Montevideo. Jest położone przy drodze Ruta Interbalearia, zaraz przy skrzyżowaniu z drogą 11. Zaczęło działać na początku XX wieku jako kurort dla elity rządowej z Montevideo i było nim do połowy lat 50. Obecnie jest to kurort klasy średniej z ponad 4600 stałymi mieszkańcami.
Historia.
Pierwsze plany kurortu w tym miejscu pojawiły się w 1911 roku i w następnym roku zaczęto parcelować i sprzedawać działki. W 1913 zbudowano obok plaży pierwszy Hotel o nazwie Las Toscas, który w 1915 roku zyskał obecną nazwę, Atlántida. Przedsięwzięcie nabrało rozmachu w roku 1939, kiedy Natalio Michelizzi (bogaty włoski biznesmen żyjący w Buenos Aires) zdecydował wykupić wszystkie tereny, których nie sparcelowano lub nie zabudowano i zainwestował w swój projekt. 7 września 1967 Ustawą Nr 13.609 zostało sklasyfikowane jako miasto.
Ludność.
W 2004 w Atlántidzie mieszkało osób. W 2010 roku "Intendencia de Canelones" zarejestrowała osób podczas wyborów.
Źródło: "Instituto Nacional de Estadística de Uruguay".
Miejsca warte zwiedzenia.
Kościół Chrystusa Robotnika, zbudowany w latach 1958-60 przez Eladiego Dieste, jest architektonicznie uderzający, opisany jako "prosty prostokąt z bocznymi ścianami wznoszącymi się falując ku maksymalnej amplitudzie ich łuków". "El Águila" z kolei jest enigmatycznym i atrakcyjnym kamiennym budynkiem który dał początek wielu legendom na swój temat, że jest kryjówką przemytników, obserwatorium nazistów lub "centrum energii kosmicznej". "El Águila" została zbudowana przez Michellizziego, który oryginalnie nazwał to "La Quimera". Przez pewien czas La Quimera była używana przez Michellizziego jako miejsce spotkań z przyjaciółmi i spędzania czasu na czytaniu w samotności. Po jego śmierci budynek i jego ogrody podupadły. Michellizzi zbudował jeden z pierwszych hoteli w tym miejscu Hotel "Planeta Palace", który istnieje do dzisiaj.
Plaże.
Plaże Atlántidy są odwiedzane głównie przez bogatych Urugwajczyków. Ich cechą charakterystyczną jest odgrodzenie od lądu sosnami. Główne plaże to Plaża La Brava i Plaża La Mansa. Woda w La Mansie jest bardzo spokojna, podczas gdy w La Bravie zazwyczaj jest bardzo porywająca i dlatego plaża ta jest popularna wśród młodzieży.

</doc>
<doc id="2721299" url="https://pl.wikipedia.org/wiki?curid=2721299" title="Wina polskie">
Wina polskie

Wina polskie – wina produkowane w Polsce.
Historia.
Według wykopalisk archeologicznych, już na przełomie IX i X wieku winorośl uprawiano na terenach Małopolski, z tego bowiem czasu pochodzą pozostałości winnicy odkryte na zboczach Wawelu. Według Władysława Korcza najstarszym dokumentem potwierdzającym uprawę winorośli w Polsce jest bulla gnieźnieńska papieża Innocentego II z 1136 roku o uposażeniu arcybiskupstwa gnieźnieńskiego, w której mowa jest o winnicach w okolicy grodu płockiego i włocławskiego. Mnisi benedyktyńscy i cysterscy w przyklasztornych gospodarstwach sadzili winorośl i produkowali wino, przede wszystkim na potrzeby liturgiczne. Do Małopolski winorośl dotarła z południa Europy, przypuszczalnie z Państwa Wielkomorawskiego.
W XIV wieku uprawą winorośli i produkcją wina zajęli się również mieszczanie. O tradycji upraw świadczy nazewnictwo geograficzne: kilka miejscowości o nazwie Winna Góra, Winogrady, Winiary, Winnica, Winiary itd. Popularność wina dorównywała popularności piwa i miodu pitnego. Winnice znajdowały się przede wszystkim na Śląsku, w Zielonej Górze, Poznaniu, terenach nadwiślańskich (Toruń, Płock, Sandomierz), w Lublinie i Krakowie, w okolicach Przemyśla i Krosna.
Od XVI wieku winiarstwo w Polsce podupadało, a głównym powodem była coraz większa dostępność win z krajów, gdzie warunki klimatyczne bardziej sprzyjały uprawie. Rozwinął się handel winem importowanym, przede wszystkim z obszaru Królestwa Węgier – tzw. węgrzynem. Często sprowadzane wino starzono przed sprzedażą jeszcze w polskich piwnicach. Inne kraje, z których przywożono wino to Francja, Włochy i Niemcy.
Siedemnastowieczne wojny przetrzebiły polskie winnice. Na terytorium Polski najdłużej, bo do XX wieku uprawiano winorośl w okolicach Zielonej Góry, leżącej wówczas w Niemczech. W okresie międzywojennym w okolicach Zielonej Góry istniało ok. 300 hektarów winnic.
Renesans winiarstwa.
Po wieloletniej przerwie nastąpiło odrodzenie polskiego winiarstwa oraz turystyki winiarskiej (enoturystyki). W przeciwieństwie jednak do historii, to nie w pobliżu Zielonej Góry, lecz w województwie podkarpackim pojawiły się pierwsze profesjonalne winnice – w roku 1984 Roman Myśliwiec założył winnicę Golesz. W 2011 było w Polsce już około 500 winnic, z reguły niewielkich, gdyż łączna szacowana powierzchnia winnic w Polsce wynosiła wtedy ok. 500 ha (wg Polskiego Instytutu Winorośli i Wina). Największy areał mają Winnice Jaworek.
W 2004 roku, produkcja wina wyniosła hl. Uprawia się klasyczne odmiany winorośli właściwej, np. riesling, chardonnay, gewürztraminer, pinot gris, sylvaner, jak również mieszańce z przewagą winorośli właściwej, np. seyval blanc, bianca, muscat odessa, regent i rondo.

</doc>
<doc id="2721300" url="https://pl.wikipedia.org/wiki?curid=2721300" title="Serhij Wasylowicz Szewczenko">
Serhij Wasylowicz Szewczenko



</doc>
<doc id="2721301" url="https://pl.wikipedia.org/wiki?curid=2721301" title="Europejska Nagroda Muzyczna MTV dla najwierniejszych fanów">
Europejska Nagroda Muzyczna MTV dla najwierniejszych fanów

Europejska Nagroda Muzyczna MTV dla najwierniejszych fanów – nagroda przyznawana przez redakcję MTV Europe podczas MTV Europe Music Awards. Nagrodę tę przyznano po raz pierwszy w 2011 roku. O zwycięstwie decydują widzowie za pomocą głosowania internetowego.
MTV Europe Music Awards 2011
MTV Europe Music Awards 2012
MTV Europe Music Awards 2013
MTV Europe Music Awards 2014
MTV Europe Music Awards 2015
MTV Europe Music Awards 2016
MTV Europe Music Awards 2017
MTV Europe Music Awards 2018

</doc>
<doc id="2721304" url="https://pl.wikipedia.org/wiki?curid=2721304" title="Imhof">
Imhof

Zobacz też:

</doc>
<doc id="2721305" url="https://pl.wikipedia.org/wiki?curid=2721305" title="Boris Gieorgijewicz Kuzniecow">
Boris Gieorgijewicz Kuzniecow



</doc>
<doc id="2721307" url="https://pl.wikipedia.org/wiki?curid=2721307" title="Borys Dmitrijewicz Kuzniecow">
Borys Dmitrijewicz Kuzniecow



</doc>
<doc id="2721309" url="https://pl.wikipedia.org/wiki?curid=2721309" title="Borys Jarosławowicz Kuzniecow">
Borys Jarosławowicz Kuzniecow



</doc>
<doc id="2721312" url="https://pl.wikipedia.org/wiki?curid=2721312" title="Atlandida">
Atlandida



</doc>
<doc id="2721313" url="https://pl.wikipedia.org/wiki?curid=2721313" title="Agnes Tirop Chebet">
Agnes Tirop Chebet

Agnes Tirop Chebet (ur. 23 października 1995 w Uasin Gishu, zm. 13 października 2021 w Iten) – kenijska lekkoatletka specjalizująca się w biegach długich, dwukrotna brązowa medalistka mistrzostw świata w biegu na 10 000 metrów.
Kariera zawodnicza.
Jej pierwszy większy sukces to zajęcie 2. miejsca w biegu juniorek na 6 km podczas mistrzostw Afryki w biegach przełajowych w 2012 r. Dwukrotna brązowa medalistka w biegu na 5000 metrów z mistrzostw świata juniorów (2012 oraz 2014). Złota i srebrna medalistka mistrzostw świata w biegach przełajowych w rywalizacji juniorek (2013). Podwójna złota medalistka mistrzostw Afryki w biegach na przełaj (2014). Złota i srebrna medalistka przełajowych mistrzostw świata w 2015 r. W 2017 r. została brązową medalistką światowego czempionatu w Londynie w biegu na 10 000 metrów. W 2019 r., podczas mistrzostw świata w Dosze, ponownie stanęła na najniższym stopniu podium.
Śmierć.
13 października 2021 została znaleziona martwa w swoim domu w Iten z licznymi ranami kłutymi szyi i brzucha, a głównym podejrzanym o popełnienie morderstwa jest jej mąż – Ibrahim Rotich.

</doc>
<doc id="2721315" url="https://pl.wikipedia.org/wiki?curid=2721315" title="Triumph Thruxton 900">
Triumph Thruxton 900

Triumph Thruxton 900 – brytyjski motocykl produkowany przez firmę Triumph od 2004 roku. Pojazd nawiązuje swym wyglądem do motocykli nazywanych cafe racer, które pojawiły się w Wielkiej Brytanii w latach 60 XX wieku.

</doc>
<doc id="2721316" url="https://pl.wikipedia.org/wiki?curid=2721316" title="Agnes Jebet Tirop">
Agnes Jebet Tirop



</doc>
<doc id="2721317" url="https://pl.wikipedia.org/wiki?curid=2721317" title="Henri Gatien Bertrand">
Henri Gatien Bertrand

Henri Gatien Bertrand (ur. 28 marca 1773 w Châteauroux, zm. 31 stycznia 1844 tamże) – francuski generał, adiutant Napoleona Bonaparte, wielki marszałek dworu cesarskiego (1813–1815), towarzyszący Napoleonowi aż do śmierci cesarza na Wyspie Świętej Heleny (1821). 
Życiorys.
Urodzony w rodzinie burżuazyjnej, uczył się w Prytanée National Militaire, następnie w École royale du génie de Mézières, szkole wojsk inżynieryjnych, którą ukończył w 1793 r. W stopniu porucznika wstąpił do armii rewolucyjnej Francji, awansował na kapitana, walczył w Pirenejach przeciwko Hiszpanii, potem skierowany do służby dyplomatycznej w tureckim Konstantynopolu. Od 1797 służył w Armii Italii dowodzonej przez generała Napoleona Bonaparte. Razem z Bonapartem udał się na wyprawę do Egiptu, gdzie walczył w bitwie pod piramidami i pod Abukirem (1799), po której otrzymał awans na pułkownika. W 1800 został generałem brygady. 
Po powrocie do Francji (1801) nadal służył na dowódczych stanowiskach w wojskach inżynieryjnych. W 1804 roku został generalnym inspektorem wojsk inżynieryjnych i adiutantem Napoleona. Odtąd brał udział w bitwach u boku cesarza, walczył pod Austerlitz (1805), w wojnie z Prusami był pod Jeną (1806), przyjmował kapitulację Spandau, uczestniczył w oblężeniu Gdańska, został komendantem Głogowa, w wojnie z Rosją walczył pod Pruską Iławą i Frydlandem (1807).
W uznaniu jego zasług cesarz w 1808 mianował go generałem dywizji i obdarzył godnością hrabiego cesarstwa. W tym samym roku został wysłany do Hiszpanii. Rok później u boku cesarza wziął udział w wojnie przeciwko Austrii, gdzie kierował budową mostów na Dunaju, walcząc pod Essling i Wagram (1809), za co otrzymał Legię Honorową. 
W kwietniu 1811 został gubernatorem Prowincji Iliryjskich, przyłączonych dwa lata wcześniej do Francji, zastępując marszałka Marmonta. Na stanowisku tym pozostał formalnie do 1813. Po klęsce Wielkiej Armii podczas wyprawy na Rosję, przedstawił cesarzowi plan odtworzenia wyniszczonej kawalerii, w oparciu o jednostki chorwackie, które jednak w przyszłości masowo zdezerterowały, gdy miały walczyć przeciwko Austriakom. Niemniej Napoleon w 1813, na czas kampanii niemieckiej powierzył Bertrandowi dowództwo IV korpusu, który walczył m.in. w bitwach pod Lützen, Großbeeren, Dennewitz i Lipskiem.
Po śmierci generała Duroca (23 maja 1813) i krótkotrwałym urzędowaniu generała Caulaincourta, który następnie przejął stanowisko ministra spraw zagranicznych, Bertrand z nadania Napoleona objął godność wielkiego marszałka dworu cesarskiego (18 listopada 1813). W czasie kampanii francuskiej 1814 roku pełnił obowiązki zastępcy szefa sztabu. 
Po upadku Napoleona w kwietniu 1814 i restauracji Burbonów, Bertrand razem z cesarzem wyjechał na Elbę, gdzie wykonywał, tytularne raczej, obowiązki ministra spraw wewnętrznych. Podczas tzw. „100 dni” wrócił z Napoleonem do Francji i wziął udział w bitwie pod Waterloo (1815). Po klęsce i ostatecznej abdykacji Napoleona, Bertrand udał się wraz z cesarzem na wygnanie na Wyspę Świętej Heleny, gdzie towarzyszył Bonapartemu aż do jego śmierci (5 maja 1821). Tam stał się powiernikiem cesarza, notując jego wspomnienia. Na wyspie Bertrand pełnił obowiązki marszałka dworu, choć mieszkał w osobnym budynku, w przeciwieństwie do innych osób towarzyszących cesarzowi, jak np. generał Gaspard Gourgaud, czy hrabia Charles Montholon (oskarżany później o otrucie Napoleona).
Po śmierci Napoleona Bertrand wrócił do Francji (październik 1821), gdzie został ułaskawiony, bowiem ciążył na nim wyrok śmierci wydany w 1816, po powrocie Bourbonów. Po rewolucji lipcowej został komendantem École polytechnique (listopad 1830), był deputowanym z rodzinnego Indre do parlamentu, w 1834 wycofał się z życia publicznego. Kilka lat przebywał na Martynice, skąd pochodziła rodzina jego żony, gdzie został gubernatorem wyspy.
W 1840 jeszcze raz wybrał się na wyspę Św. Heleny, by sprowadzić do Francji zwłoki Napoleona. Przewodniczył uroczystościom związanym ze złożeniem zwłok cesarza w Pałacu Inwalidów. Następnie udał się w podróż po Karaibach i po Stanach Zjednoczonych Ameryki. Powrócił do Châteauroux, gdzie zmarł 31 stycznia 1844.
W 1808 poślubił Frances (Fanny) Dillon (zm. 1836), córkę generała Arthura Dillona, zgilotynowanego w 1794 r. Matka Frances była spokrewniona z Józefiną, pierwszą żoną Napoleona Bonapartego. Bertrand miał trzech synów: Napoleona, Henryka i Artura (ten ostatni urodził się w 1818 na wyspie Świętej Heleny) oraz córkę Hortensję Eugenię. 
Pochowany w Dôme des Invalides.

</doc>
<doc id="2721323" url="https://pl.wikipedia.org/wiki?curid=2721323" title="Moto Guzzi V7 Racer">
Moto Guzzi V7 Racer

Moto Guzzi V7 Racer – włoski motocykl produkowany przez firmę Moto Guzzi od 2008 roku. Pojazd nawiązuje swym wyglądem do starszych maszyn.

</doc>
<doc id="2721326" url="https://pl.wikipedia.org/wiki?curid=2721326" title="SVO">
SVO



</doc>
<doc id="2721329" url="https://pl.wikipedia.org/wiki?curid=2721329" title="Rajd Karkonoski 1992">
Rajd Karkonoski 1992

Rajd Karkonoski 1992 był 6. eliminacją Rajdowych Samochodowych Mistrzostw Polski w 1992 roku. Odbył się w dniach 24–25 października.
Rajd był kandydatem do Rajdowych Mistrzostw Europy. Podzielony był na dwa etapy. Pierwszy etap odbył się 24 października na asfaltowych odcinkach specjalnych. Drugi etap natomiast odbywał się 25 października na szutrowych odcinkach specjalnych.
Warunki atmosferyczne: na obu etapach deszcz.
Etap 1.:
Etap 2.:
Przed rajdem.
Marian Bublewicz na starcie w Jeleniej Górze był już pewien mistrzowskiego tytułu. Po dobrym występie w Rajdzie Cypru także był już pewny tytułu wicemistrza Europy. Do tej pory u stóp Karkonoszy olsztynianin wystąpił tylko raz – w roku 1991. Wówczas tylnonapędową Sierrę Cosworth wielokrotnego mistrza Polski pokonały szutry w rejonie Rudaw Janowickich – na 20. odcinku specjalnym doszło do awarii zawieszenia i Bublewicz był zmuszony do wycofania się z rajdu.
Zgoła inne nastroje panowały w ekipie Toyota Motor Poland. Zespół, który dołączył do rywalizacji w Rajdzie Wisły, z Beskidów wrócił w nie najlepszym nastroju. Złe ustawienia komputerów pokładowych w eks-fabrycznych Celikach grupy A spowodowały, że ani Marek Gieruszczak, ani Paweł Przybylski nie byli w stanie wyjechać z parku zamkniętego na drugi etap. Jednak to, co obaj kierowcy pokazali w czasie pierwszego etapu w Wiśle, mogło poważnie zaniepokoić wygrywającego od kilku lat wszystko Mariana Bublewicza, zaś Andrzejowi Koperowi uświadomiło, że Volkswagen Golf GTi nie będzie już wystarczającym sprzętem do trzymania się bezpośrednio za plecami Bublewicza.
W grupie N po różnych przygodach do ostatniej eliminacji z równego poziomu startowali Robert Herba (Nissan Sunny GTi-R) i Wiesław Stec (Mitsubishi Galant VR-4). Obaj mieli szansę zdobyć oprócz tytułu Mistrza Polski w grupie N wicemistrzostwo Polski w klasyfikacji generalnej. Wyższe notowania miał Herba, który wygrał ze Stecem we wszystkich rajdach, które ukończył. Na dobry występ w tej kategorii liczył także Krzysztof Hołowczyc (Toyota Celica) – trzeci kierowca zespołu Toyota Motor Poland.
Przebieg rajdu.
Etap 1.
Od początku o zwycięstwo walczyło trzech kierowców – Marian Bublewicz, Marek Gieruszczak i Paweł Przybylski. Olsztynianin zaatakował od startu. Po pierwszym etapie był liderem, ale jadący na własnym terenie Gieruszczak niewiele mu ustępował, wygrywając z Bublewiczem w normalnej walce – co dotąd rzadko się zdarzało – pięć z trzynastu prób pierwszego etapu. Szybko jechał także Przybylski, jednak przyszło mu walczyć nie tylko z czasem, ale także ze startującym przed nim Andrzejem Koperem, którego dochodził niemal na każdej próbie pierwszego etapu. 200-konny, przednio napędowy Golf nie miał żadnych szans na ucieczkę przed fabrycznie przygotowaną, 300-konną Celiką z napędem AWD. Były czterokrotny mistrz Polski nie mógł liczyć na wyższą niż 4. pozycję.
Wśród samochodów grupy N Herba odjechał Stecowi, zbliżając się tym samym do zdobycia tytułów mistrzowskiego w grupie i wicemistrzowskiego w klasyfikacji generalnej.
Na duże ryzyko pozwolił sobie Waldemar Doskocz w N-grupowym Golfie. Na jednej z pierwszych prób zgubił płytę ochronną i bez niej dotarł do mety etapu, ryzykując zniszczenie miski olejowej i układu wydechowego.
Etap 2.
Na szutrach nadal trwał pojedynek Marian Bublewicz – Toyota Motor Poland. Olsztynianin wygrał pięć prób, pozostałe cztery padły łupem obu kierowców w A-grupowych Celikach (na trzech najszybszy był Gieruszczak, jedną wygrał Przybylski, który tego dnia miał przed sobą czystą drogę). Jeleniogórzaninowi przytrafiło się uszkodzenie zawieszenia na jednym z odcinków, jednak po zjeździe z próby serwis Toyoty wymienił zepsute części w cztery minuty. Andrzejowi Koperowi pozostało dotarcie do mety na czwartym miejscu i zwycięstwo w F-2.
Nie uległa zmianie także klasyfikacja w grupie N. W tej kategorii zwyciężył Robert Herba, pieczętując tym samym zdobycie tytułu mistrzowskiego w N-ce oraz wicemistrzowskiego w klasyfikacji generalnej. Podium grupy N uzupełnili Wiesław Stec i Maciej Kołomyjski (Opel Kadett GSi 16V). Pecha miał Hołowczyc – z powodu awarii technicznej musiał się wycofać po 15. odcinku specjalnym.
Waldemar Doskocz dalej podróżował bez płyty, co na szutrach było szczególnie ryzykowne. „Mrówa” osiągnął jednak metę, zamykając pierwszą dziesiątkę klasyfikacji generalnej.
Zwycięstwo Bublewicza było dość wyraźne, bowiem Gieruszczak stracił cztery i pół minuty. Jednak dla kierowców Toyot był to dopiero drugi start tymi samochodami i pierwszy w całości przejechany rajd, zatem priorytetem była nauka nowego samochodu. Mimo to Gieruszczak i Przybylski już w Jeleniej Górze postraszyli Bublewicza, wygrywając z nim w równej walce dziewięć OS-ów, co zapowiadało bardzo ciekawą walkę w kolejnym sezonie. Jak się jednak później okazało, to była jedyna okazja, aby Toyoty zmierzyły się z olsztyńskim mistrzem.

</doc>
<doc id="2721335" url="https://pl.wikipedia.org/wiki?curid=2721335" title="SOV">
SOV



</doc>
<doc id="2721337" url="https://pl.wikipedia.org/wiki?curid=2721337" title="DOS-2">
DOS-2

DOS-2 – niedoszła radziecka stacja kosmiczna, druga stacja programu Salut. Na orbitę nie dostała się z powodu awarii drugiego stopnia rakiety Proton K. Stacja z rakietą spadły do Pacyfiku, a załogi zostały przeniesione do grupy mającej pilotować loty na DOS-3.

</doc>
<doc id="2721338" url="https://pl.wikipedia.org/wiki?curid=2721338" title="Gold Coast United">
Gold Coast United



</doc>
<doc id="2721340" url="https://pl.wikipedia.org/wiki?curid=2721340" title="Marija Vučenović">
Marija Vučenović

Marija Vučenović (ur. 3 kwietnia 1993) – serbska lekkoatletka specjalizująca się w rzucie oszczepem.
Tuż za podium – na czwartym miejscu – zakończyła udział w mistrzostwach świata juniorów młodszych (2009). Zdobyła srebro festiwalu młodzieży Europy w Tampere latem 2009. W 2010 nie awansowała do finału juniorskich mistrzostw świata, a rok później zdobyła brąz mistrzostw krajów bałkańskich oraz była piąta podczas mistrzostw Europy juniorów. Brązowa medalistka mistrzostw świata juniorów z Barcelony oraz wicemistrzyni krajów bałkańskich z Eskişehir (2012). W 2013 zdobyła brąz na młodzieżowych mistrzostwach Europy w Tampere. Medalistka mistrzostw NCAA.
Medalistka mistrzostw Serbii, mistrzostw Bałkanów w młodszych kategoriach wiekowych, uczestniczka drużynowych mistrzostw Europy oraz klubowego pucharu Europy juniorów.
Rekord życiowy: 62,25 (9 maja 2021, Split).

</doc>
<doc id="2721341" url="https://pl.wikipedia.org/wiki?curid=2721341" title="Suzuki GSX-R 1000">
Suzuki GSX-R 1000

Suzuki GSX-R 1000 – japoński motocykl sportowy produkowany przez firmę Suzuki od 2001 roku.

</doc>
<doc id="2721344" url="https://pl.wikipedia.org/wiki?curid=2721344" title="Marija Vucenović">
Marija Vucenović



</doc>
<doc id="2721345" url="https://pl.wikipedia.org/wiki?curid=2721345" title="Marija Vucenovic">
Marija Vucenovic



</doc>
<doc id="2721348" url="https://pl.wikipedia.org/wiki?curid=2721348" title="Bristol Pullman">
Bristol Pullman

Bristol Pullman – brytyjski samolot pasażerski z okresu międzywojennego.
Historia.
W związku z zakończeniem I wojny światowej i rezygnacji brytyjskiego lotnictwa wojskowego z ciężkich samolotów bombowych Bristol Braemar, trzeci z prototypów tego samolotu przekonstruowano na samolot pasażerski. 
Samolot już w wersji pasażerskiej otrzymał oznaczenie Bristol Pullman (oznaczenie fabryczne – Typ 26) został oblatany w maju 1920 roku. Następnie został poddany badaniom. Samolot ten w zakrytej kabinie pasażerskiej wyposażonej w fotele z wagonów kolejowych i przystosowany do przewozu 14 pasażerów. 
Opracowano również projekt tego samolotu w wersji przystosowanej do przewozu 40 pasażerów a mająca być wyposażoną w silniki o mocy 500 KM. Projekt ten jednak nie został zrealizowany, natomiast na jego podstawie zbudowano kolejny samolot oznaczony jako Bristol Tramp. 
Użycie bojowe samolotu.
Samolot Bristol Pullman był wykorzystywany przez RAF jako samolot transportowy i pasażerski.
Opis techniczny.
Samolot Bristol Pullman był trójpłatowcem o konstrukcji drewnianej, kryty płótnem. Kabina załogi i pasażerska zakryta. Kabina pasażerska wyposażona w fotele pochodzące z wagonów produkowanych przez Pullman Company. Podwozie klasyczne – stałe. Napęd stanowił 4 silniki rzędowe ustawione w tandemie po dwa i zamontowane na środkowym płacie. W tandemie jeden silnik napędzał śmigło ciągnące, a drugi śmigło pchające.

</doc>
<doc id="2721349" url="https://pl.wikipedia.org/wiki?curid=2721349" title="Pedro Mario Ossandón Buljevic">
Pedro Mario Ossandón Buljevic



</doc>
<doc id="2721350" url="https://pl.wikipedia.org/wiki?curid=2721350" title="Trajkowski">
Trajkowski

Trajkowski lub Trajkovski

</doc>
<doc id="2721351" url="https://pl.wikipedia.org/wiki?curid=2721351" title="Piotr (Mansurow)">
Piotr (Mansurow)

Piotr, imię świeckie Piotr Grigorjewicz Mansurow (ur. 6 września 1954 w Krakowcu) – rosyjski biskup prawosławny. 
Życiorys.
Urodził się w rodzinie wojskowego. W 1971 ukończył szkołę średnią, w latach 1972–1974 odbywał zasadniczą służbę wojskową. W 1981 ukończył studia na kierunku biologia na Uniwersytecie Moskiewskim. W 1990 obronił dysertację kandydacką z dziedziny wirusologii. W 1978 ożenił się; jego żona zmarła w 1988. Ze związku tego w 1979 urodził się syn Grigorij. 
8 listopada 1995 został wyświęcony na diakona, zaś 26 listopada tego samego roku – na kapłana. Służył w monasterze św. Mikołaja w Bolszekułaczju, następnie do 1996 do 2012 w cerkwi Narodzenia Pańskiego i św. Sergiusza z Radoneża w Omsku. Równocześnie był kapelanem w hospicjum w Omsku i domu dziecka nr 1 w tym samym mieście, wykładał w szkole duchownej w Omsku teologię dogmatyczną i apologetykę. W 2008 otrzymał godność protoprezbitera. W 2009 ukończył seminarium duchowne w Tobolsku. 4 stycznia 2012 złożył wieczyste śluby mnisze w monasterze św. Mikołaja w Bolszekułaczju. 
6 czerwca 2012 Święty Synod Rosyjskiego Kościoła Prawosławnego nominował go na biskupa kałaczińskiego i muromcewskiego, pierwszego ordynariusza nowo powstałej eparchii. W związku z tą decyzją 17 czerwca 2012 został podniesiony do godności archimandryty. Jego chirotonia biskupia odbyła się 12 lipca tego samego roku w cerkwi Świętych Piotra i Pawła w Moskwie-Lefortowie z udziałem konsekratorów: patriarchy moskiewskiego i całej Rusi Cyryla, metropolitów sarańskiego i mordowskiego Warsonofiusz, omskiego i tawriczeskiego Włodzimierza, biskupów sołniecznogorskiego Sergiusza i woskriesieńskiego Sawy.

</doc>
<doc id="2721353" url="https://pl.wikipedia.org/wiki?curid=2721353" title="Suzuki GSX-R 1100">
Suzuki GSX-R 1100

Suzuki GSX-R 1100 – japoński motocykl sportowy produkowany przez firmę Suzuki w latach 1986–1998.

</doc>
<doc id="2721357" url="https://pl.wikipedia.org/wiki?curid=2721357" title="Alfonso Lara">
Alfonso Lara

Alfonso Lara Madrid (ur. 27 kwietnia 1946, zm. 13 sierpnia 2013 w Santiago) – chilijski piłkarz grający podczas kariery na pozycji pomocnika.
Kariera klubowa.
Karierę piłkarską Alfonso Lara rozpoczął w stołecznym Magallanes. W 1970 przeszedł do beniaminka ligi chilijskiej CD Lota Schwager. W 1973 powrócił do stolicy, gdzie został zawodnikiem CSD Colo-Colo. Z Colo-Colo zdobył Puchar Chile w 1974 oraz dotarł do finału Copa Libertadores 1973, gdzie Colo-Colo uległo argentyńskiemu Independiente Avellaneda.
Kariera reprezentacyjna.
W reprezentacji Chile Lara zadebiutował 27 listopada 1968 w przegranym 0-4 spotkaniu o Copa Carlos Dirttborn z Argentyną.
W 1974 roku został powołany przez selekcjonera Luisa Álamosa do kadry na Mistrzostwa Świata w RFN. Na Mundialu Lara wystąpił w meczu z RFN. W 1975 wziął udział w Copa América. W tym turnieju Lara wystąpił w meczu z Peru, który był jego ostatnim meczem w reprezentacji. Od 1968 do 1975 roku rozegrał w kadrze narodowej 29 spotkań.

</doc>
<doc id="2721358" url="https://pl.wikipedia.org/wiki?curid=2721358" title="Odean Skeen">
Odean Skeen

Odean Skeen (ur. 28 sierpnia 1994) – jamajski lekkoatleta specjalizujący się w biegach sprinterskich.
Trzykrotny złoty medalista (w biegach na 100 i 200 metrów oraz sztafecie 4 × 100 metrów) mistrzostw Ameryki Środkowej i Karaibów juniorów młodszych z 2010. W tym samym sezonie zdobył dwa złote medale (w biegu na 100 metrów oraz wraz z kolegami z zespołu obu Ameryk w sztafecie szwedzkiej) igrzyskach olimpijskich młodzieży. Był członkiem sztafety jamajskiej 4 × 100 metrów, która w 2010 zdobyła w Moncton wicemistrzostwo świata juniorów. Bez większych sukcesów startował na mistrzostwach świata juniorów młodszych w 2011. Podczas juniorskich mistrzostw świata w 2012 zdobył brązowy medal w biegu na 100 metrów oraz srebrny w sztafecie 4 × 100 metrów.
Wielokrotnie stawał na podium CARIFTA Games. Medalista mistrzostw NCAA.
Rekordy życiowe: bieg na 100 metrów – 9,98 (22 kwietnia 2017, Auburn); bieg na 200 metrów – 20,84 (5 kwietnia 2010, George Town).

</doc>
<doc id="2721360" url="https://pl.wikipedia.org/wiki?curid=2721360" title="Odane Skeen">
Odane Skeen



</doc>
<doc id="2721364" url="https://pl.wikipedia.org/wiki?curid=2721364" title="Wenceslao Selga Padilla">
Wenceslao Selga Padilla

Wenceslao Selga Padilla CICM (ur. 28 września 1949 w Tubao, zm. 25 września 2018 w Ułan Bator) – filipiński duchowny katolicki posługujący w Mongolii, prefekt apostolski Ułan Bator w latach 2002–2018.
Życiorys.
Święcenia kapłańskie otrzymał 17 marca 1976 w Zgromadzeniu Niepokalanego Serca Maryi. Rok później został misjonarzem w Tajwanie, zaś w 1992 został wysłany do Mongolii. 19 kwietnia 1992 papież Jan Paweł II mianował go przełożonym misji "sui iuris" Urgi w Mongolii. W 2002 po przekształceniu misji w prefekturę apostolską został pierwszym ordynariuszem prefektury Ułan Bator. 2 sierpnia 2003 podniesiony do godności biskupa tytularnego "Tharros". Sakry biskupiej udzielił mu 29 sierpnia 2003 ówczesny prefekt Kongregacji ds. Ewangelizacji Narodów – kardynał Crescenzio Sepe.
Zmarł na atak serca 25 września 2018.

</doc>
<doc id="2721365" url="https://pl.wikipedia.org/wiki?curid=2721365" title="Kawasaki ZX-6R Ninja">
Kawasaki ZX-6R Ninja

Kawasaki ZX-6R Ninja – japoński motocykl sportowy produkowany przez firmę Kawasaki od 1995 roku.

</doc>
<doc id="2721366" url="https://pl.wikipedia.org/wiki?curid=2721366" title="Kevin Ratcliffe">
Kevin Ratcliffe

Kevin Ratcliffe (ur. 12 listopada 1960 w Mancot) – piłkarz walijski grający na pozycji środkowego lub lewego obrońcy. W swojej karierze rozegrał 59 meczów w reprezentacji Walii.
Kariera klubowa.
Swoją karierę piłkarską Ratcliffe rozpoczął w klubie Everton z Liverpoolu. W 1980 roku awansował do kadry pierwszej drużyny i w sezonie 1979/1980 zadebiutował w niej w Division One. W sezonie 1983/1984 osiągnął z Evertonem swoje pierwsze znaczące sukces w karierze, gdy zdobył Puchar Anglii i Puchar Ligi Angielskiej. W sezonie 1984/1985 wywalczył mistrzostwo Anglii, a także wystąpił w wygranym 3:1 finale Pucharu Zdobywców Pucharów z Rapidem Wiedeń. W sezonie 1986/1987 ponownie został mistrzem Anglii z Evertonem. W Evertonie grał do końca sezonu 1991/1992. Rozegrał w nim 348 ligowych meczów, w których zdobył 2 bramki.
W 1992 roku Ratcliffe przeszedł do szkockiego Dundee F.C. Po niespełna pół roku gry w nim odszedł do Cardiff City, z którym w sezonie 1992/1993 awansował z Division Three do Division Two. W 1994 roku najpierw grał w Derby County, a następnie w Chester City, w którym w 1995 roku zakończył karierę.
Kariera reprezentacyjna.
W reprezentacji Walii Ratcliffe zadebiutował 19 listopada 1980 roku w wygranym 1:0 meczu eliminacji do MŚ 1982 z Czechosłowacją, rozegranym w Cardiff. W swojej karierze grał też w: eliminacjach do Euro 84, MŚ 1986, Euro 88, MŚ 1990, Euro 92 i MŚ 1994. Od 1980 do 1993 roku rozegrał w kadrze narodowej 59 meczów.

</doc>
<doc id="2721367" url="https://pl.wikipedia.org/wiki?curid=2721367" title="Luis Jiménez y Aranda">
Luis Jiménez y Aranda

Luis Jiménez y Aranda – hiszpański malarz pochodzący z Andaluzji. Brat również malarzy Manuela i José Jiménez Aranda. Aby odróżnić się od braci podpisywał obrazy jako Luis Jiménez.
Razem z bratem Jose studiował na Akademii Sztuk Pięknych w Sewillii, gdzie nauczycielem był Eduardo Cano. W 1867 r. wyjechał na studia do Rzymu, a w 1876 r. zamieszkał w Pontoise, we Francji. Na Krajowej Wystawie Sztuk Pięknych w 1964 r. otrzymał wyróżnienie cum laude za obraz "Cristóbal Colón al venir a proponer a los Reyes Católicos el descubrimiento del Nuevo Mundo" oraz I medal w 1892 za dzieło "La visita del médico". Specjalizował się w malarstwie historycznym i kostumbrystycznym.

</doc>
<doc id="2721368" url="https://pl.wikipedia.org/wiki?curid=2721368" title="MV Agusta F3 675">
MV Agusta F3 675

MV Agusta F3 675 – włoski motocykl sportowy produkowany przez firmę MV Agusta od 2011 roku.

</doc>
<doc id="2721369" url="https://pl.wikipedia.org/wiki?curid=2721369" title="Parque Batlle">
Parque Batlle

Parque Batlle (oficjalnie: Parque de los Aliados) – barrio (sąsiedztwo lub dzielnica) oraz ważny park publiczny w Montevideo, stolicy Urugwaju. Nazwa pochodzi od nazwiska José Batlle y Ordóñeza, który był prezydentem Urugwaju w latach 1911-1915. Obecnie powierzchnia parku wynosi 60 ha. W dzielnicy znajduje się narodowy stadion piłkarski Urugwaju – Estadio Centenario, narodowy pomnik „La Carreta” oraz przestrzeń mieszkalna.
Park.
Parque Batlle zalicza się do trzech największych (razem z Parque Prado i Parque Rodó) parków Montevideo. Znajduje się w nim narodowy stadion piłkarski Estadio Centenario, wybudowany dla pierwszych światowych mistrzostw piłkarskich w 1930 roku wraz z muzeum piłkarskim. W parku jest też klub lekkoatletyczny Tabaré, Miejski Welodrom oraz mniejsze stadiony: Parque Palermo i Parque Luis Méndez Piana.
Pomniki.
Pomnik "La Carreta", autorstwa José Belloniego ustawiony został w 1934 roku. Wykonany jest z brązu, na granitowej podstawie. Przedstawia woły zaprzężone do wyładowanego wozu. W 1976 pomnik został uznany za pomnik narodowy. Jest jednym z kilku pomników w parku. Znajduje się na Avenida Lorenzo Merola, przy Estadio Centenario.
Na zachodniej stronie parku, przy Bulevar Artigas, znajduje się Obelisk Montevideo. Pomnik ten powstał w 1938 roku i upamiętnia twórców pierwszej konstytucji Urugwaju. Jego twórcą jest rzeźbiarz José Luis Zorrilla de San Martín. Obelisk jest trójboczny, wykonany z granitu i ma wysokość 40 metrów. Po trzech stronach znajdują się posągi z brązu symbolizujące „Prawo”, „Wolność” i „Siłę”. Uznany został w 1976 roku za dziedzictwo narodowe.
Pozostałe atrakcje.
W rejonie barrio Parque Batlle o nazwie Villa Dolores znajduje się, włączony do miasta w 1919 roku ogród zoologiczny.

</doc>
<doc id="2721372" url="https://pl.wikipedia.org/wiki?curid=2721372" title="Nimet Karakuş">
Nimet Karakuş

Nimet Karakuş (ur. 23 stycznia 1993) – turecka lekkoatletka specjalizująca się w biegach sprinterskich.
Bez sukcesów startowała w mistrzostwach świata juniorów młodszych w Bressanone (2009) oraz mistrzostwach świata juniorów w Moncton (2010). Na czwartych miejscach w biegach na 100 i 200 metrów kończyła rywalizację podczas mistrzostw Europy juniorów w 2011. W 2012 odpadła w eliminacjach mistrzostw Europy, a podczas mistrzostw świata juniorów zdobyła srebrny medal w biegu na 100 metrów. Bez powodzenia startowała na igrzyskach olimpijskich w Londynie. Brązowa medalistka igrzysk śródziemnomorskich (2013). W tym samym roku sięgnęła po złoto i srebro igrzysk solidarności islamskiej.
Uczestniczka drużynowych mistrzostw Europy, medalistka mistrzostw Bałkanów w juniorskich kategoriach wiekowych oraz uczestniczka klubowego pucharu Europy. 
Rekordy życiowe: bieg na 100 metrów – 11,33 (23 czerwca 2012, Eskişehir) / 11,29w (8 czerwca 2013, Stambuł); bieg na 200 metrów – 23,40 (26 czerwca 2013, Mersin).

</doc>
<doc id="2721374" url="https://pl.wikipedia.org/wiki?curid=2721374" title="Suzuki GSX-R 600">
Suzuki GSX-R 600

Suzuki GSX-R 600 – japoński motocykl sportowy produkowany przez firmę Suzuki od 1992 roku.
Dane techniczne/Osiągi.
Przednia opona: 120/70 ZR 17 (roczniki od 1997 do 2000)
Tylna opona: 180/55 ZR 17 (roczniki od 1997 do 2000)

</doc>
<doc id="2721375" url="https://pl.wikipedia.org/wiki?curid=2721375" title="Brat Yun">
Brat Yun

Brat Yun (), właściwie Liu Zhenying (; ur. 1958) – przebywający na emigracji chiński ewangelista i przywódca chrześcijańskiego kościoła domowego w Chinach, także propagator ruchu „Powrót do Jerozolimy”. Brat Yun odegrał kluczową rolę w rozwoju sieci kościołów domowych w Chinach w latach 1980-2000. Relacje na temat jego życia i posługi znajdują się w jego autobiografii „"Człowiek z nieba"”.
Życie w Chinach.
Brat Yun zgodnie z treścią książki był skrajnie prześladowany, a także cudownie uwolniony w sposób podobny do tych występujących w Biblii (Dz 12,5-11). Odmówił przyłączenia się do kontrolowanego przez władze oficjalnego Kościoła, za co był wielokrotnie był więziony i torturowany. Podczas pobytu w więzieniu głoszenie Ewangelii, nawracając wielu współwięźniów i pracowników służby więziennej, którzy stali się nowonarodzonymi chrześcijanami. Jak twierdzi, przetrwał w więzieniu 74 dni bez jedzenia i wody.
Po wielu latach pozbawienia wolności, uciekł z więzienia o zaostrzonym rygorze w Zhengzhou, z którego nikomu wcześniej nie udało się uciec. Opisuje, jak usłyszał głos Ducha Świętego, który mówił mu, aby po prostu wyjść z silnie strzeżonego więzienia przez bramę. Ryzykując rozstrzelanie na miejscu, posłuchał głosu i ruszył w obliczu strażników prosto przez kilka drzwi więziennych, które miały być niedomknięte, a następnie wydostał się przez dziedziniec więzienia i bramę główną. Yun stwierdził, że stał się jakoby niewidzialny dla strażników, którzy patrzyli w jego kierunku, ale nie widzieli go. Chociaż wielu wyraża wątpliwości co do realności opisanych zdarzeń, niektórzy strażnicy zostali zwolnieni z pracy. W trakcie urzędowego dochodzenia stwierdzono, że „Yun nie otrzymał od nikogo pomocy w ucieczce”. Sprawozdania te zostały także potwierdzone przez współwięźniów Yuna.
Życie na wygnaniu.
Po ucieczce z Chin w 2001 roku, Yun wybrał azyl w Niemczech i od tamtej pory kontynuuje stamtąd swoją posługę na arenie międzynarodowej. Jako lider ruchu „Powrót do Jerozolimy”, Yun stara się wysłać misjonarzy z Chin do krajów najsłabiej z ewangelizowanych na całym świecie, w większości azjatyckich. Jest żonaty z Deling, z którą ma dwoje dzieci.
"Człowiek z nieba".
Książka "Heavenly Man" („Człowiek z nieba”) otrzymała w 2003 roku nagrodę "Christian Book of the Year". Jej tytuł pochodzi od pseudonimu, pod którym Brat Yun był znany w środowisku kościołów domowych. Posłużył się nim dla zatajenia swojej prawdziwej tożsamości podczas jednego z przesłuchań przez policję, w celu ochrony innych chrześcijan i rodziny. Brat Yun jest także współautorem książki „Powrót do Jerozolimy”.

</doc>
<doc id="2721379" url="https://pl.wikipedia.org/wiki?curid=2721379" title="Triumph Daytona 675 R">
Triumph Daytona 675 R

Triumph Daytona 675 R – brytyjski motocykl sportowy produkowany przez firmę Triumph od 2011 roku.

</doc>
<doc id="2721380" url="https://pl.wikipedia.org/wiki?curid=2721380" title="Jennifer Warnes">
Jennifer Warnes

Jennifer Warnes (ur. 3 marca 1947 w Seattle) – amerykańska piosenkarka i producentka, znana głównie z piosenki „(I’ve Had) The Time of My Life”, nagranej z Billem Medleyem i umieszczonej na ścieżce dźwiękowej do filmu "Dirty Dancing" z 1987.

</doc>
<doc id="2721383" url="https://pl.wikipedia.org/wiki?curid=2721383" title="Tamiris de Liz">
Tamiris de Liz

Tamiris de Liz (ur. 18 listopada 1995) – brazylijska lekkoatletka specjalizująca się w biegach sprinterskich. 
W 2011 była szósta w biegu na 100 metrów podczas mistrzostw świata juniorów młodszych, a na mistrzostwach Ameryki Południowej juniorów zdobyła trzy złote medale (w biegach na 100 i 200 metrów oraz sztafecie 4 x 100 metrów. Na juniorskich mistrzostwach świata w Barcelonie (2012) zdobyła brązowe medale w biegu na 100 metrów oraz sztafecie 4 x 100 metrów. Jesienią 2012 wygrała bieg na 100 metrów podczas mistrzostw Ameryki Południowej juniorów młodszych. 
Rekordy życiowe: bieg na 100 metrów – 11,42 (11 lipca 2012, Barcelona); bieg na 200 metrów – 23,35 (24 września 2011, Medellín). Rezultat Brazylijki uzyskany w Medellín (23,35) jest rekordem Ameryki Południowej juniorów.

</doc>
<doc id="2721385" url="https://pl.wikipedia.org/wiki?curid=2721385" title="Virgin Books">
Virgin Books

Virgin Books – brytyjskie wydawnictwo specjalizujące się w literaturze faktu. Jego największym sukcesem były wydawane w latach 90. XX w. powieści o popularnym bohaterze – Doktorze Who, a także wydana w 1997 roku autobiografia słynnego założyciela Virgin Group – Richarda Bransona.
W chwili obecnej 90% udziałów wydawnictwa posiada Random House, a 10% należąca do Richarda Bransona Virgin Group.
Historia.
Virgin otworzyło swój oddział zajmujący się wydawaniem książek już pod koniec lat siedemdziesiątych. W latach osiemdziesiątych, które były okresem dynamicznego rozwoju, Virgin Books połączyło się z kilkoma innymi firmami, w tym WH Allen, dobrze znaną wśród fanów Doktora Who. Pomimo tego, że Virgin Books zostało wchłonięte przez WH Allen w 1989 roku, dwa lata później nazwa wydawnictwa została zmieniona na Virgin Publishing.
Pierwsze sukcesy firmy przyszły wraz z wydaniem powieści New Adventures opowiadających o przygodach Doktora Who. Książki kontynuowały historię z popularnego telewizyjnego serialu science-fiction, po tym jak został on usunięty z anteny w 1989 roku. Virgin publikowało serię od 1991 do 1997 roku.
Bieżąca działalność.
Dzisiaj firma jest najbardziej znana z literatury faktu: wydawnictw biznesowych, publikacji dotyczących zdrowia, stylu życia oraz biografii celebrytów.
Największym sukcesem końcówki lat 90 okazała się autobiografia Richarda Bransona Losing My Virginity wydana w 1997 roku. Stała się ona międzynarodowym bestsellerem i do dziś sprzedaje się doskonale. Kontynuacja pod tytułem Business Stripped Bare została wydana w 2008 roku.
W ostatnim czasie sukcesem wydawnictwa okazała się książka Roberta H. Franka, The Economic Naturalist, w której autor poprosił swoich studentów ekonomii o przedstawienie ciekawych pytań z codziennego życia i wytłumaczenie ich w kontekście ekonomii.
Random House poprzez swój brytyjski oddział zakupił 90% udziałów firmy w marcu 2007. W listopadzie 2009 roku Virgin został niezależną jednostką wewnątrz Ebury Publishing, oddziale grupy Random House.

</doc>
<doc id="2721386" url="https://pl.wikipedia.org/wiki?curid=2721386" title="Sporty wodne na Igrzyskach Imperium Brytyjskiego 1934">
Sporty wodne na Igrzyskach Imperium Brytyjskiego 1934

Sporty wodne rozegrane podczas II Igrzysk Imperium Brytyjskiego w 1930 roku obejmowały dwie dyscypliny: pływanie i skoki do wody. W pierwszej z nich rozegrano siedem konkurencji męskich i sześć kobiecych, zaś w drugiej po dwie męskie i kobiece.

</doc>
<doc id="2721387" url="https://pl.wikipedia.org/wiki?curid=2721387" title="Manuel Jiménez y Aranda">
Manuel Jiménez y Aranda

Manuel Jiménez y Aranda – hiszpański malarz pochodzący z Sewilli. Młodszy brat również malarzy Luisa i José Jiménez Aranda. Aby odróżnić się od braci podpisywał obrazy jak Manuel Jiménez Prieto.

</doc>
<doc id="2721388" url="https://pl.wikipedia.org/wiki?curid=2721388" title="Znamię naczyniowe">
Znamię naczyniowe



</doc>
<doc id="2721389" url="https://pl.wikipedia.org/wiki?curid=2721389" title="Mamba">
Mamba



</doc>
<doc id="2721391" url="https://pl.wikipedia.org/wiki?curid=2721391" title="BMW R 1200 GS">
BMW R 1200 GS

BMW R 1200 GS – niemiecki motocykl typu turystyczne enduro produkowany przez BMW od 2004 roku.

</doc>
<doc id="2721392" url="https://pl.wikipedia.org/wiki?curid=2721392" title="Guillermo Páez">
Guillermo Páez

Guillermo Alejandro Páez Cepeda (ur. 18 kwietnia 1945 w Santiago) - piłkarz chilijski grający podczas kariery na pozycji pomocnika.
Kariera klubowa.
Karierę piłkarską Guillermo Páez rozpoczął w stołecznym Universidad Católica w 1962. Z Universidad Católica zdobył mistrzostwo Chile w 1966. W 1967 przeszedł do drugoligowego CD Lota Schwager, z którym w 1969 awansował do chilijskiej ekstraklasy. W 1972 powrócił do stolicy, gdzie został zawodnikiem CSD Colo-Colo. Z Colo-Colo dwukrotnie zdobył mistrzostwo Chile w 1972 i 1979, Puchar Chile w 1974 oraz dotarł do finału Copa Libertadores 1973, gdzie Colo-Colo uległo argentyńskiemu Independiente Avellaneda.
Rok 1980 spędził w stołecznym Aviación, z którego przeszedł do Santiago Morning. Piłkarską karierę zakończył w Santiago Wanderers w 1983.
Kariera reprezentacyjna.
W reprezentacji Chile Páez zadebiutował 26 stycznia 1972 w przegranym 0-2 towarzyskim spotkaniu z Meksykiem.
W 1974 roku został powołany przez selekcjonera Luisa Álamosa do kadry na Mistrzostwa Świata w RFN. Na Mundialu Páez wystąpił we wszystkich trzech meczu z RFN, NRD i Australią, który był jego ostatnim meczem w reprezentacji. Od 1972 do 1974 roku rozegrał w kadrze narodowej 14 spotkań.
Kariera trenerska.
Po zakończeniu piłkarskiej kariery Páez został trenerem. Prowadził m.in. CSD Rangers, Unión Española, CD O’Higgins czy Santiago Wanderers.

</doc>
<doc id="2721394" url="https://pl.wikipedia.org/wiki?curid=2721394" title="Roman Ryczkowski">
Roman Ryczkowski

Roman Ryczkowski (ur. 9 października 1901 w Węgrowie, zg. 30 maja 1940 w Plancie) – ksiądz rzymskokatolicki, założyciel parafii Narodzenia Najświętszej Maryi Panny w Woli Osowińskiej, rozstrzelany wraz ze swoimi 50 parafianami w Plancie, koło Wohynia w pow. radzyńskim.
Życiorys.
Urodził się 9 października 1901 roku w Węgrowie. Tam też uczęszczał do Szkoły Powszechnej. Następnie poszedł do Gimnazjum w Sokołowie Podlaskim, tam ukończył klasę III, następnie przeniósł się do Gimnazjum Powiatowego w Węgrowie do klasy IV. W 1920 roku został powołany do służby wojskowej. Po odsłużeniu 10 miesięcy zwolniono go z wojska, po czym udał się na kursy dokształcające do Siedlec, aby kontynuować rozpoczętą naukę w klasie V i VI. Kursu nie ukończył, ponieważ po raz drugi powołano go do wojska. Edukację gimnazjalną ukończył w Brześciu nad Bugiem. Następnie udał się do Wyższego Seminarium Duchownego w Janowie Podlaskim. Wyświęcony został 3 września 1928 roku przez ks. bp Henryka Przeździeckiego - ówczesnego ordynariusza Diecezji Podlaskiej. Pierwszą parafią, do której trafił jako wikary była parafia Wniebowzięcia Najświętszej Maryi Panny w Kocku. W 1930 roku z posługą duszpasterską wikarego w parafii Kock wysłano go do Woli Osowińskiej, która wówczas wchodziła w skład parafii Kock. W Woli Osowińskiej ks. Ryczkowski sprawował posługę duszpasterską w Kaplicy dworskiej, która później stała się kościołem parafialnym. W 1930 roku mieszkańcy Woli i okolicznych wsi wystąpili z prośbą do ks. bp Henryka Przeździeckiego o utworzenie parafii Narodzenia Najświętszej Maryi Panny w Woli Osowińskiej. Ksiądz biskup rozpatrzył prośbę pozytywnie i z dniem 8 września 1930 roku erygował parafię, a jej proboszczem ustanowił ks. Romana Ryczkowskiego. Ksiądz proboszcz Roman Ryczkowski miał wielkie zadanie do wykonania: budowa kościoła, plebanii i budynków gospodarczych. Wybrano Komitet Budowy na zebraniu ogólnym w dniu 11 stycznia 1931 roku. W Woli Osowińskiej zorganizował on wiele bractw: Tercjarstwo, Bractwo Różańcowe, Stowarzyszenie Młodzieży Męskiej i Żeńskiej. Ksiądz Roman z Woli Osowińskiej odszedł w styczniu 1932 roku, zdążył wybudować plebanię i budynki gospodarcze, plany budowy kościoła zostały spełnione dopiero w 1994 roku przez ks. Jana Madeja. W styczniu 1932 roku odszedł do Sosnowicy. Następnie był proboszczem w parafii Przemienienia Pańskiego i św. Andrzeja Boboli w Rudnie. 
Zginął 30 maja 1940 roku w Plancie, koło Wohynia w pow. radzyńskim, wraz z 50 swoimi parafianami. Istnieją dwie wersje jego śmierci. Pierwsza mówi, że ks. Ryczkowski został zwolniony tak jak 50 innych (bo na rozstrzał wzięto 100 osób), ale nie chciał opuścić skazanych na śmierć mimo kilkakrotnego wezwania, stanowczo twierdząc, że i ci są niewinni, udzielił im ogólnego rozgrzeszenia i razem z nimi zginął; inna wersja mówi że ks. Ryczkowski ofiarował siebie za wszystkich, ale uznano tylko połowę i tę zwolniono. 
Z okazji 60-lecia istnienia parafii Narodzenia Najświętszej Maryi panny w Woli Osowińskiej wierni wmurowali tablice pamiątkową w kościele poświęconą ks. Romanowi Ryczkowskiemu, pierwszemu proboszczowi i założycielowi parafii.

</doc>
<doc id="2721395" url="https://pl.wikipedia.org/wiki?curid=2721395" title="Zapasy na Igrzyskach Imperium Brytyjskiego 1934">
Zapasy na Igrzyskach Imperium Brytyjskiego 1934

Wyniki zawodów zapaśniczych rozegranych podczas II Igrzysk Imperium Brytyjskiego w 1934 roku. Startowali tylko mężczyźni (w stylu wolnym) w siedmiu kategoriach wagowych. 

</doc>
<doc id="2721396" url="https://pl.wikipedia.org/wiki?curid=2721396" title="Husqvarna Nuda 900">
Husqvarna Nuda 900

Husqvarna Nuda 900 – włoski motocykl typu Supermoto produkowany przez firmę Husqvarna od 2012 roku.

</doc>
<doc id="2721397" url="https://pl.wikipedia.org/wiki?curid=2721397" title="Giovanni Battista Fontana (kompozytor)">
Giovanni Battista Fontana (kompozytor)

Giovanni Battista Fontana (ur. 1589 w Brescii, zm. ok. 1630 w Padwie) – włoski kompozytor i skrzypek wczesnego baroku.
Niemal wszystkie zachowane informacji pochodzą z przedmowy pośmiertnie opublikowanych 18 sonat (czasem błędnie podawana jest liczba 12): "Sonate a 1.2.3. per il violino, o cornetto, fagotto, chitarone, violoncino o simile altro istromento, Venice, 1641". Zbiór zawiera 6 sonat na skrzypce lub kornet solo z towarzyszeniem basso continuo oraz 12 sonat na różne instrumenty. Utwory te należą do najwcześniejszych utrzymanych w tej formie.

</doc>
<doc id="2721399" url="https://pl.wikipedia.org/wiki?curid=2721399" title="Kawasaki ER-6n">
Kawasaki ER-6n

Kawasaki ER-6n – japoński motocykl typu naked bike produkowany w latach 2006–2016 przez firmę Kawasaki. Model doczekał się dwóch modernizacji: w 2009 i 2012.
Omówienie.
Kawasaki ER-6n zastąpił w 2006 w ofercie producenta ER-5 jako średniej wielkości naked, mimo posiadania jednostki napędowej o pojemności skokowej większej aż o 150 cm³, generującej 22 KM więcej od poprzednika. Motocykl występuje też w wersji z owiewkami pod nazwą Kawasaki ER-6f (od "fairings" – ang. owiewki), a ten sam silnik trafił do modeli Versys 650 i Vulcan S.
Dzięki równemu oddawaniu mocy, sporej zwrotności i niewielkich wymiarów motocykl bardzo dobrze sprawuje się w mieście i jest polecany początkującym motocyklistom. ER-6n był jednym z pojazdów egzaminacyjnych w ośrodkach ruchu drogowego.
Pierwsza generacja, model 2006-2008.
Kod fabryczny: ER650A
Pierwsza generacja Kawasaki ER-6n. W trakcie debiutu motocykl wyróżniał się ramą, sprężyną tylnego zawieszenia oraz przednim widelcem malowanym w kolorze złoty lub ciemnoczerwony. Również cechą charakterystyczną Kawasaki ER-6n pierwszej generacji jest silnik zawsze koloru srebrnego.
Druga generacja, model 2009-2011.
Kod fabryczny: ER650C
W 2009 Kawasaki ER-6n przeszło pierwszy facelifting. Od tego momentu silniki były malowane na czarno. Od tej generacji spotkamy również tylną lampę wykonaną w technologii LED. Modernizacji uległ zestaw wskaźników w których prędkościomierz jest analogowy, a obrotomierz ciekłokrystaliczny. Nowe są m.in. przednia lampa, dolna osłona kolektorów (tzw. pług), przednie kierunkowskazy na bocznych osłonach zostają nieco wydłużone, uchwyty dla pasażera zostają umieszczone niżej, użyto gumowych podkładek stabilizujących silnik w celu zredukowania wibracji całego motocykla.
Trzecia generacja, model 2012-2016.
Kod fabryczny: ER650E
W 2012 Kawasaki przedstawiło drugi facelifting modelu ER-6n. Zmieniła się przede wszystkim rama wykonana z podwójnej rury, kierunkowskazy przednie już nie są umieszczone w bocznych owiewkach lecz klasycznie, przy czaszy przedniej lampy, inny kształt dolnej osłony kolektora oraz tłumika, kanapa od teraz jest dwuczłonowa oddzielna dla kierowcy i pasażera, tylny wahacz ma nowocześniejszy wygląd. Pojemność zbiornika paliwa wzrosła o 0,5l (do 16 litrów). Zmalał stopień kompresji (z 11,3 na 10.8) oraz moment obrotowy silnika (z 66 Nm na 64 Nm) przy nie zmienionej mocy maksymalnej.

</doc>
<doc id="2721400" url="https://pl.wikipedia.org/wiki?curid=2721400" title="Dookoła Erytrei">
Dookoła Erytrei

Dookoła Erytrei – rozgrywany corocznie od 2001 roku na terenie Erytrei wieloetapowy wyścig kolarstwa szosowego. Od 2005 należy do cyklu UCI Africa Tour z kategorią 2.2

</doc>
<doc id="2721402" url="https://pl.wikipedia.org/wiki?curid=2721402" title="Alfa2-makroglobulina">
Alfa2-makroglobulina

Alfa2-makroglobulina – białko wysokocząsteczkowe o właściwościach nieswoistego inhibitora endoproteaz.
U ludzi dorosłych jej stężenie wynosi 1,2–3,0 g/l i jest 2–3 razy większe u niemowląt i noworodków.
Wzrost stężenia alfa2-makroglobuliny obserwuje się w zespole nerczycowym, marskości wątroby, cukrzycy oraz w okresie ciąży. Spadki stężenia towarzyszą ciężkim postaciom niewydolności wątroby, zakażeniom oraz nasilonym procesom fibrynolitycznym.

</doc>
<doc id="2721404" url="https://pl.wikipedia.org/wiki?curid=2721404" title="Dominique Issermann">
Dominique Issermann

Dominique Issermann (ur. 1947) – francuska fotografka. Przez pewien czas związana z Leonardem Cohenem, którego fotografowała i wyreżyserowała jego wideoklip First We Take Manhattan.

</doc>
<doc id="2721405" url="https://pl.wikipedia.org/wiki?curid=2721405" title="Medal za miłość do Ojczyzny">
Medal za miłość do Ojczyzny

Medal za miłość do Ojczyzny (ros. "Медаль «За любовь к Отечеству»") — rosyjskie odznaczenie wojskowe ustanowione dla nagrodzenia chłopów z guberni moskiewskiej walczących w oddziałach partyzanckich przeciwko armii napoleońskiej w 1812 roku.
Historia.
Odznaczenie zostało ustanowione 9 lutego 1813 roku przez cara Aleksandra I jako nagroda dla chłopów walczących w oddziałach partyzanckich w guberni moskiewskiej pod dowództwem Michaiła Kutuzowa.
Zasady nadawania.
Medal nadawany był jednorazowo w dniu 25 maja 1813 roku i otrzymało go 25 chłopów pańszczyźnianych, którzy w 1812 roku brali udział w walkach w oddziałach partyzanckich organizowanych przez Michaiła Kutuzowa w guberni moskiewskiej z oddziałami armii napoleońskiej i wyróżnili się w tych walkach.
Odznaczenia otrzymali tylko żyjący uczestnicy, dwa z medali nie zostały wręczone, gdyż osoby które miały zostać nagrodzone już nie żyły.
Opis odznaki.
Odznaka medalu jest okrągły medalion o średnicy 28 mm wykonany ze srebra.
Na awersie w centralnej części jest umieszczony profil głowy cara Aleksandra I. Wzdłuż krawędzi na obwodzie jest napis "АЛЕКСАНДРЪ I ИМП. ВСЕРОСС" (pol. Aleksander I Imperator Wszechrosji).
Na rewersie w centralnej części jest napis "ЗА ЛЮБОВЬ КЪ ОТЕЧЕСТВУ 1812" (pol. Za miłość do Ojczyzny 1812). Napis jest otoczony wieńcem z liści laurowych.
Medal zawieszony był na wstążce orderowej orderu św. Włodzimierza czarnej z czerwonym paskiem pośrodku.

</doc>
<doc id="2721409" url="https://pl.wikipedia.org/wiki?curid=2721409" title="Split (ekonomia)">
Split (ekonomia)



</doc>
<doc id="2721418" url="https://pl.wikipedia.org/wiki?curid=2721418" title="Ainārs Ķiksis">
Ainārs Ķiksis

Ainārs Ķiksis (ur. 10 lutego 1972 w Valmierze) – łotewski kolarz torowy, srebrny medalista mistrzostw świata.
Kariera.
Pierwszy sukces w karierze Ainārs Ķiksis odniósł w 1990 roku, kiedy został mistrzem świata juniorów w sprincie indywidualnym. Dwa lata później brał udział w tej samej konkurencji na igrzyskach olimpijskich w Barcelonie, ale odpadł w półfinałach, a na igrzyskach olimpijskich w Atlancie w 1996 roku był ósmy w wyścigu na 1 km. Największym osiągnięciem Łotysza pozostaje srebrny medal w keirinie wywalczony na mistrzostwach świata w Bordeaux w 1998 roku. Ķiksis uległ tam jedynie Niemcowi Jensowi Fiedlerowi, a trzecie miejsce zajął Francuz Laurent Gané. W 2000 roku wziął udział w igrzyskach olimpijskich w Sydney, gdzie odpadł już w eliminacjach keirinu, a rywalizację w sprincie ukończył na ósmej pozycji. Ķiksis dwukrotnie zwyciężał w zawodach Pucharu Świata: w 2001 roku wygrał w keirinie we włoskim Pordenone, a rok później okazał się najlepszy w sprincie indywidualnym w Moskwie.

</doc>
<doc id="2721420" url="https://pl.wikipedia.org/wiki?curid=2721420" title="Harley-Davidson XR 1200 X">
Harley-Davidson XR 1200 X

Harley-Davidson XR 1200 X – amerykański motocykl łączący cechy naked bike i cruiser produkowany przez firmę Harley-Davidson od 2008 roku. W latach 2008–2009 oferowany był pod nazwą XR 1200, a od 2010 roku jako XR 1200 X.

</doc>
<doc id="2721426" url="https://pl.wikipedia.org/wiki?curid=2721426" title="Yamaha MT-01">
Yamaha MT-01

Yamaha MT-01 – japoński motocykl łączący cechy naked bike i cruiser produkowany przez firmę Yamaha od 2005 roku.
Wraz z premierą MT-01 Yamaha stworzyła nową kategorię "Torque Sports". Motocykl Zasilany jest silnikiem V-twin o pojemności 1670 cm3 i posiada aluminiowe sportowe podwozie.
MT-01 SP.
W roku 2009 firma Yamaha wprowadziła MT-01 SP, specjalną limitowaną wersję, zawierającą szereg zmian w podwoziu i stylistyce, zaprojektowanych w celu zwiększenia komfortu jazdy. Jedną z najważniejszych nowych cech nowego MT-01 SP jest zastosowanie przedniego i tylnego zawieszenia Ohlins. Nowe widelce przednie 43 mm Ohlins zostały zaprojektowane, aby zapewnić wysoki poziom sprzężenia zwrotnego od powierzchni drogi. Amortyzatory te posiadają optymalne ustawienia sprężyn i tłumienia, które po intensywnych testach zostały ustawione tak, aby pasowały do unikalnych cech wysokiego momentu obrotowego silnika i aluminiowej ramy. Tylny amortyzator ma oddzielny zbiornik, który zapewnia stałą wydajność tłumienia. Nowe przednie i tylne koła MT-01 SP wyposażono w opony Pirelli Diablo Rosso jako oryginalne wyposażenie, z przednim 120/70-17 i 190/50-17 z tyłu. Nowy model MT-01 SP wyposażono w grubsze manetki o średnicy 28,6 mm, które zastąpiły standardowe o średnicy 25,4 mm. Centralnym punktem jest czerwony i biały zbiornik paliwa, który jest uzupełniony czerwonym przednim błotnikiem i czerwonym chromowanym logo MT na zbiorniku.
Dane techniczne/Osiągi.
Silnik: "V2"
Pojemność silnika: "1670 cm³"
Moc maksymalna: "90 KM/4750 obr./min"
Maksymalny moment obrotowy: "150 Nm/3750 obr./min"
Prędkość maksymalna: "210 km/h"
Przyspieszenie 0–100 km/h: "3,7 s"

</doc>
<doc id="2721427" url="https://pl.wikipedia.org/wiki?curid=2721427" title="Nowa Zelandia na Igrzyskach Imperium Brytyjskiego 1934">
Nowa Zelandia na Igrzyskach Imperium Brytyjskiego 1934

Nowa Zelandia wystartowała na Igrzyskach Imperium Brytyjskiego w 1934 w Londynie jako jedna z 16 reprezentacji. Była to druga edycja tej imprezy sportowej oraz drugi start nowozelandzkich zawodników. Reprezentacja Nowej Zelandii zajęła szóste miejsce w generalnej klasyfikacji medalowej igrzysk, zdobywając 1 złoty i 2 brązowe medale.
Medaliści.
 Lekkoatletyka
 Pływanie

</doc>
<doc id="2721428" url="https://pl.wikipedia.org/wiki?curid=2721428" title="Reprezentacja Urugwaju U-20 w rugby union mężczyzn">
Reprezentacja Urugwaju U-20 w rugby union mężczyzn

Reprezentacja Urugwaju U-20 w rugby union mężczyzn – juniorski zespół Urugwaju w rugby union. Za jego funkcjonowanie odpowiedzialny jest Unión de Rugby del Uruguay, członek World Rugby oraz Sudamérica Rugby.
Został stworzony w celu uczestniczenia w organizowanych przez IRB turniejach – Junior World Championships i Junior World Rugby Trophy – zastępujących zlikwidowane mistrzostwa drużyn U-19 i U-21.

</doc>
<doc id="2721440" url="https://pl.wikipedia.org/wiki?curid=2721440" title="BMW S1000 RR">
BMW S1000 RR

BMW S1000 RR – niemiecki motocykl sportowy produkowany przez firmę BMW od 2009 roku.

</doc>
<doc id="2721444" url="https://pl.wikipedia.org/wiki?curid=2721444" title="BMW S 1000 RR">
BMW S 1000 RR



</doc>
<doc id="2721447" url="https://pl.wikipedia.org/wiki?curid=2721447" title="Solaris InterUrbino 12,8">
Solaris InterUrbino 12,8



</doc>
<doc id="2721449" url="https://pl.wikipedia.org/wiki?curid=2721449" title="Rubén Etchebarne">
Rubén Etchebarne

Rubén Etchebarne (ur. 8 września 1936 w Mercedesie) – urugwajski kolarz torowy i szosowy, dwukrotny olimpijczyk, zdobywca złotego medalu w 4000 m drużynowo na dochodzenie na Igrzyskach Panamerykańskich 1963, brązowy medalista Mistrzostw Świata w Kolarstwie Szosowym 1962 w drużynowej jeździe na czas mężczyzn.

</doc>
<doc id="2721452" url="https://pl.wikipedia.org/wiki?curid=2721452" title="Guillermo Yávar">
Guillermo Yávar

Guillermo Yávar Romo (ur. 26 marca 1943 w Santiago) - piłkarz chilijski grający podczas kariery na pozycji pomocnika.
Kariera klubowa.
Karierę piłkarską Guillermo Yávar rozpoczął w stołecznym Magallanes w 1961. W latach był zawodnikiem Universidad de Chile. Z Universidad de Chile dwukrotnie zdobył mistrzostwo Chile w 1967 i 1969. W 1971 przeszedł do Unión Española. Z Uniónem Española zdobył mistrzostwo Chile w 1973. Indywidualnie był królem strzelców ligi chilijskiej w 1974.
Kolejne trzy lata spędził w: Universidad de Chile oraz drugoligowych Universidad Católica i CD O’Higgins, z którymi awansował do pierwszej ligi w 1975 i 1976. W latach 1977-1979 był zawodnikiem klubu Cobreloa, z którym w 1977 awansował do chilijskiej ekstraklasy.
Rok 1980 spędził w stołecznym Audax Italiano. Piłkarską karierę zakończył w drugoligowym Aviación Santiago w 1981.
Kariera reprezentacyjna.
W reprezentacji Chile Yávar zadebiutował 14 października 1964 w zremisowanym 1-1 spotkaniu o Copa Carlos Dirttborn z Argentyną.
W 1966 roku został powołany przez selekcjonera Luisa Álamosa do kadry na Mistrzostwa Świata w Anglii. Na Mundialu Yávar był rezerwowym i nie wystąpił w żadnym meczu.
W 1974 roku po raz drugi został powołany przez selekcjonera Luisa Álamosa do kadry na Mistrzostwa Świata w RFN. Na Mundialu Páez wystąpił w dwóch meczach z NRD i Australią, który był jego ostatnim meczem w reprezentacji. Od 1972 do 1974 roku rozegrał w kadrze narodowej 26 spotkań, w których strzelił 2 bramki.
Kariera trenerska.
Po zakończeniu piłkarskiej kariery Páez został trenerem. Pracę trenerską rozpoczął w drugoligowym CD Ñublense, z którym spadł do trzeciej ligi. W 1985 prowadził Cobreloę, z którą zdobył mistrzostwo Chile. W latach 1989-1991 trenował Provincial Osorno, z którym w 1990 awansował do chilijskiej ekstraklasy, by po roku z niej spaść. W 1992 prowadził Unión Española, a w 1993 ponownie Provincial Osorno. W latach 1994-1995 był trenerem Deportes La Serena, z którym spadł do drugiej ligi. Z ławką trenerską pożegnał się w drugoligowym Provincial Osorno w 2002.

</doc>
<doc id="2721456" url="https://pl.wikipedia.org/wiki?curid=2721456" title="Rodolfo Rodino">
Rodolfo Rodino

Rodolfo Rodino (ur. 31 lipca 1937 w Montevideo) – urugwajski kolarz torowy i szosowy, olimpijczyk z Rzymu z 1960.
Rodino był też zdobywcą trzech medali Igrzysk Panamerykańskich 1959 – srebrnego w 4000 m drużynowo na dochodzenie i brązowych w szosowym wyścigu indywidualnym oraz drużynowym.

</doc>
<doc id="2721459" url="https://pl.wikipedia.org/wiki?curid=2721459" title="Smocze łodzie na Plażowych Igrzyskach Azjatyckich 2012">
Smocze łodzie na Plażowych Igrzyskach Azjatyckich 2012

Podczas III Plażowych Igrzysk Azjatyckich rozegrano sześć konkurencji w wyścigach smoczych łodzi - trzy męskie i trzy żeńskie. Zawody odbywały się w dniach od 17 do 19 czerwca 2012 r. 

</doc>
<doc id="2721461" url="https://pl.wikipedia.org/wiki?curid=2721461" title="Bitwa pod Ajnadayn">
Bitwa pod Ajnadayn



</doc>
<doc id="2721463" url="https://pl.wikipedia.org/wiki?curid=2721463" title="Santa Lucía (Urugwaj)">
Santa Lucía (Urugwaj)

Santa Lucía – miasto w departamencie Canelones w Urugwaju. Znajduje się 60 kilometrów na północny zachód od Montevideo. 
Historia.
Miasto Santa Lucía zostało założone w 1782 roku pod nazwą "Villa San Juan Bautista". Prawa miejskie zostały nadane 15 czerwca 1925 roku.
Ludność.
W 2004 roku w Santa Lucía mieszkało 16 475 ludzi. W 2010 roku "Intendencia de Canelones" zarejestrowała 18 346 osób podczas wyborów.
Źródło: "Instituto Nacional de Estadística de Uruguay"

</doc>
<doc id="2721466" url="https://pl.wikipedia.org/wiki?curid=2721466" title="Molenna Zmartwychwstania Pańskiego i Opieki Matki Bożej w Moskwie">
Molenna Zmartwychwstania Pańskiego i Opieki Matki Bożej w Moskwie

Molenna Zmartwychwstania Pańskiego i Opieki Matki Bożej w Moskwie – molenna bezpopowców-pomorców w Moskwie. 
Obiekt został zbudowany jako pierwsza w Moskwie świątynia staroobrzędowa od czasu wydania przez cara Mikołaja II ukazu tolerancyjnego, na mocy którego starowiercy zyskali po raz pierwszy w historii Rosji pełnię praw publicznych. Od 1837 do tego momentu gminy pomorców w Moskwie korzystały z molenn w prywatnych domach. Projekt obiektu wykonał absolwent politechniki w Zurychu Ilja Bondarienko. Zafascynowany historyczną rosyjską architekturą, przygotował on projekt budynku w stylu neoruskim z elementami modernizmu, w szczególnie nawiązujący do szesnastowiecznych budowli sakralnych ziemi nowogrodzko-pskowskiej z uwzględnieniem specyficznych cech sztuki staroobrzędowców-pomorców. Obiekt cechowała prostota i surowość formy oraz rezygnacja z bogatego wystroju wnętrza, w tym z fresków - ściany pomalowano na błękitno. Z kolei drewniany czterorzędowy ikonostas, wykończony ozdobami w formie kopułek, miał nawiązywać do wyglądu cerkwi rosyjskiego Pomorza. W 1907 rada gminy pomorskiej zatwierdziła przedłożony plan. Trzy miesiące później, 20 maja 1907, miała miejsce uroczystość położenia kamienia węgielnego, zaś wiosną roku następnego zakończono prace budowlane w obiekcie. Większość wyposażenia obiektu pochodziła z darów wiernych, którzy przekazywali do molenny księgi, ikony i sprzęty liturgiczne. 8 czerwca 1908 nastawnicy gmin pomorskich w Moskwie, Zujewie i Wilnie wspólnie poświęcili gotowy budynek. Również inne wspólnoty pomorskie z całego Imperium Rosyjskiego skierowały na tę uroczystość swoich przedstawicieli. 
W molennie moskiewskiej w 1909 i 1912 odbywały się wszechrosyjskie sobory pomorców. Świątynia pozostawała czynna do marca 1930, gdy została zamknięta przez władze radzieckie. Gminie pomorskiej przekazano w zamian budynek na cmentarzu Przemienienia Pańskiego, dokąd przewieziono większą część wyposażenia molenny. Obiekty niezdatne do przewozu (panikadiło, dzwony) zostały zniszczone. W molennie mieściły się pracownie, następnie zakład produkcyjny. W latach 70. XX wieku zdewastowaną świątynię uznano za zabytek podlegający ochronie państwowej. W 1988 obiekt przekazano Staroprawosławnej Rosyjskiej Cerkwi Pomorskiej, a w jego renowacji finansowo partycypowało państwo.

</doc>
<doc id="2721467" url="https://pl.wikipedia.org/wiki?curid=2721467" title="Obelisk Montevideo">
Obelisk Montevideo

Obelisk Montevideo (oficjalnie: Obelisco a los Constituyentes de 1830) – pomnik znajdujący się przy skrzyżowaniu alei 18 de Julio i Artigas Boulevard w barrio Parque Batlle, w Montevideo, stolicy Urugwaju. Jego twórcą jest urugwajski malarz i rzeźbiarz hiszpańskiego pochodzenia José Luis Zorrilla de San Martín (1891–1975).
Pomnik ma postać trójbocznej wieży o wysokości 40 metrów. Z każdej strony znajdują się posągi wykonane z brązu, które symbolizują „Prawo”, „Wolność” i „Siłę”. Wieża oraz cokół wykonane są z granitu. Wokół pomnika znajduje się heksagonalna fontanna z sześcioma kulami położonymi w kątach sześciokąta.
Obiekt został wybudowany dla uczczenia setnej rocznicy uchwalenia pierwszej urugwajskiej konstytucji 18 lipca 1830 roku, oraz w hołdzie uczestnikom Zgromadzenia Generalnego, którzy ją uchwalili. Oficjalne odsłonięcie nastąpiło 25 sierpnia 1938 roku. 8 września 1976 roku pomnik został uznany za dziedzictwo narodowe.

</doc>
<doc id="2721470" url="https://pl.wikipedia.org/wiki?curid=2721470" title="Etienne De Wilde">
Etienne De Wilde

Etienne De Wilde (ur. 23 marca 1958 w Wetteren) – belgijski kolarz torowy i szosowy, wicemistrz olimpijski oraz dwukrotny medalista torowych mistrzostw świata.
Kariera.
Pierwszy sukces w karierze Etienne De Wilde osiągnął w 1974 roku, kiedy zdobył brązowy medal mistrzostw Belgii juniorów w kolarstwie szosowym. Mimo iż Belg przez całą karierę startował głównie w wyścigach szosowych, to swoje największe osiągnięcia zanotował w kolarstwie torowym. Na mistrzostwach świata w Hamar w 1993 roku zdobył mistrzostwo świata w wyścigu punktowym, bezpośrednio wyprzedzając Francuza Érica Magnina oraz Ukraińca Wasyla Jakowlewa. W tej samej konkurencji zajął 24. pozycję podczas igrzysk olimpijskich w Atlancie w 1996 roku. Kolejny medal wywalczył na mistrzostwach świata w Bordeaux w 1998 roku, gdzie wspólnie z Matthew Gilmore'em zwyciężył w madisonie. W parze z Gilmore'em De Wilde zdobył srebrny medal w tek konkurencji na igrzyskach olimpijskich w Sydney w 2000 roku. W chwili zdobycia olimpijskiego medalu Etienne ukończył już 42 rok życia. Belg wygrywał ponadto zarówno zawody torowe jak i wyścigi szosowe, między innymi: Grand Prix d’Isbergues (1980), Omloop Het Nieuwsblad (1989), Grand Prix d’Ouverture La Marseillaise (1990) i Omloop van het Houtland (1994, 1998 i 1999).

</doc>
<doc id="2721472" url="https://pl.wikipedia.org/wiki?curid=2721472" title="Juan José Timón">
Juan José Timón

Juan José Timón (ur. 18 listopada 1937 we Fray Bentos, zm. 13 lipca 2001) – urugwajski kolarz torowy i szosowy, dwukrotny olimpijczyk.
Zdobył srebrny medal w 4000 m drużynowo na dochodzenie na Igrzyskach Panamerykańskich 1959, a cztery lata później srebro w tej samej dyscyplinie.

</doc>
<doc id="2721476" url="https://pl.wikipedia.org/wiki?curid=2721476" title="Stadion im. Ramaza Szengelii">
Stadion im. Ramaza Szengelii

Stadion im. Ramaza Szengelii – wielofunkcyjny stadion w Kutaisi, w Gruzji. Pojemność stadionu wynosi 12 000 widzów. Na obiekcie swoje spotkania rozgrywa drużyna Torpedo Kutaisi.
W 2010 roku stadion przeszedł gruntowną modernizację, w wyniku której ławki na trybunach zastąpiono krzesełkami. W efekcie tego pojemność stadionu uległa zmniejszeniu do 12 000 miejsc. Wtedy również stadion otrzymał imię Giwiego Kiladze. Pod tą nazwą funkcjonował do 2015 roku, kiedy nowym patronem stadionu ogłoszono byłego reprezentanta ZSRR – Ramaza Szengelię.

</doc>
<doc id="2721477" url="https://pl.wikipedia.org/wiki?curid=2721477" title="Kościół Ścięcia św. Jana Chrzciciela w Chojnicy">
Kościół Ścięcia św. Jana Chrzciciela w Chojnicy

Kościół Ścięcia św. Jana Chrzciciela – kościół, który znajdował się w dawnej wsi Chojnica, późniejszy teren poligonu.
Historia.
Kościół został ufundowany przez Jana Przecławskiego w 1531 roku. Jego syn Andrzej Przecławski, dobudował do kościoła kaplicę z kryptą rodzinną. Kościół został zamknięty przez niemieckie władze wojskowe podczas włączenia terenów Chojnicy do poligonu. Nie uległ zniszczeniu podczas żadnej z wojen światowych. Obok ruin kościoła stoi pozbawiona schodów i dzwonu dzwonnica z XIX wieku.
Dojazd i zwiedzanie.
Kościół jest położony na terenie poligonu, więc zwiedzanie jest bardzo ograniczone. Warunkowo dopuszcza się przejazd rowerzystów drogą Złotniki – Biedrusko tylko w sobotę i niedzielę oraz w dni ustawowo wolne od pracy od godz. 8.00 do godz. 22.00 każdego z tych dni, pod warunkiem, że na terenie poligonu nie odbywają się ćwiczenia. Kościół znajduje się przy tej drodze na niewielkim wzniesieniu terenu, a regulamin korzystania z drogi rowerowej dopuszcza zatrzymanie się przy kościele i cmentarzu.
Odniesienia w kulturze.
W kościele nakręcono sceny do filmu "Ogniem i mieczem" i "Dowód życia".

</doc>
<doc id="2721479" url="https://pl.wikipedia.org/wiki?curid=2721479" title="BMW F 650">
BMW F 650

BMW F 650 – niemiecki motocykl typu turystyczne enduro produkowany przez firmę BMW w latach 1993-2001.
Dane techniczne/Osiągi.
Silnik: "single"
Pojemność silnika: "652 cm³"
Moc maksymalna: "48 KM/6500 obr./min"
Maksymalny moment obrotowy: "57 Nm/5200 obr./min"
Prędkość maksymalna: "165 km/h" 
Przyspieszenie 0-100 km/h: "5,3 s"

</doc>
<doc id="2721482" url="https://pl.wikipedia.org/wiki?curid=2721482" title="Wydział Wiertnictwa, Nafty i Gazu Akademii Górniczo-Hutniczej w Krakowie">
Wydział Wiertnictwa, Nafty i Gazu Akademii Górniczo-Hutniczej w Krakowie

Wydział Wiertnictwa, Nafty i Gazu AGH (WWNiG) – jeden z 16 wydziałów Akademii Górniczo-Hutniczej im. Stanisława Staszica w Krakowie. Siedziba wydziału znajduje się w pawilonie A-4 AGH przy al. Adama Mickiewicza 30.
Historia.
Tradycje wydziału wywodzą się z sekcji naftowej Wydziału Mechanicznego Politechniki Lwowskiej i Akademii Górniczej (pierwsza nazwa AGH).
W 1923, cztery lata po utworzeniu uczelni, na jej jedynym wówczas wydziale - górniczym, powołano Katedrę Wiertnictwa i Eksploatacji Nafty pod kierunkiem prof. Zygmunta Saryusza Bielskiego (późniejszego rektora Akademii).
W 1936 zmieniono nazwę na Katedra Wiertnictwa i Górnictwa Naftowego.
We wrześniu 1946 katedrę tą podzielono na: Katedrę Wiertnictwa oraz Katedrę Eksploatacji Ropy.
W 1953 Katedrę Eksploatacji Ropy przekształcono w Katedrę Kopalnictwa Naftowego. W jej skład wchodziły: Zakład Eksploatacji Ropy i Zakład Gazownictwa Ziemnego.
Zarządzeniem ministra szkolnictwa wyższego z dnia 18 czerwca 1964 na Wydziale Górniczym AGH utworzono oddział Wiertniczo-Naftowy z katedrami Wiertnictwa, Kopalnictwa Naftowego oraz z utworzoną w 1966 Katedrą Geologii Naftowej.
Wydział Wiertniczo-Naftowy powołał rektor AGH prof. Kiejstut Żemaitis na podstawie zarządzenia Ministra Oświaty i Szkolnictwa Wyższego z dnia 12 lipca 1967. Był to w kolejności powstania 10 wydział tej uczelni. W skład nowego wydziału weszły Instytut Wiertnictwa Naftowego oraz Katedry Matematyki III.
W 1996 zmieniona została nazwa wydziału na obecną.
W 2007 strukturę wydziału opartą na zakładach zmieniono na katedry.
Dziekani.
Lista dziekanów od powstania wydziału w 1967:
Struktura.
Wydział składa się z następujących jednostek:
Kierunki i specjalności.
Obecnie wydział kształci studentów na następujących kierunkach i specjalnościach:
Specjalności:
Specjalności:
Koła naukowe.
Przy wydziale działają:

</doc>
<doc id="2721484" url="https://pl.wikipedia.org/wiki?curid=2721484" title="Honda XL600V Transalp">
Honda XL600V Transalp



</doc>
<doc id="2721485" url="https://pl.wikipedia.org/wiki?curid=2721485" title="Honda XL650V Transalp">
Honda XL650V Transalp



</doc>
<doc id="2721489" url="https://pl.wikipedia.org/wiki?curid=2721489" title="Aprilia Pegaso 650">
Aprilia Pegaso 650

Aprilia Pegaso 650 – włoski motocykl typu turystyczne enduro produkowany przez firmę Aprilia w latach 1992-2009.
Dane techniczne/Osiągi.
Silnik: "singel"
Pojemność silnika: "652 cm³"
Moc maksymalna: "50 KM/7000 obr./min"
Maksymalny moment obrotowy: "59 Nm/6500 obr./min"
Prędkość maksymalna: "173 km/h" 
Przyspieszenie 0-100 km/h: "5,4"

</doc>
<doc id="2721490" url="https://pl.wikipedia.org/wiki?curid=2721490" title="Alberto Velázquez">
Alberto Velázquez

Juan José Timón (ur. 16 lipca 1934 w Casupá) – urugwajski kolarz torowy i szosowy, dwukrotny olimpijczyk, czterokrotny medalista igrzysk panamerykańskich.
Przebieg kariery.
Wystąpił na Igrzyskach Panamerykańskich 1955, gdzie zdobył dwa srebrne medale – w drużynowym wyścigu szosowym i w drużynowym wyścigu na 4000 m na dochodzenie, oraz jeden brązowy – w indywidualnym wyścigu szosowym.
Rok później pojechał do Melbourne na Letnie Igrzyska Olimpijskie 1956, gdzie wziął udział w trzech konkurencjach. Nie ukończył zarówno indywidualnego, jak i drużynowego szosowego wyścigu ze startu wspólnego, natomiast w 4000 m drużynowo na dochodzenie w biegu czwartym pierwszej rundy osiągnął z drużyną czas 5:02.4, który nie dał im awansu do kolejnej fazy.
Na Letnich Igrzyskach Olimpijskich 1960 w Rzymie ponownie nie ukończył szosowego wyścigu indywidualnego i ponownie odpadł z reprezentacją w pierwszej fazie konkurencji drużynowej 4000 m na dochodzenie.
Na Igrzyska Panamerykańskie 1963 sięgnął po złoto w drużynowym 4000 m na dochodzenie.

</doc>
<doc id="2721496" url="https://pl.wikipedia.org/wiki?curid=2721496" title="Lewitacja nadprzewodnikowa">
Lewitacja nadprzewodnikowa



</doc>
<doc id="2721500" url="https://pl.wikipedia.org/wiki?curid=2721500" title="Jorge Socías">
Jorge Socías

Jorge Luis Alberto Socías Tuset (ur. 26 października 1951 w Santiago) - piłkarz chilijski grający podczas kariery na pozycji pomocnika.
Kariera klubowa.
Karierę piłkarską Jorge Socías rozpoczął w stołecznym Universidad de Chile w 1971. Z Universidad de Chile dwukrotnie zdobył Puchar Chile w 1979. Ogółem w barwach „La U” rozegrał 318 meczów, w których zdobył 79 bramek. Drugim i ostatnim klubem w jego karierze był Unión San Felipe, w którym występował latach 1984-1985.
Kariera reprezentacyjna.
W reprezentacji Chile Socías zadebiutował 24 kwietnia 1974 w wygranym 1-0 towarzyskim spotkaniu z Haiti.
W 1974 roku po raz drugi został powołany przez selekcjonera Luisa Álamosa do kadry na Mistrzostwa Świata w RFN. Na Mundialu Socías wystąpił w meczu z NRD. Ostatni raz w reprezentacji wystąpił 24 czerwca 1980 w przegranym 1-2 towarzyskim meczu z Brazylią. Od 1974 do 1980 roku rozegrał w kadrze narodowej 4 spotkaniach.
Kariera trenerska.
Po zakończeniu piłkarskiej kariery Socías został trenerem. Pracę trenerską rozpoczął w drugoligowym Deportes Puerto Montt w 1987. W latach 1994-1995 prowadził Universidad de Chile, z którym dwukrotnie zdobył mistrzostwo Chile. Potem prowadził m.in. CD O’Higgins, Santiago Wanderers, Cobresal, Everton Viña del Mar(awans do pierwszej ligi), Cobreloę, ponownie Universidad de Chile. W 2012 trenował drugoligowy Curicó Unido.

</doc>
<doc id="2721501" url="https://pl.wikipedia.org/wiki?curid=2721501" title="Suzuki DR650RSE">
Suzuki DR650RSE

Suzuki DR650RSE – japoński motocykl typu turystyczne enduro produkowany przez firmę Suzuki w latach 1992-1995.
Dane techniczne/Osiągi.
Silnik: "singel"
Pojemność silnika: "641 cm³"
Moc maksymalna: "45 KM/6800 obr./min"
Maksymalny moment obrotowy: "55 Nm/5000 obr./min"
Prędkość maksymalna: "163 km/h" 
Przyspieszenie 0-100 km/h: 5,5s

</doc>
<doc id="2721504" url="https://pl.wikipedia.org/wiki?curid=2721504" title="Diecezja Salto">
Diecezja Salto

Diecezja Salto – diecezja rzymskokatolicka w Urugwaju. Siedziba mieści się w Salto w departamencie Salto. Obejmuje swoim obszarem departamenty: Salto, Artigas, Paysandú i Río Negro. Jest największą pod względem powierzchni diecezją w Urugwaju.
Historia.
Diecezja Salto została erygowana 14 kwietnia 1897 roku. Diecezja powstała poprzez wyłączenie z terytorium ówczesnej diecezji Montevideo. Jest sufraganią archidiecezji Montevideo. 
Przekształcenia terytorialne:

</doc>
<doc id="2721508" url="https://pl.wikipedia.org/wiki?curid=2721508" title="Miguel Ángel del Pino y Sardá">
Miguel Ángel del Pino y Sardá

Miguel Ángel del Pino y Sardá – hiszpański malarz portrecista pochodzący z Sewilli.
Studiował na Akademii Sztuk Pięknych w Sewillii, mając za nauczycieli artystów takich jak José Jiménez Aranda, José García y Ramos, Gonzalo Bilbao Martínez i Gustavo Bacarisas.
Specjalizował się w portretach, których wykonał ok. 700. Malował również pejzaże, miniatury oraz cenione plakaty. 
Po wojnie domowej przez 30 lat mieszkał w Argentynie, później przeniósł się do Sewilli, gdzie został członkiem Akademii Sztuk Pięknych. Jego dzieła można oglądać w Muzeum Sztuk Pięknych w Sewilli.

</doc>
<doc id="2721510" url="https://pl.wikipedia.org/wiki?curid=2721510" title="Yamaha XTZ 660 Tenere">
Yamaha XTZ 660 Tenere

Yamaha XTZ 660 Tenere – japoński motocykl typu turystyczne enduro produkowany przez firmę Yamaha w latach 1991-1999.
Dane techniczne/Osiągi.
Silnik: "single"
Pojemność silnika: "660 cm³"
Moc maksymalna: "46 KM/6000 obr./min"
Maksymalny moment obrotowy: "56 Nm/5000 obr./min"
Prędkość maksymalna: "160 km/h" 
Przyspieszenie 0-100 km/h: "brak danych"

</doc>
<doc id="2721512" url="https://pl.wikipedia.org/wiki?curid=2721512" title="Lotnisko Robin Hooda">
Lotnisko Robin Hooda



</doc>
<doc id="2721515" url="https://pl.wikipedia.org/wiki?curid=2721515" title="Erin Hartwell">
Erin Hartwell

Erin Wesley Hartwell (ur. 1 czerwca 1969 w Filadelfii) – amerykański kolarz torowy i szosowy, dwukrotny medalista olimpijski oraz czterokrotny medalista torowych mistrzostw świata.
Kariera.
Pierwszy sukces w karierze Erin Hartwell osiągnął w 1991 roku, kiedy na igrzyskach panamerykańskich w Hawanie zdobył złoto w wyścigu na 1 km. Na rozgrywanych rok później igrzyskach olimpijskich w Barcelonie Amerykanin zdobył brązowy medal w tej samej konkurencji, wyprzedzili go tylko jedynie Hiszpan José Manuel Moreno i Australijczyk Shane Kelly. W wyścigu na 1 km medal zdobył również na mistrzostwach w Palermo w 1994 roku, gdzie uległ tylko Francuzowi Florianowi Rousseau, a na mistrzostwach świata w Bogocie w 1995 roku był trzeci za Kellym i Rousseau. Ponadto wspólnie z Martym Nothsteinem i Williamem Clayem zdobył w Bogocie kolejny brązowy medal, tym razem w sprincie drużynowym. W swej koronnej konkurencji zwyciężył na igrzyskach panamerykańskich w Mar del Plata w 1995 roku, a rok później, podczas igrzysk olimpijskich w Atenach był drugi, ustępując jedynie Rousseau. Ostatni medal zdobył na mistrzostwach świata w Bordeaux w 1998 roku, gdzie był trzeci w wyścigu na 1 km, tym razem wyprzedzili go Francuz Arnaud Tournant i ponownie Shane Kelly. Na tych samych mistrzostwach był blisko kolejnego medalu, ale Amerykanie z Hartwellem w składzie zajęli ostatecznie czwarte miejsce w sprincie drużynowym. W 1999 roku zajął drugie miejsce w tej samej konkurencji na igrzyskach panamerykańskich w Winnipeg. Erin brał również udział w igrzyskach olimpijskich w Sydney w 2000 roku, gdzie wraz z kolegami zajął 10. pozycję w drużynowym wyścigu na dochodzenie.
Jego żoną jest była norweska kolarka May Britt Våland.

</doc>
<doc id="2721518" url="https://pl.wikipedia.org/wiki?curid=2721518" title="Gustavo Rojo">
Gustavo Rojo

Gustavo Rojo (ur. 5 września 1923 w Montevideo, zm. 22 kwietnia 2017 w Meksyku) – urugwajski aktor filmowy i producent. Wystąpił w ponad 100 filmach.

</doc>
<doc id="2721519" url="https://pl.wikipedia.org/wiki?curid=2721519" title="Rovio Mobile">
Rovio Mobile



</doc>
<doc id="2721524" url="https://pl.wikipedia.org/wiki?curid=2721524" title="Gerlachov (powiat Bardiów)">
Gerlachov (powiat Bardiów)



</doc>
<doc id="2721527" url="https://pl.wikipedia.org/wiki?curid=2721527" title="Hankovce (powiat Bardiów)">
Hankovce (powiat Bardiów)



</doc>
<doc id="2721529" url="https://pl.wikipedia.org/wiki?curid=2721529" title="Krivé (powiat Bardiów)">
Krivé (powiat Bardiów)



</doc>
<doc id="2721531" url="https://pl.wikipedia.org/wiki?curid=2721531" title="Płytki facet">
Płytki facet

Płytki facet (ang. "Shallow Hal") – amerykańsko-niemiecka komedia romantyczna z 2001 roku w reżyserii Bobby’ego i Petera Farrellych. W filmie występują Gwyneth Paltrow, Jack Black i Jason Alexander.
Fabuła.
Hal ocenia kobiety wyłącznie po wyglądzie, a jego ideałem są modelki z rozkładówek kolorowych magazynów. Pewnego dnia zostaje zahipnotyzowany przez guru, który nakazuje mu dostrzegać w płci przeciwnej piękno wewnętrzne. Niebawem Hal spotyka monstrualnie otyłą Rosemary, w której się zakochuje. Wkrótce jednak czar pryska.

</doc>
<doc id="2721532" url="https://pl.wikipedia.org/wiki?curid=2721532" title="Kawasaki Z750">
Kawasaki Z750

Kawasaki Z750 – japoński motocykl typu naked bike produkowany przez firmę Kawasaki od 2004 roku.
Dane techniczne/Osiągi.
wersja Z750R z 2011
Silnik: "R4"
Pojemność silnika: "748 cm³"
Moc maksymalna: "106 KM/10 500 obr./min"
Maksymalny moment obrotowy: "78 Nm/8300 obr./min"
Prędkość maksymalna: "245 km/h"
Przyspieszenie 0-100 km/h: 3,7 s

</doc>
<doc id="2721533" url="https://pl.wikipedia.org/wiki?curid=2721533" title="Kučín (powiat Bardiów)">
Kučín (powiat Bardiów)



</doc>
<doc id="2721536" url="https://pl.wikipedia.org/wiki?curid=2721536" title="Lipová (powiat Bardiów)">
Lipová (powiat Bardiów)



</doc>
<doc id="2721538" url="https://pl.wikipedia.org/wiki?curid=2721538" title="Lukavica (powiat Bardiów)">
Lukavica (powiat Bardiów)



</doc>
<doc id="2721539" url="https://pl.wikipedia.org/wiki?curid=2721539" title="Lukov (powiat Bardiów)">
Lukov (powiat Bardiów)



</doc>
<doc id="2721549" url="https://pl.wikipedia.org/wiki?curid=2721549" title="Luis Serra">
Luis Serra

Luis Pedro Serra Deluchi (ur. 12 października 1935 w San José de Mayo, zm. 12 października 1992) – urugwajski kolarz torowy, trzykrotny olimpijczyk, trzykrotny medalista igrzysk panamerykańskich, dwukrotny mistrz kraju.
Przebieg kariery.
Wystąpił na Igrzyskach Olimpijskich 1952 w Helsinkach, gdzie w 4000 m drużynowo na dochodzenie z reprezentacją zajęli 12. miejsce w rundzie kwalifikacyjnej. W tymże roku zdobył srebrny medal mistrzostw kraju, a dwa lata później złoto.
Na Igrzyskach Panamerykańskich 1955 zdobył srebrny medal w 4000 m. drużynowo na dochodzenie, oraz brązowy – w wyścigu z zatrzymanego startu na 1 km. W krajowych mistrzostwach zajął pierwsze miejsce.
Rok później, na Letnich Igrzyskach Olimpijskich 1956 w Melbourne zajął piąte miejsce w wyścigu na 1000 m ze startu zatrzymanego. W wyścigu drużynowym 4000 m na dochodzenie Urugwajczycy osiągnęli drugi czas w biegu czwartym pierwszej rundy i nie awansowali dalej. W 1959 zdobył brąz mistrzostw Urugwaju. Po trzech latach, na Letnich Igrzyskach Olimpijskich 1960 zajął 14. miejsce w kilometrowym wyścigu ze startu zatrzymanego.
Na Igrzyska Panamerykańskie 1963 sięgnął po złoto w drużynowym 4000 m na dochodzenie.

</doc>
<doc id="2721552" url="https://pl.wikipedia.org/wiki?curid=2721552" title="Honda CB 1000 R">
Honda CB 1000 R

Honda CB 1000 R – japoński motocykl typu naked bike produkowany przez firmę Honda od roku 2008.
Dane techniczne/Osiągi.
Silnik: "R4"
Pojemność silnika: "998 cm³"
Moc maksymalna: "125 KM/10000 obr./min"
Maksymalny moment obrotowy: "100 Nm/8000 obr./min"
Prędkość maksymalna: "230 km/h" 
Przyspieszenie 0-100 km/h: "brak danych"
Honda CB1000R 2021 - określany jako Neo Sports Café.
Dane Techniczne: 

</doc>
<doc id="2721565" url="https://pl.wikipedia.org/wiki?curid=2721565" title="Ciepły wiatr z głębiny">
Ciepły wiatr z głębiny

Ciepły wiatr z głębiny (tyt. oryg. "Era e ngrohtë e thellësive") – albański film fabularny z roku 1982 w reżyserii Vladimira Priftiego.
Opis fabuły.
Film telewizyjny. Akcja filmu rozgrywa się współcześnie, w jednej z kopalni węgla w południowej Albanii. Starzy górnicy nie mogą pogodzić się z tym, jak młodzież traktuje pracę w kopalni.

</doc>
<doc id="2721570" url="https://pl.wikipedia.org/wiki?curid=2721570" title="Eduardo Puertollano">
Eduardo Puertollano

Eduardo Puertollano González (ur. w 1934) – urugwajski kolarz torowy i szosowy, uczestnik trzech konkurencji Letnich Igrzysk Olimpijskich 1956, srebrny medalista Igrzysk Panamerykańskich 1959 w 4000 m drużynowo na dochodzenie.

</doc>
<doc id="2721579" url="https://pl.wikipedia.org/wiki?curid=2721579" title="Aprilia Shiver 750 GT">
Aprilia Shiver 750 GT

Aprilia Shiver 750 GT – włoski motocykl typu naked bike produkowany przez firmę Aprilia od 2009 roku.
Dane techniczne/Osiągi.
Silnik: "V2"
Pojemność silnika: "750 cm³"
Moc maksymalna: "95 KM/9000 obr./min"
Maksymalny moment obrotowy: "brak danych"
Prędkość maksymalna: "210 km/h"
Przyspieszenie 0-100 km/h: "brak danych"

</doc>
<doc id="2721584" url="https://pl.wikipedia.org/wiki?curid=2721584" title="Tallinn (1939)">
Tallinn (1939)



</doc>
<doc id="2721589" url="https://pl.wikipedia.org/wiki?curid=2721589" title="Suzuki GSX 650F">
Suzuki GSX 650F

Suzuki GSX 650F – japoński motocykl sportowo-turystyczny produkowany przez firmę Suzuki od 2008 roku.
Dane techniczne/Osiągi.
Silnik: "R4"
Pojemność silnika: "656 cm³"
Moc maksymalna: "85 KM (10500 obr./min)"
Maksymalny moment obrotowy: "61,8 Nm (8.900 obr./min)"
Prędkość maksymalna: "217 km/h"
Przyspieszenie 0-100 km/h: "3,1s"

</doc>
<doc id="2721590" url="https://pl.wikipedia.org/wiki?curid=2721590" title="Daniel Rivera Kuzawka">
Daniel Rivera Kuzawka

Daniel Rivera Kuzawka (ur. 15 sierpnia 1959) – urugwajski szachista, mistrz międzynarodowy od 1993 roku.
Kariera szachowa.
W 1977 r. zajął VII miejsce w mistrzostwach państw panamerykańskich juniorów, rozegranych w São Paulo. Kilka lat później awansował do ścisłej czołówki urugwajskich szachistów. Wielokrotnie startował w finałach mistrzostw kraju, dwukrotnie (1982, 1985) zdobywając złote medale. Był również dwukrotnym wicemistrzem kraju (1983, 1984). W latach 1982, 1986 i 1994 trzykrotnie reprezentował narodowe barwy na szachowych olimpiadach, był również uczestnikiem drużynowych mistrzostw państw panamerykańskich w 1985 r., na których zdobył brązowy medal za indywidualny wynik na II szachownicy. 
Odniósł kilka sukcesów w turniejach międzynarodowych, m.in. I m. w La Horze (1985), dwukrotnie I m. w Valladolid (1986, 1987), dz. I m. w Pontevedrze (1992, wspólnie z m.in. Alejandro Hoffmanem), dz. II m. w Saragossie (1997, za Aleksą Strikoviciem, wspólnie z m.in. Ovidiu-Doru Foisorem i Davorem Komljenoviciem), dz. II m. w Vilagarcii de Arousa (2000, za Olegiem Korniejewem, wspólnie z m.in. Irisberto Herrerą, Ewgenim Janewem i Jordanem Iwanowem) oraz IV m. w Mondariz (2004, za Horacio Saldano, Alejandro Hoffmanem i Ivanem Salgado Lopezem).
Najwyższy ranking w karierze osiągnął 1 stycznia 1993 r., z wynikiem 2440 punktów zajmował wówczas 2. miejsce (za Andrésem Rodríguezem Vilą) wśród urugwajskich szachistów.

</doc>
<doc id="2721597" url="https://pl.wikipedia.org/wiki?curid=2721597" title="Witold Michałkiewicz">
Witold Michałkiewicz

Witold Michałkiewicz (ur. 17 listopada 1914 w Kleczy Dolnej, zm. 1 sierpnia 1998 w Poznaniu) – polski lekarz, ginekolog, rektor Akademii Medycznej w Poznaniu w latach 1964–1972, członek rzeczywisty Polskiej Akademii Nauk.
Życiorys.
Był starszym z dwóch synów Mieczysława, nauczyciela gimnazjalnego, oraz Józefy z Próchników. W 1919 przeprowadził się z rodziną do Poznania, gdzie jego ojciec objął posadę nauczyciela, a synowie zostali uczniami Gimnazjum św. Marii Magdaleny. Po złożeniu egzaminu dojrzałości w 1932 rozpoczął studia na Wydziale Lekarskim Uniwersytetu Poznańskiego. Ukończył je w 1938, po czym został powołany do odbycia służby wojskowej w Centrum Wyszkolenia Sanitarnego. We wrześniu 1939 został przydzielony do batalionu strażniczego w Poznaniu, po wycofaniu się z miasta brał udział w bitwie nad Bzurą. Dostał się do niewoli niemieckiej. Osadzony w obozie jenieckim w Żyrardowie, uciekł w październiku 1939. Po krótkim pobycie w Poznaniu wyjechał do Krakowa, gdzie do zakończenia wojny pracował w Klinice Położnictwa i Chorób Kobiecych profesora Januarego Zubrzyckiego i w Szpitalu św. Łazarza.
W marcu 1945 powrócił do Poznania. Otrzymał etat asystenta, następnie adiunkta w I Klinice Ginekologiczno-Położniczej Akademii Medycznej w Poznaniu. W 1946 uzyskał tytuł doktora medycyny, a we wrześniu 1955 został powołany na stanowisko docenta, kierownika I Katedry i Kliniki Położnictwa i Chorób Kobiecych. W latach 1962–1964 był prorektorem, 1964–1972 rektorem Akademii Medycznej. W 1967 uzyskał tytuł profesora zwyczajnego. Od 1970 do 1982 był dyrektorem Instytutu Ginekologii i Położnictwa, do 1985 kierownikiem Kliniki Ginekologii. Jego dorobek naukowy obejmuje około 300 publikacji. Był promotorem 33 prac doktorskich i opiekunem 13 habilitacji. Był członkiem korespondentem (od 1969) i członkiem rzeczywistym (od 1986) Polskiej Akademii Nauk, członkiem Polskiego Towarzystwa Lekarskiego, Polskiego Towarzystwa Ginekologicznego i Poznańskiego Towarzystwa Przyjaciół Nauk, rad naukowych Centrum Zdrowia Dziecka, Instytutu Onkologii oraz poznańskiego Instytutu Balneoklimatycznego.
Został odznaczony między innymi krzyżami Kawalerskim i Oficerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej i Medalem 10-lecia PRL. Zmarł 1 sierpnia 1998 i został pochowany w Alei Zasłużonych Cmentarza Junikowskiego w Poznaniu (AZ-2-P-6).

</doc>
<doc id="2721599" url="https://pl.wikipedia.org/wiki?curid=2721599" title="Yamaha XJ6 Diversion">
Yamaha XJ6 Diversion

Yamaha XJ6 Diversion – japoński motocykl sportowo-turystyczny produkowany przez firmę Yamaha od 2009 roku.
Dane techniczne/Osiągi.
Silnik: "R4"
Pojemność silnika: "600 cm³"
Moc maksymalna: "78 KM/10000 obr./min"
Maksymalny moment obrotowy: 60/Nm
Prędkość maksymalna: "205 km/h" 
Przyspieszenie 0-100 km/h: "3,9 s"

</doc>
<doc id="2721600" url="https://pl.wikipedia.org/wiki?curid=2721600" title="Bernardo Roselli Mailhe">
Bernardo Roselli Mailhe

Bernardo Roselli Mailhe (ur. 17 września 1965 w Carmelo) – urugwajski szachista, mistrz międzynarodowy od 1994 roku.
Kariera szachowa.
Jest jednym z najbardziej utytułowanych urugwajskich szachistów. Pomiędzy 1984 a 2011 r. piętnastokrotnie zdobył tytuł mistrza Urugwaju. Był również dziewięciokrotnym uczestnikiem szachowych olimpiad (w latach 1986–2010; w tym 5 razy na I szachownicy), reprezentował również narodowe barwy na drużynowych mistrzostwach państw panamerykańskich (1985) oraz na drużynowych mistrzostwach świata juniorów (dwukrotnie – 1985, 1991).
Międzynarodową karierę rozpoczął w 1981 r., startując w mistrzostwach świata juniorów do 16 lat w Embalse. W kolejnych latach startował w turniejach międzynarodowych oraz kilkukrotnie w turniejach strefowych (eliminacjach mistrzostw świata w szachach), m.in. w Corrientes (1985) oraz Santiago (1987). W 1995 r. zwyciężył w kołowym turnieju w Buenos Aires, w 2001 r. podzielił I m. (wspólnie z m.in. Pablo Lafuente) w memoriale Raula Castelliego w Buenos Aires oraz zajął II m. (za Fernando Peraltą) w Guaymallén, natomiast w 2002 r. zwyciężył w Vicente López (wyprzedzając m.in. czterech arcymistrzów: Oscara Panno, Andresa Rodrigueza Vilę, Sergio Slipakw i Hugo Spangenberga, jak również program komputerowy "HIARCS"). W 2006 r. zajął I m. w Entre Ríos, w 2007 r. podzielił II m. (za José Fernando Cubasem, wspólnie z Ernesto Realem de Azua) w Colonia del Sacramento, w 2008 r. podzielił I m. (wspólnie z m.in. Florianem Jenni, Falko Bindrichem oraz Ilmārsem Starostītsem) w Lucernie, w 2010 r. zwyciężył (wspólnie z Guillermo Soppe) w Asuncion, natomiast w 2011 r. zwyciężył (wspólnie z Salvadorem Alonso) w Montevideo.
Najwyższy ranking w karierze osiągnął 1 stycznia 1996 r., z wynikiem 2455 punktów zajmował wówczas 2. miejsce (za Andresem Rodriguezem Vilą) wśród ukraińskich szachistów.
W grudniu 2009 r. Bernardo Roselli Mailhe objął stanowisko prezydenta Urugwajskiej Federacji Szachowej.

</doc>
<doc id="2721614" url="https://pl.wikipedia.org/wiki?curid=2721614" title="Bulevar Artigas">
Bulevar Artigas

Bulevar General Artigas – ulica w Montevideo, stolicy Urugwaju, nazwana na cześć urugwajskiego bohatera narodowego José Gervasio Artigasa.
Ulica zaczyna się przy Rambla de Montevideo w barrio Punta Carretas, skąd biegnie na północ przez około 6,5 km. Przy pomniku L. Batlle zakręca o 100° na zachód i biegnie około 4 km. do barriów Capurro i Bella Vista, gdzie przechodzi w Drogę krajową nr 1.
W barrio Tres Cruces ulica spotyka się z najważniejszą ulicą miasta, Avenida 18 de Julio. Bulevar Artigas przecina w sumie granice 16 barriów Montevideo napotykając wiele ważnych dróg, jak: Avenida Agraciada, Avenida General Flores, Avenida 8 de Octubre, Avenida Italia czy Rambla de Montevideo. Znajduje się przy niej dworzec autobusowy Terminal Tres Cruces.
Pod koniec XIX wieku Bulevar Artigas wyznaczała granicę ówczesnego Montevideo, stąd jej nietypowy zwrot o 100°.

</doc>
<doc id="2721615" url="https://pl.wikipedia.org/wiki?curid=2721615" title="Stadion Giviego Kalidze">
Stadion Giviego Kalidze



</doc>
<doc id="2721620" url="https://pl.wikipedia.org/wiki?curid=2721620" title="Walter Moyano">
Walter Moyano

Raymundo Walter Moyano Echevarren (ur. 26 grudnia 1933 w San Ramón) – urugwajski kolarz szosowy, uczestnik dwóch konkurencji Letnich Igrzysk Olimpijskich 1956, trzykrotny medalista igrzysk panamerykańskich, pięciokrotny mistrz Urugwaju, reprezentant kraju i klubu "Club Ciclista Punta del Este".

</doc>
<doc id="2721625" url="https://pl.wikipedia.org/wiki?curid=2721625" title="Franciszek Masłowski (organista)">
Franciszek Masłowski (organista)

Franciszek Jan Masłowski (ur. 9 marca 1878 w Radomiu, zm. 15 kwietnia 1958 w Żorach) – organista, dyrygent chórów, związany z Bydgoszczą.
Życiorys.
Urodził się w rodzinie związanej z muzyką. Był najstarszym synem Stanisława i Katarzyny z domu Mojak. Jego ojciec śpiewał w kościelnym chórze i grał na fortepianie, a młodsi bracia: Stanisław i Izydor byli w późniejszym okresie muzykami pracującymi w Bydgoszczy.
Gdy rodzice przeprowadzili się do Poznania, uczył się najpierw prywatnie w domu gry na fortepianie, a następnie uczęszczał do prywatnego konserwatorium muzycznego w Poznaniu, gdzie uczył się gry na fortepianie i organach.
W 1898 rozpoczął pracę organisty w kościele pw. Świętej Trójcy w miejscowości Góra, w powiecie inowrocławskim. W 1900 r. przeniósł się do Trzemeszna, gdzie w gimnazjum nauczał muzyki i śpiewu. W kościele pw. Najświętszej Marii Panny Wniebowziętej pracował jako organista przez 12 lat. Prowadził także chór szkolny i parafialny. W Trzemesznie założył rodzinę, z żoną Kunegundą wychowali pięcioro dzieci. Jego syn Jan był muzykiem, m.in. członkiem zespołu terenowego Pomorskiej Orkiestry Symfonicznej.
W sierpniu 1912 zamieszkał wraz z rodziną w Bydgoszczy i rozpoczął pracę organisty w nowo zbudowanym kościele pw. Świętej Trójcy. Dwa lata później zamieszkał na terenie kościelnym przy ul. Świętej Trójcy 26/4, gdzie mieszkał do śmierci.
W 1913 r. przejął batutę dyrygencką Towarzystwa Śpiewu „Moniuszko” i jednocześnie prowadził chór dziewcząt „Mały Chór”. Chórem „Moniuszko” dyrygował przez 43 lata. Należał do najwybitniejszych organistów w Bydgoszczy i okolicy. Często urządzał koncerty organowe, wykonywał utwory wybitnych kompozytorów polskich i obcych oraz własne. Zachwyt wiernych wzbudzały jego improwizacje organowe w czasie nabożeństw.
Zmarł w szpitalu w Żorach w woj. śląskim. Został pochowany na cmentarzu katolickim Świętej Trójcy w Bydgoszczy, przy ul. Lotników.

</doc>
<doc id="2721633" url="https://pl.wikipedia.org/wiki?curid=2721633" title="Ducati 1198">
Ducati 1198

Ducati 1198 – włoski motocykl sportowy produkowany przez Ducati w latach 2009–2011.

</doc>
<doc id="2721641" url="https://pl.wikipedia.org/wiki?curid=2721641" title="Arthur Schoenflies">
Arthur Schoenflies

Arthur Moritz Schoenflies (ur. 17 kwietnia 1853 w Landsbergu nad Wartą (obecnie Gorzów Wielkopolski), zm. 27 maja 1928 we Frankfurcie nad Menem) – niemiecki matematyk znany ze swojego wkładu z zastosowania teorii grup w krystalografii.

</doc>
<doc id="2721644" url="https://pl.wikipedia.org/wiki?curid=2721644" title="IUCr">
IUCr



</doc>
<doc id="2721645" url="https://pl.wikipedia.org/wiki?curid=2721645" title="Hugo Machado (kolarz)">
Hugo Machado (kolarz)

Hugo Mario Machado Cabral (ur. 3 lipca 1923 w Rocha, zm. 8 lipca 2015 w Montevideo) – urugwajski kolarz szosowy, uczestnik dwóch konkurencji Letnich Igrzysk Olimpijskich 1952, brązowy medalista mistrzostw Urugwaju 1952.

</doc>
<doc id="2721647" url="https://pl.wikipedia.org/wiki?curid=2721647" title="Arthur Moritz Schoenflies">
Arthur Moritz Schoenflies



</doc>
<doc id="2721651" url="https://pl.wikipedia.org/wiki?curid=2721651" title="Arthur Moritz Schönflies">
Arthur Moritz Schönflies



</doc>
<doc id="2721661" url="https://pl.wikipedia.org/wiki?curid=2721661" title="Kawasaki ZX-10R Ninja">
Kawasaki ZX-10R Ninja

Kawasaki ZX-10R Ninja – japoński motocykl sportowy produkowany przez Kawasaki od 2004 roku.
Dane techniczne/Osiągi.
Silnik: "R4"
Pojemność silnika: "998 cm³"
Moc maksymalna: "200 KM/13 000 obr./min"
Maksymalny moment obrotowy: "112 Nm/11 500 obr./min"
Prędkość maksymalna: "295 km/h" 
Przyspieszenie 0-100 km/h: "3,1 s"

</doc>
<doc id="2721666" url="https://pl.wikipedia.org/wiki?curid=2721666" title="Uriel del Toro">
Uriel del Toro

Uriel del Toro (ur. 10 sierpnia 1978 roku w Meksyku) – meksykański muzyk, model, piosenkarz i aktor.
Karierę rozpoczął w wieku 18 lat w Contempo, agencji "boutique", która obsługuje wybraną grupę modeli. Brał udział w kampanii reklamowych prowadzonych w Barcelonie, Madrycie, Hamburgu i Mediolanie dla takich marek jak Diesel, Armani i Levis. Pracował także m.in. dla Agaty Ruiz de la Prada, Prototype, Nike, Adidas, Calvin Klein i Pepe Jeans. Podczas Tygodnia Mody Meksyk 2008 otrzymał nagrodę dla najlepszego modela męskiego.
Podczas pobytu w Argentynie Uriela rozpoczął karierę w telewizji jako gospodarz programu "Fashion TV", również parał się muzyką jako perkusista tworząc zespół Timothy Brownie wraz z Andrésem Cruzem. Następnie występował w telenowelach dla kanału Televisa i TV Azteca.

</doc>
<doc id="2721667" url="https://pl.wikipedia.org/wiki?curid=2721667" title="Patrick Hürlimann">
Patrick Hürlimann

Patrick Hürlimann (ur. 9 lipca 1963 w Zug) – szwajcarski curler, złoty medalista olimpijski z Nagano 1998.
Hürlimann na arenie międzynarodowej jako zawodnik wystąpił jedenastokrotnie, pierwszy raz pojawił się na Mistrzostwach Europy 1985. W tym turnieju jak i późniejszych MŚ Szwajcarzy zajęli 5. miejsce.
W 1989 pełnił funkcję kapitana na Mistrzostwach Świata. Zespół z Lozanny zakwalifikował się do fazy play-off, w półfinale pokonał 4:2 Norwegów (Eigil Ramsfjell). W finale wynikiem 4:5 lepsi okazali się Kanadyjczycy (Pat Ryan). Patrick kolejny raz zagrał w zawodach tej rangi siedem lat później – w Mistrzostwach Świata 1996 zwyciężając 9:6 nad Norwegią (Eigil Ramsfjell) zdobył brązowe medale.
W pierwszym w historii sezonie olimpijskim brał udział w ME. Szwajcarska ekipa zajęła 5. miejsce dochodząc do ćwierćfinałów, gdzie przegrała na rzecz Duńczyków (Ulrik Schmidt). Hürlimann był kapitanem reprezentacji kraju na Zimowych Igrzyskach Olimpijskich 1998. Z bilansem 5 wygranych i 2 przegranych meczów awansował z fazy grupowej. W półfinale Szwajcarzy wygrali 8:7 przeciwko Norwegii (Ramsfjell) – przeciwnicy w 9. endzie wygrali za trzy kamienie i doprowadzili do remisu, w ostatniej partii meczu Hürlimann wygrał za jeden punkt. W finale europejczycy zmierzyli się z Kanadą (Mike Harris). Po wyzerowaniu przez Kanadyjczyków pierwszego endu kolejną partię przejęła ekipa z Lozanny. Największe znaczenie w spotkaniu miały przejęte odpowiednio za 2 i 3 kamienie endy 5. i 6. Wynikiem 9:3 po złote medale olimpijskie sięgnęli Szwajcarzy. W Round Robin spotkanie tych zespołów 9:2 wygrała reprezentacja klonowego liścia, w spotkaniu finałowym procentowa skuteczność Harrisa wyniosła jedynie 25% przy 78% Hürlimanna.
W późniejszych zawodach Patrick Hürlimann tylko raz stanął na podium. Zdobył brązowy medal MŚ 1999. Pod koniec tego samego roku przegrał w małym finale ME przeciwko Finom (Markku Uusipaavalniemi).
Po Mistrzostwach Świata 2002, gdzie został sklasyfikowany na 5. pozycji Hürlimann ogłosił zakończenie kariery sportowej. W MŚ 2008 wsparł ekipę Claudio Pescii z St. Galler Bär Curling Club. Szwajcarzy zostali sklasyfikowani na przedostatnim, 11. miejscu, co było najgorszym rezultatem w historii szwajcarskiego curlingu.
Hürlimann pełnił również funkcję trenera męskiej reprezentacji na MŚ 2003, 2006, ME 2005 i ZIO 2006. W MŚ 2003 ekipa Ralpha Stöckliego uplasowała się na 2. miejscu, w pozostałych turniejach zespoły zajmowały 4. i 5. pozycje.
W 2010 Hürlimann pełnił funkcję wiceprezydenta Światowej Federacji Curlingu. Wcześniej był przewodniczącym komitetu marketingu i komunikacji, rozwinął system punktacji w międzynarodowym rankingu WCF.

</doc>
<doc id="2721675" url="https://pl.wikipedia.org/wiki?curid=2721675" title="KTM 1190 RC8 R">
KTM 1190 RC8 R

KTM 1190 RC8 R – austriacki motocykl sportowy produkowany przez KTM od 2010 roku.
Dane techniczne/Osiągi.
Silnik: "V2"
Pojemność silnika: "1195 cm³"
Moc maksymalna: "175 KM/10250 obr./min"
Maksymalny moment obrotowy: "127 Nm/8000 obr./min"
Prędkość maksymalna: "287 km/h" 
Przyspieszenie 0-100 km/h: "3,2 s"

</doc>
<doc id="2721677" url="https://pl.wikipedia.org/wiki?curid=2721677" title="Luritja Road">
Luritja Road

Luritja Road – droga stanowa nr 3, o długości 147 km, w Australii, na obszarze Terytorium Północnego. Ściśle turystyczna, przebiega przez park narodowy Watarrka. Jest częścią Red Centre Way i łączy drogi Larapinta Drive z Lasseter Highway. Nazwa drogi pochodzi od plemienia aborygenów, Luritja.

</doc>
<doc id="2721683" url="https://pl.wikipedia.org/wiki?curid=2721683" title="Lista rzek w Urugwaju">
Lista rzek w Urugwaju

Poniżej znajduje się wykaz największych rzek w Urugwaju. Wszystkie rzeki należą do zlewiska Atlantyku.

</doc>
<doc id="2721684" url="https://pl.wikipedia.org/wiki?curid=2721684" title="Barbara Gordon (postać fikcyjna)">
Barbara Gordon (postać fikcyjna)

Barbara Gordon – postać komiksowa stworzona przez Gardnera Foksa i Carmine’a Infanttino, debiutująca w styczniu 1967 roku w 359. numerze "Detective Comics". Córka komisarza Jamesa Gordona, członkini Ptaków Nocy i drużyny Batmana. Gordon posiada dwie superbohaterskie tożsamości – debiutowała jako Batgirl, pomocniczka Batmana. Po tym, jak Joker strzelił jej w kręgosłup, zaczęła poruszać się na wózku inwalidzkim i działać jako Wyrocznia, dostarczając Wayne’owi rozmaitych informacji.
Życiorys.
Batgirl.
Barbara zawsze chciała być policjantką, jednak jej adopcyjny ojciec, Porucznik Gordon, zabronił jej tego. Dziewczyna, już jako nastolatka, w zrobionym przez siebie kostiumie, uratowała Bruce’a Wayne’a. Ten dostrzegł w niej potencjał i zdradził jej swoją tożsamość. Pracowała u boku Batmana i Robina, swojego późniejszego męża. Joker, chcąc rozjuszyć Gordona, wszedł w nocy do jej domu, rozebrał ją i postrzelił w kręgosłup. Skutkiem tego wydarzenia był lęk, gdy ktoś zadzwonił do drzwi.
Wyrocznia.
Barbara, mimo konieczności poruszania się na wózku inwalidzkim, nie załamała się. Korzystając ze swoich hakerskich umiejętności, wspomagała Mrocznego Rycerza niezbędnymi informacjami. Mimo jej kalectwa Dick Grayson (jako Nightwing) zaręczył się z nią. Później zaprzyjaźniła się z Huntress i Black Canary, zakładając z nimi Ptaki Nocy. Później wspomagała, podobnie jak Batmana, trzecią Batgirl. W jednym z okresów jej kariery mogła porozumiewać się z komputerami oraz ruszać palcami u nóg, jednak później utraciła te umiejętności.
W innych mediach.
Batman: The Animated Series.
W serialu "Batman z 1992 r." Batgirl pojawiła się po raz pierwszy w odcinku 57. Jej ojciec, James Gordon, zostaje aresztowany. Detektyw Gil Mason, który "wbrew sobie", bo z nakazu sądu to zrobił, zorganizował konferencję dla mieszkańców Gotham City. Zapewnił, że wierzy w niewinność swojego partnera. Barbara usiłowała namówić Batmana, aby na chwilę pokazał się tam ludziom. Bo wtedy mieli być pewni, że komisarz jest czysty. On odpowiedział, że nie pomoże jej ojcu popisując się przed kamerami. Więc Barbara przebrała się za niego i dokonała tego. W słabym świetle nikt się nie zorientował, że ma kobiecą sylwetkę. Początkowo nie planowała zostać superbohaterką. Nieprzewidziane konsekwencję tej decyzji przyczyniły się do tego. 

</doc>
<doc id="2721685" url="https://pl.wikipedia.org/wiki?curid=2721685" title="MV Agusta F4">
MV Agusta F4

MV Agusta F4 – włoski motocykl sportowy produkowany przez MV Agusta od 2005 roku. Topowa wersja nosi nazwę RR
Dane techniczne/Osiągi.
Silnik: "R4"
Pojemność silnika: "998 cm³"
Moc maksymalna: "200 KM/13400 obr./min"
Maksymalny moment obrotowy: "114 Nm/9200 obr./min"
Prędkość maksymalna: "305 km/h" 
Przyspieszenie 0–100 km/h: "3,4 s"

</doc>
<doc id="2721689" url="https://pl.wikipedia.org/wiki?curid=2721689" title="Lagoa Mirim">
Lagoa Mirim



</doc>
<doc id="2721691" url="https://pl.wikipedia.org/wiki?curid=2721691" title="Droga stanowa 3 (Australia)">
Droga stanowa 3 (Australia)



</doc>
<doc id="2721694" url="https://pl.wikipedia.org/wiki?curid=2721694" title="Aprilia RSV4 Factory">
Aprilia RSV4 Factory

Aprilia RSV4 Factory – włoski motocykl sportowy produkowany przez Aprilia od 2009 roku.
Dane techniczne/Osiągi.
Silnik: "V4"
Pojemność silnika: "998,2 cm³"
Moc maksymalna: "180KM/12500 obr./min"
Maksymalny moment obrotowy: "115 Nm/10000 obr./min"
Prędkość maksymalna: "297km/h"
Przyspieszenie 0-100 km/h: "3,2 s"

</doc>
<doc id="2721697" url="https://pl.wikipedia.org/wiki?curid=2721697" title="Błędy w koszykówce">
Błędy w koszykówce

Błąd – naruszenie przepisów w koszykówce.
Air ball.
Air ball – tzw. "niedolot", czyli rzut piłką, która nie doleciała do obręczy kosza, ani nie trafiła w jego żadną inną część.
Błąd kroków.
Błąd kroków – występuje, gdy zawodnik zaczyna przemieszczać się bez rozpoczęcia kozłowania lub po jego zakończeniu (złapaniu piłki obiema rękami). 
Błąd połów.
Błąd połów – polega na cofnięciu się zawodnika z piłką z połowy przeciwnika na "pole obrony" lub podaniu piłki z połowy przeciwnika do kolegi z drużyny znajdującego się na polu obrony.
Błędy czasu.
Błąd 3 sekund.
Błąd 3 sekund – błąd polegający na przebywaniu zawodnika drużyny atakującej ponad 3 sekund w "obszarze ograniczonym" na połowie przeciwnika.
Błąd 5 sekund.
Błąd 5 sekund – w koszykówce:
Błąd 8 sekund.
Błąd 8 sekund – błąd polegający na nieprzeprowadzeniu piłki przez linię środkową boiska przez 8 kolejnych sekund czystej gry podczas przeprowadzania akcji ofensywnej.
Błąd 24 sekund.
Błąd 24 sekund – błąd polegający na nieoddaniu rzutu w kierunku kosza (z dotknięciem obręczy przez piłkę) przez 24 kolejne sekundy czystej gry podczas przeprowadzania akcji ofensywnej. 
Błędy kozłowania.
Błąd piłki niesionej.
Błąd piłki niesionej występuje, kiedy ręka podczas kozłowania znajdzie się pod piłką. 
Błąd podwójnego kozłowania.
Błąd podwójnego kozłowania występuje, kiedy:
Błędy przejścia.
Błąd przejścia – to błąd w koszykówce polegający na przekroczeniu lub nadepnięciu niedozwolonej linii. 
W koszykówce wyróżnia się kilka "błędów przejścia":
Aut.
Aut (ang. "out") – opuszczenie przez piłkę, regulaminowego pola gry. Za aut odpowiedzialny jest zawodnik, który ostatni raz dotknął piłki. 
Przejście linii rzutów wolnych.
Przekroczenie lub nadepnięcie linii rzutów wolnych przez zawodnika wykonującego rzut wolny, podczas wykonywania rzutu wolnego, gdy piłka jeszcze nie dotknęła obręczy kosza. Karane jest to unieważnieniem rzutu. 
Przejście linii autu podczas wybijania piłki z autu.
Przekroczenie, lub nadepnięcie linii autu podczas wybijania piłki z autu, przez zawodnika wybijającego piłkę.
Błędy przy rzucie sędziowskim.
Podczas rzutu sędziowskiego nie jest dozwolone:
Faule.
Faul (ang. "foul"; inaczej: "przewinienie") jest to zagranie niezgodne z przepisami gry, karane zgodnie z przepisami obowiązującymi w danej dziedzinie sportu. Faul to naruszenie przeciwnika przy piłce lub bez piłki, wtedy jest to faul bez piłki. Występuje także faul obustronny popełniony przez zawodników obu ekip. Za sfaulowanie zawodnika w akcji rzutowej, zawodnik ten wykonuje rzuty osobiste. Rzuty osobiste punktowane za 1 punkt oddaje się gdy zespół przeciwny popełni więcej niż 5 przewinień w kwarcie, to i każde kolejne przewinienie bez względu czy w akcji rzutowej czy nie, jest karane rzutami. W przypadku gdy zawodnik faulowany rzuca zza linii rzutów za 3 punkty wykonuje 3 rzuty, w każdym z innych dwa. Gdy zawodnik faulowany jest w pozycji rzutowej i trafi celnie do kosza wykonuje jeszcze dodatkowy rzut z linii rzutów wolnych. W przypadku faulu niesportowego lub technicznego, zawodnik z drużyny faulowanej wykonuje 2 rzuty i wyprowadza dodatkowo jeszcze piłkę z boku.
Sędziowie pokazujący faul:
Sędziowie stolikowi informują o liczbie faulów faulującego zawodnika poprzez pokazanie odpowiedniej tabliczki fauli zawodnika.
Kopnięcie piłki nogą.
Kopnięcie piłki nogą nie jest dozwolone. Umyślne kopanie lub blokowanie jakąkolwiek częścią nogi jest błędem technicznym. Błąd techniczny nie jest przewinieniem i gracz nie dostaje upomnienia, jednak traci piłkę na rzecz drużyny przeciwnej. Przypadkowy kontakt nogi z piłką nie jest błędem.
Sędzia sygnalizuje ten błąd poprzez pokazanie palcem swojej stopy, a następnie unosząc rękę z wyciągniętym palcem w górę i wykonując obrót dłonią z wystawionym palcem wskazującym.

</doc>
<doc id="2721705" url="https://pl.wikipedia.org/wiki?curid=2721705" title="Cerro de las Ánimas">
Cerro de las Ánimas

Cerro de las Ánimas (dawniej nazywany Mirador Nacional) – drugi pod względem wysokości szczyt w Urugwaju, mierzący 501 m n.p.m..
Wznosi się w pasmie Sierra de las Ánimas, wchodzącym w skład większej jednostki geologicznej – granitowych wzgórz Cuchilla Grande, rozciągających się na długości około 350 km, od granicy z Brazylią po Ocean Atlantycki i stanowiących jeden z najbardziej na południe wysuniętych fragmentów Wyżyny Brazylijskiej. Wzgórza Cuchilla Grande tworzą wschodnią granicę dorzecza Río Negro i oddzielają je od zlewni Lagoa Mirin.
Cerro de las Ánimas administracyjnie leży w departamencie Maldonado, około 20 km na północny zachód od siedziby władz departamentu – miasta Maldonado, na północ od drogi krajowej nr 9.
Do 1973 roku góra ta była uznawana za najwyższy szczyt Urugwaju. Jednak grupa naukowców z urugwajskiego "Servicio Geográfico Militar", bazując na zdjęciach lotniczych pozyskanych dla obszaru całego kraju, zmierzyła wówczas Cerro Catedral, który okazał się wyższy o ponad 12 m.

</doc>
<doc id="2721706" url="https://pl.wikipedia.org/wiki?curid=2721706" title="Błąd podwójnego kozłowania">
Błąd podwójnego kozłowania

Błąd podwójnego kozłowania – jeden z błędów w koszykówce.
Błąd podwójnego kozłowania występuje, kiedy:
Sędzia sygnalizuje błąd podwójnego kozłowania poprzez tzw. „klepanie” rękami, czyli wykonywanie ruchów obiema rękami naprzemiennie z otwartymi dłońmi w górę i w dół przed sobą.

</doc>
<doc id="2721707" url="https://pl.wikipedia.org/wiki?curid=2721707" title="Trypanocorax frugilegus">
Trypanocorax frugilegus



</doc>
<doc id="2721709" url="https://pl.wikipedia.org/wiki?curid=2721709" title="Kazimierz Goncerzewicz">
Kazimierz Goncerzewicz

Kazimierz Antoni Goncerzewicz (ur. 1852, zm. 1931) – szewc, działacz Towarzystwa Gimnastycznego „Sokół” w Bydgoszczy i Grudziądzu, senior Sokolstwa Dzielnicy Pomorskiej, współzałożyciel Towarzystwo Śpiewu "Halka" w Bydgoszczy.
Życiorys.
Urodził się 26 lutego 1852 r. w Dobrczu, w powiecie bydgoskim. Był synem Antoniego i Marianny z Wyrwickich. Nauczył się rzemiosła szewskiego. Po odbyciu praktyki czeladniczej w Toruniu i Grudziądzu, zamieszkał w 1875 r. w Bydgoszczy. Po kilku latach, już jako mistrz szewski, założył warsztat i skład wykwintnego obuwia przy ul. Jezuickiej 7. 
Wzorem wielu innych polskich rzemieślników włączył się w działalność narodową bydgoskich Polaków. Był członkiem bydgoskiego Towarzystwa Przemysłowego, a w 1886 r. współorganizatorem i członkiem założycielem bydgoskiego gniazda „Sokoła”. W 1889 r. wybrano go prezesem gniazda bydgoskiego. Pozyskał nowych członków towarzystwa i przeniósł jego siedzibę do budynku przy ul. Śniadeckich. W 1883 r. należał do współzałożycieli Towarzystwa Śpiewu „Halka” i został jego honorowym członkiem.
W 1896 r. zorganizował w Bydgoszczy zlot okręgowy Sokolstwa polskiego, po czym szykanowany przez władze pruskie i towarzystwa niemieckie był zmuszony przeprowadzić się do Grudziądza. Jego imię w tym okresie stało się symbolem walki o polskość miasta, czemu dano wyraz nazywając go „Kilińskim Bydgoszczy”. Pisał wiersze; był autorem słów do marszu „Sokołów wielkopolskich”.
Odtąd działał w Sokolstwie pomorskim. Zakładał gniazda tej organizacji, m.in. w Grudziądzu i Wąbrzeźnie. W końcu 1918 r. wszedł w skład Polskiej Rady Ludowej w Grudziądzu. Zmarł 3 października 1931 r. w Grudziądzu. Został pochowany na miejscowym cmentarzu parafialnym.
Rodzina.
Kazimierz Goncerzewicz był żonaty z Teresą Schulz, z którą wychował dwanaścioro dzieci. Ośmioro z nich grało i śpiewało w chórach bydgoskich i pomorskich.

</doc>
<doc id="2721710" url="https://pl.wikipedia.org/wiki?curid=2721710" title="Specjalistyczny Szpital Kliniczny Uniwersytetu Medycznego im. Karola Marcinkowskiego w Poznaniu">
Specjalistyczny Szpital Kliniczny Uniwersytetu Medycznego im. Karola Marcinkowskiego w Poznaniu



</doc>
<doc id="2721714" url="https://pl.wikipedia.org/wiki?curid=2721714" title="Droga stanowa 20 (Australia)">
Droga stanowa 20 (Australia)



</doc>
<doc id="2721727" url="https://pl.wikipedia.org/wiki?curid=2721727" title="Droga krajowa 96 (Australia)">
Droga krajowa 96 (Australia)

Droga krajowa 96 - numeryczne oznaczenie dwóch australijskich dróg przebiegających na obszarze Terytorium Północnego i w Australii Zachodniej, o łącznej długości 740 km.
Nazwy własne dróg, wchodzących w skład drogi krajowej nr 96
Zobacz też.
Lista dróg w Terytorium Północnym

</doc>
<doc id="2721728" url="https://pl.wikipedia.org/wiki?curid=2721728" title="Sierra de las Ánimas">
Sierra de las Ánimas

Sierra de las Ánimas - pasmo górskie w Urugwaju, mieszczące się w Departamencie Maldonado, będące częścią pasma Cuchilla Grande. Najwyższym szczytem gór jest Cerro de las Ánimas, liczące 501 m n.p.m. 
Góry są zbudowane z granitów i gnejsów. Pasmo to powstało w prekambrze.
Współrzędne geograficzne: 34° 48'33 "S 58° 15'31" W

</doc>
<doc id="2721732" url="https://pl.wikipedia.org/wiki?curid=2721732" title="Mirador Nacional">
Mirador Nacional



</doc>
<doc id="2721734" url="https://pl.wikipedia.org/wiki?curid=2721734" title="Błąd przejścia">
Błąd przejścia

Błąd przejścia – błąd w koszykówce polegający na przekroczeniu lub nadepnięciu niedozwolonej linii.
W koszykówce wyróżniamy kilka "błędów przejścia":
Aut.
Aut (ang. "out") - opuszczenie przez piłkę, regulaminowego pola gry wyznaczonego przez linie ograniczające boisko. Za aut odpowiedzialny jest zawodnik, który ostatni raz dotknął piłki. Piłka po aucie staje się martwa. Aut jest karany oddaniem piłki przeciwnikom do wybicia zza linii autu. Jest to najczęściej spotykany błąd przejścia.
Przejście linii rzutów wolnych.
Przekroczenie lub nadepnięcie linii rzutów wolnych przez zawodnika wykonującego rzut wolny, podczas wykonywania rzutu wolnego, gdy piłka jeszcze nie dotknęła obręczy kosza. Karane jest to unieważnieniem rzutu. Jeżeli był to rzut "z grą", piłkę otrzymuje przeciwnik. 
Przejście linii autu podczas wybijania piłki z autu.
Przekroczenie, lub nadepnięcie linii autu podczas wprowadzania piłki z autu, przez zawodnika wybijającego piłkę. Błąd ten karany jest oddaniem piłki przeciwnikowi do wybicia z tego samego miejsca.

</doc>
<doc id="2721736" url="https://pl.wikipedia.org/wiki?curid=2721736" title="Metropolia Montevideo">
Metropolia Montevideo

Metropolia Montevideo − jedyna metropolia rzymskokatolicka w Urugwaju.

</doc>
<doc id="2721738" url="https://pl.wikipedia.org/wiki?curid=2721738" title="Droga krajowa 15 (Australia)">
Droga krajowa 15 (Australia)



</doc>
<doc id="2721739" url="https://pl.wikipedia.org/wiki?curid=2721739" title="Ecurie Rosier">
Ecurie Rosier

Ecurie Rosier lub Equipe Rosier – francuski zespół wyścigowy, uczestniczący w Formule 1 w latach 1950–1956.

</doc>
<doc id="2721741" url="https://pl.wikipedia.org/wiki?curid=2721741" title="Equipe Rosier">
Equipe Rosier



</doc>
<doc id="2721742" url="https://pl.wikipedia.org/wiki?curid=2721742" title="Suzuki V-Strom 1000">
Suzuki V-Strom 1000



</doc>
<doc id="2721743" url="https://pl.wikipedia.org/wiki?curid=2721743" title="Maksymilian Maudrych">
Maksymilian Maudrych

Maksymilian Maudrych (ur. 1852, zm. 1934) – szewc, działacz ruchu śpiewaczego, chórzysta, muzyk, polski działacz społeczny, współzałożyciel Towarzystwo Śpiewu "Halka" w Bydgoszczy.
Życiorys.
Urodził się w 1852 r. w Chełmnie. Ukończył szkołę ludową w rodzinnym mieście, a po skończeniu 14 lat rozpoczął naukę w zawodzie szewskim. W 1869 r. zdał egzamin czeladniczy i rozpoczął wędrówkę, praktykując w różnych pracowniach obuwia w Toruniu, Malborku i Chełmży. Był samoukiem, pilnie uczył się języka polskiego, historii i literatury polskiej. Pisał okolicznościowe wiersze. Ożenił się z Cecylią z Szafrańskich i prowadził pracownię obuwia oraz sklep przy ul. Jezuickiej 1 w Bydgoszczy. Wstąpił w szeregi Towarzystwa Przemysłowego, w ramach którego ze swoim przyjacielem, krawcem Franciszkiem Witeckim założył teatr amatorski i koła śpiewacze.
W 1883 r. był współzałożycielem Towarzystwa Śpiewu „Halka”. Przez wiele lat pracował w zarządzie, pełniąc funkcję skarbnika. Kilkakrotnie brał udział w zjazdach delegatów Wielkopolskiego Związku Śpiewaczego, reprezentując środowisko bydgoskie. W 1901 r. był na zjeździe Okręgu Brandenburskiego w Berlinie, a w 1906 r. wyjechał do stolicy Niemiec na jubileusz bratniego polskiego chóru „Harmonia”. Był też członkiem zarządu Towarzystwa Przemysłowego w Bydgoszczy i przez kilka lat prowadził bibliotekę polską. Grał dobrze na skrzypcach i pianinie. Został honorowym członkiem chóru „Halka” i posiadaczem Honorowej Odznaki Śpiewaczej.
Zmarł 25 października 1934 r. w Bydgoszczy. Został pochowany na cmentarzu Starofarnym przy ul. Grunwaldzkiej w Bydgoszczy. Jego pogrzeb był wielką manifestacją, uczestniczyło w nim kilka tysięcy bydgoszczan oraz przedstawiciele chórów z województwa poznańskiego i pomorskiego.

</doc>
<doc id="2721747" url="https://pl.wikipedia.org/wiki?curid=2721747" title="Dyskografia Demi Lovato">
Dyskografia Demi Lovato

Dyskografia amerykańskiej piosenkarki Demi Lovato składa się z siedmiu albumów studyjnych, pięciu minialbumów, czterdziestu trzech singli (z czego w trzynastu występuje jako artysta gościnny) jedenastu singli promocyjnych oraz czterdziestu pięciu teledysków. Do października 2017 roku, Lovato na terenie Stanów Zjednoczonych sprzedała 20,8 milionów piosenek oraz 3,5 miliona albumów.
Po podpisaniu kontraktu z Hollywood Records w 2008 roku, piosenkarka wydała swój debiutancki solowy singiel, "Get Back", który dotarł do 43 miejsca listy Billboard Hot 100. Debiutancki album Lovato, "Don't Forget", zadebiutował na drugim miejscu listy Billboard 200. Płyta promowana była jeszcze przez dwa kolejne single, "La La Land" oraz "Don't Forget", które trafiły do pierwszej pięćdziesiątki zestawienia Billboardu. Drugi studyjny album Demi, "Here We Go Again" wydany w lipcu 2009 roku, zadebiutował na szczycie zestawienia Billboard 200. Piosenkarka tym samym stała się jedną z nielicznych osób z albumem, który dotarł do pierwszego miejsca amerykańskiej listy albumów, przed ukończeniem 18 roku życia (Lovato miała wtedy 16 lat) Wydawnictwo promowane było dwoma singlami, "Here We Go Again" oraz "Remember December", pierwszy z nich dotarł na piętnaste miejsce listy Billboard Hot 100 oraz osiągnął status platynowej płyty w USA.
Trzeci studyjny album wokalistki, "Unbroken", został wydany we wrześniu 2011 roku. Płyta zadebiutowała na czwartym miejscu w Stanach Zjednoczonych, a single ją promujące, "Skyscraper" i "Give Your Heart a Break" osiągnęły sukces komercyjny. Pierwszy z nich dotarł do pierwszej dziesiątki list przebojów w USA i Wielkiej Brytanii. Z kolei "Give Your Heart a Break" uzyskał status potrójnej platynowej płyty w Stanach Zjednoczonych oraz dotarł do szesnastego miejsca zestawienia Billboardu. Czwarty studyjny album Lovato, "Demi", został wydany w maju 2013 roku. Zadebiutował na trzecim miejscu zestawienia w USA, a także na pierwszym miejscu w Kanadzie i Brazylii oraz w pierwszej dziesiątce w Wielkiej Brytanii. Pierwszy singiel z albumu, "Heart Attack", dotarł do pierwszej dziesiątki zestawień m.in. w USA i Wielkiej Brytanii. W Stanach, utwór uzyskał status podwójnej platynowej płyty. Czwartą płytę piosenkarki promowały jeszcze trzy kolejne single, "Made In The USA", "Neon Lights" oraz "Really Don’t Care", z czego dwa ostatnie uzyskały kolejno status platynowej oraz podwójnej platynowej płyty w USA.
Po zmianie kontraktu płytowego i podpisaniu kontraktu z Island Records, Lovato w październiku 2015 roku wydała piąty studyjny albumu, "Confident." Wydawnictwo zadebiutowało na drugim miejscu listy Billboard 200 oraz uzyskało status platynowej płyty w Stanach Zjednoczonych. Płyta promowana była trzema singlami. Pierwszy z nich, "Cool For The Summer" uzyskał status podwójnej platynowej płyty W USA, gdzie dotarł do 11 miejsca w zestawieniu Billboardu. Dwa kolejne single, "Confident" oraz "Stone Cold" osiągnęły kolejno status potrójnej platynowej oraz platynowej płyty według RIAA. We wrześniu 2017 roku, Lovato wydała szósty studyjny album "Tell Me You Love Me". Płyta zadebiutowała na trzecim miejscu rankingu Billboard 200, a także w pierwszej dziesiątce zestawień m.in. w Kanadzie, Australii czy Wielkiej Brytanii. W Stanach album uzyskał status platynowej płyty. Singiel poprzedzający wydanie albumu, "Sorry Not Sorry" dotarł do szóstego miejsca listy Billboard Hot 100, tym samym stając się najwyżej notowanym w USA utworem w karierze piosenkarki. Piosenka na terenie Stanów Zjednoczonych uzyskała status pięciokrotnej platynowej płyty. Drugim singlem z albumu był utwór "Tell Me You Love Me", który do tej pory uzyskał status podwójnej platynowej płyty w USA. W 2018 roku, piosenkarka wydała wspólny projekt z grupą Clean Bandit, "Solo". Piosenka odniosła duży sukces komercyjny, szczególnie w Europie, gdzie dotarła do pierwszego miejsca list przebojów w piętnastu krajach, m.in. Wielkiej Brytanii, Irlandii, Niemczech czy w Polsce, gdzie singiel uzyskał status diamentowej płyty. W Wielkiej Brytanii piosenka osiągnęła status podwójnej platynowej płyty, a w Stanach Zjednoczonych uzyskała platynową płytę.
Obecnie piosenkarka przygotowuje się do wydania siódmego studyjnego albumu, "Dancing With The Devill... The Art Of Starting Over", którego premiera zaplanowana jest na 2 kwietnia 2021 roku.

</doc>
<doc id="2721751" url="https://pl.wikipedia.org/wiki?curid=2721751" title="Kemosz">
Kemosz

Kemosz (hebr. כְּמוֹשׁ, grc. Χαμώς) – kananejskie bóstwo wojny, najważniejszy bóg Moabitów.
Kemosz należał do najstarszych bóstw semickich, jego imię w formie "Kamisz" pojawia się już w tekstach z Ebla z III tysiąclecia p.n.e. Podobnie brzmiący teonim, odnoszący się do bóstwa tellurycznego, znany jest także z Ugarit. Imię Kemosza pojawia się na steli Meszy, świadcząc o istnieniu jego świątyni w Dibonie. Imię Kemosza zostało poświadczone przez źródła asyryjskie w onomastyce królewskiej. Za czasów Salomona kult Kemosza pojawił się w Palestynie. Przez Babilończyków był czczony jako Nergal, zaś Grecy włączyli Kemosza do swego panteonu jako Aresa. Moabici nazywali go także Asztar-Kemosz, gdzie Asztar to męski odpowiednik Asztarte. Było to najstarsze bóstwo o dwóch imionach w Syropalestynie. 
Kemosz jest kilkukrotnie wymieniany w Starym Testamencie. 2 Księga Królewska zaświadcza, że za czasów Salomona kult Kemosza został wprowadzony w Izraelu.

</doc>
<doc id="2721758" url="https://pl.wikipedia.org/wiki?curid=2721758" title="Triumph Tiger 955i">
Triumph Tiger 955i

Triumph Tiger 955i – motocykl typu turystyczne enduro produkowany przez przedsiębiorstwo Triumph w latach 2001-2006.

</doc>
<doc id="2721764" url="https://pl.wikipedia.org/wiki?curid=2721764" title="Kawasaki KLV 1000">
Kawasaki KLV 1000

Kawasaki KLV 1000 – motocykl typu turystyczne enduro produkowany przez firmę Kawasaki w latach 2004–2006.

</doc>
<doc id="2721766" url="https://pl.wikipedia.org/wiki?curid=2721766" title="Nueva Palmira">
Nueva Palmira

Nueva Palmira – miasto w Urugwaju, w departamencie Colonia. Miasto powstało w 1831 roku.

</doc>
<doc id="2721770" url="https://pl.wikipedia.org/wiki?curid=2721770" title="Archangela Girlani">
Archangela Girlani



</doc>
<doc id="2721781" url="https://pl.wikipedia.org/wiki?curid=2721781" title="Štiavnica (Niżne Tatry)">
Štiavnica (Niżne Tatry)

Štiavnica (słow. też: "Malý Ďumbier" albo "Predný Ďumbier"; 2025 m) – szczyt w Niżnych Tatrach na Słowacji. Często uznawany za boczny wierzchołek Dziumbiera, jest w rzeczywistości drugim co do wysokości nazwanym szczytem tych gór i najwyższym wznoszącym się poza głównym grzbietem Niżnych Tatr.
Położenie.
Leży w masywie Dziumbiera, w potężnym wschodnim ramieniu tej góry opadającym nad górną część Doliny Jańskiej ("Jánska dolina") i rozdzielającym dolinki stanowiące jej górne piętro: Štiavnicę na południowym wschodzie i jej odnogę o nazwie Ludárova dolina na północy. Szczyt Štiavnicy wznosi się 900 m na wschód od wierzchołka Dziumbiera.
Opis szczytu.
Szczyt, jak i cały masyw Dziumbiera, budują granity typu „dziumbierskiego”. Szczyt Štiavnicy oddzielony jest od głównego wierzchołka Dziumbiera płytką przełączką. W kierunku wschodnim obniża się dość równomiernie masywnym ramieniem ku dolinie Štiavnicy. W kierunku północno-wschodnim opada spod szczytu ku źródliskom Ludárovego potoku potężna skalna grzęda, poorana licznymi żlebami. Ogranicza ona od wschodu wielki polodowcowy kocioł Dziumbiera, ku któremu opadają również 400-metrowym uskokiem północne ściany Štiavnicy. Natomiast stoki południowe tego szczytu – pomimo iż dość strome – są mało rozczłonkowane, tylko w jednym miejscu na wys. ok. 1800 m opadają 60-metrowym uskokiem do kociołka, w którym ma swe źródła potok Štiavnica.
Cały masyw Štiavnicy leży na obszarze Parku Narodowego Niżne Tatry, na terenie rezerwatu przyrody Dziumbier.
Na szczyt Štiavnicy nie prowadzi żaden znakowany szlak turystyczny i w związku z tym, zgodnie z zasadami ochrony przyrody w Parku Narodowym nie jest on odwiedzany przez turystów.

</doc>
<doc id="2721786" url="https://pl.wikipedia.org/wiki?curid=2721786" title="Harley-Davidson FLD Dyna Switchback">
Harley-Davidson FLD Dyna Switchback

Harley-Davidson FLD Dyna Switchback – amerykański motocykl typu cruiser produkowany przez Harley-Davidson od 2012 roku.

</doc>
<doc id="2721792" url="https://pl.wikipedia.org/wiki?curid=2721792" title="Evdokiya Bukina">
Evdokiya Bukina



</doc>
<doc id="2721800" url="https://pl.wikipedia.org/wiki?curid=2721800" title="Paso de los Toros">
Paso de los Toros

Paso de los Toros – miasto w Urugwaju, w departamencie Tacuarembó. W 2004 roku miasto liczyło 13,459 mieszkańców. Paso de los Toros znajduje się na północnym brzegu Río Negro.
W 1889 roku na terenach miasta znajdowała się trasa kolejowa łącząca miejscowość Paso de los Toros i Salto. Paso de los Toros prawa miejskie otrzymało 1 lipca 1953 roku.
Znani mieszkańcy.
Osoby urodzone w Paso de los Toros:

</doc>
<doc id="2721809" url="https://pl.wikipedia.org/wiki?curid=2721809" title="Yamaha XT660Z Tenere">
Yamaha XT660Z Tenere

Yamaha XT660Z Tenere – motocykl typu turystyczne enduro produkowany przez firmę Yamaha od 2008 roku.

</doc>
<doc id="2721811" url="https://pl.wikipedia.org/wiki?curid=2721811" title="Maska tlenowa">
Maska tlenowa

Maska tlenowa – wyrób medyczny służący do przetransportowania tlenu ze zbiornika do płuc pacjenta. Może przylegać do ust i nosa bądź całej twarzy. Za jej pomocą nie można precyzyjnie ustalić FiO2. Pozwala uzyskać 40–60% stężenia tlenu w powietrzu wdychanym.
Budowa.
Maski tlenowe wykonywane są z materiałów takich jak: silikon, guma, tworzywa sztuczne i PVC, które są odpowiednio lekkie i tanie w wyprodukowaniu. Wyposażone są w dren, który umożliwia podłączenie do aparatury.
Zastosowanie.
Maski tlenowe wykorzystywane są w medycynie przy przewlekłej obturacyjnej chorobie płuc, tlenoterapii, przy udzielaniu pierwszej pomocy. Z masek tlenowych korzystają piloci samolotów wojskowych, a także cywile w przypadku zadziałania awaryjnego systemu tlenowego.

</doc>
<doc id="2721815" url="https://pl.wikipedia.org/wiki?curid=2721815" title="Triumph Tiger 800 XC">
Triumph Tiger 800 XC

Triumph Tiger 800 XC – motocykl typu turystyczne enduro produkowany przez firmę Triumph od 2011 roku.

</doc>
<doc id="2721826" url="https://pl.wikipedia.org/wiki?curid=2721826" title="Yamaha XV 1900 Midnight Star">
Yamaha XV 1900 Midnight Star

Yamaha XV 1900 Midnight Star – motocykl typu cruiser produkowany przez firmę Yamaha od 2006 roku.

</doc>
<doc id="2721838" url="https://pl.wikipedia.org/wiki?curid=2721838" title="Diego Vera">
Diego Vera

Diego Daniel Vera Méndez (ur. 5 stycznia 1985 w Montevideo) – piłkarz urugwajski grający na pozycji środkowego napastnika. Jest prawonożny.
Karierę rozpoczynał w mieście Montevideo, gdzie się urodził, w lokalnym klubie Bella Vista. Przez większą część swojej profesjonalnej kariery, plątał się od klubu do klubu w tym właśnie mieście. W 2007 roku trafił do Club Nacional de Football, w 2009 do Defensoru Sporting. Następnie w tym samym roku wrócił do Nacionalu, skąd w sezonie 2010/2011 trafił do kolejnego klubu z Montevideo - Liverpoolu. Po sezonie po raz pierwszy opuścił kluby z Montevideo. Trafił aż do Chin, gdzie grał w Chinese Super League w barwach Hengyuan Shanghai Shenxin. Wystąpił tam w 11 meczach (strzelił 3 bramki), po czym znalazł się w kolumbijskim Deportivo Pereira. Również tam nie zagrzał długo miejsca, bowiem powrócił do Urugwaju, do Liverpoolu Montevideo. Od sezonu 2015/2016 reprezentuje barwy Independiente.

</doc>
<doc id="2721844" url="https://pl.wikipedia.org/wiki?curid=2721844" title="Flota samochodowa">
Flota samochodowa



</doc>
<doc id="2721852" url="https://pl.wikipedia.org/wiki?curid=2721852" title="Car-sharing">
Car-sharing

Car-sharing – system wspólnego użytkowania samochodów. Samochody udostępniane są za opłatą użytkownikom przez operatorów floty pojazdów, którymi są różne przedsiębiorstwa, agencje publiczne, spółdzielnie, stowarzyszenia lub grupy osób fizycznych.
Stosowanie tego systemu zwiększa intensywność wykorzystania pojazdów w ciągu doby, co prowadzi do zahamowania wzrostu liczby samochodów rejestrowanych prywatnie.
System ten jest atrakcyjny dla klientów, którzy tylko sporadycznie korzystają z pojazdu, a także dla tych, którzy chcieliby okazjonalnie mieć dostęp do samochodu innego typu (np. do samochodu dostosowanego do potrzeb osób z niepełnosprawnością ruchową).
W artykułach zagranicznych zwrot "carsharing" pisany jest łącznie, jako jeden wyraz, ewentualnie z użyciem dywizu. W Polsce spotkać można pisownię rozłączną – "car sharing" lub częściej z dywizem – "car-sharing".
Charakterystyka.
Car-sharing jest to model biznesowy wypożyczalni samochodów, gdzie możliwe jest wypożyczanie samochodu na krótki czas, często z godziny na godzinę. Jest on atrakcyjny dla klientów, którzy tylko sporadycznie korzystają z pojazdu, a także dla tych, którzy chcieliby okazjonalnie mieć dostęp do samochodu innego typu. Podstawą car-sharingu jest uzyskanie korzyści prywatnego samochodu, bez kosztów i obowiązków wynikających z jego posiadania. Organizacja wynajmu samochodów w tym modelu może być komercyjna, lub użytkownicy mogą być zorganizowani jako spółki, instytucje publiczne, spółdzielnie lub ugrupowania ad hoc.
Usługi car-sharingu są dostępne w ponad tysiącu miast w wielu krajach między innymi przez przedsiębiorstwa takie jak Autolib, City Car Club, Greenwheels, Stadtmobil, Zipcar czy CityBee. Tradycyjne wypożyczalnie samochodów wprowadziły własne usługi typu carsharing, w tym Hertz on Demand, Enterprise CarShare, Avis On Location, Uhal Car Share. Ponadto producenci samochodów również wprowadzili usługi typu "carshare", w tym car2go Daimlera, DriveNow BMW i Quicar Volkswagena. Toyota wprowadziła pilotażowy program car-sharingowy w Toyota City, Tokio i Grenoble, w którym wykorzystywane są elektryczne jedno- lub dwuosobowe pojazdy Toyota i-Road oraz Toyota COMS.
W grudniu 2012 roku było około 1,7 miliona użytkowników car-sharingu w 27 krajach, wliczając tak zwane usługi peer-to-peer, według badań Transportation Sustainability Research Center przy U.C. Berkeley. Spośród nich 800 000 użytkowników znajdowało się w Stanach Zjednoczonych. W listopadzie 2012 firma Zipcar miała 767 000 członków i oferowała 11 000 pojazdów na terenach Ameryki Północnej i europy, co czyni ją światowym liderem sieci car-sharingowej. Natomiast Car2go jest dostępne w 17 miastach na całym świecie z liczbą klientów równą 275 000 na styczeń 2013 roku.
Według Navigant Consutling globalne przychody z usług car-sharingu wyniosą 1 miliard dolarów w roku 2013 i wzrosną do 6,2 miliarda dolarów do 2020 roku, z ponad 12 milionami użytkowników na całym świecie. Głównymi czynnikami wzrostu wartości car-sharingu są rosnące natężenia ruchu w miastach, pokoleniowa zmiana poglądów na temat posiadania samochodu, rosnące koszty posiadania samochodu, a także konwergencja modeli biznesowych. Car-sharing przyczynia się do zrównoważonego transportu, ponieważ jest to transport publiczny o mniejszej intensywności, a według "The Economist", car-sharing może zmniejszyć liczbę posiadanych samochodów, szacunkowo jeden samochód car-sharingowy zastępuje nawet do 15 samochodów prywatnych.
Car-sharing różni się od tradycyjnych wypożyczalni samochodów w poniższych aspektach:
Niektórzy operatorzy car-sharingowi współpracują z lokalnymi przedsiębiorstwami wynajmującymi samochody, na przykład w sytuacjach gdy klasyczne wypożyczenie okazuje się tańsze.
Car-sharing zapewnia liczne korzyści transportowe, środowiskowe czy społecznościowe.
Jest on też alternatywą dla posiadania samochodu w miastach, gdzie do większości miejsc dostać się można za pomocą transportu publicznego, na piechotę czy rowerem. Wtedy samochód jest potrzebny tylko do wycieczek za miasto, przewozu dużych rzeczy, czy na specjale okazje. Car-sharing może też być alternatywą dla posiadania wielu pojazdów w gospodarstwach domowych z więcej niż jednym kierowcą. Podczas długoterminowych badań City CarShare prowadzonych przez Roberta Cervero, Profesora urbanistyki na Uniwersytecie Kalifornijskim w Berkeley, 30% badanych gospodarstw domowych sprzedało samochód, a inni opóźnili jego zakup. Wykorzystanie innych środków transportu takich jak chodzenie na piechotę, transport publiczny czy za pomocą roweru pośród badanych wzrósł.
Car-sharing nie jest opłacalny przy codziennych dojazdach do pracy. Większość znawców car-sharingu i operatorów uważa, że w przypadku gdy nie jeździ się codziennie lub nie robi przebiegu większego niż 10 000 kilometrów rocznie posiadanie pojazdu może być droższe niż korzystanie z car-sharingu. Wprawdzie różnice tej wartości zgłaszane przez operatorów dochodzą do 50%, głównie są one zależne od lokalnych warunków. W przypadku, gdy krótkoterminowe wypożyczanie samochodu jest tańsze niż posiadanie własnego samochodu, zwiększana jest dostępność do użytkowania samochodu przez gospodarstwa domowe o niskich dochodach.
Car-sharing może również pomóc w zmniejszeniu ruchu drogowego i zanieczyszczeń środowiska. Wymiana samochodów prywatnych na dostępne w usłudze car-sharingu naturalnie zmniejsza zapotrzebowanie na miejsca parkingowe. Ponieważ tylko określona liczba samochodów może być używana jednocześnie, znacząco wpływa to na obniżenie ruchu ulicznego, szczególnie w godzinach szczytu. Dodatkowo część kosztów posiadania samochodu są to koszta niezwracane w pełnym stopniu, np. kupno samochodu, naprawy, ubezpieczenie, czy koszt rejestracji.
Car-sharing jest jednym z rozwiązań na odciążenie zarówno środowiskowe, jak i natężenia ruchu w centrach dużych miast, czy kampusów uczelni. W obszarach o mniejszej gęstości zaludnienia car-sharing jest trudniejszy do wprowadzenia ze względu na małą ilość alternatywnych do samochodu środków transportu i potencjalnie większy dystans, który użytkownicy pokonują. Niemniej jednak w Europie powstają programy car-sharingowe na terenach wiejskich.
Działanie.
Technologie do obsługi car-sharingu bardzo się między sobą różnią. Od prostych systemów z wymianą kluczyków i zapisywaniem w księgach do skomplikowanych, kompleksowych systemów komputerowych (częściowo lub w pełni zautomatyzowanych), z oprogramowaniem zarówno dla operatorów, jak i użytkowników. Mali operatorzy mają jedno lub dwa miejsca parkingowe dla swoich samochodów, jednak bardziej zaawansowane systemy zezwalają na rozpoczęcie i zakończenie korzystania z usługi w dowolnym miejscu parkingowym w strefie działania operatora.
Programy car-sharingowe różniące się celami, wielkościami, modelami biznesowymi, poziomami ambicji, technologii i docelowym rynkiem mają ze sobą wiele wspólnego. Różnią się na przykład maksymalnym czasem i kosztem wypożyczenia, wymaganymi opłatami za członkostwo.
Rezerwacji można dokonać on-line, za pomocą telefonu, SMS-a lub aplikacji na urządzenia mobilne, w zależności od operatora.
Firmy często potrzebują informacji takich jak:
W przypadku anulowania rezerwacji niektórzy operatorzy naliczają opłatę. Kiedy już rezerwacja zostanie złożona i potwierdzona, samochód zostanie dostarczony do miejsca odbioru w określonym czasie wynikającym z rezerwacji.
Niektóre przedsiębiorstwa korzystają z czytników kart członków, które umożliwiają odblokowanie samochodu. Działają one w czasie rezerwacji. Kluczyki samochodu mogą znajdować się gdzieś w samochodzie np. w schowku. Czasami użytkownicy otrzymują klucz do specjalnych pojemników na kluczyki.
W większości przypadków klienci są odpowiedzialni za dotankowanie i wyczyszczenie samochodu, ale to operator jest odpowiedzialny za naprawy i obsługę pojazdu. Użytkownicy muszą się tylko upewnić, czy po ich wypożyczeniu samochód jest gotowy dla kolejnych użytkowników.
Historia.
Pierwszym odnośnikiem do car-sharingu był artykuł w "Selbstfahrergenossenschaft" o programie wspólnego użytku samochodów spółdzielni mieszkaniowej w Zurychu w roku 1948, ale nie ma formalnych danych na temat rozwoju tego pomysłu. Do lat 1960 włącznie studiowano możliwość wykorzystania małych komputerowych systemów zarządzania samochodami – zauważyć można w nich prekursorskie spojrzenie na problem transportu w obszarach o wysokiej liczbie użytkowników (centrum miast, czy obszary industrialne).
We wczesnych latach 1970. powstał pierwszy projekt systemu typu carshare, o nazwie ProcoTip został uruchomiony we Francji i trwał dwa lata. O wiele bardziej ambitny projekt nazwany Witkar został wprowadzony w Amsterdamie przez założycieli projektu „Białe rowery” w 1968 roku. Witkar był projektem, opierającym się na małych elektrycznych pojazdach, elektronicznie sterowanymi rezerwacjami i bezobsługowym oddawaniu pojazdów. W planach była budowa dużej liczby stacji, obejmujących cały obszar miasta. Projekt przetrwał do połowy lat 1980., lecz ostatecznie został porzucony.
W lipcu 1977 roku w Suffolk w Wielkiej Brytanii rozpoczął się pierwszy oficjalny brytyjski eksperyment car-sharingowy. Biuro w Ipswich udostępniało usługę Share-a-Car dla „wprowadzenia kierowców, którzy są zainteresowani dzieleniu podróży samochodem w kontakcie ze sobą.”. W 1978 roku Uniwersytet w Leeds dostał dotację rządową w wysokości 16,577 funtów „za badanie i symulację dzielenia się samochodami” (car-sharingu). Schemat zakładał nie wypożyczanie swojego samochodu tylko miejsca w swoim samochodzie tzw. Rideshaering.
W latach 1980. i początku 1990. rozwijały się małe nie przynoszące zysku systemy, wiele z nich w Szwajcarii i Niemczech, ale także w mniejszej skali w Szwecji, Holandii, Kanadzie i USA.
Od września 2012 roku największym operatorem na świecie jest Zipcar. Posiada on 730 tysięcy członków na całym świecie i oferuje do wypożyczenia 11 tysięcy samochodów w miastach i na ponad 300 kampusach uczelni w USA, Kanadzie, Wielkiej Brytanii, Hiszpanii i Austrii. Od 2010 roku Zipcar posiada 80% rynku car-sharingowego w USA i 50% na całym świecie.
Kilka wypożyczalni samochodów stworzyło swoje własne serwisy car-sharingowe, począwszy od Hertz on Demand w 2008 roku, na terenie USA i Europy, WeCar od Enterprise Rent-A-Car, Uhaul Car Share, którego właścicielem jest U-Haul i Avis On Location od Avis.
Car-sharing w Polsce.
Pierwsza usługa car-sharingowa w Polsce została uruchomiona w Warszawie we wrześniu 2016 przez firmę 4Mobility S.A. początkowo w formule station-based. Obecnie oprócz stolicy 4mobility działa również w Poznaniu, Rzeszowie, Siedlcach, Trójmieście, Wrocławiu oraz w Krakowie. Usługa 4Mobility jest świadczona w formule free-floating, a we flocie 4Mobility są w większości auta klasy Premium (Audi A3, Audi Q2, Audi Q3).
Niedługo potem, w październiku 2016 r. została uruchomiona kolejna usługa car-sharingowa w Krakowie. Za jej wdrożenie odpowiada Traficar Sp. z o.o., która wprowadziła na rynek markę Traficar – system pozwalający wypożyczać samochody jak miejskie rowery. Działa na terenie Warszawy, Krakowa, Wrocławia, Poznania, Trójmiasta oraz konurbacji górnośląskiej. Cechą wyróżniającą Traficara na rynku pojazdów car-sharingowych jest otwarty model parkowania (free-floating) który umożliwia odbiór i pozostawienie samochodu w dowolnym – prawnie dozwolonym – miejscu w mieście.
W kwietniu 2017 firma Panek uruchomiła pilotażowy program car-sharingowy w Warszawie z 300 egzemplarzami Toyota Yaris Hybrid. Obecnie PANEK CarSharing jest największym operatorem carsharingu w Polsce i posiada ponad 2000 samochodów w 250 miastach, efektem czego usługa dostępna jest we wszystkich polskich miastach powyżej 20 tysięcy mieszkańców.
Z raportu firmy DataArt wynika, że w grudniu 2019 roku, liczba samochodów dostępnych we wszystkich systemach car-sharingowych w Polsce wyniosła 5 tysięcy. W grudniu 2018 roku, liczba samochodów wyniosła 3,7 tysięcy.
W marcu 2021 w Polsce działało 6 usługodawców oferujących głównie samochody osobowe – 4Mobility, EasyShare, MiiMove, Panek CarSharing i Traficar oraz 1 firma oferująca car-sharing samochodów dostawczych – Wozibus.
W 2017 roku polska firma car-sharingowa – Panek CarSharing zdobyła rekord Guinnessa w przejeździe największej liczby samochodów hybrydowych. W rekordzie wzięło udział 339 samochodów Car-sharingowych. Tym wydarzeniem firma chciała pokazać, że Polska jest gotowa na ekologię i Car-sharing.

</doc>
<doc id="2721858" url="https://pl.wikipedia.org/wiki?curid=2721858" title="Trilistnik">
Trilistnik

Trilistnik (bułg. "Трилистник") – wieś w południowej Bułgarii, w obwodzie Płowdiw, w gminie Marica.

</doc>
<doc id="2721861" url="https://pl.wikipedia.org/wiki?curid=2721861" title="Wrotkarstwo szybkie na Plażowych Igrzyskach Azjatyckich 2012">
Wrotkarstwo szybkie na Plażowych Igrzyskach Azjatyckich 2012

Podczas III Plażowych Igrzysk Azjatyckich rozegrano osiem konkurencji w wyścigach wrotkarskich - po cztery męskie i żeńskie. Zawody odbywały się w dniach od 17 do 18 czerwca 2012 r. 

</doc>
<doc id="2721864" url="https://pl.wikipedia.org/wiki?curid=2721864" title="Suzuki GSX-R 750">
Suzuki GSX-R 750

Suzuki GSX-R 750 – japoński motocykl sportowy produkowany przez firmę Suzuki od 1985 roku.

</doc>
<doc id="2721866" url="https://pl.wikipedia.org/wiki?curid=2721866" title="Wyższe Seminarium Duchowne Franciszkanów w Łodzi">
Wyższe Seminarium Duchowne Franciszkanów w Łodzi

Wyższe Seminarium Duchowne oo. Franciszkanów w Łodzi – seminarium duchowne Zakonu Braci Mniejszych Konwentualnych Kościoła rzymskokatolickiego w Łodzi przy ulicy Okólnej 185.
Historia.
Początki seminarium datuje się na XVIII wiek, od kiedy mieścił się tutaj nowicjat dla kleryków franciszkańskich. Działał on z krótkimi przerwami na początku XIX wieku, po odzyskaniu niepodległości i po II wojnie światowej.
W latach 1954–1970 przy tutejszym klasztorze mieściło się Wyższe Seminarium Duchowne (pomyślane jako studium filozofii), wspólne dla obydwu franciszkańskich prowincji – warszawskiej i krakowskiej. W 1970 roku zostało ono przeniesione do Krakowa, łącząc się z tamtejszym wydziałem teologicznym. W 1968 roku w seminarium powstał zespół Fioretti, który wskutek połączenia seminariów przeniósł się do WSD Franciszkanów w Krakowie.
Po raz kolejny seminarium ustanowiono w łódzkich Łagiewnikach 22 czerwca 1978 roku, tym razem dla prowincji północnej franciszkanów konwentualnych. W 1986 roku z prowincji M.B. Niepokalanej wyłoniła się nowa prowincja z siedzibą w Gdańsku. Od tego podziału WSD w Łagiewnikach stało się seminarium międzyprowincjalnym, ponieważ uczyli się w nim alumni obydwu prowincji. W 1986 roku do WSD przeniesiono Bibliotekę Prowincjalną, mieszczącą się dotąd w Warszawie.
W latach 1982–1984, według projektu Mirosława Robaka, przy klasztorze powstał oddzielny gmach dla seminarium. Nowy budynek, w kształcie dwupiętrowego czworoboku, miał według planów pomieścić 80 – 100 alumnów. Od roku akademickiego 2001/2002 wszyscy alumni są równocześnie studentami Wydziału Teologicznego Uniwersytetu Kardynała Stefana Wyszyńskiego w Warszawie.
Od 13 czerwca 1998 roku Seminarium decyzją o. prowincjała Józefa Łapińskiego za zgodą ojca Generała zostało podniesione do rangi autonomicznego klasztoru pw. św. Bonawentury. Tym samym każdorazowy Rektor jest gwardianem (przełożonym) dla wszystkich przebywających w seminarium "de familia".
W gmachu WSD istnieje Instytut Franciszkański oraz seminaryjny zespół muzyczny „Pokój i Dobro”, który tworzą bracia klerycy.

</doc>
<doc id="2721871" url="https://pl.wikipedia.org/wiki?curid=2721871" title="Tadeusz Tillinger">
Tadeusz Tillinger

Tadeusz Jacenty Tillinger (ur. w guberni kijowskiej, zm. 26 grudnia 1955 w Warszawie) – polski inżynier hydrotechnik i wynalazca, wykładowca Politechniki Warszawskiej, komandor podporucznik Marynarki Wojennej II RP.
W 1898 ukończył V Gimnazjum w Warszawie, a w 1903 Instytut Inżynierii Komunikacji w Petersburgu. Wstąpił do Marynarki Wojennej Imperium Rosyjskiego i jako młodszy oficer Floty Czarnomorskiej pełnił służbę na pancerniku Rostisław. Od 1906 pracował jako hydrotechnik. W 1910 został kierownikiem Zarządu Wodnego w Twerze, a następnie pełnił funkcje kierownicze przy przekształcaniu rzeki Doniec w żeglowną drogę wodną. W 1913 został naczelnikiem wydziału w Dyrekcji Kijowskiego Okręgu Komunikacji w Kijowie. W czasie I wojny światowej trafił do 9 Korpusu Armijnego. Pod koniec 1918 roku wyjechał do Polski.
Od lutego 1919 pełnił funkcję naczelnika wydziału sztucznych dróg wodnych w Ministerstwie Robót Publicznych, a potem pracował kolejno w Generalnej Dyrekcji Budowy Kanałów i Dyrekcji Dróg Wodnych w Warszawie. W tym czasie opracowywał projekty sztucznych dróg wodnych, regulacji Wisły, kanalizacji Bugu i budowy Kanału Żerańskiego.
W 1922 roku został zweryfikowany w stopniu komandora podporucznika ze starszeństwem z 1 czerwca 1919 roku w korpusie oficerów rezerwowych Marynarki Wojennej (korpus techniczny). W 1934 roku jako oficer pospolitego ruszenia pozostawał w ewidencji Powiatowej Komendy Uzupełnień Warszawa Miasto III.
W 1926 publicznie opowiedział się przeciwko przewrotowi majowemu. W latach 1932-1939 pracował jako kierownik działu sztucznych dróg wodnych w Biurze Dróg Wodnych Ministerstwa Komunikacji. W latach 1940-1944 wchodził w skład polskiego personelu Zarządu Dróg Wodnych w Warszawie. Ze stolicy wysiedlony został po upadku powstania warszawskiego.
Od 1945 aż do odejścia na emeryturę w 1951 pracował jako członek Rady Technicznej Ministerstwa Komunikacji. W latach 1947-1950 wykładał na Politechnice Warszawskiej jako adiunkt w Katedrze Budownictwa Wodnego. W latach 1952−1953 był doradcą technicznym Centralnego Zarządu Dróg Wodnych Śródlądowych Ministerstwa Żeglugi. Od 1953 aż do śmierci w 1955 doradzał Komitetowi Gospodarki Wodnej PAN przy pracach nad Planem Gospodarki Wodnej Polski.
Publikował prace z zakresu gospodarki żeglugi, występował m.in. na I Ogólnokrajowym Kongresie Inżynierów we Lwowie. Jego autorstwa jest m.in. mapa dróg wodnych Europy z 1947. Opracował lub współopracował wiele koncepcji dotyczących dróg wodnych, w tym kanału węglowego Górny Śląsk-Bałtyk, kanalizacji Bugu, Kanału Żerańskiego, kanalizacji górnej Wisły i zbiornika we Włodawie. W 1910 opatentował śluzę pneumatyczną, a w 1928 sposób jej uszczelnienia. Odznaczony Złotym Krzyżem Zasługi oraz Krzyżem Kawalerskim Orderu Odrodzenia Polski (16 lipca 1954 „za wybitne zasługi w dziedzinie nauki”). Imieniem Tadeusza Tillingera nazwano śluzę na warszawskim Żeraniu.

</doc>
<doc id="2721881" url="https://pl.wikipedia.org/wiki?curid=2721881" title="Cyklamat">
Cyklamat



</doc>
<doc id="2721887" url="https://pl.wikipedia.org/wiki?curid=2721887" title="Honda VT750 S">
Honda VT750 S

Honda VT750 S – japoński motocykl typu cruiser produkowany przez firmę Honda od 2010 roku.

</doc>
<doc id="2721895" url="https://pl.wikipedia.org/wiki?curid=2721895" title="Sepak takraw plażowy na Plażowych Igrzyskach Azjatyckich 2012">
Sepak takraw plażowy na Plażowych Igrzyskach Azjatyckich 2012

Podczas III Plażowych Igrzysk Azjatyckich rozegrano cztery turnieje w plażowej odmianie Sepak Takraw: dwa kobiece i dwa męskie. Turnieje odbywały się w dniach od 16 do 22 czerwca 2012 r. 

</doc>
<doc id="2721897" url="https://pl.wikipedia.org/wiki?curid=2721897" title="Międzynarodowy Festiwal Piosenki">
Międzynarodowy Festiwal Piosenki



</doc>
<doc id="2721899" url="https://pl.wikipedia.org/wiki?curid=2721899" title="Yamaha XT 1200 Z Super Tenere">
Yamaha XT 1200 Z Super Tenere

Yamaha XT 1200 Z Super Tenere – japoński motocykl typu turystyczne enduro produkowany przez Yamaha od 2010 roku.

</doc>
<doc id="2721906" url="https://pl.wikipedia.org/wiki?curid=2721906" title="Olav Bergene">
Olav Bergene

Olavn "Ravn" Bergene (ur. 5 marca 1975 roku) − norweski wokalista, muzyk i producent muzyczny. Znany głównie z występów w black metalowej grupie 1349. Jego pierwszym zespołem był Hofdingi Myrkra. Następnie współpracował z Alvheim.

</doc>
<doc id="2721907" url="https://pl.wikipedia.org/wiki?curid=2721907" title="Diecezja Tacuarembó">
Diecezja Tacuarembó

Diecezja Tacuarembó – diecezja rzymskokatolicka w Urugwaju. Siedziba mieści się w Tacuarembó w departamencie Tacuarembó. Obejmuje swoim obszarem departamenty: Tacuarembó i Rivera.
Historia.
Diecezja Tacuarembó została erygowana 22 października 1960 roku jako sufragania archidiecezji Montevideo. Diecezja powstała poprzez wyłączenie z terytorium diecezji Florida.

</doc>
<doc id="2721917" url="https://pl.wikipedia.org/wiki?curid=2721917" title="Honda VTR 1000 RC51 SP2">
Honda VTR 1000 RC51 SP2

Honda VTR 1000 – japoński motocykl sportowy produkowany przez firmę Honda w latach 2002-2006.

</doc>
<doc id="2721929" url="https://pl.wikipedia.org/wiki?curid=2721929" title="Najjaśniejsze gwiazdy według jasności wizualnej">
Najjaśniejsze gwiazdy według jasności wizualnej



</doc>
<doc id="2721953" url="https://pl.wikipedia.org/wiki?curid=2721953" title="Poľana (Niżne Tatry)">
Poľana (Niżne Tatry)

Poľana (1890 m) – szczyt w Niżnych Tatrach na Słowacji. Najbardziej na północ wysunięty punkt głównego grzbietu tych gór.
Topografia.
Znajduje się w zachodniej części Niżnych Tatr, w tzw. Dumbierskich Tatrach. Jej szczyt leży w charakterystycznym punkcie zagięcia głównego grzbietu niżnotatrzańskiego pod kątem prawie 90 stopni, między Sedlem Poľana (1837 m) na południowym wschodzie a Krzyskim Siodłem (1775 m) na południowym zachodzie, mniej więcej w połowie drogi między Chabeńcem i Chopokiem. Południowe stoki Poľany opadają dość łagodnie do doliny o nazwie Vajskovská dolina
Od szczytu Poľany w kierunku północnym odgałęzia się długie ramię górskie ze szczytami Bôr (1888 m) i Siná (1560 m), rozdzielające doliny: Demianowską na wschodzie i Krzyską na zachodzie.
Opis szczytu.
Szczyt, jak i cały główny grzbiet Dumbierskich Tatr budują granity typu „dumbierskiego”. Ze względu na odporność tych skał szczyt Poľany ma formę kopcowatą o dość gładkich i słabo urzeźbionych stokach.
Poľana leży na obszarze Parku Narodowego Niżne Tatry, a jej południowe stoki włączone zostały do rezerwatu przyrody Skalka.
Turystyka.
Przez szczyt Poľany, głównym grzbietem Niżnych Tatr, prowadzi znakowany kolorem czerwonym główny szlak turystyczny tych gór (tzw. Cesta hrdinov SNP). Z Doliny Demianowskiej przez Siodło Polany wyprowadzają na szczyt Poľany znaki żółte, które następnie wiodą na północ, przez Bôr na Siną.

</doc>
<doc id="2721955" url="https://pl.wikipedia.org/wiki?curid=2721955" title="Suzuki RMX 450Z">
Suzuki RMX 450Z

Suzuki RMX 450 Z – japoński motocykl enduro produkowany przez firmę Suzuki od 2010 roku.
Dane techniczne/Osiągi.
Typ silnika: 4-suwowy, 1-cylindrowy, chłodzony cieczš, DOHC
Pojemność skokowa: 449cm3
Średnica x skok tłoka: 96,0 mm x 62,1 mm
Układ zasilania: wtrysk paliwa
Rozrusznik: nożny (kopka)
Prześwit: 320 mm
Zawieszenie przód: 47 mm Showa dwukomorowy odwrócony widelec teleskopowy, sprężyny spiralne, tłumienie olejowe i gazowe
Zawieszenie tył: Wahacz wleczony, amortyzator typu łącznikowego z zewnętrznym zasobnikiem gazu, sprężyna spiralna, tłumienie olejowe i gazowe
Hamulce przód / tył: tarczowy / tarczowy

</doc>
<doc id="2721960" url="https://pl.wikipedia.org/wiki?curid=2721960" title="Niwelacja ze środka">
Niwelacja ze środka

Niwelacja ze środka – jedna z dwóch technik niwelacji geometrycznej.
Pomiar różnicy wysokości z niwelatorem ustawionym w dowolnym punkcie symetralnej odcinka łączącego dwie łaty niwelacyjne. W niwelacji ze środka kluczowym warunkiem jest ustawienie niwelatora w równej odległości od obu łat niwelacyjnych. Odległości te nie muszą być (i często nie są) najkrótszymi z możliwych. W konsekwencji tego stanowisko niwelatora nie musi być zlokalizowane na prostej łączącej obie łaty niwelacyjne:
Przebieg niwelacji ze środka:
Zgodnie z Rozporządzeniem ministra spraw wewnętrznych i administracji z 9 listopada 2011 w sprawie standardów technicznych wykonywania geodezyjnych pomiarów sytuacyjnych i wysokościowych oraz opracowywania i przekazywania wyników tych pomiarów do państwowego zasobu geodezyjnego i kartograficznego (§ 25 ust. 4), błąd średni pomiaru różnic wysokości metodą niwelacji geometrycznej ze środka nie może być większy niż 20 mm/km.

</doc>
<doc id="2721962" url="https://pl.wikipedia.org/wiki?curid=2721962" title="Marco Girnth">
Marco Girnth

Marco Girnth (ur. 10 lutego 1970 w Düsseldorfie) – niemiecki aktor telewizyjny i filmowy.
Życiorys.
Urodził się w Düsseldorfie. Dorastał w dzielnicy Neuss w Norf i uczęszczał do katolickiego Norbert-Gymnasium w Knechtsteden. Studiował w szkole prawniczej w Kolonii, którą ukończył z pierwszym państwowym egzaminem.
Już podczas nauki pracował jako statysta w produkcjach telewizyjnych. Wreszcie otrzymał rolę Svena Rusinka w operze mydlanej RTL "Unter Uns" ("Między nami", 1995–98). W roku 2001 przyjął rolę komisarza ds. karnych Jana Maybacha w serialu kryminalnym ZDF "Soko Leipzig". W 2000 otrzymał nagrodę na Max Ophüls Festival w kategorii „Najlepszy młody aktor”.
W sierpniu 1998 roku ożenił się z aktorką Katją Woywood, znana jako Kim Krüger z serialu RTL "Kobra – oddział specjalny". Mają syna Niklasa. Zamieszkali w Berlinie. Od 2010 został patronem stowarzyszenia „Darowizny nadziei” („Hoffnung Spenden“), gdzie zajmuje się dziećmi ulicy.

</doc>
<doc id="2721964" url="https://pl.wikipedia.org/wiki?curid=2721964" title="Myśliwiecka">
Myśliwiecka

Myśliwiecka – drugi solowy album studyjny Artura Andrusa, wydany 5 marca 2012 roku nakładem wytwórni Mystic Production. Album zawiera 14 utworów wokalisty. Singlem promującym płytę został utwór „Piłem w Spale, spałem w Pile”.
Tytuł albumu pochodzi od nazwy ulicy w Warszawie, przy której znajduje się siedziba Programu III Polskiego Radia.
Album dotarł do 1. miejsca listy OLiS, uzyskując status podwójnej platynowej płyty.
Okładkę do płyty przygotowała Jaśmina Parkita.
Lista utworów.
Opracowano na podstawie materiału źródłowego.

</doc>
<doc id="2721965" url="https://pl.wikipedia.org/wiki?curid=2721965" title="Lokomotiw Płowdiw">
Lokomotiw Płowdiw



</doc>
<doc id="2721970" url="https://pl.wikipedia.org/wiki?curid=2721970" title="Joel Osteen">
Joel Osteen

Joel Scott Hayley Osteen, nazywany "Smiling Preacher": „uśmiechnięty kaznodzieja” (ur. 5 marca 1963 w Houston, w Teksasie) – amerykański pisarz chrześcijański, teleewangelista i starszy pastor z Lakewood Church w Houston. Jego telewizyjne kazania docierają do około siedmiu milionów odbiorców tygodniowo w 100 krajach na całym świecie.
Joel Osteen jest synem założyciela Kościoła Lakewood Johna Osteena (1921–1999) i Dolores (Dodie) Pilgrim Osteen (ur. 1933). Kościół ten odziedziczył po ojcu. Wychowywał się ze starszym bratem Paulem oraz trzema siostrami: starszymi - Lisą i Tamarą oraz młodszą April. Przez jeden semestr uczęszczał na Oral Roberts University.
Jest autorem siedmiu książek, które osiągnęły status bestsellerów według czasopisma „New York Times”. Jego pierwsza książka "Your Best Life Now" wydana w 2004 przez Time Warner zadebiutowała na szczycie listy The New York Times; pozostawała na szczycie najlepiej sprzedawanej pozycji książkowej przez ponad 200 tygodni.
4 kwietnia 1987 poślubił Victorię L. Illoff. Mają dwójkę dzieci: syna Jonathana (ur. 1995) i córkę Alexandrę (ur. 1999).
W sierpniu 2017 w Houston podczas huraganu Harvey Joel Osteen nie zgodził się otworzyć swój kościół, w którym znalazłoby schronienie około 15 tys. osób.
Utwór „Joel” na albumie "" (2008) grupy muzycznej Heaven Shall Burn dotyczy Joela Osteena. Treść tekstu utworu opisuje go jako osobę czerpiącą zyski dzięki funduszom od ludzi lokujących w jego naukach swoje pragnienie szczęścia.

</doc>
<doc id="2721974" url="https://pl.wikipedia.org/wiki?curid=2721974" title="Marcel Felder">
Marcel Felder

Marcel Felder (ur. 9 lipca 1984 w Montevideo) – urugwajski tenisista, reprezentant w Pucharze Davisa.
Kariera zawodowa.
Jako zawodowy tenisista występuje od 2001 roku.
Felder jeden raz w grze pojedynczej osiągał finał w zmaganiach rangi ATP Challenger Tour. W grze podwójnej w turniejach tej samej kategorii dziewięciokrotnie zdobywał trofea. Najwyższe – 227. miejsce w singlu osiągnął podczas notowania 28 grudnia 2009. 11 czerwca 2012 zanotował 82. pozycję w deblu, co było jego najwyższą lokatą.
Tenisista reprezentuje Urugwaj w Pucharze Davisa od 2000 roku. Rozegrał łącznie 57 spotkań, z czego wygrał 33.
Wielki Szlem.
Marcel Felder nigdy nie awansował do fazy głównej turnieju wielkoszlemowego w singlu. W 2012 roku podczas Wimbledonu był najbliżej zagrania w turnieju głównym, lecz odpadł w ostatniej, 3 rundzie kwalifikacji po porażce z Kennym de Schepperem 3:6, 2:6, 3:6. W deblu raz brał udział w zmaganiach wielkoszlemowych – również podczas Wimbledonu w 2012 roku, kiedy razem z Malikiem al-Dżazirim przegrali 0:6, 6:7(1), 2:6 z rozstawionymi z nr 7. Maheshem Bhupathim i Rohanem Bopanną.

</doc>
<doc id="2721976" url="https://pl.wikipedia.org/wiki?curid=2721976" title="Lokomotiw Sofia">
Lokomotiw Sofia



</doc>
<doc id="2721980" url="https://pl.wikipedia.org/wiki?curid=2721980" title="Szkoła mistrzostwa sportowego">
Szkoła mistrzostwa sportowego

Szkoła mistrzostwa sportowego (skrótowo SMS) – rodzaj szkół sportowych w Polsce, które prowadzą szkolenie sportowe w jednej lub kilku dyscyplinach sportu, w co najmniej jednym oddziale, w kolejnych co najmniej trzech klasach danego typu szkoły. Szkoły mistrzostwa sportowego prowadzą szkolenie sportowe w większym wymiarze godzinowym niż szkoły sportowe.
Szkołami mistrzostwa sportowego mogą być szkoły podstawowe oraz szkoły ponadpodstawowe dla młodzieży.
Tworzenie szkół mistrzostwa sportowego.
Zasady działania szkół mistrzostwa sportowego (oraz klas i szkół sportowych) uregulowało zarządzenie Ministra Edukacji Narodowej z dnia 12 lutego 1997. Możliwość tworzenia szkół mistrzostwa sportowego wprowadzona została rozporządzeniem Ministra Edukacji Narodowej i Sportu z dnia 30 lipca 2002, określającym przy tym warunki tworzenia i funkcjonowania tego rodzaju szkół. Warunkiem utworzenia takiej szkoły jest posiadanie obiektów lub urządzeń sportowych niezbędnych dla realizacji szkolenia sportowego, lub możliwość korzystania z obiektów należących do innych jednostek organizacyjnych, potwierdzone umową zawartą pomiędzy organem prowadzącym szkołę a daną jednostką.
Szkolenie.
Uczniowie szkół mistrzostwa sportowego odbywają tygodniowo co najmniej 16 godzin zajęć sportowych.
W szkołach mistrzostwa sportowego realizuje się następujące etapy szkolenia sportowego:
Wyjątkiem są dyscypliny takie jak pływanie, gimnastyka artystyczna, gimnastyka sportowa, akrobatyka sportowa, łyżwiarstwo figurowe, narciarstwo alpejskie i tenis stołowy, w których ukierunkowany etap szkolenia sportowego może być realizowany począwszy od I klasy szkoły podstawowej, a specjalistyczny, począwszy od I klasy gimnazjum.
Szkoły mogą w szerokim zakresie współpracować z polskimi związkami sportowymi, klubami sportowymi, innymi stowarzyszeniami kultury fizycznej lub szkołami wyższymi prowadzącymi studia na kierunku wychowanie fizyczne. Współpraca może dotyczyć wzajemnego udostępniania obiektów lub urządzeń sportowych, korzystania z opieki medycznej i odnowy biologicznej, prowadzenia pomiarów, a także umożliwienie uczniom uczestnictwa w zawodach krajowych i międzynarodowych.
Wiele szkół mistrzostwa sportowego, kształcących w dyscyplinach drużynowych, takich jak piłka nożna czy piłka siatkowa, wystawia w rozgrywkach ligowych drużyny złożone z wyróżniających się uczniów.

</doc>
<doc id="2721987" url="https://pl.wikipedia.org/wiki?curid=2721987" title="Gregorio Álvarez">
Gregorio Álvarez

Gregorio Conrado Álvarez (ur. 26 listopada 1925 w Montevideo, zm. 28 grudnia 2016) – urugwajski prezydent, generał i dyktator. Jako prezydent Urugwaju służył "de facto" od 1981 do 1985 roku.
Życiorys.
Álvarez przystąpił do urugwajskiej akademii wojskowej w 1940 roku. Był szefem policji konnej w Montevideo w 1962 roku. W 1971 roku został awansowany do stopnia generała. Podobno używał informacji uzyskanych od schwytanych partyzantów do rozprawienia się z korupcją w administracji prezydenta Juana Bordaberry’ego.
Álvarez został prezydentem, ponieważ urugwajska organizacja Consejo de Seguridad Nacjonal została przez niego zmuszona, aby go tak nazwać. Prezydent przez kilka lat krwawo tłumił protesty przeciwko niemu. W końcu, w 1984 roku zgodził się przeprowadzić wybory, które przegrał, a następnie podał się do dymisji. W grudniu 2007 roku Álvarez został oskarżony o rzekome łamanie praw człowieka podczas dyktatury, w której odegrał znaczącą rolę. W dniu 22 października 2009 roku został uznany winnym i skazany na 25 lat więzienia za 37 morderstw i łamanie praw człowieka, jednak nie był w sądzie, aby usłyszeć werdykt, ponieważ był chory.

</doc>
<doc id="2721992" url="https://pl.wikipedia.org/wiki?curid=2721992" title="Ciekawość">
Ciekawość

Ciekawość (łac. "curiosus") – zachowanie polegające na nieświadomym pragnieniu poznania, poszukiwania, badania lub uczenia się. Ciekawość jest cechą człowieka, jak i wielu zwierząt. Zachowanie to w dużej mierze zależy od czynników zewnętrznych, środowiska, a także od doświadczenia we wcześniejszej znajomości tematu. Termin może być także używany do określenia zachowania powodowanego przez emocje, polegającego na dążeniu do poznania nowych rzeczy, będących siłą napędową badań naukowych i innych dyscyplin ludzkiej pracy.

</doc>
<doc id="2721993" url="https://pl.wikipedia.org/wiki?curid=2721993" title="Ignatij Misuragin">
Ignatij Misuragin



</doc>
<doc id="2722007" url="https://pl.wikipedia.org/wiki?curid=2722007" title="Sitodruk">
Sitodruk



</doc>
<doc id="2722014" url="https://pl.wikipedia.org/wiki?curid=2722014" title="Druk sitowy">
Druk sitowy

Druk sitowy, sitodruk, serigrafia – technika druku, w której formą drukową jest szablon nałożony na drobną siatkę tkaną, metalową lub wykonaną z włókien syntetycznych. Wykonanie odbitki polega na przetłaczaniu farby przez matrycę.
Technika druku sitowego.
Siatka sitodrukowa.
Siatka sitodrukowa to prostokątna rama, zwykle aluminiowa, z napiętą na niej siatką (tradycyjnie z nici jedwabnych lub bawełnianych, współcześnie z nylonu, poliestru lub metalu) z szablonem. W druku grafik najczęściej stosowane siatki zawierają od 100 do 150 włókien na centymetr (oczko siatki ma wtedy średnicę od 40 do 34 mikrometrów).
Wykonanie formy drukowej.
Przygotowanie formy drukowej polega na wykonaniu szablonu, czyli zakryciu miejsc nie drukujących – zablokowaniu otworków siatki sitodrukowej. Istnieje na to wiele sposobów, a wybór jednego z nich zależy od rodzaju farby, sita, wysokości nakładu i oczekiwanych efektów na odbitce. Stosuje się np.
Farby sitodrukowe.
Wyróżniamy dwa główne typy farb sitodrukowych stosowane do druku na tekstyliach: farby wodne i farby plastizolowe. Te pierwsze charakteryzują się bezwonnością, nie zawierają PVC i formaldehydu, można nimi drukować na bardzo gęstych siatkach, a także dają żywe i wysoko nasycone kolory. W przypadku farb plastizolowych główną zaletą jest ich większy współczynnik krycia, ze względu na podwyższoną gęstość, natomiast minusem jest silny zapach. Drukarnie sitodrukowe stosują te dwa rodzaje farb naprzemiennie. Główną zaletą farb plastizolowych jest to, że nie zasychają na sicie podczas procesu druku. Pełną odporność na pranie uzyskuje się po utrwaleniu ich w temperaturze 160 °C.
Do druku na pozostałych materiałach stosuje się głównie farby rozpuszczalnikowe. Istnieje też szereg farb specjalnych jak lakiery UV, farby metaliczne czy farby wywabowe do tkanin, które tworzą wzór przez usunięcie pigmentu.
Proces druku.
Wydruk jest tworzony przez przetłaczanie farby na podłoże (ręcznie lub z użyciem pras sitodrukowych). Odpowiednio skonstruowane maszyny sitodrukowe umożliwiają druk także na zakrzywionych (np. cylindrycznych) podłożach. Precyzja i rozdzielczość druku sitowego jest bezpośrednio zależna od gęstości użytej siatki, i na ogół wielokrotnie niższa od standardowej osiągalnej np. w druku offsetowym.
Podczas drukowania w maszynie płaskiej farba drukowa jest rozprowadzana na całej powierzchni siatki i przesuwającym się po niej raklą jest przeciskana przez wolne oczka siatki bezpośrednio na podłoże drukowe. W przypadku nadruku na przedmiocie okrągłym, podczas procesu druku rakla stoi w miejscu natomiast przesuwa się sito oraz obraca przedmiot drukowany. Aby uzyskać dokładne przeniesienie obrazu z sita na przedmiot prędkość przesuwu sita oraz prędkość liniowa obracanego przedmiotu muszą być identyczne. W urządzeniach starszej generacji oraz tańszych rozwiązaniach realizowane jest to za pomocą zębatki i koła zębatego natomiast nowocześniejsze urządzenia buduje się z wykorzystaniem serwonapędów, które umożliwiają bardzo dokładną synchronizację prędkości sita i przedmiotu, a do tego zmiana średnicy drukowanego przedmiotu nie pociąga za sobą żadnych zmian mechanicznych.
Usuwanie szablonu.
Szablon usuwa się za pomocą odwarstwiacza. Wspomnianą cieczą zrasza się siatkę, na której jest wyświetlony szablon z obydwu stron. Od razu po spryskaniu siatki odwarstwiaczem należy np. szorstką gąbkę nasączyć opóźniaczem (np. detergent w żelu do czyszczenia WC, który opóźnia parowanie odwarstwiacza) po czym wyszorować siatkę z obydwu stron. Po tych czynnościach należy sito postawić licem do siebie (przeciwną stroną do klejenia siatki z ramą, w przeciwnym wypadku grozi to odwarstwieniem/odklejeniem sita od ramy) i pod ciśnieniem wypłukać naświetloną emulsje światłoczułą wodą. Jeśli emulsja nie zejdzie we wszystkich miejscach, czynność należy powtórzyć.
Historia druku sitowego.
Technika sitodruku wywodzi się od metod druku szablonowego, stosowanego na Dalekim Wschodzie od tysięcy lat, zwłaszcza w Japonii. Za twórców sitodruku uznaje się Japończyków – Yuzensai Miyasaki, który w XVII w. wykorzystał tę metodę do ozdabiania kimon i Zisukeo Hirose, który w XIX w. wynalazł szablon zwany "katagami". Wycięty z papieru motyw wzoru nanoszony był na napiętą na drewnianej ramie siatkę z włosów ludzkich lub zwierzęcych. Na wyspach Fidżi szablony do drukowania tkanin wykonywano z dziurkowanych liści bananów. W XVIII wieku szablony używano do wykonywania imitacji tkanin dekoracyjnych, później także tapet. Pod koniec tego samego wieku szablon znalazł szerokie zastosowanie w dekoracji ścian, mebli i innych sprzętów. Użycie sita – naciągniętego na ramę, zakrytego częściowo lakierem, jedwabiu – było dokonaniem Samuela Simona, który opatentował tę metodę, nazwaną silk-screen, w 1907 roku w Manchesterze (Wielka Brytania).
Technika ta rozwijała się i rozpowszechniała w czasach I wojny światowej głównie w Stanach Zjednoczonych. John Pilsworth z San Francisco zapoczątkował druk wielokolorowy z jednej formy drukarskiej. Dużym krokiem naprzód było wynalezienie przez Louisa F. D’Autremont filmu szelakowego, nazwanego Profilm, który umożliwił szybsze i bardziej dokładne przygotowywanie szablonów. Został on wkrótce zastąpiony przez odkrycie Josepha Ulano – film celulozowy, będącego w użytku do dziś.
Początkowo technika sitodruku wykorzystywana była tylko w poligrafii. Powodzenie zapewniała jej swoboda w dobieraniu podłoży drukarskich – co dotyczy w równej mierze materiału, faktury jak i kształtu – stosowania różnych rodzajów farb i możliwość druku na tkaninie – tzw. filmdruk. Lata 30. XX wieku przyniosły rozpowszechnienie druku sitowego wśród artystów plastyków. Eksperymentowała z nią grupa artystów amerykańskich pod kierunkiem Anthony Velonisa, autora pierwszego podręcznika opisującego tę technikę. Słowo serigrafia (łac. "sericum" – jedwab) wprowadził Carl Zigrosser, ówczesny kurator Muzeum Sztuki w Filadelfii. Pierwsza wystawa grafik w technice serigrafii odbyła się w 1938 roku w Contemporary Arts Gallery w Nowym Jorku. Dwa lata później powstało w Stanach Zjednoczonych Narodowe Stowarzyszenie Serigrafów (ang. "The National Serigraph Society").
W połowie XX wieku sitodruk, najpierw jako technika poligraficzna, rozpowszechnił się w Europie. Serigrafia, jako technika artystyczna i poligraficzna, weszła także do programu nauczania w szkołach. Lata 50. i 60. były czasem rozwoju w Europie i Ameryce prądów artystycznych, op-artu i pop-artu, które wykorzystywały i rozwijały technikę serigrafii. Przykładem mogą być prace Andy Warhola i Richarda Anuszkiewicza.
Interesującym przyczynkiem do historii sitodruku jest wykorzystanie go (ze względu na prostotę przygotowania form drukarskich i procesu druku w bardzo prymitywnych warunkach) w podziemnych drukarniach w Polsce w latach 70. i 80. XX w., zwłaszcza w technologii opracowanej przez Witolda Łuczywo do druku niezależnego pisma "Robotnik". Na początku lat 80. (tzn. w czasie stanu wojennego), w związku z konfiskatą dotychczas funkcjonujących drukarni "powielaczowych", technologia ta była naśladowana przez liczne podziemne oficyny wydawnicze, np. "Głos", jednak bez zadowalających rezultatów.
W celu popularyzacji wiedzy o sitodruku i przekazywania nowości w tej dziedzinie w Polsce powstało Stowarzyszenie Sitodrukarzy Polskich, obecnie Polskie Stowarzyszenie Sitodruku i Druku Cyfrowego z siedzibą w Krakowie, będące członkiem międzynarodowej organizacji FESPA.
Zastosowanie sitodruku.
Sitodruk jest wykorzystywany do drukowania jedno- i wielobarwnego, również wielkoformatowego, na papierze, tekturze, foliach i płytach z tworzyw sztucznych, metalach (np. plakatów, etykiet, opakowań, kalkomanii, reklam) oraz na przedmiotach uformowanych, tzw. kształtkach z różnych materiałów, m.in. na butelkach szklanych i z tworzyw sztucznych, pojemnikach na butelki, płytach kompaktowych, płytach czołowych urządzeń i przyrządów kontrolnych, itp. Bywa też używany do wyrobu obwodów drukowanych i klawiatur membranowych, wykonywania nadruków na koszulkach. Sitodruk stosowany do druku na wyrobach włókienniczych jest zwany filmodrukiem zaś stosowany w grafice artystycznej i użytkowej – serigrafią.
Sitodruk wykorzystuje się również w mikroelektronice do wytwarzania układów scalonych. Jest to jedyna metoda umożliwiająca zadruk wielu rodzajów podłoży, o różnej fakturze i kształcie. W Polsce sitodruk, zwłaszcza przemysłowy, zaczął się szybko rozwijać na początku lat 90. XX wieku. Powstało wiele zakładów i pracowni sitodrukowych, które w odpowiedzi na wymogi wolnego rynku zaczęły drukować materiały opakowaniowe, reklamy, plakaty, materiały biurowe i upominki. Także rozwój niektórych gałęzi przemysłu, np. samochodowego czy płyt kompaktowych otworzył nowe możliwości wykorzystania techniki sitodruku. To pociągnęło za sobą zapotrzebowanie na maszyny drukarskie i materiały. Na rynku polskim, oprócz dealerów używanych maszyn z zagranicy, pojawili się producenci krajowi. Powstały również przedstawicielstwa wielu producentów farb, chemikaliów, folii i papierów oraz innych materiałów.

</doc>
<doc id="2722016" url="https://pl.wikipedia.org/wiki?curid=2722016" title="Diecezja Maldonado-Punta del Este-Minas">
Diecezja Maldonado-Punta del Este-Minas

Diecezja Maldonado-Punta del Este-Minas – diecezja rzymskokatolicka w Urugwaju. Siedziba mieści się w Maldonado w departamencie Maldonado. Obejmuje swoim obszarem departamenty: Maldonado i Rocha.
Historia.
Diecezja Maldonado-Punta del Este została erygowana 10 stycznia 1966 roku jako sufragania archidiecezji Montevideo. Diecezja powstała poprzez wyłączenie z terytorium diecezji Minas.
2 marca 2020 decyzją papieża Franciszka została połączona z diecezją Minas i uzyskała obecną nazwę.

</doc>
<doc id="2722020" url="https://pl.wikipedia.org/wiki?curid=2722020" title="Shawnacy Barber">
Shawnacy Barber

Shawnacy Campbell Barber (ur. 27 maja 1994 w Las Cruces) – kanadyjski lekkoatleta, skoczek o tyczce.
W 2015 został złotym medalistą igrzysk panamerykańskich oraz mistrzostw świata, zaś podczas mistrzostw świata wywalczył złoty medal. Mistrz Kanady (2013), medalista mistrzostw NCAA.
25 kwietnia 2017 roku sportowiec dokonał coming-outu jako gej.

</doc>
<doc id="2722041" url="https://pl.wikipedia.org/wiki?curid=2722041" title="Daisy Jepkemei">
Daisy Jepkemei

Daisy Jepkemei (ur. 25 października 1996) – kenijska lekkoatletka, biegaczka długodystansowa, od stycznia 2022 reprezentująca Kazachstan..

</doc>
<doc id="2722046" url="https://pl.wikipedia.org/wiki?curid=2722046" title="Stella Rutto">
Stella Rutto

Stella Jepkosgei Rutto (ur. w 1996) – kenijska lekkoatletka, biegaczka długodystansowa.

</doc>
<doc id="2722047" url="https://pl.wikipedia.org/wiki?curid=2722047" title="Stella Jepkosgei Rutto">
Stella Jepkosgei Rutto



</doc>
<doc id="2722048" url="https://pl.wikipedia.org/wiki?curid=2722048" title="Dek">
Dek



</doc>
<doc id="2722049" url="https://pl.wikipedia.org/wiki?curid=2722049" title="Stella Ruto">
Stella Ruto



</doc>
<doc id="2722050" url="https://pl.wikipedia.org/wiki?curid=2722050" title="Pokład statku">
Pokład statku

Pokład statku – trwałe, wodoszczelne pokrycie zamykające od góry kadłub statku. Może być stalowe, drewniane lub wykonane z kompozytów. W nomenklaturze żeglarskiej nazywane jest dekiem lub pokładówką.
Na statku może być kilka pokładów. Rozróżnia się:
Pokłady mogą być oznaczone literami lub liczbami. Mogą też nosić nazwy związane z ich funkcją np. pokład namiarowy, łodziowy, promenadowy, słoneczny itp. Na małych jednostkach znajdują się również półpokłady będące wąskimi przejściami znajdującymi się wzdłuż pokładówek lub kokpitu.
Pokłady projektowane są na wiele sposobów zapewniając wygodną i bezpieczną żeglugę załodze. Powierzchnię pokładu pokrywa się antypoślizgową warstwą. Dookoła pokładu często znajduje się nadburcie (falszburta) z relingami mające zapobiec wypadnięciu za burtę. Do schodzenia pod pokład służą zejściówki oraz luki. W pokładzie montuje się również otwory wentylacyjne oraz okna i świetliki zapewniające oświetlenie w kabinach. W pokładzie może znajdować się kokpit.
All hands on deck! (wszystkie ręce na pokład!) - to zawołanie żeglarskie oznaczające natychmiastowe wezwanie całej załogi na pokład w celu wykonania jakiejś czynności mającej ratować statek przed niebezpieczeństwem (np. w celu wykonania błyskawicznego manewru przed zauważoną właśnie górą lodową, lub zbliżającym się sztormem).

</doc>
<doc id="2722051" url="https://pl.wikipedia.org/wiki?curid=2722051" title="Ivan Santini">
Ivan Santini

Ivan Santini (ur. 21 maja 1989 w Zadarze) – chorwacki piłkarz występujący na pozycji napastnika. Od 2019 roku jest zawodnikiem chińskiego klubu Jiangsu Suning.
Karierę rozpoczynał w FC Ingolstadt 04, z którego odszedł w 2009 roku do NK Zadar. W sezonie 2012/2013 był z niego wypożyczony do SC Freiburg. W rozgrywkach Bundesligi zadebiutował 5 lutego 2012 roku w meczu przeciwko Werderowi Brema (2:2). W latach 2013–2015 grał w KV Kortrijk, a w sezonie 2015/2016 był zawodnikiem Standardu Liège. Latem 2016 trafił do SM Caen. Z kolei przed sezonem 2018/19 przeniósł się do Anderlechtu, gdzie już w pierwszych trzech meczach ligowych popisał się niebywałą skutecznością, strzelając 7 bramek - z czego w debiucie i drugim swoim meczu notował po hat-tricku. W sumie w barwach Anderlechtu zagrał 39 meczów i strzelił 16 bramek. Latem 2019 roku za kwotę 5 milionów euro trafił do Chin, gdzie reprezentuje barwy Jiangsu Suning F.C.
Życie prywatne.
Ivan jest młodszym bratem Krševana grającego na pozycji bramkarza, byłego zawodnika Jagiellonii.

</doc>
<doc id="2722053" url="https://pl.wikipedia.org/wiki?curid=2722053" title="Jonathan Borlee">
Jonathan Borlee



</doc>
<doc id="2722054" url="https://pl.wikipedia.org/wiki?curid=2722054" title="Kevin Borlee">
Kevin Borlee



</doc>
<doc id="2722055" url="https://pl.wikipedia.org/wiki?curid=2722055" title="Rob Tobin">
Rob Tobin



</doc>
<doc id="2722059" url="https://pl.wikipedia.org/wiki?curid=2722059" title="Bobo (grupa etniczna)">
Bobo (grupa etniczna)

Bobo – grupa etniczna zamieszkująca zachodnie Burkina Faso, mówiąca językiem mande. Populacja liczy ponad 500 tys. osób (2011), dzieli się na dwa odłamy: "Bobo Madare" i "Bobo Fing".

</doc>
<doc id="2722065" url="https://pl.wikipedia.org/wiki?curid=2722065" title="Epizootia">
Epizootia

Epizootia, epizoocja (pomór, zaraza) – występowanie zachorowań na jedną z chorób zakaźnych, wśród zwierząt domowych lub dzikich na danym terenie, w zdecydowanie większej liczbie niż w poprzednich latach rejestracji danych.
Analogiczne zjawisko w zbiorowiskach ludzkich nazywamy epidemią, a roślinnych epifitozą.
W 1924 r. w Paryżu powołano Międzynarodowy Urząd ds. Zwalczania Epizootii (fr. "Office International des Epizooties, OIE"). W 2003 zmienił nazwę na Światowa Organizacja Zdrowia Zwierząt.

</doc>
<doc id="2722067" url="https://pl.wikipedia.org/wiki?curid=2722067" title="Reprezentacja Urugwaju w rugby 7 mężczyzn">
Reprezentacja Urugwaju w rugby 7 mężczyzn

Reprezentacja Urugwaju w rugby 7 mężczyzn – zespół rugby 7, biorący udział w imieniu Urugwaju w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Unión de Rugby del Uruguay, członek Sudamérica Rugby oraz World Rugby.

</doc>
<doc id="2722071" url="https://pl.wikipedia.org/wiki?curid=2722071" title="Fallou Diagné">
Fallou Diagné

Serigne Fallou Diagné (ur. 14 sierpnia 1989 w Pikine) – senegalski piłkarz występujący na pozycji obrońcy w tureckim klubie Konyaspor oraz w reprezentacji Senegalu. Posiada także obywatelstwo francuskie.
Kariera klubowa.
Fallou Diagne jest wychowankiem rodzimego klubu Génération Foot. W 2007 roku trafił do FC Metz. Do kadry pierwszego zespołu dołączył w 2008 roku. W Ligue 2 zadebiutował 18 sierpnia 2008 roku w meczu przeciwko Amiens SC (1:1). W styczniu 2012 roku został piłkarzem SC Freiburg. W rozgrywkach Bundesligi zadebiutował 21 stycznia 2012 roku w meczu przeciwko FC Augsburg (1:0).
26 sierpnia 2014 roku podpisał 3–letni kontrakt z pierwszoligowym Stade Rennais FC.

</doc>
<doc id="2722072" url="https://pl.wikipedia.org/wiki?curid=2722072" title="Czerwień (gród)">
Czerwień (gród)

Czerwień – główny ośrodek Grodów Czerwieńskich. Obecnie w polskiej historiografii zwykle uznaje się, że Czerwieniem było grodzisko we wsi Czermno w gminie Tyszowce. Jednak w przeszłości pojawiały się inne lokalizacje, przede wszystkim Czerwonogród nad Dniestrem na Podolu Zachodnim i inne.
Etymologia.
Barwnikowy źródłosłów nazwy Czerwień (…) Według „Słownika Starożytności Słowiańskich” (1961, t. 1, s. 302) rdzeń tej nazwy pochodzi od „czerwia”, tzn. poczwarki owada barwnikowego. Taki wywód przypomniała ostatnio I. Kutyłowska (1992, s. 32), „Warownia Czerwień-Czermno stała się zapewne głównym polskim ośrodkiem handlu „czerwiem” z Bliskim Wschodem, co utrwaliło jej nazwę urobioną od tego robaka, dostarczającego tak poszukiwanego w średniowieczu purpurowego barwnika.
Historia.
W 981 Czerwień (wraz z innymi zachodniosłowiańskimi grodami) został zdobyty przez Włodzimierza I podczas wyprawy na terytorium Lachów (Polaków). Latopisy ruskie wymieniają gród kilkunastokrotnie, natomiast jednostkę terytorialną, której był on stolicą nazywają zamiennie raz ziemią czerwieńską (wzmianka z 1225 roku) i kilkakrotnie Grodami Czerwieńskimi (wzmianki z lat 1018, 1031, 1288).
Sam Czerwień jako gród wymieniony został w latopisach pod datami: 981 (tu jako gród „lacki”, czyli pierwotnie zachodniosłowiański), 1099, 1121, 1157, 1163, 1171, 1205, 1221, 1225, 1232, 1236, 1240, 1266, 1288 i 1289. Dzięki temu lokalizacja grodu (przynajmniej w świetle źródeł) nie pozostawia wątpliwości. Czerwień pojawia się bowiem w kronikach ruskich zawsze w kontekście walk i wydarzeń mających miejsce wokół Włodzimierza, Bełza, Chełma, Sąsiadki oraz Uchań.
W XI, XII i XIII w. warownia Czerwień była w rękach książąt włodzimierskich (Księstwo Halicko-Wołyńskie). Największy jego rozwój przypada na przełom XII i XIII w. W 1240 Czerwień został zniszczony przez Tatarów i następnie odbudowany. Kres istnienia grodu nastąpił w wyniku kolejnego najazdu tatarskiego po 1289, kiedy Czerwień zniknął z powierzchni ziemi. Pamięć o grodzie zanikła na wiele stuleci, a jego funkcję przejął Bełz. Dlatego w miejsce starych nazw jak ziemia czerwieńska i Grody Czerwieńskie pojawiło się pojęcie księstwa bełskiego lub ziemi bełskiej w 1462 przekształconej w województwo.
W XIV w. terytorium Grodów Czerwieńskich (ówczesna Ruś Czerwona pozostająca pod kontrolą chanatu tatarskiego) zostało włączone powtórnie przez Kazimierza Wielkiego w skład państwa polskiego.
Archeologia.
Badania archeologiczne w Czermnie, w odległości ok. 1 km na poł. wsch. od wsi wykazały, że na bagnistych łąkach znajdują się pozostałości rozległego kompleksu osadniczego złożonego z grodziska, podgrodzia i kilku osad oraz cmentarzysk. W obrębie wałów, na dziedzińcu są pozostałości studni grodowej, jeszcze dziś okresowo wypełniające się wodą. Samo grodzisko znajduje się w rozgałęzieniu Siniuchy – lewego dopływu Huczwy. Ranga znalezisk, takich jak brązowe enkolpiony-relikwiarze, kamienna ikonka, głowice buław, szpila kościana z główką w kształcie orła, ślady tresury niedźwiedzi, ozdoby, przypadkowe znalezisko zdobionego kiścienia, poświadcza niepoślednie znaczenie grodu jako centrum Grodów Czerwieńskich.

</doc>
<doc id="2722073" url="https://pl.wikipedia.org/wiki?curid=2722073" title="Egipt na Letnich Igrzyskach Olimpijskich 2012">
Egipt na Letnich Igrzyskach Olimpijskich 2012

Egipt na Letnich Igrzyskach Olimpijskich 2012, które odbyły się w Londynie, był reprezentowany przez 112 zawodników.
Był to dwudziesty pierwszy start reprezentacji Egiptu na letnich igrzyskach olimpijskich.

</doc>
<doc id="2722082" url="https://pl.wikipedia.org/wiki?curid=2722082" title="Walter Garre">
Walter Garre

Walter J. Garre López (ur. 2 września 1945 w Paysandú) – urugwajski kolarz torowy, uczestnik Letnich Igrzysk Olimpijskich 1968 w Meksyku.

</doc>
<doc id="2722088" url="https://pl.wikipedia.org/wiki?curid=2722088" title="Diatermia">
Diatermia

Diatermia (z gr. "dia", czyli „przez”, oraz "thérme", czyli „ciepło”) − zabieg fizykoterapeutyczny polegający na miejscowym nagrzewaniu tkanek pod wpływem silnego pola elektromagnetycznego, co przyczynia się do rozluźnienia mięśni i łagodzi odczucia bólu. 
W diatermii terapeutycznej stosowanej w rehabilitacji stosuje się pola magnetyczne lub elektryczne o częstotliwości 2,45–27,12 MHz i mocy kilkuset watów. W tej kategorii wyróżnia się dwa rodzaje diatermii:
Wyróżnia się też diatermię chirurgiczną, w której do cięcia i koagulacji tkanek stosuje się elektrokauter.

</doc>
<doc id="2722090" url="https://pl.wikipedia.org/wiki?curid=2722090" title="Jorge Salinas (piłkarz)">
Jorge Salinas (piłkarz)

Jorge Ramón Salinas Martínez (ur. 6 maja 1992 w Pirayú) – paragwajski piłkarz występujący na pozycji ofensywnego pomocnika w Guaireña F.C..
Sukcesy.
Legia Warszawa;
Kariera klubowa.
Salinas jest wychowankiem drużyny 24 de Junio, której trenerem był jego ojciec. W późniejszym czasie przeszedł do Club Libertad, z siedzibą w stołecznym mieście Asunción, jednak nie zdołał zadebiutować w jego barwach w lidze i we wrześniu 2009 roku został zawodnikiem słowackiego drugoligowca - AS Trenčín. Szybko został podstawowym zawodnikiem drużyny, a w marcu 2010 roku udał się na czterodniowe testy do Chelsea, natomiast dwa miesiące później wziął udział w obozie przygotowawczym Ajaxu Amsterdam. W październiku 2011 roku był jeszcze testowany w SBV Vitesse, lecz nie znalazł zatrudnienia w żadnym z tych klubów. Po dwóch latach spędzonych w Trenčínie, pomógł zespołowi awansować do najwyższej klasy rozgrywkowej. W Corgoň Lidze zadebiutował 15 lipca 2011 roku w przegranym 1:3 spotkaniu ze Slovanem Bratysława, natomiast premierowego gola strzelił 23 listopada tego samego roku w zremisowanej konfrontacji z MŠK Žilina (3:3).
31 lipca 2012 roku Salinas na zasadzie wolnego transferu został zawodnikiem Legii Warszawa. Rozegrał dla niej 13 meczów na poziomie Ekstraklasy, 4 kwietnia 2013 r. rozwiązując umowę z "Wojskowymi".
Kariera reprezentacyjna.
Swoje występy w kadrze narodowej Salinas rozpoczął od reprezentacji U-15. W 2009 roku, jako zawodnik reprezentacji Paragwaju do lat 17 został powołany na Młodzieżowe Mistrzostwa Ameryki Południowej, gdzie rozegrał trzy mecze i wpisał się na listę strzelców w wygranym spotkaniu z Peru. Jego drużyna nie zdołała jednak awansować do drugiej rundy turnieju i nie zakwalifikowała się ostatecznie na Mistrzostwa Świata U-17 w Nigerii.

</doc>
<doc id="2722095" url="https://pl.wikipedia.org/wiki?curid=2722095" title="Bytyńcy">
Bytyńcy

Bytyńcy, Byteńcy, Beteńcy – według "Geografa Bawarskiego" Bethenici, w "Chronicon Moissiacense" zaś Bethenzi – plemię słowiańskie z grupy plemion połabskich. Należało do związku obodryckiego. Zamieszkiwało wschodni brzeg dolnej Łaby, tereny obecnej Meklemburgii. Sąsiadowało od północy z Glinianami, od południa ze Smolińcami. W źródłach historycznych pojawia się w 811 roku w związku z wyprawą Karola Wielkiego. Podbite w IX -X wieku. Po raz ostatni wymienione w Geografie Bawarskim w IX wieku.

</doc>
<doc id="2722099" url="https://pl.wikipedia.org/wiki?curid=2722099" title="Innaarsuit">
Innaarsuit

Innaarsuit, Innarsuit – miejscowość na zachodnim wybrzeżu Grenlandii, w gminie Qaasuitsup. W Innaarsuit znajduje się heliport będący środkiem komunikacji z innymi miejscowościami na Grenlandii.
Według danych oficjalnych liczba mieszkańców w 2011 roku wynosiła 172 osoby.

</doc>
<doc id="2722111" url="https://pl.wikipedia.org/wiki?curid=2722111" title="Śluza im. inż. Tadeusza Tillingera">
Śluza im. inż. Tadeusza Tillingera

Śluza im. inż. Tadeusza Tillingera ("Śluza Żerań") – wybudowana wraz z Kanałem Żerańskim śluza na drodze wodnej z warszawskiej Wisły nad Jezioro Zegrzyńskie. Nosi imię Tadeusza Tillingera, polskiego inżyniera hydrotechnika.
Opis konstrukcji.
Budowla jest śluzą jednokomorową. Jej całkowita długość wynosi 104 metry (przy wymiarach komory ). Nie ma wrót, lecz zasuwy płaskie, z uwagi na występujące na Wiśle stany wody wyższe niż na Kanale Żerańskim. Dzięki takiemu rozwiązaniu możliwe jest utrzymywanie piętrzenia wody zarówno od strony Kanału Żerańskiego, jak i od strony Wisły, gdy w czasie wezbrań poziom wody w rzece jest wyższy od poziomu wody w Jez. Zegrzyńskim. Tego rodzaju rozwiązanie czyni z niej śluzę o charakterze unikatowym.
Obydwie głowy śluzy oraz komora są konstrukcji betonowej, dozbrojonej. Komora śluzy, o głębokości 10 m, składa się z 5 sekcji, w dwóch z nich znajdują się galerie, połączone w płycie dna odcinkami kanału dobiegowego, służące do napełniania i opróżniania śluzy wodą. Zamknięcia obydwu głów stanowią płaskie, stalowe zasuwy, uszczelniane elementami drewnianymi. Dla ułatwienia przesuwania podwieszone są one na rolkach do zwodzonych, stalowych belek mostowych. Każda zasuwa jest napędzana niezależnie silnikami elektrycznymi, mechanizm przesuwu stanowi łańcuch Galla, ponadto istnieje możliwość ręcznego jej przesuwania przy pomocy mechanizmu korbowego. Czas przesuwania zapory przez napęd elektryczny: 2 min, ręcznie (przy dwóch osobach dla każdej z zasuw): 115 min. Po przesunięciu zasuw do wnęk bocznych następuje podniesienie mostu zwodzonego, leżącego nad zasuwami. Mechanizm podnoszenia mostu był elektryczny oraz, jako rezerwowy, ręczny. Czas podnoszenia mostu zwodzonego przy napędzie elektrycznym: 0,5 min, ręcznie: 18 min. Po remoncie w 1993 roku napęd elektryczny zmieniono na hydrauliczny.
Pulpit sterowniczy śluzy znajduje się w trzypiętrowej wieży znajdującej się przy śluzie. W wieży tej znajdują się również pomieszczenia obsługi i biura regionalnego nadzoru wodnego. Po obydwu stronach śluzy znajdują się awanporty ze stanowiskami cumowniczymi.
Historia.
Śluzę uruchomiono w 1963 roku, wraz z Kanałem Żerańskim i Stopniem Wodnym Dębe tworzy ona warszawski węzeł wodny. Śluza nosi imię inż. Tadeusza Tillingera, który był autorem koncepcji utworzenia połączenia żeglugowego od Żerania do Zegrza, oraz autorem wielu innych projektów hydrotechnicznych. Śluza była intensywnie eksploatowana w latach 60. i 70. XX wieku jako droga transportu kruszywa i zboża. Obecnie największe znaczenie ma dla ruchu turystycznego. W sezonie letnim codziennie korzysta z niej statek, obsługujący połączenie pomiędzy cyplem Czerniakowskim a Serockiem. W latach 1986–1987 było około 3200 śluzowań rocznie, w latach 2003–2004: 730-750, w 2011 – około 1000.
W 2005 przy śluzie prowadzono prace remontowe.

</doc>
<doc id="2722128" url="https://pl.wikipedia.org/wiki?curid=2722128" title="Jorge Jukich">
Jorge Jukich

Jorge Eduardo Jukich Curbelo (ur. 6 stycznia 1943 w Montevideo) – urugwajski kolarz torowy i szosowy, dwukrotny olimpijczyk, dwukrotny medalista mistrzostw Urugwaju (brąz w 1969 i srebro w 1972).

</doc>
<doc id="2722131" url="https://pl.wikipedia.org/wiki?curid=2722131" title="Urugwaj na Letnich Igrzyskach Olimpijskich 1964">
Urugwaj na Letnich Igrzyskach Olimpijskich 1964

Urugwaj na Letnich Igrzyskach Olimpijskich 1964 reprezentowało 23 zawodników (sami mężczyźni). Był to 9 start reprezentacji Urugwaju na letnich igrzyskach olimpijskich.
Reprezentant tego kraju Washington Rodríguez zdobył pierwszy i jak dotąd jedyny medal w boksie dla swojego kraju na igrzyskach. Najmłodszym zawodnikiem był Jorge Maya (20 lat i 160 dni), a najstarszym Ricardo Vázquez (32 lata i 28 dni).

</doc>
<doc id="2722138" url="https://pl.wikipedia.org/wiki?curid=2722138" title="Diecezja Melo">
Diecezja Melo

Diecezja Melo – diecezja rzymskokatolicka w Urugwaju. Siedziba mieści się w Melo w departamencie Cerro Largo. Obejmuje swoim obszarem departamenty: Cerro Largo i Treinta y Tres. 
Historia.
Po raz pierwszy Diecezja Melo została erygowana 14 kwietnia 1897 poprzez wyłączenie w Diecezji Montevideo. W latach 1931-1955 istniała pod nazwą diecezja Florida-Melo. 15 listopada 1955 roku wyniku podzielenia terytorium ówczesnej diecezji Florida-Melo zostały erygowane dwie diecezje: Diecezja Melo i Diecezja Florida. Diecezja Melo jest sufraganią archidiecezji Montevideo. 
Przekształcenia terytorialne:

</doc>
<doc id="2722146" url="https://pl.wikipedia.org/wiki?curid=2722146" title="Sprzężenie w przód">
Sprzężenie w przód

Sprzężenie w przód (sprzężenie do przodu, sprzężenie wyprzedzające, ang. "feedforward") – termin odnoszący się do elementu lub drogi w układzie sterowania, która przenosi sygnał sterujący od źródła znajdującego się w środowisku zewnętrznym układu – często jest to sygnał podawany przez zewnętrzne urządzenie obsługujące układ – do, znajdującego się w innym miejscu, wejścia zewnętrznego obciążenia układu. W odpowiedzi układu regulacji, który pracuje jedynie ze sprzężeniem w przód, uwidacznia się jedynie określona odpowiedź na sygnał sterujący – nie widać wpływu obciążenia. Kontrastuje to z układem pracującym ze sprzężeniem zwrotnym, w którym sygnał wyjściowy układu kształtuje się tak, by uwzględnić jego wpływ na obciążenie układu i zarazem nieprzewidywalną zmienność samego obciążenia. Obciążenie traktowane tu jest jako przynależące do środowiska zewnętrznego układu.
Wstęp.
Aby można polegać na układzie regulacji ze sprzężeniem w przód muszą być spełnione uprzednio pewne warunki: dostępny musi być zewnętrzny sygnał sterujący i muszą być znane sygnały wyjściowe systemu poddanego obciążeniu (co zwykle oznacza, że obciążenie musi być, w sposób przewidywalny, niezmienne w czasie). Czasami sterowanie za pomocą czystego sprzężenia w przód nazywane bywa "balistycznym", ponieważ gdy raz wysłany sygnał sterujący nie może już być później doregulowany; jakiekolwiek korekty można wprowadzać jedynie poprzez podawanie kolejnych, nowych sygnałów sterujących. Kontrastuje to ze sterowaniem "krążownikowym", w którym sygnał wyjściowy układu dostosowuje się, za pomocą mechanizmu sprzężenia zwrotnego, w odpowiedzi na obciążenie jakiemu poddany zostanie układ.
W układzie ze sprzężeniem w przód zakłócenia (jakim poddawany jest sterowany obiekt) mierzy się i odpowiednio uwzględnia zanim spowodują one określone skutki w sterowanym obiekcie. Przykładowo domowy układ ze sprzężeniem w przód może wykryć za pomocą czujnika, że drzwi zostały otwarte i automatycznie włączyć grzejnik zanim w domu temperatura spadnie poniżej pewnego progu. Główna trudność z układem sterowania zawierającym sprzężenie w przód polega na tym, że trzeba dokonać dokładnej predykcji wpływu zakłóceń na układ i nie mogą na układ oddziaływać żadne zakłócenia, które nie są mierzone. Nawiązując do wspomnianego wyżej przykładu: jeśli okno zostało otwarte i nie dokonano by pomiaru tego zdarzenia to termostat z układem regulacji zawierającym sprzężenie w przód nadal by chłodził pomieszczenie w domu.
Występowanie i zastosowania.
Układy ze sprzężeniem w przód spotyka się w fizjologii, informatyce, telekomunikacji i automatyce.
Fizjologiczny układ ze sprzężeniem w przód.
W fizjologii przykładem regulacji w układzie ze sprzężeniem w przód może być normalna, wyczekująca regulacja bicia serca działająca z wyprzedzeniem zanim nastąpi faktyczny wysiłek fizyczny. Mechanizm regulacji ze sprzężeniem w przód może być związany z wyuczoną wyczekującą odpowiedzią na znane przyczyny. Regulacja bicia serca ujmująca również sprzężenie zwrotne przynosi dalszą adaptację do ewentualnej konieczności biegu pojawiającej się przy wzmożonym wysiłku fizycznym.
Prosty układ ze sprzężeniem w przód należy odróżnić od układu regulacji, który odpowiada za homeostazę, czyli utrzymywanie wewnętrznego środowiska ciała na jednostajnym lub stałym poziomie albo w wydłużonym stałym stanie gotowości. Opiera się on głównie na sprzężeniu zwrotnym układu (w dodatku do elementów sprzężenia w przód).
Regulacja genów a sprzężenie w przód.
Regulacja skośna genów może być przedstawiona w postaci grafu, w którym geny są węzłami a jeden węzeł jest związany z drugim jeśli poprzedni jest czynnikiem transkrypcyjnym dla następnego. Motyw jaki pojawia się przede wszystkim we wszystkich znanych sieciach (pałeczka okrężnicy, drożdże, itd.) jest następujący: A aktywuje B, A i B aktywuje C. Taki motyw, jak wykazano, ma charakter układu ze sprzężeniem w przód, wykrywającego zmiany w środowisku o charakterze nietymczasowym. Taki wzorzec powszechnie obserwuje się w rozwoju komórek macierzystych hemopoezy, gdzie wystąpią nieodwracalne zobowiązania.
Sprzężenie w przód w informatyce.
W teorii sieci neuronowych sprzężenie w przód zwykle odnosi się do sieci perceptronów, w której wyjścia z wszystkich neuronów prowadzą do następujących ale nie do poprzedzających warstw abstrakcyjnych, a więc nie ma w takim układzie sprzężenia zwrotnego. Powiązania zestawiane są podczas fazy treningu, co jest efektem sytuacji, w której występuje system ze sprzężeniem zwrotnym.
Telefonia długodystansowa.
W początkach lat 70. XX w. w międzymiastowych systemach transmisji poprzez kable koncentryczne, w tym transkontynentalnych systemach kablowych (systemach z nośninkiem L) używano wzmacniacze ze sprzężeniem w przód w celu zmniejszenia odkształceń liniowych. Ta bardziej złożona metoda pozwalała na szersze pasmo przesyłu danych w porównaniu z wcześniejszymi układami ze sprzężeniem zwrotnym (zob. też wzmacniacz ze sprzężeniem zwrotnym). Jednak światłowody sprawiły, że rozwiązania takie stały się przestarzałe zanim zaimplementowano ich większą liczbę.
Automatyka w tym sterowanie maszynami.
Układy sterowania ze sprzężeniem w przód są stosowane w układach sterowania.

</doc>
<doc id="2722147" url="https://pl.wikipedia.org/wiki?curid=2722147" title="Widok z okna w Le Gras">
Widok z okna w Le Gras

Widok z okna w Le Gras () – pierwsza udana, trwała fotografia, która została wykonana przez Nicéphore’a Niépce’a w 1826 lub 1827 roku na metalowej płycie o wymiarach 20,3 × 16,5 cm.
Historia.
W 1816 r. Niépce zaczął przeprowadzać pierwsze eksperymenty nad materiałami światłoczułymi i nad utrwalaniem obrazu otrzymywanego w "camera obscura". Swoje badania prowadził w pracowni na terenie rodzinnej posiadłości Le Gras w Saint-Loup-de-Varennes. Udawało mu się wówczas uzyskiwać negatywowy obraz na papierze, jednak był on nietrwały. Próbował również używać jako podłoża płyt metalowych lub kamiennych, które pokrywał światłoczułym asfaltem syryjskim, twardniejącym pod wpływem światła. Nienaświetlony asfalt można było usunąć za pomocą olejku lawendowego, co w rezultacie pozwalało na otrzymanie obrazu.
Za pomocą tej techniki – nazwanej przez niego heliografią – w 1822 r. uzyskał na szklanej płycie reprodukcję grafiki przedstawiającej papieża Piusa VII (niezachowaną do dziś). Pokrytą olejem papierową grafikę umieścił na płycie pokrytej asfaltem i całość wystawił na działanie światła, otrzymując na płycie negatywowy obraz. W kolejnych eksperymentach szklane podłoże zastąpił metalowym, by w rezultacie otrzymać matrycę i móc powielać uzyskany obraz. W ten sposób w 1825 r. wykonał reprodukcję XVII-wiecznej grafiki z wizerunkiem mężczyzny prowadzącego konia, nieznaną aż do 2002 r. gdy pojawiła się na jednej z aukcji. Okrzyknięta "najstarszą fotografią na świecie", w rzeczywistości jest graficzną odbitką reprodukcji otrzymanej przez Niépce’a w technice heliografii, a nie fotografią "sensu stricto", tj. obrazem otrzymanym w "camera obscura" na trwałym podłożu. W ten sam sposób w 1826 r. Niépce powielił grafikę przedstawiającą kardynała d’Amboise.
Niépce postanowił metodę tę zaadaptować na potrzeby "camera obscura", tak by móc utrwalać obrazy z natury. W 1826 lub 1827 r. otrzymał "Widok z okna w Le Gras", przedstawiający budynek gospodarski i pola, które rozciągały się za oknem jego pracowni. Obraz powstał na płytce z pewteru, stopu opartego na cynie pokrytej asfaltem syryjskim. Asfalt stwardniał przy wystawieniu na światło, a nienaświetlone obszary można było wypłukać mieszaniną olejku lawendowego i wazeliny. Nie jest znany czas ekspozycji. Wielu badaczy, począwszy od Abela Niépce’a de Saint-Victora, próbowało odtworzyć eksperymenty Niépce’a i większość z nich wskazuje na okres rzędu kilkunastu godzin (Helmut Gernheim sugerował 8–10 godzin). W opublikowanym w 1997 r. artykule Jean-Louis Marignier wyrażał przypuszczenie, że czas ekspozycji wynosił nawet 40–60 godzin, a więc kilka dni, jednak tego rodzaju szacunki są wyjątkiem.
We wrześniu 1827 r. Niépce wyjechał do Wielkiej Brytanii z zamiarem zaprezentowania swojego osiągnięcia w Londynie. W Kew Niépce spotkał się z botanikiem i ogrodnikiem na dworze królewskim, Williamem Townsendem Aitonem, dzięki którego pomocy prace Niépce’a miały zostać pokazane na zamku w Windsorze. Nie wiadomo jednak, czy zwróciły uwagę władcy. Aiton przedstawił następnie Niépce’a Francisowi Bauerowi, członkowi Royal Society, ale próby zainteresowania tej instytucji (oraz Society of Arts) wynalazkiem Niépce’a okazały się bezowocne. Przed powrotem do Francji Niépce podarował Bauerowi "Widok z okna w Le Gras", który znajdował się wśród przywiezionych przez niego do Wielkiej Brytanii przykładów heliografii. Na odwrocie Bauer umieścił inskrypcję informującą, iż jest to pierwszy udany widok z natury utrwalony przez Niépce’a.
Po śmierci Bauera prace Niépce’a zostały własnością Roberta Browna z Royal Society, następnie J.-J. Bennetta, również członka tej instytucji, a w 1884 część z nich kupił Henry Peach Robinson, a część Henry Baden Pritchard, wydawca pisma „Photographic News”. W 1924 r. fotografie z kolekcji Robinsona (tj. trzy heliografie z reprodukcjami grafik i odbitka przedstawiająca kardynała d’Amboise) trafiły do Royal Photographic Society, natomiast obiekty z kolekcji Pritcharda – wśród nich "Widok z okna w Le Gras" – pozostawały zapomniane w rękach jego spadkobierców. Odkrycia tej najstarszej fotografii dokonał dopiero w 1952 r. Helmut Gernsheim, historyk fotografii. Informacje o tym wydarzeniu pojawiły się m.in. na łamach „The Times”. "Widok" został publicznie zaprezentowany na światowej wystawie fotografii w Lucernie w tym samym roku. Gernheim w swoim artykule opisującym odkrycie postulował, by to rok 1826 uznać za początek fotografii, a nie 1839 – datę ogłoszenia dagerotypii.
W 1963 r. kolekcję fotografii Gernsheima – a wśród nich "Widok z okna w Le Gras" – nabył Harry Ransom Center na University of Texas at Austin w USA. "Widok" znajduje się w zbiorach tej uczelni do dziś. Od 1963 r. opuszczał kolekcję czterokrotnie. Czwarte wypożyczenie miało miejsce pod koniec 2012 r. – fotografia, wraz ze 119 innymi obiektami z kolekcji Gernsheima zgromadzonymi w Harry Ransom Center, była eksponowana na wystawie "The Birth of Photography-Highlights of the Helmut Gernsheim Collection" w Reiss-Engelhorn-Museen w Mannheim (9 września 2012 – 24 lutego 2013).
Magazyn „Life” umieścił "Widok z okna w Le Gras" na liście "100 Photographs that Changed the World" ("100 fotografii, które zmieniły świat").

</doc>
<doc id="2722148" url="https://pl.wikipedia.org/wiki?curid=2722148" title="Walter Tardáguila">
Walter Tardáguila

Elbio Walter Tardáguila Lavega (ur. 13 lipca 1943) – urugwajski kolarz torowy i szosowy, uczestnik Letnich Igrzysk Olimpijskich 1972 w Monachium, dwukrotny medalista mistrzostw Urugwaju (złoto w 1972 i srebro w 1976)

</doc>
<doc id="2722160" url="https://pl.wikipedia.org/wiki?curid=2722160" title="Forrest Griffin">
Forrest Griffin

Forrest Griffin (ur. 1 lipca 1979 roku w Columbus) – amerykański zawodnik mieszanych sztuk walki (MMA) w latach 2001-2013. Zwycięzca pierwszego sezonu The Ultimate Fighter oraz były mistrz wagi półciężkiej UFC z 2008 roku. Członek Galerii Sław UFC.
Kariera sportowa.
Griffin w MMA zadebiutował w 2001 roku. Swoje pierwsze walki toczył na zasadach amatorskich. Dopiero pod koniec roku w październiku stoczył zawodowy pojedynek przeciw Danowi Severnowi. Ostatecznie przegrywając na punkty. Kolejny pojedynek stoczył miesiąc później w Południowej Afryce odprawiając przed czasem zawodnika gospodarzy Wiehana Lesha.
Kolejne pojedynki toczył na mniejszych amerykańskich turniejach. Zwyciężał m.in. z utytułowanym grapplerem Jeffem Monsonem, zapaśnikami Travisem Fultonem i Chaelem Sonnenem oraz przegrał przed czasem z Jeremym Hornem.
The Ultimate Fighters.
W 2005 roku wziął udział w pierwszej edycji programu The Ultimate Fighter transmitowanego w telewizji Spike TV. Będąc w drużynie prowadzonej przez Chucka Liddella dostał się do półfinału wagi półciężkiej w którym wyeliminował Sama Hogera przez techniczny nokaut. W finale który miał miejsce 9 kwietnia pokonał na punkty Stephana Bonnara po emocjonującym i dynamicznym 15 minutowym pojedynku. W nagrodę za zwycięstwo w finale, Griffin otrzymał kontrakt na walki w UFC. Prezydentowi UFC Danie White'owi tak spodobała się waleczność i determinacja obu zawodników, iż postanowił również nagrodzić kontraktem Bonnara. Wrestling Observer Newsletter oraz wiele branżowych portali uznało ten pojedynek za walkę roku w MMA, a sam White uznał pojedynek Griffin vs Bonnar najlepszą walką w historii UFC.
UFC.
Pierwsze dwie walki od podpisania kontraktu wygrał – obie przed czasem. Po tych przekonujących zwycięstwach dano mu szansę stoczenia walki z byłym mistrzem UFC wagi półciężkiej Tito Ortizem (15 kwietnia 2006 – UFC 59) którą ostatecznie przegrał przez niejednogłośną decyzję sędziów.
Kolejny raz pojedynek z udziałem Griffina został ogłoszony walką roku – tym razem przez Fighter Spirit Magazine.
Jeszcze w tym samym roku 26 sierpnia (UFC 62) pokonał w rewanżowym pojedynku również na punkty Stephana Bonnara, a 30 grudnia przegrał przez techniczny nokaut z Keithem Jardine (UFC 66).
We wrześniu 2007 roku zmierzył się z debiutującym w UFC, byłym mistrzem PRIDE w wadze średniej Brazylijczykiem Mauricio Ruą. Faworyzowany Brazylijczyk nie sprostał jednak Griffinowi i przegrał przez poddanie na 15 sekund przed końcem pojedynku.
Po zwycięstwie nad Brazylijczykiem stał się pierwszym pretendentem do pasa mistrzowskiego w wadze półciężkiej który był w posiadaniu Quintona Jacksona. Do walki doszło 5 lipca 2008 roku na UFC 86. Znów stawiany w roli „underdoga” Griffin pokonał po 25 minutowym pojedynku na punkty Jacksona i odebrał mu pas mistrzowski. Trzeci raz w karierze pojedynek Griffina został uznany za walkę roku według Wrestling Observer Newsletter. Pas mistrzowski stracił w pierwszej obronie na rzecz Rashada Evansa przegrywając z nim przez TKO na UFC 92 w grudniu 2008 roku.
Drugą porażkę z rzędu zanotował 8 sierpnia 2009 roku z rąk Brazylijczyka Andersona Silvy przez KO w 1. rundzie który normalnie walczy w kategorii niżej. Pod koniec tego samego roku stoczył drugi pojedynek z Tito Ortizem (UFC 106). Griffin zrewanżował się Ortizowowi za porażkę z 2006 roku i wygrał z nim na punkty.
Ponownie w oktagonie pojawił się dopiero po ponad roku przerwy. 5 lutego 2011 roku zmierzył się z Richem Franklinem i wygrał z nim przez jednogłośną decyzje sędziów. Jeszcze w tym samym roku 27 sierpnia zmierzył się ponownie z Brazylijczykiem Mauricio Ruą – z którym w 2007 roku wygrał. Tym razem pojedynek miał miejsce w kraju kawy – Brazylii. Mając za sobą praktycznie całą widownie po swojej stronie Rua pokonał przez nokaut Griffina już na początku 1. rundy.
Po tej przegranej przez prawie rok był nieaktywny. Dopiero 7 lipca 2012 zmierzył się z mającym ostatnią walkę w kontrakcie w UFC Tito Ortizem. W tym pożegnalnym pojedynku dla Ortiza zwyciężył Griffin na punkty chociaż był dwukrotnie nokdaunowany przez swojego rywala. Pod koniec roku miało dość do rewanżowego pojedynku z Chaelem Sonnenem ale ostatecznie walka nie doszła do skutku. W maju 2013 roku Griffin ogłosił zakończenie kariery MMA.
6 lipca został włączony do Galerii Sław UFC razem ze Stephanem Bonnarem.
Życie prywatne.
Griffin jest żonaty z Jaime Logiudice od 2009 roku. Para ma córkę która urodziła się w sierpniu 2011 roku (na 9 dni przed pojedynkiem Griffina z Ruą w Rio de Janeiro). W 2010 roku napisał książkę pod tytułem “ Be Ready When the Shit Goes Down: A Survival Guide to the Apocalypse”.

</doc>
<doc id="2722162" url="https://pl.wikipedia.org/wiki?curid=2722162" title="Michał Żurawski (hydrolog)">
Michał Żurawski (hydrolog)

Michał Żurawski (ur. 1927 w Poznaniu, zm. 5 listopada 1985 tamże) – polski hydrolog, prof. dr hab., kierownik Zakładu Hydrologii i Gospodarki Wodnej UAM.
Życiorys.
Ukończył Liceum im. Karola Marcinkowskiego. Studiował na Uniwersytecie Poznańskim – Wydział Matematyczno-Fizyczny w sekcji Geografii.
Pracował w Wojewódzkiej Komisji Planowania Gospodarczego, Przedsiębiorstwie Geologicznym Gospodarki Komunalnej (1952-1958), na Uniwersytecie im. Adama Mickiewicza (od 1958). W 1966 został doktorem, habilitował się w 1968.
W 1980 działał w zakresie opracowania mapy hydrograficznej Polski. Był zastępcą przewodniczącego Komisji Hydrologicznej Polskiego Towarzystwa Geograficznego.
Pochowany na cmentarzu Górczyńskim w Poznaniu (kwatera IIP-15-13).

</doc>
<doc id="2722165" url="https://pl.wikipedia.org/wiki?curid=2722165" title="Stanisław Komaszewski">
Stanisław Komaszewski

Stanisław Komaszewski (ur. 12 listopada 1906 w Nadułkach k. Płocka, zm. 24 stycznia 1945 w Mannheim-Sandhofen) – polski artysta rzeźbiarz.
Życiorys.
Urodził się w rodzinie Władysława i Leontyny z Plebańskich. W 1929 rozpoczął studia w Szkole Sztuk Pięknych w Warszawie, jego wykładowcami byli m.in. Tadeusz Breyer, Władysław Skoczylas i Bohdan Pniewski. Już na pierwszym roku studiów przyłączył się do stowarzyszenia "Forma". Od 1933 przez dwa lata pełnił funkcję gospodarza pracowni u Tadeusza Breyera. Studia ukończył w 1935, wtedy też wziął udział w odbywającej się w Berlinie międzynarodowej wystawie sztuki. Od 1936 należał do Bloku Związku Artystów Plastyków, Związku Zawodowego Artystów Rzeźbiarzy. Wystawiał swoje prace zarówno w kraju (IPS, Resursa Obywatelska), jak i za granicą. Brał udział w międzynarodowych wystawach w Paryżu w 1937, Wenecji w 1938 i Nowym Jorku w 1939. Brał udział w tajnym nauczaniu, a w 1944 w powstaniu warszawskim. Już w pierwszych dniach został schwytany i uwięziony, a następnie po przejściu selekcji razem z innymi młodymi mężczyznami przetransportowany do obozu w Dachau. Stamtąd w grupie 1060 więźniów został skierowany do podobozu pracy przymusowej Natzweiler-Struthof w Mannheim-Sandhofen, gdzie więźniowie pracowali w morderczych warunkach w fabryce Daimler-Benz. Tam zmarł w wieku 38 lat.
Był utalentowanym twórcą, który zasłynął, jako animalista tzn. tworzył rzeźby zwierząt. Ponadto zajmował się rzeźbą portretową i figuralną. Był twórcą projektów pomników nagrobnych na Starych Powązkach i płaskorzeźb m.in. na „Domu Wedla” przy ul. Puławskiej 26 i 28 w Warszawie i w pokojach reprezentacyjnych gmachu Ministerstwa Wyznań Religijnych i Oświecenia Publicznego. Był też twórcą pomnika ustawionego w 1940 na ówczesnym Cmentarzu Obrońców Warszawy. Większość dzieł Stanisława Komaszewskiego została zniszczona podczas powstania warszawskiego.
Od 22 sierpnia 1936 był mężem Jadwigi Konieskiej.

</doc>
<doc id="2722191" url="https://pl.wikipedia.org/wiki?curid=2722191" title="Honda NC 700 X">
Honda NC 700 X

Honda NC 700 X – japoński motocykl typu turystyczne enduro produkowany przez firmę Honda od 2012 roku.

</doc>
<doc id="2722198" url="https://pl.wikipedia.org/wiki?curid=2722198" title="Marvin González">
Marvin González

Marvin René González Leiva (ur. 17 kwietnia 1982 w El Refugio) – salwadorski piłkarz występujący na pozycji obrońcy. Uczestnik Złotego Pucharu CONCACAF 2003, 2009 i 2011.
Afera korupcyjna.
Marvin González został dożywotnio zawieszony przez Federację Salwadoru (FESFUT) wraz z 13 innymi reprezentantami tego kraju za udział w ustawianiu meczów. Zawodnicy mieli dopuścić się czynów korupcyjnych co najmniej przy czterech meczach międzynarodowych. Zakaz dotyczy pracy w środowisku piłkarskim w jakiejkolwiek roli.

</doc>
<doc id="2722202" url="https://pl.wikipedia.org/wiki?curid=2722202" title="Keep Your Heads Down">
Keep Your Heads Down

Keep Your Heads Down – czwarty studyjny album polskiej grupy muzycznej Flapjack z 2012 roku wydany nakładem Makumba Music. Stanowił kolejną płytę grupy opublikowaną po 15 latach od poprzedniej w dyskografii. Pierwotnie tytuł płyty miał brzmieć "Miserable Human Beings".

</doc>
<doc id="2722206" url="https://pl.wikipedia.org/wiki?curid=2722206" title="BMW R 1200 R">
BMW R 1200 R

BMW R 1200 R – niemiecki motocykl typu naked bike produkowany przez BMW od 2006 roku.

</doc>
<doc id="2722213" url="https://pl.wikipedia.org/wiki?curid=2722213" title="Kevin Trapp">
Kevin Trapp

Kevin Trapp (ur. 8 lipca 1990 w Merzig) – niemiecki piłkarz grający na pozycji bramkarza w klubie Eintracht Frankfurt.
Kariera.
Karierę rozpoczynał w wieku siedmiu lat w FC Brotdorf. W 2000 roku przeszedł do SSV Bachem, a trzy lata później – do SV Mettlach. W 2005 roku został zawodnikiem 1. FC Kaiserslautern. W 2007 roku zadebiutował w rezerwach 1. FC Kaiserslautern. W 2008 roku zadebiutował w pierwszej drużynie (w spotkaniu Pucharu Niemiec przeciwko Carl Zeiss Jena), w której rozegrał ogółem 32 mecze (wszystkie w 1. Bundeslidze). W 2012 roku za półtora miliona euro przeszedł do Eintrachtu Frankfurt, z którym podpisał czteroletni kontrakt. W lipcu 2015 podpisał pięcioletni kontrakt z PSG.
Rozegrał także 26 meczów w młodzieżowych reprezentacjach Niemiec. W dorosłej reprezentacji Niemiec zadebiutował 6 czerwca 2017 roku w towarzyskim meczu z Danią, który zakończył się remisem 1:1. Z kadrą pojechał także do Rosji na Puchar Konfederacji 2017, który zakończył się zwycięstwem Niemiec, ale Trapp nie zagrał ani minuty na tym turnieju.
Jego hobby to internet, tenis i piłka nożna.

</doc>
<doc id="2722219" url="https://pl.wikipedia.org/wiki?curid=2722219" title="Kawasaki KLE 500">
Kawasaki KLE 500

Kawasaki KLE500 – motocykl typu turystyczne enduro produkowany w latach 1991-2003 oraz 2005-2007 przez firmę Kawasaki.
Historia.
Kawasaki KLE500 zostało wprowadzone do sprzedaży w 1991 roku i wśród konkurencji wyróżniało się zastosowaniem rzędowej dwucylindowej jednostki napędowej, co było nietypowym rozwiązaniem. Produkowany był on w praktycznie niezmienionej formie do 2003 roku, kiedy to zaprzestano jego produkcji.
Wznowiono ją ponownie w 2005 roku (oznaczenie producenta KLE500B) modyfikując silnik, aby mógł spełnić wymogi emisji spalin, czego efektem był spadek mocy i momentu obrotowego. Licząca prawie półtorej dekady konstrukcja była przestarzała na tle konkurencji i zaledwie po dwóch latach, w 2007 została zastąpiona przez Kawasaki Versys 650.
Podczas całego okresu produkcji KLE500 w oficjalnej polskiej dystrybucji sprzedano 117 egzemplarzy tego motocykla - 58 sztuk modelu A, oraz 59 sztuk modelu B.

</doc>
<doc id="2722228" url="https://pl.wikipedia.org/wiki?curid=2722228" title="Karol Zaleski (fitopatolog)">
Karol Zaleski (fitopatolog)

Karol Wilhelm Zaleski herbu Jelita (ur. 27 listopada 1890 w Sanoku, zm. 19 lipca 1969 w Poznaniu) – polski profesor, fitopatolog, żołnierz, działacz harcerski i polonijny podczas I wojny światowej.
Życiorys.
Karol Wilhelm Zaleski urodzi się 27 listopada 1890 w Sanoku. Wnuk Ludwika Zaleskiego z Mikuliczyna, powstańca listopadowego, syn lekarza i społecznika Karola Zaleskiego (1856-1941) i nauczycielki Wilhelminy z domu Leixner (1859–1912). Miał ośmioro rodzeństwa: (pięciu braci i trzy siostry), byli to kolejno Tadeusz (ur. 1887), Juliusz (ur. 1889), Zygmunt Jan (ur. 1892), Władysław (ur. 1894), Maria Elżbieta (1896-1967, po mężu Hanus), Jakub (ur. 1899), Jadwiga (ur. 1900) i Zofia Ludwika (1903-1906, zmarła w dzieciństwie na zapalenie opon mózgowych). Rodzina zamieszkiwała w tzw. Willi Zaleskich. Dwóch z jego braci, Juliusz i Jakub w 1940 zostało ofiarami zbrodni katyńskiej.
W 1909 zdał z odznaczeniem egzamin dojrzałości w C. K. Gimnazjum w Sanoku (w jego klasie byli m.in. Karol Friser, Jakub Mikoś, Władysław Owoc, Jan Scherff, Stanisław Sinkowski, Zygmunt Wrześniowski). Uchwałą z 1911 został uznany przynależnym do gminy Sanok. Od 1912 był członkiem Polskiego Towarzystwa Gimnastycznego „Sokół” w Dublanach. W 1913 ukończył Akademię Rolniczą w Dublanach, po czym rozpoczął studia teologiczne w Krakowie.
Po wybuchu I wojny światowej powracając z kuracji we Freiburgu zatrzymał się w Krakowie pod koniec sierpnia 1914. Przyłączył się do werbunku TG „Sokół”. Przystąpił do Legionu Zachodniego. 4 września 1914 wstąpił do Legionów Polskich, zostając żołnierzem 3 plutonu 7 kompanii II batalionu w 2 Pułku Piechoty w składzie I Brygady. Brał udział w walkach w Karpatach. Służył w 7 kompanii 3 Pułku Piechoty w składzie II Brygadzie Legionów Polskich. Skierowany do walk w rejonie Marmarosz-Sziget, brał udział w bojach na Przełęczy Panterpas. Po bitwie pod Mołotkowem 29 października 1914 dostał się do niewoli rosyjskiej. Początkowo był przetrzymywany w obozie Buj (Gubernia kostromska), od kwietnia w Zichniewie (Gubernia tambowska), a od lata 1915 w obozie Skobielew (Obwód fergański, Turkiestan), otrzymując numer więźniarski 13408. Tam pozostawał przez kolejne trzy lata. Podczas osadzenia wykładał w tamtejszym Uniwersytecie Ludowym oraz działał na rzecz miejscowej Polonii. Używając sfałszowanych dokumentów zbiegł z obozu 23 kwietnia 1918, po czym dotarł do Samary, gdzie następnie przebywał u spotkanego tam brata Tadeusza, który jako jeniec z armii austriackiej, pracował w charakterze lekarza w samarskim szpitalu. Działał w tamtejszym Domu Polskim. W sierpniu 1918 obaj zgłaszają się w Samarze do punktu zbornego, zorganizowanego przez Polski Komitet Wojenny w Rosji. 6 października Karol i Tadeusz Zaleski z rodziną opuścili pociągiem wraz z ochotnikami polskimi Samarę, po czym żołnierze zostali wysadzeni w Nowonikołajewsku na Syberii. Tam była formowana 5 Dywizja Syberyjska. 2 kwietnia 1919 Karol Zaleski został mianowany kapralem, po czym skierowany do Polskiego Komitetu Wojennego, utworzył przy nim Sekcję Harcerstwa Polskiego i został jej szefem. Tworzył Naczelną Komendę Harcerstwa Polskiego będąc referentem, został redaktorem naczelnym dwutygodnika „Harcerz Polski na Syberii”, wydawanego od 3 maja do września 1919 (łącznie pięć zeszytów), wszedł w skład komendy utworzonego 22 czerwca 1919 w Nikołajewsku obozu harcerskiego dla chłopców i dziewcząt, objeżdżając do jesieni 1919 Daleki Wschód prowadził działalność wychowawczą (m.in. w Krasnojarsku, Mandżurii, Harbinie, Władywostoku), wygłaszając tam odczyty i przemówienia, zakładając nowe drużyny harcerskie, był organizatorem obozów letnich, kursów instruktorskich, bursy harcerskiej. Do 1 grudnia 1919 pełnił funkcję pełnomocnika NKHP, po czym został instruktorem w Okręgu Harcerskim Dalekiego Wschodu, opracowując w tym charakterze raport o stanie polskiego harcerstwa na Dalekim Wschodzie, przekazany do harcerskich władz centralnych w Warszawie. W kolejnych miesiącach przebywał we Władywostoku, gdzie od kwietnia 1920 ponownie służył w 5 Dywizji. 20 czerwca 1920 odpłynął z Władywostoku na statku „Neise Maru”, którym dotarł do Japonii, a stamtąd statkiem „Woroneż” (zarekwirowany przez Brytyjczyków, na pokładzie którego było ok. 1500 ludzi, z czego 1000 żołnierzy łotewskich oraz ok. 500 żołnierzy polskich wraz z rodzinami; wśród nich nie było Tadeusza Zaleskiego, który na Syberii służył w szeregach 5 Dywizji Syberyjskiej, zmarł w 1920 wszczepiając sobie próbnie szczepionkę przeciw tyfusowi), przez Ocean Spokojny, Singapur, Ocean Indyjski, Morze Czerwone, Kanał Sueski, Morze Śródziemne, Ocean Atlantycki, kanał La Manche, aż do Zatoki Gdańskiej (przez cały wielomiesięczny rejs Zaleski odgrywał ważną rolę w życiu kulturalnym, wygłaszał m.in. mowy podczas pogrzebu morskiego czy w trakcie pożegnania polsko-łotewskiego u kresu podróży). 29 września 1920, sześć lat po wyjeździe wraz z legionistami do Węgier, stanął na polskiej ziemi w porcie Leniwka w Gdańsku. Po pobycie w Warszawie, jako kapral 2 kompanii batalionu 5 Dywizji Syberyjskiej został zwolniony ze służby wojskowej, 15 października 1920 przybył do domu rodzinnego w Sanoku.
W niepodległej II Rzeczypospolitej Od 1920 studiował filologię polską na Uniwersytecie Jana Kazimierza we Lwowie, jednocześnie był asystentem na Politechnice Lwowskiej. W 1921 przeprowadził się do Poznania i rozpoczął pracę w Zakładzie Botaniki Ogólnej i Fitopatologii Wydziału Rolno-Leśnego Uniwersytetu Poznańskiego. W 1926 uzyskał tytuł naukowy doktora rolnictwa na podstawie pracy pt. „O znalezionych w Polsce gatunkach z grupy "Penicilium Link"”. Został stypendystą Funduszu Kultury Naukowej, dzięki czemu odbył studia w Belgii i Stanach Zjednoczonych od 1930 do 1931. W 1935 habilitował się z fitopatologii. Dalsze staże odbywał w Holandii, Niemczech i Danii. Do końca lat 30. działał w gronie byłych harcerzy-sybiraków. Będąc docentem uniwersytetu w Poznaniu uchwałą z 1937 został uznany przynależnym do gminy Sanok.
Podczas II wojny światowej został wysiedlony na wschód. Pracował wówczas i po wojnie jako inspektor Izby Rolniczej w Lublinie oraz profesor na Uniwersytecie Marii Curie-Skłodowskiej w Lublinie (do maja 1945), organizując Katedrę Chorób Roślin. Następnie powrócił do Poznania na tamtejszy uniwersytet. W latach 1946–1955 był kierownikiem Oddziału Instytutu Ochrony Roślin w Gorzowie. Od 1947 został kierownikiem Zakładu Fitopatologii na Akademii Rolniczej w Poznaniu, w 1948 otrzymał tytuł profesora nadzwyczajnego, po czym został kierownikiem nowo utworzonej Katedry Fitopatologii. W 1957 otrzymał tytuł profesora zwyczajnego. Na przełomie 1961/1962 przeszedł na emeryturę, mimo tego dalej pracował. W 1951 był promotorem pracy doktorskiej swojego ucznia Stanisława Domańskiego.
Był członkiem Polskiego Towarzystwa Botanicznego, Poznańskiego Towarzystwa Przyjaciół Nauk, Polskiego Towarzystwa Przyrodników im. Mikołaja Kopernika. Był autorem wielu prac badawczo-doświadczalnych, naukowych i popularnonaukowych z zakresu fitopatologii, mykologii, ochrony roślin.
W publikacji pt. "Księga pamiątkowa Gimnazjum Męskiego w Sanoku 1888–1958" ukazał się jego artykuł pt. "Tradycje Powstania Styczniowego (wspomnienia z lat chłopięcych w Sanoku)". Wspomniał w nim o uczestnikach powstania 1863: nauczycielach sanockiego gimnazjum Auguście Mroczkowskim i Antonim Gołkowskim-Strzemieńczyku oraz lekarzu dr. Janie Jodłowskim.
Zamieszkiwał przy ulicy Śląskiej 5 w Poznaniu. Zmarł 19 lipca 1969. Został pochowany na Cmentarzu parafialnym św. Jana Vianneya w Poznaniu. W tym miejscu zostali także pochowani Stefania (zm. 1965), Anna (zm. 2009), Stanisław (zm. 2016), Andrzej (zm. 2017).
Karol Zaleski miał syna Jana Zygmunta.

</doc>
<doc id="2722229" url="https://pl.wikipedia.org/wiki?curid=2722229" title="Triumph Tiger 900 (T400)">
Triumph Tiger 900 (T400)

Triumph Tiger 900 – motocykl typu turystyczne enduro produkowany przez firmę Triumph w latach 1993-1998.

</doc>
<doc id="2722239" url="https://pl.wikipedia.org/wiki?curid=2722239" title="Wardan Mamikonian">
Wardan Mamikonian

Wardan Mamikonian, orm. Վարդան Մամիկոնյան (zm. ok. 451) – członek bogatego i wpływowego w Armenii rodu Mamikonianów, męczennik chrześcijański, święty Apostolskiego Kościoła Ormiańskiego.
Zasłynął jako wódz i duchowy przywódca ormiańskich chrześcijan w V wieku. Przez samych Ormian uważany jest za jednego z największych bohaterów narodowych. W uznaniu zasług i męczeńskiej śmierci Apostolski Kościół Ormiański uznaje go za świętego, jest patronem wielu świątyń na terenie samej Armenii jak i w diasporze.
Wardan przyszedł na świat pod koniec IV lub na początku V wieku. Był synem Hamazaspa Mamikonian i Sahakanusz, córki arcybiskupa Armenii świętego Sahaka Wielkiego, mającej, wedle podań, wśród przodków królów z dynastii Arsacydów i św. Grzegorza Oświeciciela. W 432 roku Wardan został mianowany sparapetem i wezwany na dwór szacha do Ktezyfonu. Niewiele wiadomo na temat jego pobytu w Persji, ale w 450 roku powrócił do Armenii i wobec prześladowań perskich na tle religijnym stanął na czele buntu miejscowych chrześcijan. Zginął w największej bitwie powstania, pod Awarajr w 451 roku.
Śmierć przywódcy nie zakończyła jednak powstania nad którym dowództwo objął Wahan Mamikonian, syn jednego z braci Wardana. Mimo klęski pod Awarajr, Ormianom udało się odzyskać względną autonomię i swobody religijne, co zapewniał im traktat zawarty w Nwarsak.

</doc>
<doc id="2722249" url="https://pl.wikipedia.org/wiki?curid=2722249" title="Cagiva Elefant 900">
Cagiva Elefant 900

Cagiva Elefant 900 – motocykl typu turystyczne enduro produkowany przez firmę Cagiva w latach 1990-1994.

</doc>
<doc id="2722253" url="https://pl.wikipedia.org/wiki?curid=2722253" title="Dni Antropologii">
Dni Antropologii

Dni Antropologii (ang. "Anthropology Days"), zwyczajowo zwane także Olimpiadą Dzikusów – kontrowersyjne zawody sportowe rozegrane w przededniu Letnich Igrzysk Olimpijskich 1904 w amerykańskim mieście Saint Louis, w stanie Missouri. Celem organizatorów imprezy było ukazanie wyższości rasy białej nad pozostałymi rasami.
Historia.
Pomysłodawcami rozegrania zawodów dla „niższych ras i nacji” byli: dyrektor igrzysk James Edward Sullivan i antropolog William John McGee. Zawody przeprowadzone w dniach 12–13 sierpnia 1904 miały stanowić „zabawne preludium do normalnych igrzysk”. Do zawodów zwerbowano zatrudnionych przy wystawie światowej (igrzyska były imprezą towarzyszącą wystawie) robotników pochodzących z takich mniejszości etnicznych, jak Indianie, Pigmeje z Afryki Środkowej, Patagończycy, Kokopani z Meksyku, Ajnowie z Japonii, Negryci i Turcy. Zwycięzców zawodów nie umieszczono w oficjalnym wykazie medalistów olimpijskich.
Pierwszy dzień.
Pierwszy dzień obejmował „europejskie” konkurencje: pchnięcie kulą, skok wzwyż, skok w dal, bieg na milę i inne. Konkurencje zostały zorganizowane naprędce, a uczestników nie poinstruowano jak mają w nich rywalizować. Przykładowo: do konkurencji rzutu około 26 kilogramowym ciężarkiem zgłosiło się tylko trzech zawodników, z których wszyscy odmówili wykonania drugiej przewidzianej przepisami próby rzutów. Skok wzwyż wprawił uczestników w zakłopotanie. Bieg na 100 jardów także był problematyczny: przy tak dużej mozaice językowej, uczestnicy nie rozumieli co oznacza wystrzał z pistoletu startowego. Ci którzy wystartowali albo zatrzymywali się krótko po starcie albo przebiegali pod taśmą oznaczającą metę i biegli dalej.
Drugi dzień.
Kolejny dzień zawodów obejmował konkurencje „bardziej przyjazne dla dzikusów” jak określili to organizatorzy. Rywalizowano w konkurencjach takich jak: wspinaczka na pal, łucznictwo, demonstracyjne sztuki walki, mecz lacrosse pomiędzy indiańskimi plemionami Mohawków i Seneków, rzucanie błotem, rzut oszczepem i inne. Organizatorzy zawodów myśląc, że ludy rzucające drewnianymi oszczepami będą sobie dobrze radzić, byli zszokowani widząc, jak większość uczestników miała kłopoty z prawidłowym posługiwaniem się oszczepem.
Podsumowanie i reakcje.
Po zakończeniu zawodów Sullivan stwierdził, że jego "Dni Antropologii" zadały kłam istnieniu mitycznego „szlachetnego dzikusa” – doskonałego atlety, którego naturalna siła i umiejętności biorą się ze zwykłego, prostego życia na wolnym powietrzu. "Dni Antropologii" były jawnym przykładem rasizmu i segregacji rasowej, będąc zaprzeczeniem zasad zapisanych w Karcie Olimpijskiej. Spotkały się one jedynie z mocno spóźnionym i czysto symbolicznym protestem Międzynarodowego Komitetu Olimpijskiego.

</doc>
<doc id="2722262" url="https://pl.wikipedia.org/wiki?curid=2722262" title="Witold Nowicki (poseł)">
Witold Nowicki (poseł)

Witold Nowicki (ur. 27 maja 1879 w Brudnowie, zm. 20 sierpnia 1955 w Parcicach) – polski rolnik, działacz społeczny, burmistrz Wielunia, poseł na Sejm IV kadencji (1935–1938) w II Rzeczypospolitej.
Życiorys.
Ukończył siedem klas rządowego gimnazjum w Łodzi i szkołę gorzelniczo-techniczną w Mikulinie-Horodyszczu (Rosja). 
Był więziony za działalność polityczno-niepodległościową w latach 1896 i 1905–1907. Należał do POW w latach 1915–1919. W czasie wojny polsko-bolszewickiej walczył ochotniczo w 1. Pułku Piechoty Legionów. W 1921 roku działał w Wieluńskim Komitecie Plebiscytowym. 
W 1925 r. kupił dwór w Parcicach, który następnie rozbudował. Prowadził gospodarstwo rolne, a od 1926 roku był prezesem spółki wodnej w Parcicach.
Pełnił szereg funkcji społecznych, był m.in.: członkiem Rady Miejskiej w Wieluniu (1917–1935), członkiem Rady Gminnej w Czastarach, członkiem Wydziału Powiatowego i Rady Wojewódzkiej w Łodzi (od 1925 roku). W 1917 roku był współorganizatorem i skarbnikiem Towarzystwa Gimnastycznego w Wieluniu. W 1920 roku był jednym z członków założycieli stowarzyszenia „Biblioteka Publiczna im. S. Staszica”. 
Był radcą Izby Rolniczej w Łodzi, prezesem koła Związku Peowiaków i koła Związku Rezerwistów, wiceprezesem zarządu powiatowego Federacji Polskich Związków Obrońców Ojczyzny, jednym z założycieli oddziału wieluńskiego stowarzyszenia dobroczynnego „Polska Kasa Pożyczek Bezprocentowych”, członkiem zarządu oddziału Ligi Morskiej i Kolonialnej, członkiem Rady Nadzorczej KKO (Komunalnych Kas Oszczędności) powiatu wieluńskiego (w latach 1933–1934 był jej przewodniczącym), wiceprezesem koła powiatowego POW, zarządu OSP.
Początkowo był działaczem PSL „Piast”, w 1928 roku był prezesem zarządu powiatowego tego stronnictwa, z jego ramienia był prezesem zarządu Spółdzielczej Kasy Ludowej Ziemi Wieluńskiej, a w 1929 roku – prezesem Zarządu Powiatowego Związku Młodzieży Ludowej. Od 1929 roku był politycznie związany z BBWR, w 1933 roku był wiceprezesem Rady Powiatowej BBWR, w grudniu 1934 roku został I wiceprezesem. W 1935 roku został prezesem zarządu powiatowego Polskiego Zjednoczenia Społeczno-Gospodarczego, od 1937 roku – wiceprezesem Rady Obwodowej OZN. 
Od 1933 roku, po kilkakrotnych nieudanych próbach ubiegania się o ten urząd, został burmistrzem Wielunia. Był nim do 1935 roku.
W wyborach parlamentarnych w 1928 roku kandydował bez powodzenia do Senatu z listy państwowej nr 25 (Polski Blok Katolicki PSL „Piast” i ChD) z województwa białostockiego.
W wyborach parlamentarnych w 1930 roku kandydował bez powodzenia do Sejmu i do Senatu z list państwowych nr 7 (Centrolew).
W wyborach parlamentarnych w 1935 roku został wybrany posłem na Sejm IV kadencji (1935-1938) 58 838 głosami z listy BBWR z okręgu nr 23, obejmującego powiaty: radomszczański i wieluński. W kadencji tej był zastępcą przewodniczącego Parlamentarnej Grupy Łódzkiej, pracował w komisjach: administracyjno-samorządowej i komunikacyjnej. 
W wyborach parlamentarnych w 1938 roku kandydował, ponownie bez powodzenia, do Sejmu z tego samego okręgu (nr 23).

</doc>
<doc id="2722266" url="https://pl.wikipedia.org/wiki?curid=2722266" title="Jonathan Schmid">
Jonathan Schmid

Jonathan Schmid (ur. 22 czerwca 1990 w Strasburgu) – francuski piłkarz występujący na pozycji obrońcy w niemieckim klubie SC Freiburg.
W rozgrywkach Bundesligi zadebiutował 22 stycznia 2011 roku w meczu przeciwko 1. FC Nürnberg (1:1).

</doc>
<doc id="2722269" url="https://pl.wikipedia.org/wiki?curid=2722269" title="Oliver Sorg">
Oliver Sorg

Oliver Sorg (ur. 29 maja 1990 w Engen) – niemiecki piłkarz występujący na pozycji obrońcy. Od 2020 jest zawodnikiem klubu 1. FC Nürnberg. Wcześniej grał w SC Freiburg.
W rozgrywkach Bundesligi zadebiutował 21 stycznia 2012 roku w meczu przeciwko FC Augsburg (1:0).

</doc>
<doc id="2722282" url="https://pl.wikipedia.org/wiki?curid=2722282" title="Daniel Caligiuri">
Daniel Caligiuri

Daniel Caligiuri (ur. 15 stycznia 1988 w Villingen-Schwenningen) – niemiecki piłkarz pochodzenia włoskiego, występujący na pozycji pomocnika w FC Augsburg. Jego brat, Marco Caligiuri, również jest piłkarzem.
W rozgrywkach Bundesligi zadebiutował 7 listopada 2009 roku w meczu przeciwko VfL Bochum (2:1).

</doc>
<doc id="2722300" url="https://pl.wikipedia.org/wiki?curid=2722300" title="Oscar Tabárez">
Oscar Tabárez



</doc>
<doc id="2722322" url="https://pl.wikipedia.org/wiki?curid=2722322" title="Moral">
Moral

Moral właściwie Kamil Michalak (ur. 24 sierpnia 1985 w Dąbrowie Górniczej) – polski raper i producent muzyczny. Kamil Michalak znany jest przede wszystkim z występów w duecie wraz raperem Gano wraz z którym nagrał dwie płyty. Prowadzi także solową działalność artystyczną. Współtworzy także formację All Star-Team i kolektyw Gopside.
Współpracował ponadto z takimi wykonawcami jak: IGS, Projektor oraz Lukatricks.
Działalność artystyczna.
Kamil Michalak działalność artystyczną podjął w 1997 roku po powrocie ze Stanów Zjednoczonych, gdzie poznał tamtejszych wykonawców hip-hopowych. Był także na aktywny na polu graffiti, beatboxu i tańca. W 2001 roku ukazał się debiutancki nielegal rapera pt. "Sprawdź to". Nagrania odniosły lokalny sukces co przyczyniło się do współpracy Morala z przedstawicielami katowickiej sceny hip-hopowej. W 2002 roku ukazał się drugi nielegal solowy Michalaka pt. "M".
Następnie podjął współpracę z Gano znanym z wczesnej inkarnacji grupy Kaliber 44. 15 listopada 2004 roku nakładem Tonami/Moro Sport ukazał się pierwszy album duetu pt. "Nienagannie niemoralna propozycja". Raperzy zyskali pewną, lecz krótkotrwałą popularność, efektem były liczne koncerty w kraju. W latach późniejszych gościł na płytach takich wykonawców jak: Klimat, Patr00, CeHa, IGS, Projektor, Aes i Lukatricks. W 2011 roku ukazał się drugi album duetu pt. "Przeminęło z dymem". Nagrania ukazały się nakładem Gopside tctx. Oprócz działalności muzycznej MoraL jest zawodowym kierowcą samochodów ciężarowych.

</doc>
<doc id="2722324" url="https://pl.wikipedia.org/wiki?curid=2722324" title="Stefan Olszewski">
Stefan Olszewski

Stefan Błażej Olszewski (ur. 3 lutego 1897 w Ciechanowie, zm. 3 listopada 1941 w Sandomierzu) – polski adwokat, działacz społeczny, radny w Ciechanowie, poseł na Sejm IV kadencji w II Rzeczypospolitej.
Życiorys.
Ukończył gimnazjum w Mławie i (w 1915 roku) Gimnazjum Władysława IV w Warszawie, gdzie zdał maturę. Ponadto ukończył Wyższe Kursy Leśne (w 1915 roku) i Wydział Prawa Uniwersytetu Warszawskiego (w 1923 roku). W międzyczasie (w 1919 roku) ukończył szkołę podchorążych piechoty w Warszawie.
Działał w skautingu i ZHP w Ciechanowskiem, w roku 1916/1917 uczył się w szkole podchorążych POW. Do Organizacji należał od 1915 roku, a od sierpnia 1918 roku był komendantem POW na powiat ciechanowski.
Następnie walczył w 33 pułku piechoty w randze podporucznika, od grudnia 1920 roku był komendantem wojskowego więzienia śledczego w Warszawie (?), referentem oświatowym w wojskowym więzieniu śledczym w Warszawie, a od 15 lutego 1921 roku – referentem oświatowym garnizonu Jabłonna-Legionowo. W 1923–1924 pracował jako oficer sądowy przy Sądzie Rejonowym w Łomży, po czym został przeniesiony do rezerwy w stopniu porucznika ze starszeństwem z dniem 1 czerwca 1919 roku.
Początkowo pracował w sądzie w Suwałkach, kolejno był prokuratorem Sądu Okręgowego w Toruniu, a od 1929 roku pracował jako adwokat w Ciechanowie. 
Był delegatem na Ciechanów Rady Okręgowej Adwokackiej w Warszawie, założycielem i przewodniczącym Koła Peowiaków i Koła BBWR, członkiem Wydziału Powiatowego i Wojewódzkiego, radnym m. Ciechanów i współorganizatorem Banku Mieszczańskiego. 
W wyborach parlamentarnych w 1935 roku został wybrany posłem na Sejm IV kadencji (1935–1938) 23 288 głosami z listy BBWR z okręgu nr 9, obejmującego powiaty: mławski, ciechanowski, przasnyski i makowski. W kadencji tej pracował w komisjach: prawniczej i rolnej (w 1938 roku). W marcu 1936 roku został wybrany do specjalnej komisji do rozpatrzenia projektu ustawy o upoważnieniu Prezydenta RP do wydawania dekretów z mocą ustawy, a w marcu 1938 roku – do specjalnej komisji ds. oddłużenia rolnictwa, natomiast w czerwcu 1938 roku – do specjalnej komisji ds. aprowizacji. 
Podczas II wojny światowej został aresztowany przez Niemców w październiku 1939 roku, po dwóch tygodniach został zwolniony, jednak zagrożony ponownym aresztowaniem wyjechał do Sandomierza, gdzie prowadził kancelarię adwokacką. 
Życie rodzinne.
Był synem Romualda (właściciela gospodarstwa ogrodniczego) i Florentyny z domu Kołakowskiej. Ożenił się w 1926 roku z Kazimierą Dramińską, z którą miał 2 córki: Elżbietę – lekarkę i Danutę zamężną Markowską – geolog i pedagog. 
Został pochowany na cmentarzu w Sandomierzu.

</doc>
<doc id="2722351" url="https://pl.wikipedia.org/wiki?curid=2722351" title="Antoni Czajkowski">
Antoni Czajkowski

Antoni Czajkowski (ur. 13 czerwca 1816 w Krakowie, zm. 9 lutego 1873 w Petersburgu) – polski poeta, tłumacz oraz prawnik.
Życiorys.
Antoni Czajkowski był synem Pawła Czajkowskiego. W 1841 zadebiutował literacko tomem "Niektóre poezje", wydanym w Warszawie i dobrze przyjętym przez krytykę. Utrzymywał kontakty z Cyganerią Warszawską i należał do kółka towarzysko-literackiego nazywanego "Cech Głupców". Od 1845 poświęcił się pracy naukowej z zakresu prawa. Został profesorem dawnego prawa polskiego na Uniwersytecie Petersburskim. W Petersburgu należał też do komitetu redakcyjnego czasopisma „Słowo”. W 1863 Cyprian Kamil Norwid zadedykował mu wiersz "Fortepian Szopena".
Twórczość.
Autor publikował dzieła z zakresu prawa oraz poezje i bajki dla dzieci. Tłumaczył na język polski m.in. Georga Byrona (poemat ""), Johanna Wolfganga Goethego (jako pierwszy przełożył "Hermana i Dorotę"), Augusta Barbiera. Cechą charakterystyczną twórczości Czajkowskiego była stylizacja (biblijna, baśniowa, ludowa) oraz wykorzystywanie poezji narracyjnej. Poetykę ludową traktował jednak z dystansem, a nawet zabawowo, wprowadzając np. w "Baśni" współczesne sobie realia (księżniczka interesuje się Heglem i Guizotem oraz gra na fortepianie). Takie humorystyczne wykorzystanie folkloru było nietypowe dla epoki.

</doc>
<doc id="2722402" url="https://pl.wikipedia.org/wiki?curid=2722402" title="Wybudowanie (Obrzynowo)">
Wybudowanie (Obrzynowo)

Wybudowanie – część wsi Obrzynowo w Polsce położona w województwie pomorskim, w powiecie kwidzyńskim, w gminie Prabuty, przy drodze wojewódzkiej nr 520.
W latach 1975–1998 Wybudowanie administracyjnie należało do województwa elbląskiego. Do 2012 roku Wybudowanie było nazywane Julianowem.

</doc>
<doc id="2722448" url="https://pl.wikipedia.org/wiki?curid=2722448" title="FK Čelik Nikšić">
FK Čelik Nikšić

Fudbalski Klub Čelik Nikšić (Фудбалски Клуб Челик Никшић) – nieistniejący czarnogórski klub piłkarski z siedzibą w Nikšiciu, działający w latach 1957–2019. Po sezonie 2018/19 klub wycofał się z rozgrywek Trećej ligi. 
Stadion.
Klub rozgrywał swoje mecze domowe na stadionie Stadion Željezare w Nikšiciu, który może pomieścić 2.000 widzów.
Sezony.
 * W wyniku przeprowadzonego 21 maja 2006 referendum niepodległościowego zadeklarowano zerwanie dotychczas istniejącej federacji Czarnogóry z Serbią (Serbia i Czarnogóra). W związku z tym po sezonie 2005/06 wszystkie czarnogórskie zespoły wystąpiły z lig Serbii i Czarnogóry, a od nowego sezonu 2006/07 Čelik Nikšić przystąpiło do rozgrywek Drugiej crnogorskiej ligi.
 ** Po zakończeniu sezonu 2013/14 Čelik Nikšić wycofał się z rozgrywek Prvej ligi w sezonie 2014/15 (drużyna została rozwiązana).

</doc>
<doc id="2722537" url="https://pl.wikipedia.org/wiki?curid=2722537" title="Puchar Panamerykański w Piłce Siatkowej Kobiet 2012">
Puchar Panamerykański w Piłce Siatkowej Kobiet 2012

Puchar Panamerykański w Piłce Siatkowej Kobiet – 11. edycja turnieju siatkarskiego kobiet, który trwa od 12 do 21 lipca. W turnieju udział bierze 12 reprezentacji.
Turniej jest kwalifikacją do World Grand Prix, do którego awansuje dwie najlepsze drużyny z Ameryki Południowej oraz cztery drużyny ze strefy Ameryki Północnej, Środkowej i Karaibów.
Faza grupowa.
Grupa A.
Tabela
Grupa B.
Tabela
Klasyfikacja końcowa.
Do World Grand Prix 2013 awansowały drużyny: Argentyna, Brazylia, Dominikana, Kuba, Portoryko, USA

</doc>
<doc id="2722542" url="https://pl.wikipedia.org/wiki?curid=2722542" title="Jazon (postać biblijna)">
Jazon (postać biblijna)

Jazon (Jason) – żyjąca w I wieku postać biblijna, święty Kościoła katolickiego.
Jazon gościł Pawła z Tarsu, gdy zatrzymał się w Cezarei, w czasie podróży do Jerozolimy. Miał być judeochrześcijaninem i stronnikiem grupy Stefanasa, który gotów był udzielić schronienia apostołowi i jego nieobrzezanym towarzyszom.
Do martyrologiów trafił za sprawą Adona z Vienne, który zinterpretował w ten sposób imię Mnazona z Cypru występującego na kartach Pisma Świętego w Dziejach Apostolskich (21, 16 BT).
Wspomnienie obchodzone jest 12 lipca.

</doc>
<doc id="2722546" url="https://pl.wikipedia.org/wiki?curid=2722546" title="Karabin maszynowy Hefah V">
Karabin maszynowy Hefah V

Hefah V (Gun, Machine V, .303in Mark 1) – brytyjski lekki karabin maszynowy z okresu II wojny światowej. Hefah został zaprojektowany jako uproszczona i łatwiejsza w produkcji wersja lkm Lewis. Używany był głównie do obrony przeciwlotniczej na uzbrojonych statkach (DEMS) i niewielkich okrętach wojennych Royal Navy. Został wycofany z użytku około 1944.
Opis konstrukcji.
Karabin wyglądał jak uproszczony i łatwiejszy w budowie lkm Lewis, główna różnice polegały na tym, że karabin używał zmodyfikowanego magazynka od ręcznego karabinu maszynowego Bren umieszczonego pod lufą i różnił się nieco budową mechanizmu ryglowego. Karabin używał tej samej amunicji 7,7 mm British co Lewis.
Historia.
Broń powstała jako prywatna inicjatywa firmy Ductile Steel Company około 1940. Próby przeprowadzone w czerwcu tego roku wykazały, że nie nadaje się on do przyjęcia jako broń piechoty; zauważono, że mechanizm ryglowy mógł uderzać w twarz strzelającego oraz że strzelając z dwójnóga pomiędzy magazynkiem a ziemią było niewiele więcej niż jeden centymetr wolnego miejsca. Pomimo że broń nie została zaakceptowana przez British Army, kierownictwo Naval Ordnance (dyrektoratu ds. uzbrojenia Royal Navy) zdecydowało się na produkcję tego karabinu dla własnych potrzeb z powodu niskich kosztów produkcji. Z powodu nieznalezienia fabryki mogącej wytwarzać lufy dla nowych karabinów ich produkcja rozpoczęła się dopiero w 1942 w fabryce Hefah Company. Karabin otrzymał oficjalną nazwę Gun, Machine V, .303in Mark 1, w służbie znany był jako Hefah V, Mark 1.
Większość źródeł wspomina, że broń została wyprodukowana tylko w niewielkich ilościach, ale według oficjalnego rocznika statystycznego Cetral Statistical Office wyprodukowano prawie trzy tysiące karabinów tego typu: 39 w 1942 i 2935 w 1943.
Karabiny montowane były zazwyczaj na podstawach podwójnych lub poczwórnych i używane na niewielkich okrętach Royal Navy i uzbrojonych statkach towarowych DEMS. Zostały wycofane ze służby około 1944.

</doc>
<doc id="2722548" url="https://pl.wikipedia.org/wiki?curid=2722548" title="Panna Fifi (nowela)">
Panna Fifi (nowela)

Panna Fifi ("Mademoiselle Fifi") – nowela patriotyczna Guya de Maupassanta opublikowana po raz pierwszy w 1882 roku w zbiorze o tym samym tytule. Jej akcja toczy się w czasie wojny prusko-francuskiej (1870-1871).
Treść.
Grupa niemieckich oficerów stacjonuje we francuskim zamku Uville. Ponieważ działania wojenne ustały, oficerowie walczą z nudą. Jeden z nich, mały blondyn, znany z okrucieństwa wobec podwładnych i wrogów oraz ekscentrycznych zachowań – Wilhelm von Eyric, często używający francuskiego zwrotu "fi fi donc" (pol. "a więc fi fi"), zwany przez kolegów „Mademoiselle Fifi”, proponuje urządzić zabawę z udziałem francuskich kobiet. Pomysł ten aprobują koledzy i komendant – major von Falsberg. Wkrótce potem impreza się rozpoczyna. Do zamku przyjeżdżają francuskie prostytutki, a oficerowie upojeni winem są wobec nich coraz bardziej brutalni. Prostytutki cierpliwie to znoszą, gdyż są przyzwyczajone do brutalnego traktowania przez klientów. Kiedy jednak Prusacy zaczynają kpić sobie z Francji, francuskiej armii i francuskich kobiet, jedna z nich, Rachela, mająca żydowskie pochodzenie, zdecydowanie protestuje. Wilhelm von Eyric uderza ją kilkakrotnie w twarz, wtedy ona przebija go nożem i ucieka przez okno. Prusacy podejmują poszukiwania morderczyni, jednak bezskuteczne. Schronienia udzielił jej patriotycznie nastawiony proboszcz z miejscowej parafii.

</doc>
<doc id="2722549" url="https://pl.wikipedia.org/wiki?curid=2722549" title="Peter Kyros">
Peter Kyros

Peter Nicholas Kyros (ur. 11 lipca 1925 w Portland, Maine, zm. 10 lipca 2012) – amerykański polityk, członek Izby Reprezentantów z ramienia Partii Demokratycznej.
Kształcił się m.in. w Massachusetts Institute of Technology, ukończył również United States Naval Academy (1947) oraz prawo na Harvardzie (1957). W latach 1944–1953 służył w marynarce amerykańskiej, od 1957 prowadził praktykę adwokacką w Portland. Był także radcą w Komisji Użyteczności Publicznej stanu Maine. Od stycznia 1967 zasiadał jako demokrata w czterech kolejnych kadencjach Izby Reprezentantów; w 1974 przegrał wybory z republikaninem Davidem Emery i zakończył pracę w parlamencie 3 stycznia 1975. W latach 1980–1982 pracował w Departamencie Stanu, potem był adwokatem w Waszyngtonie. W ostatnich latach życia mieszkał w rodzinnym Portland.

</doc>
<doc id="2722551" url="https://pl.wikipedia.org/wiki?curid=2722551" title="Mąż idealny">
Mąż idealny



</doc>
<doc id="2722552" url="https://pl.wikipedia.org/wiki?curid=2722552" title="Mąż idealny (film 1997)">
Mąż idealny (film 1997)

Mąż idealny (ang. "Picture Perfect") – amerykańska komedia romantyczna z 1997 roku. 
Opis fabuły.
Kate Mosley ma objąć kierownicze stanowisko w agencji reklamowej. Jednak szef jej firmy nie ufa niezamężnym kobietom. Dziewczyna prosi przypadkowo spotkanego fotografa, by udawał jej narzeczonego. Prawdziwym obiektem westchnień Kate jest kolega z pracy - znany uwodziciel. Dzięki fikcyjnemu narzeczonemu dziewczyna ma szanse zdobyć nie tylko stanowisko, ale i serce kolegi z pracy, zazdrosnego o rywala. 

</doc>
<doc id="2722559" url="https://pl.wikipedia.org/wiki?curid=2722559" title="Aparicio Méndez">
Aparicio Méndez

Aparicio Méndez Manfredini (ur. 24 sierpnia 1904 w Riverze, zm. 27 czerwca 1988 w Montevideo) – prawnik i polityk urugwajski, prezydent kraju w latach 1976–1981. Aparicio Méndez wywodzi się z prawego skrzydła Partii Narodowej (Blanco).
Profesor prawa administracyjnego na uniwersytecie w Montevideo, pełnił funkcję Ministra Zdrowia w latach 1961-1964. Został mianowany na prezydenta przez juntę wojskową.
Méndez był jednym z wielu cywilnych polityków, którzy uczestniczyli w cywilno-wojskowej administracji podczas napięć społecznych w 1973. Udało mu się uzyskać reputację wśród niezadowolonych wojskowych, dzięki czemu otrzymał władzę dyktatorską.

</doc>
<doc id="2722569" url="https://pl.wikipedia.org/wiki?curid=2722569" title="Międzyagencyjna Sieć Odzyskiwania Mienia Camden">
Międzyagencyjna Sieć Odzyskiwania Mienia Camden

Międzyagencyjna Sieć Odzyskiwania Mienia Camden (CARIN, z ang. "Camden Assets Recovery Interagency Network") – nieformalna sieć ekspertów i praktyków z dziedziny ujawniania, zabezpieczania oraz konfiskaty mienia pochodzącego z przestępstwa. Jest to sieć międzyagencyjna co oznacza, że każde państwo członkowskie organizacji jest reprezentowane przez funkcjonariusza organów ścigania oraz przedstawiciela instytucji wymiaru sprawiedliwości (prokuratora, sędziego śledczego itp. w zależności od systemu prawnego). Reprezentanci państw członkowskich nazywani są „krajowymi punktami kontaktowymi”. Wszyscy reprezentanci muszą posługiwać się językiem angielskim jako językiem roboczym CARIN. Z każdym punktem kontaktowym można skontaktować się telefonicznie lub przez pocztę elektroniczną dzięki liście kontaktowej dostępnej dla wszystkich uczestników sieci.
Celem CARIN jest podniesienie efektywności działań państw członkowskich, zmierzających do pozbawiania przestępców ich nielegalnych dochodów.
CARIN w 2012 roku zrzesza 55 członków – państw (w tym wszystkich 27 państw członkowskich UE), odrębnych obszarów jurysdykcyjnych oraz organizacji międzynarodowych.

</doc>
<doc id="2722570" url="https://pl.wikipedia.org/wiki?curid=2722570" title="Jorge Pacheco Areco">
Jorge Pacheco Areco

Jorge Pacheco Areco (ur. 9 kwietnia 1920 w Montevideo, zm. 29 lipca 1998 tamże) – prezydent Urugwaju. Swój urząd otrzymał po nagłej śmierci Óscara Diego Gestida. Pełnił urząd w latach 1967–1972. Politykiem był od 1950 roku.

</doc>
<doc id="2722576" url="https://pl.wikipedia.org/wiki?curid=2722576" title="Własny kawałek świata">
Własny kawałek świata

Własny kawałek świata (hiszp. "Un lugar en el mundo") – argentyńsko-urugwajsko-hiszpański film fabularny z 1992 roku w reżyserii Adolfa Aristaraina. Zdjęcia do filmu kręcono w San Luis w Argentynie.
Film był nominowany do Oscara w 1993 roku jako film nieanglojęzyczny.
Fabuła.
W zapomnianym i niszczejącym zakątku Argentyny, żyje dwunastoletni Ernesto (Gaston Batyi) oraz jego rodzice – ojciec Mario (Federico Luppi) oraz matka Ana (Cecilia Roth). Kilka lat wcześniej, w czasach dyktatury w Argentynie, włóczyli się po świecie. Kiedy otrzymali możliwość powrotu do ojczyzny, nie zamieszkali w Buenos Aires. Osiedlili się z dala od wielkiego miasta, by tu właśnie tworzyć "własny kawałek świata". Mario, ceniony profesor uniwersytecki, rozpoczął pracę w prowincjonalnej szkole oraz rozpoczął organizować coś na kształt spółdzielni wełniarskiej. Ana wraz z zakonnicą Neldą rozpoczęły działanie kliniki medycznej.

</doc>
<doc id="2722580" url="https://pl.wikipedia.org/wiki?curid=2722580" title="Kolonialne marynarki wojenne Australii">
Kolonialne marynarki wojenne Australii

Kolonialne marynarki wojenne Australii − przed utworzeniem Federacji Australijskiej w 1901, pięć z sześciu kolonii australijskich posiadało własne floty wojenne. Były to stany: Nowa Południowa Walia, Queensland, Australia Południowa, Wiktoria oraz Australia Zachodnia. Zostały zlikwidowane w roku 1901, kiedy to nowa konstytucja zabroniła stanom posiadania osobnych sił zbrojnych i powstała Royal Australian Navy.
Nowa Południowa Walia.
Utworzona pod zwierzchnictwem Rządu Nowej Południowej Walii, funkcjonowała pod dwoma nazwami – "New South Wales Naval Brigade" i "New South Wales Naval Artillery Volunteers". W 1855 zbudowano pierwszy okręt – kanonierkę "Spitfire", który pozostawał w czynnej służbie do 1859, kiedy następnie został przekazany stanowi Queensland. Pod koniec lat 70. XIX w. rząd wydał kolejny dekret o budowie dwóch torpedowców – Acherona i Avernusa, oba torpedowce zostały skonstruowane w Sydney. W 1882 do floty dołączył HMS Wolverine, który został kupiony od Royal Navy. Kwatera główna dowództwa marynarki znajdowała się w Fort Macquarie.
Queensland.
Utworzona w 1883 z dekretów Jervoisa-Scratchleya pod nazwą "Queensland Maritime Defence Force". Poniższa lista przedstawia wszystkie okręty, które służyły we flocie Marynarki kolonialnej stanu Queensland:
Australia Południowa.
W latach 80. XIX w., gubernator Australii Południowej – William Jervois, wydał akt o utworzeniu kolonialnej marynarki wojennej w stanie Australia Południowa. We wrześniu 1884 włączono pierwszy okręt – 920-tonową kanonierkę "Protector", która była jednym z najbardziej zaawansowanych okrętów w całej Australii. Okręt ten brał udział m.in. w powstaniu bokserów w Chinach. Dla ochrony okrętu, rząd Australii Południowej utworzył specjalną brygadę morską. W 1905 zakupiono od Tasmanii torpedowiec "TB 191".
Wiktoria.
Stan Wiktoria utworzył własną marynarkę wojenną, która działa pod nazwą "Victorian Naval Forces". W 1853 rozpoczęto budowę pierwszego okrętu – "HMCS Victoria", którego budowę ukończono 30 czerwca 1855. 31 maja 1856 okręt przybył do stanu Wiktoria. Jednostka brała udział m.in. w wojnach maoryskich oraz w ekspedycji Burke’a i Willis'a. W 1859 sformowano brygadę morską. Następnie w 1863 brygada otrzymała status pół-milicji, ponownie przeformowana 1871, zmieniła nazwę na „Rezerwę Morską Wiktorii” i działa już jako pełny organ milicyjny. Po raz ostatni przeformowana w 1885, kiedy przyjęła nazwę „Brygady Morskiej Wiktoii”. W okresie swej świetności brygada liczyła 300 milicjantów. Po olbrzymim sukcesie zakupu okrętu HMCS "Victoria" rząd kolonialny Wiktorii dokonał zakupu „monitora parapetowego” "HMVS Cerberus", wraz z zakupem tego okrętu, Royal Navy podarowała okręt liniowy "HMS Nelson". W 1884 do listy okrętów VNF dołączono torpedowce: "HMVS Childers", "HMVS Lonsdale" oraz "HMVS Nepean" a także kanonierki: "HMVS Victoria (1884)" oraz "HMVS Albert". W 1886 dołączyła kolejna łódź torpedowa – "HMVS Gordon", zaś w 1892 – "HMVS Countess of Hopetoun". Na potrzeby militarne zmodyfikowano również dwie szalandy – "Batman" i "Fawkner". Obydwa okręty zostały uzbrojone w działa 6-funtowe zamontowane na dziobach okrętów. Holownik "Gannet" oraz parowiec "Lady Loch" także zostały podobnie zmodyfikowane. Okręty zarządu portowego "Commissioner" i "Customs No. 1" zostały zmodyfikowane w łodzie torpedowe. W 1885, rządowe parowce "Lion" i "Spray" zostały uzbrojone w 6-funtowe działa Armstronga. "Spray" przeszedł później kolejną modyfikację – w okręcie tym, zamontowano dwie wyrzutnie torpedowe. Kwatera główna marynarki Wiktorii znajdowała się w Port Phillip.
Australia Zachodnia.
Australia Zachodnia nie posiadała własnej wojennej marynarki kolonialnej do 1890, kiedy to utworzono samorząd stanu Australia Zachodnia. Jednakże w 1879 utworzono jednostkę milicyjną, której nadano nazwę „Artylerii Morskiej Fremantle”. Jednostka miała ochraniać port Fremantle w Perth, a żołnierzy stanowili byli marynarze Royal Navy oraz morscy najemnicy. Jednostka została wyposażona w dwa 6-funtowe działa polowe zamontowane w porcie bez możliwości przemieszczania ich. W 1889 wymieniono działa na silniejsze działa 9-funtowe z możliwością przemieszczania ich. Po przeformowaniu jednostka przyjęła nazwę „Artylerii Ochotniczej Fremantle”.
Tasmania.
W połowie lat 30. XIX w. koloniści zamieszkujący Ziemię van Diemena wybudowali i uzbroili szkuner, który nazwali "Eliza". Okręt został wybudowany w Port Arthur i przeznaczony głównie do walki z piractwem morskim. W 1883 Tasmania otrzymała torpedowiec "TB 191". Okręt przybył do stolicy stanu – Hobart, 1 maja 1884 i pozostawał w służbie do 1905, kiedy następnie został przekazany Australii Południowej.

</doc>
<doc id="2722582" url="https://pl.wikipedia.org/wiki?curid=2722582" title="Yordan L. O’Farrill">
Yordan L. O’Farrill

Yordan L. O’Farrill (ur. 9 lutego 1993) – kubański lekkoatleta specjalizujący się w biegach płotkarskich.
Finalista igrzysk olimpijskich młodzieży U-18 z Singapuru (2010). W 2012 został najpierw mistrzem Ameryki Środkowej i Karaibów juniorów, a kilka tygodni później sięgnął w Barcelonie po mistrzostwo świata juniorów. Zdobywca brązowego medalu na mistrzostwach Ameryki Środkowej i Karaibów w roku 2013. Uczestnik IAAF World Relays (2017).
Medalista mistrzostw Kuby.
Rekordy życiowe w biegu na 110 metrów przez płotki: płotki seniorskie – 13,19 (9 czerwca 2014, Praga); płotki juniorskie (99 cm) – 13,18 (12 lipca 2012, Barcelona), jest to rekord Kuby juniorów.

</doc>
<doc id="2722584" url="https://pl.wikipedia.org/wiki?curid=2722584" title="Idar Burheim">
Idar Burheim

Idar "Archaon" Burheim (ur. 6 czerwca 1979 w Drammen) - Norweski gitarzysta i producent muzyczny. Karierę zaczynał w mało znanym zespole Antaios. Od 2000 (jako Idar Burheim) do 2003 gitarzysta Funeral. Aktualnie gitarzysta black metalowej grupy 1349.

</doc>
<doc id="2722587" url="https://pl.wikipedia.org/wiki?curid=2722587" title="Universal Volley Femminile Carpi">
Universal Volley Femminile Carpi



</doc>
<doc id="2722589" url="https://pl.wikipedia.org/wiki?curid=2722589" title="Diecezja Minas">
Diecezja Minas

Diecezja Minas – nieistniejąca diecezja rzymskokatolicka w Urugwaju. Siedziba mieściła się w Minas w departamencie Lavalleja. Obejmuje swoim obszarem departamenty: Lavalleja i północną część departamentu Rocha.
Historia.
Diecezja Minas została erygowana 25 czerwca 1960 roku jako sufragania archidiecezji Montevideo. Diecezja powstała poprzez wyłączenie z terytorium diecezji Melo.
2 marca 2020 decyzją papieża Franciszka została połączona z diecezją diecezji Maldonado-Punta del Este.
Przekształcenia terytorialne:

</doc>
<doc id="2722594" url="https://pl.wikipedia.org/wiki?curid=2722594" title="Bruno Mossa Rezende">
Bruno Mossa Rezende



</doc>
<doc id="2722600" url="https://pl.wikipedia.org/wiki?curid=2722600" title="Hamza Driouch">
Hamza Driouch

Hamza Driouch (ur. 16 listopada 1994) – katarski lekkoatleta pochodzenia marokańskiego, który specjalizuje się w biegach średnich, wielokrotny rekordzista kraju.
Sezon 2010 rozpoczął od zajęcia czwartego miejsca w halowych mistrzostwach Azji. W 2010 dotarł do półfinału mistrzostw świata juniorów, był wicemistrzem Azji juniorów oraz zdobył srebrny medal w biegu na 1000 metrów podczas igrzysk olimpijskich młodzieży. Rok później był czwarty w biegu na 800 metrów na mistrzostwach świata juniorów młodszych oraz bez powodzenia startował na dystansie 1500 metrów w Daegu na mistrzostwach świata. Złoty i srebrny medalista mistrzostw Azji juniorów oraz mistrz świata juniorów z 2012. Półfinalista igrzysk olimpijskich z Londynu (2012). Piąty zawodnik mistrzostw Azji z 2013. W 2014 zdobył srebro halowych mistrzostw Azji w Hangzhou.
W 2015 wykryto nieprawidłowości w jego paszporcie biologicznym, przez co został zdyskwalifikowany na dwa lata (do 30 grudnia 2016).

</doc>
<doc id="2722610" url="https://pl.wikipedia.org/wiki?curid=2722610" title="Thiago Braz">
Thiago Braz

Thiago Braz da Silva (ur. 16 grudnia 1993 w Marílii) – brazylijski lekkoatleta specjalizujący się w skoku o tyczce. 
Wicemistrz olimpijski młodzieży U-18 z Singapuru oraz mistrz Ameryki Południowej juniorów młodszych z 2010. W 2012 został w Barcelonie mistrzem świata juniorów. Rok później sięgnął po złoto mistrzostw Ameryki Południowej. Czwarty zawodnik halowych mistrzostw świata w Sopocie (2014). Mistrz olimpijski z Rio de Janeiro (2016) oraz brązowy medalista z Tokio (2020).
Dwukrotny złoty medalista mistrzostw Brazylii (2017, 2018). 
Rekordy życiowe: stadion – 6,03 (15 sierpnia 2016, Rio de Janeiro) – rekord Ameryki Południowej, 8. wynik w historii światowej lekkoatletyki; hala – 5,95 (20 marca 2022, Belgrad) – halowy rekord Ameryki Południowej.

</doc>
<doc id="2722621" url="https://pl.wikipedia.org/wiki?curid=2722621" title="José Rico Cejudo">
José Rico Cejudo

José Rico Cejudo – hiszpański malarz pochodzący z Sewilli.
Studiował w Akademii Sztuk Pięknych w Sewillii, mając za nauczycieli artystów takich jak Eduardo Cano i José García y Ramos. W 1888 otrzymał stypendium na studia we Włoszech, gdzie pozostał przez siedem lat głównie w Rzymie i Wenecji. Z tego okresu pochodzą dzieła "Una pompeyana" (1889), "La bendición pascual en Roma" (1893) i "La promesa" (1906).
W 1895 wrócił do Sewilli, gdzie został profesorem w Akademii Sztuk Pięknych. Skupił się na malarstwie kostumbrystycznym malując sceny z młodymi kobietami w patiach i ogrodach ("Conversación en el patio", "Las Floristas"). Inne obrazy przedstawiają domostwa ("Limpiando el cobre"), ulice ("Preparando el rosario") i procesje. Malował również portrety ("Retrato de Don Pedro Ruiz Prieto").

</doc>
<doc id="2722623" url="https://pl.wikipedia.org/wiki?curid=2722623" title="Błąd połów">
Błąd połów

Błąd nielegalnego powrotu piłki na pole obrony (potocznie: błąd połów) – jeden z błędów w koszykówce.
Polega na cofnięciu się zawodnika z piłką z połowy przeciwnika na swoją połowę (tzw. "pole obrony") lub podaniu piłki z połowy przeciwnika do kolegi z drużyny będącego na drugiej połowie.
Po odgwizdaniu błędu przeciwnik wybija piłkę z autu z wysokości połowy boiska, ustawiając swoje obie stopy na połowie ataku.
Sędzia sygnalizuje ten błąd poprzez trzykrotny półobrót ręką w przestrzeni przód-tył.

</doc>
<doc id="2722624" url="https://pl.wikipedia.org/wiki?curid=2722624" title="Hillary Ngetich">
Hillary Ngetich

Hillary Cheruiyot Ngetich (ur. 15 września 1995) – kenijski lekkoatleta specjalizujący się w biegach średnich.
W 2012 został wicemistrzem świata juniorów na 1500 metrów. Dwa lata później, na tej samej imprezie, ponownie zdobył srebrny krążek biegu na 1500 metrów.
Rekord życiowy: bieg na 1500 metrów (stadion) – 3:32,97 (16 lipca 2015, Heusden-Zolder); bieg na 1500 metrów (hala) – 3:35,26 (21 lutego 2015, Birmingham). 

</doc>
<doc id="2722627" url="https://pl.wikipedia.org/wiki?curid=2722627" title="Błąd połowy">
Błąd połowy



</doc>
<doc id="2722636" url="https://pl.wikipedia.org/wiki?curid=2722636" title="Jonas Kvalen">
Jonas Kvalen

Jonas Kvalen (ur. 6 czerwca 1992) – norweski siatkarz, grający na pozycjach rozgrywający i przyjmujący. W sezonie 2012/2013 był zawodnikiem polskiego klubu AZS Olsztyn. 
Sukcesy klubowe.
NEVZA:
Puchar Norwegii:
Liga norweska:
Liga belgijska:
Liga szwajcarska:
Superpuchar Szwajcarii:

</doc>
<doc id="2722642" url="https://pl.wikipedia.org/wiki?curid=2722642" title="Drogi krajowe w Urugwaju">
Drogi krajowe w Urugwaju

Drogi krajowe w Urugwaju - najważniejsze trasy transportowe w kraju, łączące wszystkie lokacje. Łączna długość sieci drogowej Urugwaju wynosi km. W tym: 303 km z nawierzchnią betonową, km asfaltowych, km z mas bitumicznych i km gruntowych.
Klasyfikacja dróg.
Ministerstwo Dróg i Robót Publicznych w Urugwaju dzieli tamtejsze drogi na 4 kategorie: 
Corredor Internacional.
Korytarze międzynarodowe.
Red Primaria.
Sieć pierwszorzędna.
Red Secundaria.
Sieć drugorzędna.
Red Terciaria.
Sieć trzeciorzędna.

</doc>
<doc id="2722646" url="https://pl.wikipedia.org/wiki?curid=2722646" title="Abdelhadi Labâli">
Abdelhadi Labâli

Abdelhadi Labâli (ur. 26 kwietnia 1993) – marokański lekkoatleta specjalizujący się w biegach średnich. 
Bez sukcesów startował w 2010 na mistrzostwach świata w biegach przełajowych oraz igrzyskach olimpijskich młodzieży. W kolejnym sezonie był piąty na juniorskich mistrzostwach Afryki oraz ponownie bez większych sukcesów startował w przełajowych mistrzostwach świata. Brązowy medalista mistrzostw świata juniorów z 2012. 
W 2016 został zdyskwalifikowany na dwa lata (do 26 kwietnia 2018) za stosowanie niedozwolonego dopingu i od 12 maja 2016 do 11 maja 2024.
Rekordy życiowe: bieg na 1500 metrów – 3:37,59 (12 maja 2012, Rabat).

</doc>
<doc id="2722651" url="https://pl.wikipedia.org/wiki?curid=2722651" title="Tejinesh Gebisa">
Tejinesh Gebisa

Tejinesh Gebisa (ur. 3 marca 1995) – etiopska lekkoatletka specjalizująca się w biegach długich. 
Piąta zawodniczka biegu na 2000 metrów z przeszkodami podczas mistrzostw świata juniorów młodszych z Lille Metropole (2011). Wicemistrzyni świata juniorów w biegu na 3000 metrów z przeszkodami (2012). 
Rekord życiowy: bieg na 3000 metrów z przeszkodami – 9:50,51 (12 lipca 2012, Barcelona). 

</doc>
<doc id="2722658" url="https://pl.wikipedia.org/wiki?curid=2722658" title="Manal El Bahraoui">
Manal El Bahraoui

Manal El Bahraoui (ur. 6 stycznia 1994) – marokańska lekkoatletka specjalizująca się w biegu na 800 metrów. Od lipca 2015 reprezentuje Bahrajn.
W 2011 była szósta na mistrzostwach Afryki juniorów oraz mistrzostwach świata juniorów młodszych. Brązowa medalistka mistrzostw świata juniorów z Barcelony (2012). 
Rekord życiowy: 2:00,82 (25 lipca 2013, Rabat). 

</doc>
<doc id="2722665" url="https://pl.wikipedia.org/wiki?curid=2722665" title="Manuel Rodríguez de Guzmán">
Manuel Rodríguez de Guzmán

Manuel Rodríguez de Guzmán – hiszpański malarz romantyczny pochodzący z Sewilli.
Studiował w Akademii Sztuk Pięknych w Sewillii, jego nauczycielem malarstwa był José Domínguez Bécquer. W 1854 r. wyjechał do Madrytu, gdzie pracował dla dworu. Królowa zleciła mu namalowanie cyklu obrazów przedstawiających zwyczaje różnych regionów Hiszpanii. Do cyklu należą m.in. "Baile en la Virgen del Puerto", "La feria de Santiponce", "La Feria de Sevilla" i "La procesión del Rocío".
Brał udział w różnych edycjach Krajowej Wystawy Sztuk Pięknych w Madrycie. W 1858 r. otrzymał wyróżnienie cum laude za obraz "Rinconete y Cortadillo" inspirowany jedną z "Noweli przykładnych" Cervantesa.

</doc>
<doc id="2722666" url="https://pl.wikipedia.org/wiki?curid=2722666" title="Liuba M. Zaldívar">
Liuba M. Zaldívar

Liuba M. Zaldívar (ur. 5 kwietnia 1993) – kubańska lekkoatletka specjalizująca się w trójskoku, od 2019 roku reprezentantka Ekwadoru.
Kariera sportowa.
W 2012 została najpierw mistrzem Ameryki Środkowej i Karaibów juniorów, a kilka tygodni później sięgnęła w Barcelonie po brązowy medal mistrzostw świata juniorów. 
Rekord życiowy: 14,51 (10 lipca 2016, Medellín). Jest również aktualną rekordzistką Ekwadoru w tej konkurencji (14,05 z 2019).

</doc>
<doc id="2722668" url="https://pl.wikipedia.org/wiki?curid=2722668" title="Caracowo">
Caracowo

Caracowo (bułg. "Царацово") – wieś w południowej Bułgarii, w obwodzie Płowdiw, w gminie Marica.
10 km od Płowdiwu.
W centrum wsi znajduje się pomnik poświęcony ofiarom wojen, wzniesiony w 2006 roku.

</doc>
<doc id="2722669" url="https://pl.wikipedia.org/wiki?curid=2722669" title="Lago Rincón del Bonete">
Lago Rincón del Bonete

Lago Rincón del Bonete (zwane również Embalse del Río Negro) – sztuczne jezioro w Urugwaju. Znajduje się w centrum kraju pomiędzy departamentami Tacuarembó i Peach. Powierzchnia jeziora wynosi 1240 kilometrów kwadratowych.
Jezioro powstało w 1945 w wyniku zatopienia kilku łączących się dolin rzecznych, w związku z tym jego linia brzegowa jest bardzo urozmaicona i poszarpana. Zbiornik ten powstał w związku z budową największej w kraju zapory i elektrowni – Rincón del Bonete.
W pobliżu jeziora znajdują się miasto Paso de los Toros oraz wieś Rincón del Bonete.

</doc>
<doc id="2722674" url="https://pl.wikipedia.org/wiki?curid=2722674" title="Dovilė Kilty">
Dovilė Kilty

Dovilė Kilty (z d. Dzindzaletaitė, ur. 14 lipca 1993 w Szawlach) – litewska lekkoatletka specjalizująca się w trójskoku.
W 2010 po zajęciu czwartego miejsca w eliminacjach kontynentalnych wystąpiła w igrzyskach olimpijskich młodzieży zajmując podczas tej imprezy pierwsze miejsce w finale B. Odpadła w eliminacjach mistrzostw Europy juniorów w Tallinnie (2011). Wicemistrzyni świata juniorek z 2012. W 2015 została młodzieżową mistrzynią Europy.
Złota medalistka mistrzostw Litwy.
Rekordy życiowe: stadion – 14,28 (10 sierpnia 2019, Sandnes); hala – 14,13 (8 lutego 2018, Madryt) rekord Litwy.
Zawodniczka jest związana z brytyjskim sprinterem Richardem Kilty’m. W marcu 2016 para ogłosiła, że spodziewa się dziecka.

</doc>
<doc id="2722676" url="https://pl.wikipedia.org/wiki?curid=2722676" title="Christian Bösiger">
Christian Bösiger

Christian Bösiger (ur. 22 marca 1984 w Olten) – szwajcarski badmintonista, zdobył 2. miejsce w grze pojedynczej na Letnich Igrzyskach Olimpijskich w Pekinie.

</doc>
<doc id="2722684" url="https://pl.wikipedia.org/wiki?curid=2722684" title="Su Guanyu">
Su Guanyu

Su Guanyu (; ur. 26 czerwca 1994) – chiński lekkoatleta specjalizujący się w chodzie sportowym.
W 2012 został brązowym medalistą mistrzostw świata juniorów w chodzie na 10 000 metrów. 
Rekordy życiowe: chód na 10 000 metrów – 40:16,87 (13 lipca 2012, Barcelona); chód na 20 kilometrów – 1:22:48 (15 czerwca 2012, Xintai). 

</doc>
<doc id="2722691" url="https://pl.wikipedia.org/wiki?curid=2722691" title="José Roldán Martínez">
José Roldán Martínez

José Roldán Martínez – hiszpański malarz romantyczny pochodzący z Sewilli.
Studiował a później został członkiem Akademii Sztuk Pięknych w Sewillii. Brał udział w różnych edycjach Krajowej Wystawy Sztuk Pięknych w Madrycie zdobywając III medal w latach 1858, 1860 i 1862. Malował głównie portrety i dzieła o tematyce kostumbrystycznej, często przedstawiał dzieci ulicy i żebraków. Naśladował Estebana Murillo w temacie, technikach malarskich i kolorze.

</doc>
<doc id="2722697" url="https://pl.wikipedia.org/wiki?curid=2722697" title="Aluplast">
Aluplast

ALUPLAST GmbH – rodzinne przedsiębiorstwo z siedzibą w Karlsruhe produkujące profile oraz elementy dodatkowe z PVC do okien i drzwi.
Zatrudnia ok. 1250 osób, w tym ponad 300 w Polsce.
Aluplast w Polsce.
Aluplast posiada również spółkę-córkę w Polsce – Aluplast sp. z o.o. z siedzibą w Nagradowicach, produkującą profile PVC do okien i drzwi oraz dodatkowe elementy takie jak:

</doc>
<doc id="2722707" url="https://pl.wikipedia.org/wiki?curid=2722707" title="Wincenty Nowakowski">
Wincenty Nowakowski

Wincenty Nowakowski (ur. 6 stycznia 1891 w Poznaniu, zm. 27 marca 1960 tamże) – profesor, aktor-śpiewak, pedagog dykcji i śpiewu.
Życiorys.
Syn Władysława i Weroniki z d. Bartlakowskiej. W 1910 przerwał studia i został aktorem w Teatrze Objazdowym Jana Langego.
W 1913 skazany przez pruski sąd w Grodzisku za działalność konspiracyjną na 10 dni więzienia i grzywnę. Podczas poboru do niemieckiego wojska uciekł do Hamburga i tam kontynuował studia aktorskie, śpiewacze i pedagogiczne. Pracował wtedy jako aktor.
Od 1917 powrócił do Poznania i rozpoczął pracę jako aktor (1920-1939 w Teatrze Wielkim). Brał udział w powstaniu wielkopolskim.
Podczas II wojny światowej ukrywał się w Poznaniu i udzielał lekcji śpiewu. Pracę tę kontynuował po wojnie.
Działał w kierownictwie Spółdzielni Pracy Muzyków i Pedagogów.
Zmarł po długiej i ciężkiej chorobie 27 marca 1960, pochowany na cmentarzu górczyńskim.

</doc>
<doc id="2722713" url="https://pl.wikipedia.org/wiki?curid=2722713" title="Pomnik Poległych Obrońców Wisły 1920 we Włocławku">
Pomnik Poległych Obrońców Wisły 1920 we Włocławku

Pomnik Poległych Obrońców Wisły 1920 – pomnik na wzgórzu Szpetal we Włocławku, poświęcony poległym obrońcom miasta w czasie wojny polsko-bolszewickiej w 1920.
W dniach 14–19 sierpnia 1920 na prawym brzegu Wisły toczyły się walki z oddziałami 3 Korpusu Kawalerii pod dowództwem komkora Gaja Dimitriewicza Gaja. Rok później, 22 sierpnia 1920 na wzgórzu Szpetal uroczyście pochowano szczątki czterdziestu żołnierzy poległych w czasie walk. Niebawem też podjęto decyzję o budowie w tym miejscu pomnika.
Pomnik miał kształt obelisku, wykonanego z granitu. Znajdował się on na zbudowanym w kształcie półkola tarasie, usytuowanym na specjalnie usypanym kopcu, obłożonym kamieniami. Naprzeciw pomnika, w centrum tarasu, znajdowała się marmurowa płyta. Na szczycie obelisku znalazł się spiżowy orzeł, odlany w firmie braci Łopieńskich. Za prace budowlane odpowiedzialna była firma budowlana „Popławski i Furstenwald”. Uroczyste odsłonięcie pomnika odbyło się 1 października 1922.
W październiku 1939 pomnik, podobnie jak inne pomniki we Włocławku, został zniszczony przez Niemców. Po wojnie, z przyczyn politycznych nie został odbudowany. Dopiero w grudniu 1988 zawiązał się Obywatelski Komitet Odbudowy Pomnika Poległych Obrońców Wisły 1920. 11 listopada 1989 odbyło się wmurowanie aktu erekcyjnego w miejscu pomnika. Uroczyste odsłonięcie odbudowanego pomnika miało miejsce 18 sierpnia 1990.
Obecny kształt pomnika jest wierny temu z 1922. Jest on tradycyjnym miejscem obchodów rocznicy obrony Włocławka w 1920.
Obywatelski Komitet Odbudowy Pomnika Poległych Obrońców Wisły 1920 r. we Włocławku.
Lista członków zwyczajnych:

</doc>
<doc id="2722737" url="https://pl.wikipedia.org/wiki?curid=2722737" title="Baldomero Romero Ressendi">
Baldomero Romero Ressendi

Baldomero Romero Ressendi – hiszpański malarz ekspresjonista pochodzący z Sewilli.
Studiował w Akademii Sztuk Pięknych w Sewillii. Przyjaźnił się z pochodzącym z okolic Sewilli artystą Eufemiano.
Od ok. 1946 r. zaczął uchodzić za skandalistę, niektóre z jego dzieł zostały uznane za obrazoburcze i amoralne. Jego obraz "Las tentaciones de San Jerónimo" został skrytykowany przez kościół, gdyż przedstawiał nagą kobietę jako jedną z pokus św. Hieronima. Liczne skandale rozsławiły jego dzieła, które stały się modne wśród hiszpańskiej burżuazji.
Jego najważniejsze dzieła to "El locutorio de San Bernardo", "El Octavo Círculo" czy "El entierro de Cristo".

</doc>
<doc id="2722747" url="https://pl.wikipedia.org/wiki?curid=2722747" title="Papieska toaleta">
Papieska toaleta

Papieska toaleta (tytuł oryg. "El baño del Papa") – film urugwajsko-brazylijsko-francuski w reżyserii Césara Charlone i Enrique Fernándeza. Premiera filmu odbyła się 21 maja 2007 roku.
Fabuła.
Akcja filmu toczy się w 1988 roku. Papieska toaleta opowiada o ciężkim życiu pogodnych ludzi z przygranicznego miasteczka w Urugwaju. Bohaterowie utrzymują się głównie z przemytu. Pewnego dnia dostrzegają możliwość poprawy swojego życia poprzez udział w pielgrzymce Jana Pawła II w ich miejscowości. Mieszkańcy zaciągają kredyty i rozpoczynają produkcję wszystkiego, co mogliby kupić pielgrzymi. Mimo wiary, nadziei i planów, sytuacja się komplikuje.

</doc>
<doc id="2722759" url="https://pl.wikipedia.org/wiki?curid=2722759" title="Mustafa Amini">
Mustafa Amini

Mohammad Mustafa Amini (ur. 20 kwietnia 1993 w Sydney) – australijski piłkarz występujący na pozycji ofensywnego pomocnika. Od 2021 jest zawodnikiem Apollon Limassol.
Kariera.
Lata juniorskie.
Mustafa Amini jest wychowankiem klubu Blacktown City FC. Treningi piłkarskie rozpoczął w wieku 11 lat. Przed sezonem 2009/2010 dołączył do drużyny Australian Institute of Sport, która uczestniczyła w krajowej lidze juniorskiej.
Central Coast Mariners.
W styczniu 2010 roku podpisał swój pierwszy profesjonalny kontrakt z klubem Central Coast Mariners, który miał obowiązywać przez dwa lata. Swój pierwszy mecz w barwach nowej drużyny rozegrał przeciwko lokalnemu zespołowi, Central Coast Lightning (7:1 dla Mariners). W rozgrywkach A-League zadebiutował 20 października 2010 roku w przegranym meczu z Brisbane Roar (0:2). Swe pierwsze ligowe trafienie zaliczył 9 lutego 2011 roku w meczu przeciwko Gold Coast United (3:1). Regularne występy w lidze zaowocowały zainteresowaniem ze strony niemieckich klubów – Bayernu Monachium i Borussii Dortmund. W marcu 2011 roku wyjechał na dwutygodniowe testy do Dortmundu. 4 lipca 2011 roku podpisał kontrakt z BVB, który zapłacił za niego około 300 tysięcy euro.
Borussia Dortmund.
Choć kontrakt z Borussią Dortmund zaczął obowiązywać od 2011 roku, Amini pozostał w Central Coast Mariners na czas trwania sezonu 2011/2012 na zasadzie rocznego wypożyczenia. W lipcu 2012 roku dołączył do kadry Borussii przebywającej na zgrupowaniu w Kirchbergu. Otrzymał koszulkę z numerem 28.
Kluby duńskie.
W sezonie 2016/17 występował w Randers FC, a potem przeniósł się do Aarhus GF.
Kluby cypryjskie.
Po zakończeniu kontraktu z duńskim klubem 31 grudnia 2020 roku przez dłuższy czas poszukiwał nowy klub. Dopiero 4 sierpnia 2021 podpisał kontrakt z cypryjskim Apollonem, ale już 24 września został wypożyczony do PAEEK Kirenia.
Życie prywatne.
Amini urodził się w 1993 roku w rodzinie Afgańczyka i Nikaraguanki. Włada płynnie językiem hiszpańskim i perskim. Jego piłkarskimi idolami są Steven Gerrard i Harry Kewell.

</doc>
<doc id="2722762" url="https://pl.wikipedia.org/wiki?curid=2722762" title="Luis Sosa (kolarz)">
Luis Sosa (kolarz)

Luis Alberto Sosa (ur. 12 października 1949 w Montevideo) – urugwajski kolarz szosowy, uczestnik Letnich Igrzysk Olimpijskich 1968 w Meksyku. Zdobył srebro mistrzostw Urugwaju w 1969 i 1971, zwyciężył " 500 Millas del Norte" w 1970 i "Rutas de América" w 1972.

</doc>
<doc id="2722769" url="https://pl.wikipedia.org/wiki?curid=2722769" title="Honda Crosstourer">
Honda Crosstourer

Honda VFR1200X Crosstourer – japoński motocykl typu turystyczne enduro produkowany przez firmę Honda od 2012 roku.

</doc>
<doc id="2722771" url="https://pl.wikipedia.org/wiki?curid=2722771" title="Jacinto Espinoza">
Jacinto Espinoza

Jacinto Alberto Espinoza Castillo (ur. 24 listopada 1969 w Bahía de Caráquez) – ekwadorski piłkarz występujący na pozycji bramkarza.
Kariera klubowa.
Espinoza karierę rozpoczynał w 1988 roku w zespole Eugenio Espejo FC. Następnie grał w CD Filanbanco, a także w Váldez SC, z którym w 1991 roku wywalczył mistrzostwo Ekwadoru. W 1992 roku odszedł do Emeleku, a w 1993 roku przeniósł się do peruwiańskiej Alianzy Lima. Jednak jeszcze w tym samym roku wrócił do Ekwadoru, gdzie został graczem klubu Delfín SC. Występował tam do końca sezonu 1993.
W 1994 roku Espinoza ponownie trafił do Emeleku. W tym samym roku zdobył z nim mistrzostwo Ekwadoru. Graczem Emeleku był przez 3 sezony. W 1997 roku przeszedł do LDU Quito. W 1998 roku, a także rok później wywalczył z nim mistrzostwo Ekwadoru. W LDU występował przez 4 sezony. Następnie grał w Espoli oraz w Manta FC, a w 2002 roku wrócił do LDU. W 2003 roku zdobył z nim mistrzostwo Ekwadoru, a w 2005 roku mistrzostwo fazy Apertura Serie A de Ecuador.
W 2006 roku Espinoza przeniósł się do drużyny Macará. Potem grał jeszcze w Deportivo Azogues, Espoli, UT Cotopaxi oraz CSCD León Carr, gdzie w 2011 roku zakończył karierę.
Kariera reprezentacyjna.
W reprezentacji Ekwadoru Espinoza zadebiutował w 1992 roku. W 1993 roku znalazł się w drużynie na turniej Copa América, zakończony przez Ekwador na 4. miejscu. W 1995 roku ponownie wziął udział w Copa América. Tym razem Ekwador zakończył rozgrywki na fazie grupowej, a sam Espinoza nie wystąpił w żadnym z trzech meczów.
W 2004 roku Espinoza po raz trzeci został powołany do kadry na Copa América. Zagrał na nim tylko w meczu z Meksykiem (1:2), a Ekwador odpadł z turnieju po fazie grupowej.
W latach 1992-2004 w drużynie narodowej Espinoza rozegrał łącznie 38 spotkań.

</doc>
<doc id="2722778" url="https://pl.wikipedia.org/wiki?curid=2722778" title="Kawasaki Versys 1000">
Kawasaki Versys 1000

Kawasaki Versys 1000 to motocykl typu turystyczne enduro produkowany od 2012 roku przez firmę Kawasaki, wyposażony jest w czterocylindowy silnik o pojemności 1043cm³ pochodzący z Kawasaki Z1000. Jest to największy model z rodziny Versys, których nazwa stanowi połączenie słów "versatile system" (ang. - system wszechstronny).

</doc>
<doc id="2722787" url="https://pl.wikipedia.org/wiki?curid=2722787" title="KTM 990 Adventure">
KTM 990 Adventure

KTM 990 Adventure – austriacki motocykl typu turystyczne enduro produkowany przez KTM od 2006 roku.
Dane techniczne/Osiągi.
Silnik: "V2"
Pojemność silnika: "1000 cm³"
Moc maksymalna: "115 KM/8750 obr./min"
Maksymalny moment obrotowy: "100 Nm/6750 obr./min"
Prędkość maksymalna: "210 km/h" 
Przyspieszenie 0-100 km/h: "3,8 s"

</doc>
<doc id="2722789" url="https://pl.wikipedia.org/wiki?curid=2722789" title="Torvald Tu">
Torvald Tu

Torvald Tu (ur. 22 lutego 1893 – zm. 15 stycznia 1955) – norweski poeta, prozaik i dramaturg.
Urodził się w Klepp w gminie Jæren niedaleko Stavanger. Debiutował w 1914 r. sztuką "Storbrekkmyri". Jego dorobek literacki obejmuje 56 książek i jest bardzo zróżnicowany – od sztuk teatralnych i słuchowisk poprzez teksty musicali, lirykę, powieści i opowiadania po humoreski poświęcone życiu mieszkańców regionu. Torvald Tu pisał w odmianie nynorsk, jednej z dwóch urzędowych wersji języka norweskiego. Swój najszerzej obecnie znany utwór, słowa do pieśni "Sjå Jæren, gamle Jæren" będącej nieoficjalnym hymnem regionu napisał w miejscowym dialekcie. Muzykę do utworu skomponował Trygve Johannes Stangeland (1898-1969), życiowy partner Tu.
Książki pisarza przełożono na kilkanaście języków, głównie skandynawskich.

</doc>
<doc id="2722798" url="https://pl.wikipedia.org/wiki?curid=2722798" title="Moto Guzzi Stelvio 1200 8V">
Moto Guzzi Stelvio 1200 8V

Moto Guzzi Stelvio 1200 8V – włoski motocykl typu turystyczne enduro produkowany przez Moto Guzzi od 2008 roku.

</doc>
<doc id="2722805" url="https://pl.wikipedia.org/wiki?curid=2722805" title="Provinciehuis w ’s-Hertogenbosch">
Provinciehuis w ’s-Hertogenbosch

Provinciehuis (siedziba władz prowincji) w ’s-Hertogenbosch – modernistyczny gmach stanowiący siedzibę władz prowincji Brabancja Północna, zlokalizowany w ośrodku administracyjnym tej prowincji – ’s-Hertogenbosch, przy Brabantlaan 1.
Obiekt, w formie wysokościowca (100 m wysokości) i prostopadłej części niższej, został zaprojektowany przez Hugh Maaskanta i zrealizowany w latach 1968–1971. Otwarcie nastąpiło 12 listopada 1971 w obecności królowej Juliany. Sama budowa poprzedzona była wieloma perturbacjami, gdyż pierwszy konkurs ogłoszono już w 1952. Wewnątrz gmachu znajduje się duża kolekcja sztuki współczesnej, m.in. gobeliny Magdaleny Abakanowicz i Zofii Butrymowicz.

</doc>
<doc id="2722807" url="https://pl.wikipedia.org/wiki?curid=2722807" title="Triumph Tiger Explorer">
Triumph Tiger Explorer

Triumph Tiger Explorer – brytyjski motocykl typu turystyczne enduro produkowany przez Triumph od 2012 roku.

</doc>
<doc id="2722809" url="https://pl.wikipedia.org/wiki?curid=2722809" title="Ruta 1 (Urugwaj)">
Ruta 1 (Urugwaj)

Ruta 1, Brigadier General Manuel Oribe - droga krajowa w Urugwaju. Jej patronem jest urugwajski bohater narodowy Manuel Oribe. Posiada długość około 177 km i łączy ze sobą Montevideo, stolicę kraju, z kurortem Colonia del Sacramento na południowym zachodzie Urugwaju.
Kierunki, skrzyżowania.
Droga numer 1 przebiega przez 3 departamenty oraz ma na swojej trasie skrzyżowania z 8 innymi drogami krajowymi:

</doc>
<doc id="2722812" url="https://pl.wikipedia.org/wiki?curid=2722812" title="Old Christians Club">
Old Christians Club

Old Christians Club – urugwajski klub rugby union z siedzibą w Montevideo, wielokrotny mistrz kraju, posiadający również sekcję hokeja na trawie i piłki nożnej. Jego członkowie uczestniczyli w katastrofie lotu Fuerza Aérea Uruguaya 571.
Historia.
Władze Colegio Stella Maris z Montevideo wprowadziły rugby do programu nauczania w celu promowania ducha fair play, wzajemnej pomocy oraz pracy grupowej zgodnej z etyką szkoły prowadzonej przez Braci Szkolnych. Jej pierwsi absolwenci w celu dalszego uprawiania tego sportu założyli w grudniu 1962 roku klub sportowy, który nazwę "Old Christians Club" przyjął w 1965 roku. Niedługo potem dołączył on do rozgrywek Campeonato Uruguayo de Rugby, pierwszy dzielony tytuł zdobywając w 1968 roku, a samodzielnie dwa lata później. Za herb klubu służyła wówczas trójlistna koniczyna – symbolizujący związek z Irlandią, z której pochodzili założyciele szkoły. Pierwsze zagraniczne "tournée" zespół odbył w 1970 roku do Argentyny, a następne rok później do Chile. Sukces tego drugiego spowodował, że podjęto decyzję o powtórzeniu takiej wyprawy również w 1972 roku.
Drużyna na spotkanie z zaprzyjaźnionym klubem Old Grangonians z Santiago udała się wyczarterowanym samolotem Urugwajskich Siły Powietrznych. Samolot, wraz z załogą mający na pokładzie czterdzieści pięć osób – prócz rugbystów, także członków ich rodzin oraz przyjaciół, z powodu trudnych warunków atmosferycznych rozbił się 13 października 1972 roku w Andach w pobliżu granicy argentyńsko-chilijskiej. Poszukiwania wstrzymano po dziesięciu dniach, po kilku tygodniach natomiast dwójka spośród pozbawionych jedzenia i ciepłej odzieży rozbitków wyruszyła w celu sprowadzenia pomocy. Po dziewięciu dniach wędrówki dotarli do siedzib ludzkich i sprowadzili pomoc dla pozostałej czternastki po 72 dniach od wypadku. Fabularyzowaną wersję tych wydarzeń przedstawił film Alive, dramat w Andach.
Ocaleli z wypadku oraz rodziny jego uczestników założyli "Fundación Viven". Dwóch z nich, Antonio Vizintin i Gustavo Zerbino, zostało następnie prezesami Urugwajskiego Związku Rugby.
Klub od połowy lat siedemdziesiątych i przez lata osiemdziesiąte stał się dominującą siłą w urugwajskim rugby, zdobywając w tym okresie dwanaście z piętnastu tytułów mistrzowskich.
Podczas gali IRB Awards w 2002 roku klub otrzymał IRB Spirit of Rugby Award.
Sukcesy.
Mistrzostwo Urugwaju (17): 1968, 1970, 1973, 1976–1980, 1982, 1984–1989, 2007 i 2015.
Hokej na trawie.
Klub posiada jedynie żeńską sekcję hokeja na trawie, składającą się z czterech drużyn: dwóch seniorek i dwóch juniorek – U-18 i U-16.
Piłka nożna.
Sekcja piłki nożnej została założona w 1981 roku. Prócz drużyn juniorskich i seniorskich istnieją także zespoły weteranów (35+ oraz 45+).

</doc>
<doc id="2722817" url="https://pl.wikipedia.org/wiki?curid=2722817" title="Luis Sosa">
Luis Sosa



</doc>
<doc id="2722821" url="https://pl.wikipedia.org/wiki?curid=2722821" title="RAF Bomber Command Memorial">
RAF Bomber Command Memorial

RAF Bomber Command Memorial – miejsce upamiętnienia 55 573 lotników bombowców RAF, którzy zginęli podczas II wojny światowej, w Green Park w Londynie. Pomnik odsłoniła królowa Elżbieta II. 
Bomber Command podlegały cztery polskie dywizjony (300, 301, 304 i 305). W uroczystości wzięli udział weterani z dywizjonów 300, 304, 305 i 307 Dywizjonu Myśliwskiego Nocnego "Lwowskich Puchaczy". Podczas uroczystości bombowiec Avro Lancaster rozrzucił płatki czerwonych maków nad parkiem.
W 2010 Niemcy ofiarowały historyczne drzewo (cis) zasadzone w Poczdamie podczas konferencji w 1945, którego wartość oszacowano na 25 000 funtów.

</doc>
<doc id="2722822" url="https://pl.wikipedia.org/wiki?curid=2722822" title="Chris Ferguson (pokerzysta)">
Chris Ferguson (pokerzysta)

Christopher Philip Ferguson (ur. 11 kwietnia 1963 w Los Angeles) – amerykański profesjonalny pokerzysta.
Zdobył 5 bransolet WSOP za wygrane turnieje, w tym wygrywając w 2000 WSOP Main Event (Texas Hold’em). Ponadto w 2008 wygrał National Heads-Up Poker Championship (Texas Hold’em).
Studiował na UCLA, gdzie w 1999 uzyskał doktorat z informatyki (jego promotorem był Leonard Kleinrock). We WSOP Main Event 2000 pokonał T.J. Cloutiera i otrzymał za zwycięstwo nagrodę w wysokości 1,5 miliona dolarów. W finale National Heads-Up Poker Championship 2008 pokonał Andy’ego Blocha. Ponadto dwukrotnie dochodził do finału tych rozgrywek: w 2005 przegrał z Philem Hellmuthem, zaś w 2006 z Tedem Forrestem. Dwie bransolety zdobył w turniejach odmiany Omaha High-Low, a jedną w turnieju pokera siedmiokartowego. Trzykrotnie wygrywał turnieje WSOP Circuit: dwa w 2005 i jeden w 2007.

</doc>
<doc id="2722823" url="https://pl.wikipedia.org/wiki?curid=2722823" title="Urugwaj na Letnich Igrzyskach Olimpijskich 1976">
Urugwaj na Letnich Igrzyskach Olimpijskich 1976

Urugwaj na Letnich Igrzyskach Olimpijskich 1976 reprezentowało 9 zawodników- siedmiu mężczyzn i dwie kobiety. Był to dwunasty start reprezentacji Urugwaju na letnich igrzyskach olimpijskich. Najmłodszym zawodnikiem w reprezentacji była żabkarka Elena Ospitaletche (15 lat i 355 dni), a najstarszym wioślarz Reinaldo Kutscher (29 lat i 102 dni).
Boks.
Mężczyźni
Kolarstwo.
Mężczyźni
Lekkoatletyka.
Kobiety
Pływanie.
Kobiety
Wioślarstwo.
Mężczyźni

</doc>
<doc id="2722826" url="https://pl.wikipedia.org/wiki?curid=2722826" title="Edgeworth David">
Edgeworth David

Tannatt William Edgeworth David, Edgeworth David (ur. 28 stycznia 1858 w St. Fagans, Glamorgan, Walia, zm. 28 sierpnia 1934 w Sydney, Nowa Południowa Walia, Australia) – walijsko-australijski geolog, profesor Uniwersytetu w Sydney; uczestnik wypraw antarktycznych, m.in. członek wyprawy Ernesta Shackletona na statku „Nimrod” i kierownik pierwszej wyprawy do południowego bieguna magnetycznego, jeden z odkrywców bogatych pokładów węgla w Hunter Valley w Nowej Południowej Walii i badacz raf koralowych na Oceanie Spokojnym.
Życiorys.
Dzieciństwo i młodość w Anglii.
Urodził się na plebanii, St. Fagans (Glamorganshire) jako najstarsze dziecko wielebnego Williama Davida. Do 12. roku życia uczył się pod opieką ojca (amatorsko interesującego się skamieniałościami i starożytnością), a następnie kolejno w "Magdalen College School" (Oksford) i New College w Oksfordzie. Szkołę ukończył w 1878 roku. W ramach rekonwalescencji po chorobie, na którą zapadł przed ukończeniem szkoły, wyjechał do Kanady, skąd wracał żaglowcem "Yorkshire", odwiedzając Melbourne. Po powrocie do Oxford uczęszczał na wykłady geologii profesora Josepha Prestwicha, eksperta z dziedzinie trzeciorzędu. Stopień B.A. osiągnął w roku 1881. 
Pod wpływem swoich nauczycieli już w 1880 r. zaczął badać ślady zlodowaceń w rodzinnej okolicy, co umożliwiło wydanie pierwszej publikacji naukowej. W 1882 rozpoczął kurs geologii w "Royal College of Science" (South Kensington) u prof. J.W. Judd, jednak wkrótce został polecony przez swoich naukowych opiekunów na stanowisko asystenta w służbach geologicznych Nowej Południowej Walii (jego poprzednik na tym stanowisku zaginął w tajemniczych okolicznościach w czasie badań terenowych). 
Praca w "New South Wales government".
W pierwszych miesiącach pobytu w Australii (od listopada 1882 r.) przygotował – na podstawie zgromadzonej kolekcji skamieniałości – szkic mapy geologicznej dystryktu Yass (kolekcja spłonęła w pożarze "Garden Palace"). W latach 1883–1884 prowadził terenowe badania zasobów mineralnych Nowej Anglii (początkowo wspólnie z Charlesem Wilkinsonem). Na podstawie zgromadzonych danych opracował pierwszą monografię – "Memoirs, No.1, of the Geological Survey of New South Wales" (1887). 
W kwietniu 1886 roku rozpoczął – wraz z asystentem, G.A. Stonierem – systematyczne badania geologiczne w dolnym biegu rzeki Hunter, które już w sierpniu pozwoliły określić położenie złoża węgla w South Maitland. Uznaje się, że odkrycie złoża miało podobną wagę jak wykazanie, że poszukiwania można prowadzić metodami geologii polowej.
Przebieg badań David referował publicznie na spotkaniach z mieszkańcami. Pozytywne opinie o tych prelekcjach dotarły do profesorów Uniwersytetu w Sydney (Archibald Liversidge i William Stephens), co odegrało ważną rolę w kolejnych latach.
Okres 1891–1914.
W maju 1891 David zdecydował się podjąć starania o stanowisko w Uniwersytecie w Sydney. Początkowo był wykładowcą geologii i "William Hilton Hovell lecturer in physical geography" (od 1893 r. w budynku z nowym laboratorium i audytorium). W czasie pierwszej dekady pracy w tym charakterze zwrócił na siebie uwagę środowiska naukowego publikując wyniki badań wysp koralowych na Pacyfiku. W czerwcu 1897 r. zorganizował – korzystając z dotacji rządowej i pomocy prywatnego sponsora (Thomasa A. Stuarta) – ekspedycję do Funafuti. W skład ekipy wchodził inżynier – geolog-amator (George Sweet), żona Davida, dwóch studentów i grupa robotników. Po pokonaniu trudności technicznych i kadrowych udało się z 340 m odwiertu wydobyć próbki wyraźnie potwierdzające hipotezę Karola Darwina, że koralowe atole rosły stopniowo na powoli zapadającej się platformie. Za odkrycie David otrzymał od "Geological Society" w Londynie "Bigsby Medal" (1899); został również członkiem "Royal Society, London" (1900).
Swoje badania historii zlodowaceń plejstocenu, rozpoczęte w Anglii, kontynuował początkowo w okolicy rzeki Hunter, a potem – wspólnie z R.D. Oldhamem – m.in. w okolicy Góry Kościuszki (tam nauczył się jeździć na nartach). Po publikacji wyników tych badań (m.in. na "International Geological Congress", 1906) został uznany za światowy autorytet w tej dziedzinie.
Umiejętność jazdy na nartach okazała się ważna, gdy w grudniu 1907 roku, wraz dwoma byłymi studentami (Douglasem Mawsonem i Leo Cottonem), dołączył do ekspedycji Shackletona na Mount Erebus (3795 m). Wiosną następnego roku powodzeniem zakończyła się ekspedycja do południowego bieguna magnetycznego, nazywana epopeją odwagi i wytrwałości. David z D. Mawsonem oraz młodym szkockim lekarzem – Alistairem Forbesem Mackayem – ciągnęli obciążone sanie na trasie 1250 km, pokonując ponad 2200 m różnicy poziomów.
I wojna światowa.
W 1915 r. David i prof. Ernest Skeats skłonili rząd Australii do stworzenia i wyposażenia specjalnych jednostek geologów i górników, wspomagających działania frontowe. Davida mianowano majorem w "Mining Battalion", utworzonym w "Australia Imperial Force". Wykonywał pionierskie prace w zakresie geologii wojskowej, m.in. jako geologiczny doradca przy projektowaniu rozmieszczenia i konstrukcji okopów, podkopów i tuneli. Działał we Francji i na Froncie Zachodnim (styczeń 1916 r.). Doznał poważnych urazów, które pozostawiły trwałe skutki zdrowotne. W czerwcu 1917 r. został przydzielony do inspekcji górniczej w Sztabie Generalnym "British Expeditionary Force"; otrzymał stopień podpułkownika.
Okres po I wojnie światowej.
W 1919 roku Dawid wrócił do Australii powrócił do uniwersytetu i do opracowywania geologicznego opisu Australii. Otrzymał od uniwersytetu długotrwałe urlopy naukowe, umożliwiające podróżowanie po kraju (1921, 1923–1924), a od poświęcił im się całkowicie. Dzięki ogromnemu wysiłkowi wielkie prace – "Geological Map of the Commonwealth of Australia" i tom "Explanatory Notes" – zostały ukończone i opublikowane w roku 1932.
Publikacje.
Po śmierci Davida rękopisy jego prac nt. geologii Australii zostały opracowane przez Williama Browna i wydane w roku 1950 wraz z kopiami ok. 150 wcześniejszych publikacji naukowych oraz wielu innych artykułów, drukowanych w gazetach i magazynach.
W "National Library of Australia" zostały zachowane (głównie dzięki Anne Edgewort), liczne rękopisy, m.in.:
Odznaczenia i upamiętnienie.
Edgeworth David, któremu przyznano miano „A Very Australian Hero”, przez studentów Uniwersytetu w Sydney nazywany z szacunkiem „The Prof” lub „The Professor”, otrzymał m.in.
Po jego śmierci ustanowiono "Edgeworth David Medal", nadawany przez "Royal Society of New South Wales" młodym naukowcom (poniżej 35 lat) za wybitny wkład badania geologiczne, głównie na terytorium Australii. Jego imieniem nazwano m.in. letnią stację badawczą Edgeworth David Base w Oazie Bungera na Antarktydzie, przedmieście w Hunter Valley (Edgeworth), kamieniołom w Seaham, odwierty na Funafuti (odwierty Davida). W 1968 roku jego portret umieszczono na znaczku pocztowym wydanym przez Pocztę Australii. Otrzymał Doktoraty HC Uniwersytetu Oksfordzkiego (1911), Uniwersytetu w Sydney, University of Cambridge, University of Manchester, University of Wales University of St Andrews.
Życie prywatne.
Ożenił się 30 lipca 1885 r. w Canterbury z Caroline Martha (Cara) Mallett (ur. 1856 r.), którą poznał w 1882 roku, gdy tym samym rejsem płynęła z Anglii do Sydney, aby objąć funkcję dyrektora "Hurlstone Training" – szkoły dla nauczycielek. Mieli troje dzieci – dwie córki i syna.
Zmarł na płatowe zapalenie płuc 28 sierpnia 1934 roku w "Royal Prince Alfred Hospital". Został pochowany z honorami wojskowymi. W "The Sydney Morning Herald" napisano:

</doc>
<doc id="2722837" url="https://pl.wikipedia.org/wiki?curid=2722837" title="Radio Studio 54 Network">
Radio Studio 54 Network

Radio Studio 54 Network – włoska ponadregionalna rozgłośnia radiowa z siedzibą w Locri, nadająca również w kilku innych miastach włoskich. Ramówka stacji ma charakter muzyczno-informacyjny, przy czym w serwisach informacyjnych i publicystyce szczególny nacisk kładziony jest na tematykę ekonomiczną.
Historia.
Studio54network zaczyna działalność 6 czerwca 1985 od pomysłów Pietro Parretta, Francesco Massara, Enzo Gatto, Memmo Minniti i Pietro Musmeci. Pierwotna nazwa stacji była Radio DJ Club Studio 54.
Jak prawie wszystkie włoskie radia, Stadio54network zaczyna działalność amatorska, a następnie w latach 90. twórcy radia zaczynają być świadomi ich celów profesjonalnych. 
Studio54network w roku 1991 zostaje pierwszą stacją radiowa kalabryjską (i jedna z pierwszych włoskich), które korzysta z systemu Radio Data System. 
W 1994 r. emisja jest już skomputeryzowana, to pozwala na odbieranie lepszej jakości w przekazie która nie może być dopasowana do technologii urządzeń analogowych. Studio54network osiąga taki cel jako pierwsze radio w Kalabrii, i pierwsze we Włoszech w całkowitym wykorzystaniu tej technologii do emisji. 
Od 1995 roku radio poszerza jego obszar użytkowników na Kalabrii i w sąsiednich regionach. 
W 1997 roku jest jednym z pierwszych włoskich stacji radiowych które nadają w Internecie poprzez Media strumieniowe. 
W 1998 roku zmienia nazwę na Studio54Network.
Dawny staff.
Memmo Minniti, Tommaso Massara, Clementina Parretta, Enzo Gatto, Francesca Ritorto, Pino Martelli, Espedita Rechichi, Sergio Minniti, Gianluca Laganà, Rossana Pedullà, Ugo La Macchia, Paolo Guerrieri, Luciano Procopio, Antonio Lombardo, Rosy Carelli, Giuseppe Galluzzo, Peppe Lentini, Paolo Guerrieri, Chiara Mearelli, Luca Filippone, Enrico Ventrice, Valentina Ammirato, Massimo Apa, Emily i Debora LoGiacco, Barbara Costa, Pasquale Fragomeni, Roberta Rupo, Veronica De Biase, Valentina Geracitano, Francesco Cunsolo, Francesco Parasporo, Antonella Romeo, Eleonora Femia, Rosana e Regina Garofalo, Debora Sainato, Ugo Lully Tommaselli, Pino Trecozzi, Luigi Grandinetti, Eddy i Ottavia Lombardo, Antony Greco, Sandro Pascuzzo, Giuseppe Evalto, Stefania Morabito.
Studio 54 LiveTour.
Studio 54 LiveTour to całodobowy koncert który odbywa się od 2000 roku. Obejmuje muzykę, gry, zabawy, prezenty, gadżety i niespodzianki dla całej publiczności. Występują na scenie goście całych Włoszech i występ jest puszczany na żywo w radiu i w telewizji.
Studio 54 Angels.
54 Angels to grupa dziewczyn które obsługują wszystkie działania zewnętrzne radia Studio54. W 2010 r. pracują w zespole w sprawach animacji. Poruszają się samochodami terenowymi jakie Jeep lub Cabrio zęby szybko dotrzeć do zdarzenia. Są odpowiedzialne za organizacje promocji w sklepach na poziomie krajowym.
Studio 54 Stargate.
Serce koncertów i transmisji na żywo jest obsługiwane przez Studio 54 Stargate, zaawansowane studio transmisyjne, które składa się z kilka oddzielnych jednostek: konsola, sprzęt audio i wideo, dwie odrębne jednostki do produkcji, postprodukcji i transmisji strumieniowej audio i wideo.

</doc>
<doc id="2722841" url="https://pl.wikipedia.org/wiki?curid=2722841" title="Francisco Pérez">
Francisco Pérez



</doc>
<doc id="2722844" url="https://pl.wikipedia.org/wiki?curid=2722844" title="Pomnik Marszałka Józefa Piłsudskiego we Włocławku">
Pomnik Marszałka Józefa Piłsudskiego we Włocławku

Pomnik Marszałka Józefa Piłsudskiego – pomnik poświęcony Józefowi Piłsudskiemu, który znajdował się przy bulwarach we Włocławku. Zburzony w 1939 roku.
Historia.
Pomnik wybudowano w 1930, zaś uroczyste odsłonięcie miało miejsce 11 listopada 1930, w dziesiątą rocznicę wojny polsko-bolszewickiej, dwunastą rocznicę odzyskania niepodległości i setną rocznicę wybuchu powstania listopadowego. Uchwałą rady miasta z 30 października 1930 przemianowano nazwę ulicy Bulwarcznej na Bulwary im. Marszałka Józefa Piłsudskiego.
W 1939 pomnik został zburzony przez Niemców, po wojnie zaś, z przyczyn politycznych nie doczekał się odbudowy. W 1978 w jego miejscu wybudowano Pomnik Ludzi Pracy poświęcony działaczom Polskiej Zjednoczonej Partii Robotniczej.
Projekt i wymowa.
Pomnik wykonany z piaskowca miał kształt czworoboku, na którym umieszczono tablicę z napisem „"Wodzowi Narodu Marszałkowi Józefowi Piłsudskiemu oraz poległym w walkach o niepodległość m. Włocławka w dziesiątą rocznicę zwycięskiego odparcia najazdu Rosji Sowieckiej 1920–1930"” oraz okrągłą płaskorzeźbą z profilem Piłsudskiego. Pomnik usytuowany był na skwerze górującym nad bulwarami. Było to drugie, obok Pomnika Poległych Obrońców Wisły 1920 we Włocławku z głównych miejsce obchodów uroczystości patriotycznych we Włocławku. 

</doc>
<doc id="2722849" url="https://pl.wikipedia.org/wiki?curid=2722849" title="Honda CB 1300">
Honda CB 1300

Honda CB 1300 – japoński motocykl typu naked bike produkowany przez firmę Honda od 1998 roku.
Dane techniczne/Osiągi.
Silnik: "R4"
Pojemność silnika: "1284 cm³"
Moc maksymalna: "116 KM/7500 obr./min"
Maksymalny moment obrotowy: "117 Nm/6000 obr./min"
Prędkość maksymalna: "230 km/h" 
Przyspieszenie 0-100 km/h: "3,3 s"

</doc>
<doc id="2722856" url="https://pl.wikipedia.org/wiki?curid=2722856" title="Kawasaki ZRX 1200">
Kawasaki ZRX 1200

Kawasaki ZRX 1200 – japoński motocykl typu naked bike produkowany przez firmę Kawasaki w latach 2001-2007.
Dane techniczne/Osiągi.
Silnik: "R4"
Pojemność silnika: "1164 cm³"
Moc maksymalna: "122 KM/8500 obr./min"
Maksymalny moment obrotowy: "112 Nm/7000 obr./min"
Prędkość maksymalna: "228 km/h"
Przyspieszenie 0-100 km/h: "3,0 s"

</doc>
<doc id="2722867" url="https://pl.wikipedia.org/wiki?curid=2722867" title="Suzuki GSX 1400">
Suzuki GSX 1400

Suzuki GSX 1400 – japoński motocykl typu naked bike produkowany przez firmę Suzuki w latach 2001-2007.
Dane techniczne/Osiągi.
Silnik: "R4"
Pojemność silnika: "1402 cm³"
Moc maksymalna: "106 KM/6800 obr./min"
Maksymalny moment obrotowy: "126 Nm/5000 obr./min"
Prędkość maksymalna: "225 km/h" 
Przyspieszenie 0-100 km/h: "3,2 s"

</doc>
<doc id="2722869" url="https://pl.wikipedia.org/wiki?curid=2722869" title="Kawasaki ZRX 1100">
Kawasaki ZRX 1100

Kawasaki ZRX 1100 – japoński motocykl typu naked bike produkowany przez firmę Kawasaki w latach 1997-2000.
Dane techniczne/Osiągi.
Silnik: "R4"
Pojemność silnika: "1052 cm³"
Moc maksymalna: "106 KM/8700 obr./min"
Maksymalny moment obrotowy: "98 Nm/7000 obr./min"
Prędkość maksymalna: "brak danych"
Przyspieszenie 0-100 km/h: "brak danych"

</doc>
<doc id="2722870" url="https://pl.wikipedia.org/wiki?curid=2722870" title="Leonardo Bittencourt">
Leonardo Bittencourt

Leonardo Jesus Loureiro Bittencourt (ur. 19 grudnia 1993w Lipsku) – niemiecki piłkarz pochodzenia brazylijskiego, występujący na pozycji ofensywnego pomocnika w niemieckim klubie Werder Brema. W latach 2012–2013 był zawodnikiem Borussii Dortmund. Następne dwa sezony grał w barwach Hannoveru 96. Od 2018 roku zawodnik TSG 1899 Hoffenheim.
Syn piłkarza Franklina Bittencourta.
Kariera klubowa.
16 marca 2013 strzelił pierwszą bramkę w Bundeslidze w meczu Borussii z SC Freiburg, ustalając wynik spotkania na 5:1.
Statystyki.
Klubowe.
"Aktualne na 25 stycznia 2023:"

</doc>
<doc id="2722872" url="https://pl.wikipedia.org/wiki?curid=2722872" title="Ruchy antykultowe">
Ruchy antykultowe



</doc>
<doc id="2722876" url="https://pl.wikipedia.org/wiki?curid=2722876" title="Honda CB 1000">
Honda CB 1000

Honda CB 1000 – japoński motocykl typu naked bike produkowany przez firmę Honda w latach 1992-1997.
Dane techniczne/Osiągi.
Silnik: "R4"
Pojemność silnika: "998 cm³"
Moc maksymalna: "98 KM/8250 obr./min"
Maksymalny moment obrotowy: "90 Nm/5750 obr./min"
Prędkość maksymalna: "brak danych"
Przyspieszenie 0-100 km/h: "brak danych"

</doc>
<doc id="2722878" url="https://pl.wikipedia.org/wiki?curid=2722878" title="Conestoga 1620">
Conestoga 1620

Conestoga 1620 – amerykańska rakieta nośna serii Conestoga, budowanej przez prywatną spółkę Space Services Inc. Była oparta na stopniach Castor 4 zasilanych na paliwo stałe i wykorzystywała silnik Star-48 jako ostatni stopień.
Jej jedyny start z kosmodromu Wallops Flight Facility (wyrzutnia LP-0A) 23 października 1995 zakończył się zboczeniem rakiety z kursu i eksplozją na wys. 10 km po 46 sekundach od zapłonu pierwszego zestawu silników Castor. Dochodzenie wykazało, że powodem było wyczerpanie płynu hydraulicznego w mechanizmie sterowym wywołane sygnałem o niskiej częstotliwości zagłuszającym pracę systemu nawigacji. Po tej porażce NASA zadecydowała o zaprzestaniu finansowania rakiet Conestoga.

</doc>
<doc id="2722881" url="https://pl.wikipedia.org/wiki?curid=2722881" title="Ainsley Bennett">
Ainsley Bennett

Ainsley Bennett (ur. 22 lipca 1954 na Jamajce) – brytyjski lekkoatleta specjalizujący się w biegach sprinterskich, uczestnik letnich igrzysk olimpijskich w Montrealu (1976).

</doc>
<doc id="2722883" url="https://pl.wikipedia.org/wiki?curid=2722883" title="KTM 690 Duke">
KTM 690 Duke

KTM 690 Duke – austriacki motocykl typu naked bike produkowany przez KTM od 2008 roku.
Dane techniczne/Osiągi.
Silnik: "singel"
Pojemność silnika: "690 cm³"
Moc maksymalna: "70 KM/7500 obr./min"
Maksymalny moment obrotowy: "70 Nm/5500 obr./min"
Prędkość maksymalna: "brak danych" 
Przyspieszenie 0-100 km/h: "brak danych"

</doc>
<doc id="2722885" url="https://pl.wikipedia.org/wiki?curid=2722885" title="Alive, dramat w Andach">
Alive, dramat w Andach

Alive, dramat w Andach – amerykański dramat katastroficzny z 1993 roku w reżyserii Franka Marshalla. Fabuła filmu oparta jest na prawdziwym zdarzeniu, katastrofie lotu Fuerza Aérea Uruguaya 571 z 1972 roku.
Konsultantem przy filmie był jeden z rozbitków – Nando Parrado.
Równolegle nagrywano też film dokumentalny "Alive: 20 Years Later". Film został nominowany do MTV Movie Awards 1993 oraz Emmy 1993, a autor zdjęć otrzymał nagrodę "Australian Cinematographers Society".
Fabuła.
Urugwajska drużyna rugby wraz z rodzinami i przyjaciółmi wyrusza do Chile na zaplanowany mecz. Samolot z powodu trudnych warunków atmosferycznych rozbija się 13 października 1972 roku o szczyt góry w Andach w pobliżu granicy argentyńsko-chilijskiej. Pozbawiony skrzydeł i ogona wrak ostatecznie zatrzymuje się na zboczu, jednak w wyniku obrażeń na miejscu lub w ciągu kilku pierwszych dni ginie część załogi i pasażerów. Rozbitkowie pozbawieni ciepłych ubrań, żywności i leków wykorzystując dostępne w kadłubie materiały próbują przeżyć do nadejścia pomocy. Z uruchomionego radia dowiadują się jednak, że poszukiwania zostały przerwane po dziewięciu dniach. Zdając sobie sprawę, że jedynym sposobem na przeżycie jest podjęcie drastycznych działań, po długich debatach podejmują decyzję o kanibalizmie. Wzmocnieni rozpoczynają poszukiwania reszty wraku, w którym mogą znajdować się zapasy. Odnalezienie ogonu samolotu nie poprawia jednak sytuacji rozbitków, dodatkowo kolejne kilka osób ginie, gdy lawina przysypuje kadłub samolotu, co ostatecznie przekonuje ocalałych do poszukiwania drogi wyjścia z gór za wszelką cenę. Najsilniejsi wyruszają zatem, by dotrzeć do cywilizacji i sprowadzić pomoc. Po kilkunastu dniach wędrówki odnajdują chilijskiego farmera i zawiadamiają władze o losie samolotu. Wysłana ekipa ratownicza ostatecznie odnajduje pozostałych czternastu rozbitków.

</doc>
<doc id="2722886" url="https://pl.wikipedia.org/wiki?curid=2722886" title="Ebelio Ordóñez">
Ebelio Ordóñez

Ebelio Agustín Ordóñez Martínez (ur. 3 listopada 1973 w Esmeraldas) – ekwadorski piłkarz występujący na pozycji napastnika.
Kariera klubowa.
Ordóñez karierę rozpoczynał w 1993 roku w zespole 9 de Octubre. Spędził tam jeden sezon. Następnie grał w drużynach Panamá SC oraz Técnico Universitario. W 1997 roku trafił do El Nacional. W latach 1999, 2000 oraz 2001 wywalczył z nim wicemistrzostwo Ekwadoru. W El Nacional grał do końca sezonu 2004.
W 2005 roku Ordóñez wyjechał do Chin, by grać w tamtejszym Shanghai Jiucheng z China League One. Jednak jeszcze w tym samym roku wrócił do Ekwadoru, gdzie został graczem Emeleku. Jego barwy reprezentował do końca sezonu 2005.
W 2006 roku Ordóñez ponownie przeszedł do El Nacional. W tym samym roku zdobył z nim mistrzostwo Ekwadoru. Tym razem w El Nacional spędził 2 sezony. W 2008 roku odszedł do Deportivo Quito, z którym w tym samym roku wywalczył mistrzostwo Ekwadoru. Po tym sukcesie przeniósł się do paragwajskiego Club Olimpia, jednak w trakcie sezonu 2009 wrócił do Deportivo Quito i zdobył z nim kolejne mistrzostwo Ekwadoru.
Sezon 2010 spędził w SD Aucas, a potem zakończył karierę.
Kariera reprezentacyjna.
W reprezentacji Ekwadoru Ordóñez zadebiutował w 1996 roku. W 2001 roku znalazł się w drużynie na turniej Copa América. Na tamtym turnieju, zakończonym przez Ekwador na fazie grupowej, wystąpił tylko w spotkaniu z Chile (1:4).
W 2004 roku Ordóñez ponownie został powołany do kadry na Copa América. Zagrał na nim w meczach z Argentyną (1:6) oraz Urugwajem (1:2), a Ekwador odpadł z turnieju po fazie grupowej.
W latach 1996-2007 w drużynie narodowej Ordóñez rozegrał łącznie 19 spotkań i zdobył 1 bramkę.

</doc>
<doc id="2722887" url="https://pl.wikipedia.org/wiki?curid=2722887" title="Tesla Arena">
Tesla Arena



</doc>
<doc id="2722890" url="https://pl.wikipedia.org/wiki?curid=2722890" title="Ebelio Ordonez">
Ebelio Ordonez



</doc>
<doc id="2722895" url="https://pl.wikipedia.org/wiki?curid=2722895" title="Josef Gauchel">
Josef Gauchel

Josef „Jupp” Gauchel (ur. 11 września 1916 w Koblencji, zm. 21 marca 1963 tamże) – niemiecki piłkarz grający na pozycji napastnika, reprezentant III Rzeszy w latach 1936–1942, olimpijczyk.
Kariera klubowa.
Przez całą karierę związany był z klubem TuS Neuendorf. Jego imieniem nazwano ulicę w Koblencji, przy której mieści się stadion TuS Koblenz.
Kariera reprezentacyjna.
W reprezentacji III Rzeszy zagrał 16 razy i zdobył 13 bramek. Uczestnik Igrzysk Olimpijskich 1936 i Mistrzostw Świata 1938.

</doc>
<doc id="2722896" url="https://pl.wikipedia.org/wiki?curid=2722896" title="Rudolf Gellesch">
Rudolf Gellesch

Rudolf Gellesch (ur. 1 maja 1914 w Gelsenkirchen, zm. 20 sierpnia 1990 w Kassel) – niemiecki piłkarz grający na pozycji pomocnika. Uczestnik MŚ 38. W latach 1926–1944 grał w FC Schalke 04. W 1946 roku został piłkarzem TuS Lübbecke. W 1950 roku zakończył karierę.
W reprezentacji Niemiec zagrał 20 razy.

</doc>
<doc id="2722897" url="https://pl.wikipedia.org/wiki?curid=2722897" title="Eider Arévalo">
Eider Arévalo



</doc>
<doc id="2722901" url="https://pl.wikipedia.org/wiki?curid=2722901" title="Gustavo Figueroa">
Gustavo Figueroa

Gustavo Omar Figueroa Cáceres (ur. 30 sierpnia 1978 w Santa Ana) – ekwadorski piłkarz występujący na pozycji napastnika.
Kariera klubowa.
Figueroa karierę rozpoczynał w 1998 roku w zespole LDU Quito. W tym samym roku, a także rok później zdobył z nim mistrzostwo Ekwadoru. W 2000 roku odszedł do SD Aucas, ale w 2001 roku wrócił do LDU Quito. Jednak jeszcze w trakcie sezonu 2001 przeniósł się do El Nacional. W tamtym sezonie wywalczył z nim wicemistrzostwo Ekwadoru.
W 2003 roku Figueroa ponownie trafił do SD Aucas. Jego barwy reprezentował w sezonach 2003 oraz 2004. W 2005 roku odszedł do peruwiańskiego Sportingu Cristal. W tym samym roku wrócił do Ekwadoru, gdzie został graczem Emeleku. Grał tam do końca sezonu 2005.
Następnie Figueroa ponownie przeszedł do El Nacional. W 2006 roku zdobył z nim mistrzostwo Ekwadoru. W trakcie sezonu 2007 odszedł do SD Aucas. Potem grał jeszcze w drużynach Deportivo Cuenca, Macará, Deportivo Azogues oraz SD Aucas, gdzie w 2011 roku zakończył karierę.
Kariera reprezentacyjna.
W reprezentacji Ekwadoru Figueroa zadebiutował w 2000 roku. W 2004 roku został powołany do kadry na turniej Copa América. Zagrał na nim tylko w meczu Meksykiem (1:2), a Ekwador odpadł z turnieju po fazie grupowej.
W latach 2000-2006 w drużynie narodowej Figueroa rozegrał łącznie 5 spotkań.

</doc>
<doc id="2722902" url="https://pl.wikipedia.org/wiki?curid=2722902" title="Ludwig Goldbrunner">
Ludwig Goldbrunner

Ludwig Goldbrunner (ur. 5 marca 1908 w Monachium, zm. 26 września 1981) – niemiecki piłkarz i trener piłkarski, grający na pozycji obrońcy. Uczestnik mundialu 1938.
Kariera.
Jako zawodnik przez całą karierę, czyli od 1927 do 1943 roku związany był z Bayernem Monachium, z którą w 1932 roku zdobył tytuł mistrza Niemiec. W latach 1938–1943 był jego grającym trenerem. W latach 1945–1946 był trenerem TSV 1860 Monachium.
W reprezentacji Niemiec zadebiutował u Otto Nerza 19 listopada 1933 roku w Zurychu w meczu ze Szwajcarią (2:0 dla Niemców). Trener Otto Nerz nie zabrał go na mundial 1934 we Włoszech, ale był uczestnikiem mundialu 1938 we Francji. Był również członkiem tzw. „Wrocławskiej Jedenastki”, która 16 maja 1937 roku na Stadionie Olimpijskim we Wrocławiu pokonała Danię aż 8:0. Ostatni raz w reprezentacji zagrał 20 października 1940 roku w Monachium podczas meczu z Bułgarią, który Niemcy wygrali 7:3. W sumie w reprezentacji w latach 1933–1940 zagrał 39 razy, bez zdobyczy bramkowej.

</doc>
<doc id="2722903" url="https://pl.wikipedia.org/wiki?curid=2722903" title="Mariusz Składanowski">
Mariusz Składanowski

Mariusz Składanowski (ur. 1976 w Pruszczu Gdańskim) – informatyk; pomysłodawca, twórca i właściciel serwisów internetowych Demotywatory.pl, JoeMonster.org, Mistrzowie.org, Komixxy.pl.
Ukończył Technikum Łączności w Gdańsku, a następnie ekonomię na Uniwersytecie Gdańskim. Od 1999 roku przez kilka lat pracował w Wirtualnej Polsce. Pierwszym założonym przez niego serwisem była strona z dowcipami JoeMonster.org, początkowo nosząca nazwę Joke Master.

</doc>
<doc id="2722904" url="https://pl.wikipedia.org/wiki?curid=2722904" title="Jeszcze żywy człowiek">
Jeszcze żywy człowiek

Jeszcze żywy człowiek – album zespołu Dezerter wydany w 2011 przez wydawnictwo Mystic Production zawierający pełny zapis koncertu, który odbył się 1 sierpnia 1984 w Jarocinie. Pierwotnie wydawnictwo ukazało się w 1984 w okrojonej wersji na kasecie magnetofonowej wydanej przez członków zespołu pod szyldem Tank Records.
Lista utworów.
Wydanie Tank Records.
Kaseta magnetofonowa wydana w 1984 roku.
Wydanie Mystic Production.
Płyta kompaktowa wydana w 2011 roku.

</doc>
<doc id="2722906" url="https://pl.wikipedia.org/wiki?curid=2722906" title="Tetratlenek diarsenu">
Tetratlenek diarsenu

Tetratlenek diarsenu, ditlenek arsenu (), – nieorganiczny związek chemiczny z grupy tlenków, w którym arsen występuje na III i V stopniu utlenienia. Przyjmuje strukturę warstwową, w której skoordynowany jest z trzema atomami tlenu, a – z czterema.
Otrzymywanie.
Tetratlenek diarsenu można otrzymać poprzez ogrzewanie w autoklawie pod ciśnieniem tlenu rzędu 5–50 MPa i w temperaturze 260 °C przez 14 dni:

</doc>
<doc id="2722907" url="https://pl.wikipedia.org/wiki?curid=2722907" title="GRB 970508">
GRB 970508

GRB 970508 – rozbłysk gamma trwający około 15 sekund o wysokiej świetlności, emitowany również w zakresie fal dłuższych niż gamma (promieniowanie rentgenowskie, ultrafioletowe, optyczne, podczerwone czy radiowe). Przy współczynniku przesunięcia ku czerwieni z zakresu 0,835 &lt; z &lt; 2,3.
Rozbłysk został odkryty przez włosko-holenderskiego satelitę BeppoSAX, a następnie zaobserwowany również przez Teleskop kosmiczny Comptona i sondę kosmiczną Ulysses.
Po przeanalizowaniu danych astronom Mark Metzger obliczył, że rozbłysk nastąpił w odległości przynajmniej 6 mld lat świetlnych. Był to pierwszy przypadek, kiedy udało się w przybliżeniu określić odległość rozbłysku.

</doc>
<doc id="2722909" url="https://pl.wikipedia.org/wiki?curid=2722909" title="Daniel Fernández Crespo">
Daniel Fernández Crespo

Daniel Fernández Crespo (ur. 28 kwietnia 1901 w Libertad, zm. 28 lipca 1964 tamże) – prezydent Urugwaju w latach 1963–1964 (do śmierci).
Daniel Fernández Crespo początkowo pracował jako nauczyciel. Crespo należał do Partii Narodowej od lat 30. W latach 1954–1958 pracował jako członek w Krajowej Radzie rządu Urugwaju. Po objęciu władzy udoskonalił system sądownictwa oraz system wypłacania emerytur. Sprawował rządy totalitarne jako nacjonalista.
Upamiętnienia.
Jedna z ulic w Montevideo jest nazwana jego imieniem.

</doc>
<doc id="2722911" url="https://pl.wikipedia.org/wiki?curid=2722911" title="Wilhelm Hahnemann">
Wilhelm Hahnemann

Wilhelm „Willi” Hahnemann (ur. 14 kwietnia 1914 w Wiedniu, zm. 23 sierpnia 1991 tamże) – austriacki piłkarz występujący na pozycji napastnika, reprezentant Austrii (1935–1948) i III Rzeszy (1938–1941), olimpijczyk, trener piłkarski.
Kariera klubowa.
Jako zawodnik związany był z SK Admira Wiedeń (1931–1941) i SC Wacker Wiedeń (1945–1952). Jako gracz Admiry wywalczył sześciokrotnie mistrzostwo oraz dwukrotnie Puchar Austrii. Będąc piłkarzem Wackeru, w sezonie 1946/47 zdobył tytuł mistrzowski i krajowy puchar.
Kariera reprezentacyjna.
12 maja 1935 zadebiutował w reprezentacji Austrii w wygranym 5:2 meczu przeciwko Polsce, w którym zdobył gola. Po Anschlussie rozpoczął występy w kadrze III Rzeszy, w której zagrał 23 razy i zdobył 16 bramek. Wystąpił w Mistrzostwach Świata 1938, gdzie w 2 meczach zanotował 1 trafienie. W latach 1946–1948 ponownie reprezentował Austrię, dla której ogółem zaliczył 23 spotkania i strzelił 4 gole. W 1948 roku rozegrał 1 mecz na Igrzyskach Olimpijskich w Londynie, w którym Austriacy ulegli 0:3 Szwecji.
Kariera trenerska.
Karierę trenerską rozpoczął jako szkoleniowiec First Vienna FC 1894 (1952–1953). W latach 1953–1955 był trenerem SpVgg Greuther Fürth. Następnie trenował m.in. szwajcarskie zespoły Grasshopper Club Zürich (mistrzostwo i Puchar Szwajcarii w 1956 roku), FC Biel-Bienne i Lausanne Sports.

</doc>
<doc id="2722914" url="https://pl.wikipedia.org/wiki?curid=2722914" title="Albin Kitzinger">
Albin Kitzinger

Albin Kitzinger (ur. 11 lutego 1912 w Schweinfurcie, zm. 6 sierpnia 1970) – niemiecki piłkarz grający na pozycji pomocnika. Uczestnik mistrzostw świata 1938. Przez całą karierę związany z 1. FC Schweinfurt 05.
W reprezentacji Niemiec zagrał 44 razy.

</doc>
<doc id="2722916" url="https://pl.wikipedia.org/wiki?curid=2722916" title="Andreas Kupfer">
Andreas Kupfer

Andreas Kupfer (ur. 7 maja 1914 w Schweinfurcie, zm. 30 kwietnia 2001) – niemiecki piłkarz grający na pozycji pomocnika. Uczestnik MŚ 38. Przez całą karierę związany z 1. FC Schweinfurt 05.
W reprezentacji Niemiec zagrał 44 razy.

</doc>
<doc id="2722919" url="https://pl.wikipedia.org/wiki?curid=2722919" title="Joey Luthman">
Joey Luthman

Joseph Gregory Wagner „Joey” Luthman (ur. 14 stycznia 1997 w Dayton) – amerykański aktor najbardziej znany z roli Rada Ferrisa w serialu Trawka. Ma troje rodzeństwa: Jonathana Shine’a, Julien Shine i Lauren Shine.

</doc>
<doc id="2722924" url="https://pl.wikipedia.org/wiki?curid=2722924" title="Hans Mock">
Hans Mock

Hans Mock (ur. 9 grudnia 1906 w Wiedniu, zm. 22 maja 1982) – austriacki piłkarz grający na pozycji pomocnika, reprezentant Austrii i III Rzeszy. Uczestnik MŚ 38.
W reprezentacji Austrii zagrał 12 razy. a w reprezentacji Niemiec - 5 razy.

</doc>
<doc id="2722932" url="https://pl.wikipedia.org/wiki?curid=2722932" title="Rycerskość wieśniacza (opowiadanie)">
Rycerskość wieśniacza (opowiadanie)

Rycerskość wieśniacza (oryg. wł. "Cavalleria rusticana") – opowiadanie Giovanniego Vergi z 1880. 
Treść.
Turiddu Macca powraca do rodzinnej wsi na Sycylii po odbyciu służby wojskowej. Dowiaduje się, że jego narzeczona Lola pod jego nieobecność zerwała ich zaręczyny i wyszła za mąż za woźnicę Alfia, gdyż był on znacznie zamożniejszy od Turiddu. Pragnąc zemścić się na niewiernej kobiecie, przystojny Turiddu zaczyna zalecać się do posażnej Santy (Santuzzy), córki gospodarza mieszkającego naprzeciw domu Alfia i Loli. Udaje mu się osiągnąć spodziewany efekt: gdy Alfio wyjeżdża na dłużej z domu na objazd jarmarków, Lola zaprasza byłego narzeczonego do domu i zaczyna się z nim spotykać. Po powrocie Alfia Santa informuje go o romansie żony. Mąż wyzywa Turiddu na pojedynek na noże i zabija go w walce. 
Cechy utworu.
Opowiadanie zostało opublikowane jako część tomu "Życie wśród pól". Podobnie jak w przypadku zdecydowanej większości tekstów z tego tomu, jego akcja rozgrywa się na wsi sycylijskiej, wśród zamieszkującej ją prostych chłopów. Dzieła reprezentują poetykę weryzmu. W odróżnieniu od wcześniejszych utworów Vergi (np. pierwszego opowiadania o tematyce sycylijskiej, opublikowanej w 1875 "Neddy"), narrator w opowiadaniach z "Życia wśród pól" rezygnuje z dokonywania bezpośrednich ocen bohaterów, wyrażania wobec nich współczucia itp. Narrator jest człowiekiem z ludu, operuje ludowym językiem i popularnymi metaforami. Cechą charakterystyczną opowiadań jest opisywanie w nich postaci zwyczajnych, a zarazem wyróżniających się z tłumu pewnymi cechami charakteru i zachowania. Takim bohaterem jest w "Rycerskości wieśniaczej" Turiddu Macca, ubogi, lecz zawiadiacko obnoszący po wsi swój mundur bersaliera, beznadziejnie zakochany w płochej materialistce Loli. Opowiadanie wyraźnie sugeruje, że przyczyną klęski miłości Turiddu były względy materialne, gdyż jego narzeczona wyszła za innego wyłącznie z uwagi na jego zamożność. Dla Loli romans pozamałżeński z byłym partnerem był jedynie przygodą, zaś Alfio, zabijając Turiddu w pojedynku, mścił własną cześć, a nie urażone uczucie do kobiety. Jedynie zabity kochanek kierował się szczerymi uczuciami miłosnymi, a czysto ekonomiczne podłoże zachowania Loli wzmagało w nim pragnienie zemsty. Jedynie dla pozoru w finale umierający bohater wspomina swoją matkę i to, jak samotna będzie po jego śmierci. 
"Rycerskość wieśniacza" została przełożona na język polski przez A. Strzeleckiego i wydana w 1904. W nowym przekładzie Zofii Ernst ukazała się ponadto w tomie opowiadań "Don Candeloro i jego trupa" (wyd. 1953).
Przeróbki i adaptacje utworu.
W 1884 Verga napisał na podstawie "Rycerskości wieśniaczej" sztukę teatralną pod tym samym tytułem. Dzieło to wykazuje wyraźne różnice w porównaniu z pierwotną wersją. Pewne zmiany zostały wprowadzone pod wpływem sztuki Giuseppe Rizzotta "Mafiosi" z 1863 – Turiddu upodabnia się do mafiosa Giacchina, zaś finał utworu - ogłoszenie wieści o śmierci Turiddu w niewidocznym na scenie pojedynku przypomina końcowe obwieszczenie o śmierci szpiega w "Mafiosach". Jeszcze dalej idące zmiany Verga wprowadził w wątku miłosnym, praktycznie eliminując silne pierwotne ekonomiczne motywy zachowania bohaterów i motywując działania Turiddu wyłącznie zazdrością. Śmierć bohatera w pojedynku jest nieuniknioną konsekwencją jego wystąpienia przeciw uświęconej instytucji małżeństwa poprzez uwodzenie zamężnej kobiety. Z kolei postać Santuzzy stała się uosobieniem czystej i bezinteresownej miłości, której uczucie i porzucenie przez pyszałkowatego Turiddu wysuwa się na pierwszy plan dzieła. Zmiana w konstrukcji postaci wynikała z konieczności wyeksponowania głównej postaci kobiecej zgodnie z przyzwyczajeniem mediolańskiej publiczności, dla której Verga przygotowywał dramat. Sztuka odniosła znaczny sukces, zwłaszcza dzięki występie Eleonory Duse w roli Santuzzy. 
Adaptowana dla potrzeb teatru "Rycerskość wieśniacza" stała się z kolei podstawą dla libretta Guido Menasciego i Giovanniego Targoniego-Tozzettiego, w oparciu o którego Pietro Mascagni napisał operę pod tym samym tytułem.

</doc>
<doc id="2722938" url="https://pl.wikipedia.org/wiki?curid=2722938" title="Aleksy Słowianin">
Aleksy Słowianin

Aleksy Słownianin (bułgarski: Алексий Слав, grecki: Ἀλέξιος Σθλαῦος) był bułgarskim szlachcicem (bojarem) żyjącym na przełomie XII i XIII wieku. Pochodzi z carskiej dynastii Asenowiczów, był siostrzeńcem pierwszych trzech carów. Początkowo był prawdopodobnie gubernatorem bułgarskich posiadłości w okolicach Rodopów, następnie stał się tam samodzielnym i niezależnym władcą. 
Aleksy pojawia się w źródłach przy okazji dysput dotyczących następstwa tronu po zamordowanym Kałojanie. Wobec uzurpacji Boriła, Aleksy zaczął rozglądać się za sojusznikiem który poparłby jego pretensje. Po klęsce nowego cara pod Filipopolis w 1208 roku nawiązał kontakty z jego pogromcami- łacinnikami z Konstantynopola. Cesarz Henryk obiecał poprzeć jego starania o bułgarski tron, oddał mu swoją córkę za żonę i dodatkowo nadał tytuł despoty, tak że Aleksy stał się samodzielny władcą Rodopów. 
W 1211 roku Aleksy w sojuszu z despotą Epiru walczył przeciwko Boriłowi, poszerzając zasięg swego władca. Po opanowaniu w 1215 roku twierdzy Melnik przeniósł tam swoją stolicę z Czepiny, ogłosił się autokratą i starał się posiadać wszystkie atrybuty niezależnego władcy. Miał swój dwór, na którym obecni byli zarówno bułgarscy bojarzy jak i łacińscy rycerze (źródła wspominają o specjalnym dostojniku do spraw łacinników). Zabiegał o poparcie duchowieństwa przyznając klasztorom ziemie i przywileje.
Rodopy ponownie weszły w skład cesarstwa bułgarskiego po bitwie pod Kłokotnicą w 1230 roku. Po 1228 roku miano Aleksego znika ze źródeł. Część uczonych utożsamia go ze stolnikiem Słowianinem, na podstawie inskrypcji na pierścieniu znalezionym w Tyrnowie, ale brak na to innych, przekonujących dowodów. Aleksy był dwukrotnie żonaty. Pierwszy raz z nieznaną z imienia córką Henryka Flandryjskiego, zaś po jej śmierci z córką Petralifasa, spowinowaconego z Teodorem Komnenem Dukasem. Prawdopodobnie chodzi o sebastokratora Jana Petralifasa. W źródłach brak wzmianki o ewentualnym potomstwie Aleksego.

</doc>
<doc id="2722950" url="https://pl.wikipedia.org/wiki?curid=2722950" title="Diecezja Florida">
Diecezja Florida

Diecezja Florida – diecezja rzymskokatolicka w Urugwaju. Siedziba mieści się w Florida w departamencie Florida. Obejmuje swoim obszarem departamenty: Florida i Durazno. 
Historia.
Od 14 kwietnia 1897 tereny dzisiejszej diecezji wchodziły w skład diecezji Melo, która powstała poprzez wyłączenie obszaru diecezji Montevideo. W latach 1931-1955 diecezji Melo istniała pod nazwą diecezja Florida-Melo. 15 listopada 1955 roku w wyniku podzielenia terytorium ówczesnej diecezji Florida-Melo zostały erygowane dwie diecezje: diecezja Melo i diecezja Florida. Diecezja Florida jest sufraganią archidiecezji Montevideo. 
Przekształcenia terytorialne:

</doc>
<doc id="2722977" url="https://pl.wikipedia.org/wiki?curid=2722977" title="I synod w Bradze">
I synod w Bradze

I synod w Bradze miał miejsce w 561 roku. Wzięło w nim udział ośmiu biskupów z terenów Galicji i Luzytanii, którzy powzięli dwadzieścia dwie uchwały. Jednym z ważniejszych celów synodu była dyskusja nad pryscylianizmem. 
Na synodzie uchwalono: w kościołach powinien obowiązywać ten sam ryt, na czuwaniach i mszach powinno głosić się te same nauki; biskupi i księża powinni pozdrawiać ludzi mówiąc "Pan z Wami", ludzie odpowiadać "I z duchem Twoim"; msze powinny być odprawiane w porządku rzymskim; sposób udzielania chrztu nie powinien być zmieniony, biskupi powinni zasiadać za metropolitą według zasady starszeństwa; biskupi nie powinni wyświęcać członków innych diecezji bez listów polecających od ich biskupów; w kościele nie powinno się śpiewać nic poza Psalmami i fragmentami z Biblii; wszyscy duchowni którzy powstrzymują się od spożywania mięsa muszą jeść warzywa gotowana na mięsie aby zdjąć z siebie odium podejrzeń o sprzyjanie pryscylianizmowi, Ci którzy tego nie uczynią będą ukarani ekskomuniką; samobójcy i katechumeni powinni być chowani bez wielkich uroczystości, nikt nie powinien być chowany w kościele; księża powinni udzielać namaszczeń i błogosławieństw krzyżmem. Kanony 9 i 10 synodu zabraniają praktyk astrologicznych a kolejne stanowczo potępiają pryscylianizm.

</doc>
<doc id="2722989" url="https://pl.wikipedia.org/wiki?curid=2722989" title="Między-agencyjna Sieć Odzyskiwania Mienia Camden (CARIN)">
Między-agencyjna Sieć Odzyskiwania Mienia Camden (CARIN)



</doc>
<doc id="2723003" url="https://pl.wikipedia.org/wiki?curid=2723003" title="Alberto Botía Rabasco">
Alberto Botía Rabasco



</doc>
<doc id="2723038" url="https://pl.wikipedia.org/wiki?curid=2723038" title="Wydział Studiów Międzynarodowych i Politologicznych Uniwersytetu Łódzkiego">
Wydział Studiów Międzynarodowych i Politologicznych Uniwersytetu Łódzkiego

Wydział Studiów Międzynarodowych i Politologicznych Uniwersytetu Łódzkiego – wydział Uniwersytetu Łódzkiego.
Wydział rozpoczął działalność 1 września 2000. Specyfika badań prowadzonych na wydziale polega na ich interdyscyplinarności oraz internacjonalizacji. Interdyscyplinarność badawcza wydziału polega na łączeniu różnych dyscyplin badawczych zajmujących się studiami międzynarodowymi i nauce o polityce. Studia te łączą w sobie dorobek nauk humanistycznych, nauk społeczno-ekonomicznych w tym marketingu i zarządzania oraz szeroko rozumianej dyscypliny nauki o polityce. Dużą rolę odgrywają tutaj międzynarodowe studia kulturowe odnoszące się do różnych obszarów geograficznych całego świata oraz do wybranych aspektów międzynarodowej analizy określonych zjawisk.
Biblioteka WSMiP.
Biblioteka Wydziału Studiów Międzynarodowych i Politologicznych, podlegająca pod Bibliotekę Uniwersytetu Łódzkiego, została powołana 1 stycznia 2009 zarządzeniem Rektora UŁ nr 48 (z 18 grudnia 2008). W skład nowo powołanej biblioteki weszły księgozbiory następujących jednostek:
Ogółem Biblioteka WSMiP posiada około 14 000 woluminów druków zwartych, około 1000 woluminów czasopism oraz około 1100 jednostek inwentarzowych zbiorów specjalnych (głównie prac magisterskich i filmów dokumentalnych o tematyce kanadyjskiej).

</doc>
<doc id="2723039" url="https://pl.wikipedia.org/wiki?curid=2723039" title="Todd Bennett">
Todd Bennett

Todd Anthony Bennett (ur. 6 lipca 1962 w Southampton, zm. 16 lipca 2013 tamże) – brytyjski lekkoatleta specjalizujący się w biegach sprinterskich, dwukrotny uczestnik letnich igrzysk olimpijskich (Los Angeles 1984, Seul 1988). Srebrny medalista olimpijski z Los Angeles w biegu sztafetowym 4 × 400 metrów.

</doc>
<doc id="2723054" url="https://pl.wikipedia.org/wiki?curid=2723054" title="Tisamenus">
Tisamenus

Tisamenus – syn Orestesa i Hermiony. Prawnuk Zeusa. Przejął tron Sparty po rodzicach.

</doc>
<doc id="2723060" url="https://pl.wikipedia.org/wiki?curid=2723060" title="Autostrada morska">
Autostrada morska

Autostrada morska (ang. "Motorways of the Sea – MoS") – według definicji zawartej w decyzji 884/2004/WE (art. 12a) transeuropejska sieć autostrad morskich obejmuje wyposażenie i infrastrukturę co najmniej dwóch portów znajdujących się w dwóch różnych państwach członkowskich Unii Europejskiej. W jej skład wchodzą następujące elementy: wyposażenie portowe, elektroniczne systemy zarządzania logistycznego, procedury bezpieczeństwa oraz procedury administracyjne i celne oraz infrastruktura bezpośredniego dostępu naziemnego i morskiego, włącznie ze środkami zapewniającymi żeglugę przez okres całego roku, w szczególności poprzez udostępnienie sprzętu pogłębiającego i umożliwienie dostępu do portu w zimie dzięki lodołamaczom.
Transeuropejska sieć autostrad morskich ma na celu skoncentrowanie przepływu towarów na trasach morskich o odpowiedniej logistyce, w taki sposób, aby poprawić istniejące połączenia morskie, które są niezawodne, regularne i częste dla transportu towarów między państwami członkowskimi lub stworzenia nowych połączeń, aby ograniczyć ruch na drogach i/lub poprawić obsługę państw i regionów peryferyjnych i wyspiarskich.

</doc>
<doc id="2723067" url="https://pl.wikipedia.org/wiki?curid=2723067" title="New Kids on the Block (serial animowany)">
New Kids on the Block (serial animowany)

New Kids on the Block (1990-1991) – amerykański serial animowany wyprodukowany przez DiC Enterprises i Big Step Productions.
Światowa premiera serialu miała miejsce 8 września 1990 roku na antenie ABC. Ostatni odcinek został wyemitowany w 1991 roku. W Polsce serial nadawany był dawniej na kanale TVP2.
Opis fabuły.
Serial opowiada o losach amerykańskiej grupy zespołowej New Kids on the Block, którzy przeżywają niesamowite przygody.
Obsada.
i inni

</doc>
<doc id="2723075" url="https://pl.wikipedia.org/wiki?curid=2723075" title="Rechila (władca Swebów)">
Rechila (władca Swebów)

Rechila (nieznana data narodzin, zmarł w 448 roku) był królem galicyjskich Swebów od 438 roku do swojej śmierci. Źródeł dotyczących czasów jego panowania jest stosunkowo niewiele, ale istnieje relacja Hydacjusza, który zamieszkiwał Galicję w czasach panowania Rechili. 
Rechila ożenił się z nieznaną z imienia córką Walii, króla Wizygotów. Prawdopodobnie to z tego związku narodził się Rycymer, słynny "magister militum", który "de facto" rządził zachodnim Cesarstwem Rzymskim. Na pewno natomiast synem Rechili był Rechiar. Niewiele wiadomo na temat Rechili przed 438 rokiem, kiedy to schorowany Hermeryk oddał mu władzę w państwie Swebów. Rechila jako król Swebów podjął ekspansję na terenie Iberii, chcąc wykorzystać fakt, iż Wandalowie i Alanowie opuścili te ziemie, przenosząc się do Afryki. W roku objęcia władzy pokonał Andewotusa, noszącego tytuł "comes Hispaniarum", nad rzeką Genil. Pozycja Rzymu na półwyspie stała się tak mocno zagrożona, że cesarstwo między 441 a 446 rokiem wysłało tutaj aż trzech "magistri utrisque militiae" wraz z wojskami. 
W 439 roku Rechila wyprawił się na południe, zajmując Méridę i okoliczne tereny, a dwa lata później podporządkował sobie Sewillę wraz z przyległościami. W momencie szczytowej ekspansji Rechili pod kontrolą Swebów znajdowała się Galicja, Luzytania, Betyka i Karthaginiensis. Ceną ekspansji była niemal nieustanna wojna z Rzymem. W 440 roku legat rzymski Cenzoriusz został pojmany i uwięziony przez Swebów w pobliżu Mértoli, co jeszcze zaogniło stosunki z Cesarstwem. 
Rechila zmarł w 448 roku w Méridzie jako poganin. Jego syn i następca Rechiar w momencie objęcia władzy był już chrześcijaninem. Historycy spekulują, iż chrzest Rechiara nastąpił z przyczyn politycznych. Państwo Swebów było, po ekspansji Rechili, w miażdżącej większości zamieszkane przez katolików, a kościół tworzył bardzo bogatą i wpływową strukturę. Wydaje się więc, że rządy pogan byłyby niemożliwe. Za przykładem Rechiara szybko poszło wielu Swebów, również przyjmując chrześcijaństwo.

</doc>
<doc id="2723077" url="https://pl.wikipedia.org/wiki?curid=2723077" title="Los Cuervos Rugby">
Los Cuervos Rugby

Los Cuervos Rugby – urugwajski klub rugby union z siedzibą w Montevideo, mistrz kraju z 1960 roku.
Historia.
Założenie klubu datuje się na 3 kwietnia 1959 roku, kiedy to grupa przyjaciół dotychczas grająca w różnych drużynach postanowiła sformować własny skład. Wymogiem stawianym przez Unión de Rugby del Uruguay przystąpienia do Campeonato Uruguayo de Rugby było znalezienie sponsora i boiska do rozgrywania spotkań. Z inicjatywy Eduardo Crispo Ayala – byłego rugbysty i ówczesnego prezesa "Club de Golf del Uruguay" – nowo utworzona drużyna została reprezentantem tegoż klubu. Z uwagi na krótki czas pozostały do rozpoczęcia rozgrywek i idącą za tym niemożność zakupu strojów w Buenos Aires, zawodnicy zafarbowali koszulki, w których grali w innych klubach, na czarno i przyjęli nazwę "Los Cuervos" (Kruki). W pierwszym sezonie gry zespół liczył trzydziestu zawodników, a już w kolejnym sezonie zdobył jedyny dotychczas tytuł mistrza Urugwaju. W 1968 roku powstała w klubie trzecia, po Old Christians Club i Old Boys, drużyna juniorska w kraju. W 2009 roku członkami klubu było 160 zawodników, w tym reprezentanci kraju, oraz dwudziestu trenerów.
Sukcesy.
Mistrzostwo Urugwaju (1): 1960.
Kapitanowie.
"Źródło".

</doc>
<doc id="2723083" url="https://pl.wikipedia.org/wiki?curid=2723083" title="Dania na Letnich Igrzyskach Olimpijskich 1960">
Dania na Letnich Igrzyskach Olimpijskich 1960

Danię na Letnich Igrzyskach Olimpijskich 1960 reprezentowało 100 zawodników (88 mężczyzn i 12 kobiet). Był to 13 start reprezentacji Danii na letnich igrzyskach olimpijskich.

</doc>
<doc id="2723091" url="https://pl.wikipedia.org/wiki?curid=2723091" title="René Deceja">
René Deceja

René Deceja Sierra (ur. 16 kwietnia 1934 w Santa Rosa, zm. 21 lipca 2007 w La Paz) – urugwajski kolarz szosowy i torowy, dwukrotny olimpijczyk, dwukrotny brązowy medalista Igrzysk Panamerykańskich 1959, dwukrotny mistrz Urugwaju.

</doc>
<doc id="2723092" url="https://pl.wikipedia.org/wiki?curid=2723092" title="Dobowy cykl nabożeństw">
Dobowy cykl nabożeństw

Dobowy cykl nabożeństw – w prawosławiu cykl codziennych, stałych nabożeństw towarzyszących określonym porom dnia, zorganizowany według starotestamentowej rachuby czasu (doba rozpoczyna się o zachodzie słońca). W jego skład wchodzą następujące nabożeństwa: wieczernia, powieczerze, nabożeństwo o północy, jutrznia, pierwsza, trzecia, szósta godzina kanoniczna, oraz dziewiąta godzina kanoniczna. Boska Liturgia nie należy do dobowego cyklu nabożeństw, jako modlitwa szczególna, przewyższająca wszystkie pozostałe. 
Geneza dobowego cyklu nabożeństw.
Stary Testament opisuje tradycję wspólnej modlitwy i ofiary odbywającej się trzykrotnie w ciągu dnia. Miała ona wpływ na powstanie w pierwszych wiekach chrześcijaństwa praktyki upamiętniania poprzez wspólną modlitwę najważniejszych momentów z życia Chrystusa. "Dzieje Apostolskie" zawierają informacje o modlitwie o godzinach trzeciej, szóstej i dziewiątej (według rachuby czasu od zachodu słońca), w nocy, o zachodzie słońca i wczesnym rankiem. W okresach prześladowań chrześcijan wspólna modlitwa miała miejsce tylko w niedzielę rano i wieczorem, w czasach, gdy prześladowania te ustawały, modlitwy przypisane konkretnym porom dnia odbywały się codziennie i były celebrowane przez całą miejscową wspólnotę. 
Elementy dobowego cyklu nabożeństw.
Pierwszym ogniwem dobowego cyklu nabożeństw jest wieczernia (gr. "Ἑσπερινός", cs. "wieczernia"), która zgodnie ze swoją nazwą ma miejsce wieczorem. Celem nabożeństwa jest dziękczynienie za miniony dzień. Po wieczerni następuje powieczerze (gr. Ἀπόδειπνον, cs. "powieczerije"). Wchodzące w jego skład modlitwy wyrażają żal i błaganie o przebaczenie popełnionych grzechów, zapewnienie spokojnego odpoczynku nocnego i uchronienie przed pokusą diabelską w czasie snu. Istnieją dwa warianty powieczerza – wielkie i małe. Pierwszy rodzaj sprawowany jest w czasie wielkiego postu i przed świętami Narodzenia Pańskiego i Chrztu Pańskiego. Nabożeństwo o północy (gr. Μεσονυκτικόν, cs. "połunoszcznica") służy wspominaniu modlitwy Chrystusa w Getsemani, powtórnego nadejścia Chrystusa, Sądu Ostatecznego oraz modlitwie w intencji zmarłych. 
Przed wschodem słońca odprawiana jest jutrznia (gr. Ὂρθρος, cs. "utrienia"), stanowiąca dziękczynienie za minioną noc i prośbę o łaski boże na nadchodzący dzień. Bezpośrednio po niej następuje pierwsza godzina kanoniczna (gr. Πρῶτη Ὣρα, cs. "pierwyj czas"); nabożeństwo to powinno mieć miejsce dokładnie między godzinami 7 a 9, gdy według Tradycji odbył się sąd Piłata nad Chrystusem]. Celem modlitwy pierwszej godziny jest uświęcenie rozpoczynającego się dnia. Trzecia godzina kanoniczna (gr. Τρίτη Ὣρα, cs. "trietij czas") jest wspomnieniem drogi krzyżowej i zstąpienia Ducha Świętego na apostołów. Nabożeństwo to przeznaczone jest na godziny 10–12. Szósta godzina kanoniczna (gr. Ἓκτη Ὣρα, cs. "szestyj czas") przypada na godzinę 13 i upamiętnia ukrzyżowanie Chrystusa. Dziewiąta godzina kanoniczna (gr. Ἐννάτη Ὣρα, cs. "diewiatyj czas") przypada na godzinę 15 i stanowi upamiętnienie śmierci Chrystusa na krzyżu. 
Zwieńczenie dobowego cyklu nabożeństw stanowi Święta Liturgia, która odprawiana jest w godzinach porannych.
Praktyka liturgiczna.
Pierwotnie wszystkie nabożeństwa cyklu dobowego odprawiane były oddzielnie, ze ścisłym zachowaniem przypisanych im godzin. Z czasem zasada ta została zliberalizowana dla wygodniejszego umożliwienia wiernym uczestnictwa we wszystkich nabożeństwach, także w monasterach. Zostały one podzielone na trzy grupy: wieczorne, poranne i dzienne. W skład grupy nabożeństw wieczornych wchodzą dziewiąta godzina, wieczernia i powieczerze. Grupę poranną tworzą nabożeństwo o północy, jutrznia i pierwsza godzina. Grupa dzienna to natomiast godziny trzecia i szósta oraz Święta Liturgia. We współczesnej praktyce liturgicznej w cerkwiach odprawianie nabożeństw trzeciej i szóstej godziny (w większości złożonych z modlitw i psalmów czytanych przez lektora) ma miejsce w tym samym czasie, co pierwsza część Świętej Liturgii – odbywająca się w ołtarzu, przy zamkniętych carskich wrotach proskomidia.

</doc>
<doc id="2723104" url="https://pl.wikipedia.org/wiki?curid=2723104" title="Ruta 5 (Urugwaj)">
Ruta 5 (Urugwaj)

Ruta 5, Brigadier General Fructuoso Rivera – droga krajowa w Urugwaju. Jej patronem jest urugwajski bohater narodowy Fructuoso Rivera. Posiada długość około 501 km i łączy ze sobą Montevideo, stolicę kraju, z miastem Rivera przy granicy z Brazylią.
Kierunki, skrzyżowania.
Droga numer 5 przebiega przez 6 departamentów oraz ma na swojej trasie skrzyżowania z 9 innymi drogami krajowymi:

</doc>
<doc id="2723114" url="https://pl.wikipedia.org/wiki?curid=2723114" title="Luis Barrufa">
Luis Barrufa

Luis A. Barrufa Casenave (ur. 11 lutego 1946 w Montevideo) – urugwajski kolarz torowy, uczestnik Letnich Igrzysk Olimpijskich 1968 w Meksyku.

</doc>
<doc id="2723115" url="https://pl.wikipedia.org/wiki?curid=2723115" title="René Deceya">
René Deceya



</doc>
<doc id="2723118" url="https://pl.wikipedia.org/wiki?curid=2723118" title="Element aktywny">
Element aktywny



</doc>
<doc id="2723120" url="https://pl.wikipedia.org/wiki?curid=2723120" title="Element pasywny">
Element pasywny



</doc>
<doc id="2723123" url="https://pl.wikipedia.org/wiki?curid=2723123" title="M-Sport">
M-Sport

M-Sport – firma przygotowująca samochody do rajdów i wyścigów z siedzibą w Cockermouth, założona w 1979 przez byłego kierowcę WRC Malcolma Wilsona, działająca początkowo pod nazwą "Malcolm Wilson Motorsport". Z sukcesami przygotowywała samochody zdobywające mistrzowskie tytuły w rajdach samochodowych. Od 1996, "M-Sport" przygotowywał i serwisował oficjalne samochody WRC Ford World Rally Team w rajdach WRC.
Historia.
Założona w roku 1979 pod nazwą "Malcolm Wilson Motorsport". Firma początkowo mieściła się obok domu Wilsona niedaleko Cockermouth. Naśladując karierę Malcolma Wilsona jako kierowcy, firma rosła stabilnie w latach 80., a na początku lat 90. nastąpił jej gwałtowny rozwój odpowiadający sukcesom jakie firma osiągnęła na świecie z samochodem Ford Escort RS Cosworth.
W 1994, zespół zdobył międzynarodowe mistrzostwo Włoch, Portugalii, Bliskiego Wschodu i Samochodowe Mistrzostwo Wielkiej Brytanii z Malcolmem Wilsonem za kierownicą Escorta.
W sezonie 2014 Rajdowych Mistrzostw Świata w zespole startował Robert Kubica z pilotem Maciejem Szczepaniakiem.

</doc>
<doc id="2723124" url="https://pl.wikipedia.org/wiki?curid=2723124" title="Aiulf (władca Swebów)">
Aiulf (władca Swebów)

Aiulf znany te jako Agiwulf (nieznana data narodzin, zmarł w 457 roku) był władcą przynajmniej części swebskich terytoriów na Półwyspie Iberyjskim. Jego panowanie jest jednak bardzo niejasne, a źródła podają sprzeczne informacje. 
W 456 roku król wizygocki Teodoryk II, na prośbę cesarza rzymskiego, wyprawił się na królestwo Swebów. W bitwie nad rzeką Órbigo rozbił wojska Rechiara po czym złupił Bragę, siedzibę króla. Rechiar wpadł w ręce Teodoryka II, gdy próbował uciekać z Porto, po czym został ścięty. Wizygoci w czasie tej kampanii w zasadzie rozbili państwo Swebów. 
Według Hydacjusza po złupieniu Bragii i egzekucji Rechiara, Teodoryk na czele swojej armii ruszył na południe. Wówczas jeden z wizygockich dowóców, Aiulf, zbuntował się i zbiegł do Galicji z częścią oddziałów, mając w planach ogłoszenie się samodzielnym władcą.
Jordanes podaje natomiast, że Aiulf był jednym z ważniejszych dostojników i wodzów na dworze Teodoryka i król mianował go namiestnikiem terenów, które zdobył w wyniku kampanii z 456 roku. Aiulf szybko nawiązał kontakty ze Swebami i pod ich wpływem miał się zbuntować i ogłosić królem. W 457 roku Wizygoci mieli wyprawić się na buntownika i po zwycięskich walkach zabić go. 
Według współczesnych historyków Jordanes jest mniej wiarygodny od Hydacjusza, przede wszystkim dlatego, że Hydatiusz żył na terenie Galicji w opisywanych przez siebie czasach. Jordanes natomiast żył daleko na wschodzie i tworzył niemal sto lat po opisywanych wydarzeniach. Jordanes pisał też "na chwałę" Gotów i prawdopodobnie dlatego wplótł do swojej relacji zdradzieckich Swebów, którzy namówili Aiulfa do buntu. 
Aiulf bywa identyfikowany z niejakim Agiulfem, który w 448 roku zabił przetrzymywanego przez Swebów od ośmiu lat legata cesarskiego Cenzoriusza. Wydaje się to jednak nieprawdopodobne. Po śmierci Aiulfa nastąpił okres uzurpacji i nieomal rozpadu państwa Swebów na dwie części.

</doc>
<doc id="2723125" url="https://pl.wikipedia.org/wiki?curid=2723125" title="Urugwaj na Letnich Igrzyskach Olimpijskich 1932">
Urugwaj na Letnich Igrzyskach Olimpijskich 1932

Urugwaj na Letnich Igrzyskach Olimpijskich 1932 reprezentował jeden zawodnik - wioślarz Guillermo Douglas zdobył brązowy medal w konkurencji wioślarskich jedynek.
Dodatkowo w olimpijskim konkursie sztuki startował Pedro Figari. Konkurencje, w których startował nie są znane.

</doc>
<doc id="2723131" url="https://pl.wikipedia.org/wiki?curid=2723131" title="Rafael Senet y Pérez">
Rafael Senet y Pérez

Rafael Senet y Pérez – hiszpański malarz akwarelista pochodzący z Sewilli.
Studiował w Akademii Sztuk Pięknych w Sewillii, gdzie jego nauczycielami byli Teodoro Aramburu, Joaquín Domínguez Bécquer i Eduardo Cano. W 1880 r. przeniósł się do Madrytu, gdzie studiował dzieła artystów z Muzeum Prado. Dzięki stypendium udzielonym przez bankiera Ramona de Ibarra wyjechał na studia do Rzymu. W 1884 r. otrzymał II medal na prestiżowej Krajowej Wystawie Sztuk Pięknych.
Większa część jego zbiorów znajduje się dziś w prywantych kolekcjach w Anglii, gdyż właściciel londyńskiej galerii Arthur Tooth zajmował się sprzedażą jego obrazów.

</doc>
<doc id="2723142" url="https://pl.wikipedia.org/wiki?curid=2723142" title="Angels">
Angels



</doc>
<doc id="2723145" url="https://pl.wikipedia.org/wiki?curid=2723145" title="Gib Gibon Skład">
Gib Gibon Skład

Gib Gibon Skład – polska grupa muzyczna wykonująca hip-hop. Powstała około 2001 roku w Warszawie jako koncertowy skład Jacka "Tedego" Granieckiego. W skład zespołu poza Granieckim wchodzili Tomasz "Borixon/Borys" Borycki, Michał "Numer Raz" Witak, Maciej "WSZ" Gnatowski oraz Tomasz "CNE" Kleyff.
Popularność grupa zyskała za sprawą pojedynku freestyle'owego podczas Bitwy o Płock wraz z formacją Obrońcy Tytułu, której przewodził Leszek "Eldo" Kaźmierczak. Wydarzenie, którego kanwą był beef pomiędzy Granieckim a Kazimierczakiem uznawane jest za jedno z najważniejszych w historii polskiego hip-hopu. Jego zwycięzcą był Tede. W 2002 roku nakładem wytwórni muzycznej R.R.X. ukazał się minialbum pt. "Lirycznie... (Dupoliz)/Nienawidzisz mnie, to fajnie/Kręć dupą", potocznie tytułowany "Gib Gibon Skład", faktycznie jednak wydawnictwo nie było sygnowane nazwą zespołu. 
Pewnym przejawem działalności grupy był także utwór "Lansuj się z Gibon Składem" z gościnnym udziałem Tedego, Borixona i CNE, który ukazał się na albumie producenckim Igora "IGS-a" Sobczyka pt. "Alchemia" (2001). Z kolei w 2004 roku ukazał się nielegal pt. "Fiodor i Borys". Materiał stanowią nagrania Granieckiego, tutaj jako Fiodor oraz Boryckiego pod pseudonimem Borys zarejestrowane w formie freestyle'u. 
Po 2004 roku projekt został zarzucony. W latach późniejszych beef pomiędzy Granieckim a Kaźmierczakiem został zakończony. Efektem pojednania był utwór "To nie film" z gościnnym udziałem Eldo i Małgorzaty "Wdowy" Jaworskiej, który ukazał się na siódmym solowym albumie Tedego pt. "FuckTede/Glam Rap" (2010).

</doc>
<doc id="2723148" url="https://pl.wikipedia.org/wiki?curid=2723148" title="Idar &quot;Archaon&quot; Burheim">
Idar &quot;Archaon&quot; Burheim



</doc>
<doc id="2723150" url="https://pl.wikipedia.org/wiki?curid=2723150" title="Miasto Aniołów">
Miasto Aniołów



</doc>
<doc id="2723156" url="https://pl.wikipedia.org/wiki?curid=2723156" title="Fernando Tirado">
Fernando Tirado

Fernando Tirado y Cardona – hiszpański malarz akwarelista pochodzący z Sewilli.
Studiował w Akademii Sztuk Pięknych w Sewillii, gdzie jego nauczycielem był Eduardo Cano. Uczył się również w Madrycie, w pracowni Federico Madrazo. W 1878 otrzymał stypendium na studia w Paryżu, gdzie namalował kilka dzieł o tematyce historycznej, m.in. "Comunión de los cristianos en las Catacumbas".
Po powrocie do Sewilli skoncentrował się na portrecie, namalował także kilka prac kostumbrystycznych, przedstawiających zwyczaje Sewilli i okolic. W 1888 został profesorem rysunku w Akademii Sztuk Pięknych w Sewillii. Jego dzieła "Una emboscada mora" i "Retrato de la reina María Cristina con su hijo Alfonso XIII" znajdują się w Muzeum Sztuk Pięknych w Sewilli.

</doc>
<doc id="2723171" url="https://pl.wikipedia.org/wiki?curid=2723171" title="Jhonny Baldeón">
Jhonny Baldeón

Jhonny Alejandro Baldeón Parreño (ur. 15 czerwca 1981 w Sangolquí) – ekwadorski piłkarz występujący na pozycji napastnika. Zawodnik klubu Macará.
Kariera klubowa.
Baldeón karierę rozpoczynał w 2001 roku w zespole Deportivo Quito. Grał do połowy sezonu 2004. Wówczas odszedł do peruwiańskiej drużyny Alianza Lima. W tamtym sezonie zdobył z nią mistrzostwo Peru. W 2005 roku wrócił do Deportivo Quito. Jednak jeszcze w tym samym roku przeniósł się do argentyńskiego Talleres Córdoba z Primera B Nacional. Spędził tam sezon 2005/2006.
W połowie 2006 roku Baldeón wrócił do Ekwadoru, gdzie został graczem zespołu Barcelona SC. Występował tam do końca sezonu 2006. Następnie grał dla Deportivo Quito, Espoli oraz ponownie Deportivo Quito, z którym w 2009 roku zdobył mistrzostwo Ekwadoru.
Sezon 2010 Baldeón spędził w Independiente José Terán, a w 2011 roku odszedł do drużyny Macará.
Kariera reprezentacyjna.
W reprezentacji Ekwadoru Baldeón zadebiutował w 2002 roku. 13 lutego 2003 roku w wygranym 2:1 towarzyskim spotkaniu z Estonią strzelił pierwszego gola w zespole narodowym. W 2004 roku został powołany do kadry na Copa América. Nie zagrał jednak na nim ani razu, a Ekwador odpadł z turnieju po fazie grupowej.
W latach 2002-2006 w drużynie narodowej Baldeón rozegrał łącznie 12 spotkań i zdobył 3 bramki.

</doc>
<doc id="2723174" url="https://pl.wikipedia.org/wiki?curid=2723174" title="Jhonny Baldeon">
Jhonny Baldeon



</doc>
<doc id="2723176" url="https://pl.wikipedia.org/wiki?curid=2723176" title="Faustino Harrison">
Faustino Harrison

Faustino Harrison (ur. 1900 w Chamangà, zm. 20 sierpnia 1963 w Montevideo) – prezydent Urugwaju w latach 1962–1963. Swoją funkcję pełnił aż do śmierci. Związany z Partią Colorado.
Do świata polityki wkroczył w 1928 roku.

</doc>
<doc id="2723186" url="https://pl.wikipedia.org/wiki?curid=2723186" title="Element nieliniowy">
Element nieliniowy

Element nieliniowy – element obwodu elektrycznego, którego charakterystyka prądowo-napięciowa jest nieliniowa, czyli nie da się jej opisać analitycznie za pomocą równania prostej. Mówiąc inaczej, jest to element opisany równaniem algebraicznym nieliniowym lub równaniem różniczkowym nieliniowym. Nieliniowość charakterystyki wynika z zależności parametrów danego elementu nieliniowego od wartości i zwrotu prądu przepływającego przez ten element lub od napięcia występującego na jego zaciskach. Obwód elektryczny zawierający przynajmniej jeden element nieliniowy jest nazywany obwodem nieliniowym.
Przykładami elementów nieliniowych są żarówka, bareter, warystor lub dioda tunelowa.
Parametry elementów nieliniowych.
Dla elementów nieliniowych rozróżnia się charakterystyki statycznie oraz charakterystyki dynamiczne. Charakterystyki statyczne otrzymuje się przy „powolnych” zmianach w czasie wielkości opisujących dany element, natomiast charakterystyki dynamiczne otrzymuje się przy zmianach „szybkich”. Dlatego też w przypadku elementów nieliniowych mówi się o parametrach statycznych oraz dynamicznych.
Rezystor nieliniowy.
Rezystancja statyczna jest stosunkiem napięcia do prądu dla danej wartości prądu, natomiast rezystancja dynamiczna jest pochodną napięcia względem prądu dla danej wartości prądu (indeks (A) oznacza „w danym punkcie pracy”):
Cewka nieliniowa.
Indukcyjność statyczna jest stosunkiem strumienia skojarzonego do prądu dla danej wartości prądu, natomiast indukcyjność dynamiczna jest pochodną strumienia skojarzonego względem prądu dla danej wartości prądu:
Kondensator nieliniowy.
Pojemność statyczna jest stosunkiem ładunku do napięcia dla danej wartości napięcia, natomiast pojemność dynamiczna jest pochodną ładunku względem napięcia dla danej wartości napięcia:

</doc>
<doc id="2723191" url="https://pl.wikipedia.org/wiki?curid=2723191" title="Lista dróg w Terytorium Północnym">
Lista dróg w Terytorium Północnym

Lista dróg w Terytorium Północnym. Terytorium Północne, mimo bardzo małej populacji, posiada dobrą sieć połączeń drogowych. Miasta, większość miejscowości oraz atrakcje turystyczne, połączone są drogami z utwardzoną nawierzchnią. Wszystkie drogi i ich odcinki, posiadają oficjalne nazwy własne i oznaczenia numeryczne.

</doc>
<doc id="2723202" url="https://pl.wikipedia.org/wiki?curid=2723202" title="Malcolm Wilson (kierowca rajdowy)">
Malcolm Wilson (kierowca rajdowy)

Malcolm Irving Wilson, kawaler Orderu Imperium Brytyjskiego (urodzony 17 lutego 1956) w Wielkiej Brytanii były kierowca rajdowy. Jego syn Matthew również jest kierowcą rajdowym.
Życiorys.
Po owocnej karierze kierowcy rajdowego, został zarządzającym zespołem rajdowym Ford World Rally Team przy wykorzystaniu własnej firmy M-Sport.

</doc>
<doc id="2723207" url="https://pl.wikipedia.org/wiki?curid=2723207" title="Pylades">
Pylades

Pylades (gr. "Πυλάδης") – syn władcy Fokidy, Strofiosa i Anaksibii, kuzyn Orestesa.
Ze względu na sytuację rodzinną (Orestes wyrastał na potencjalnego mściciela ojca, Agamemnona, który został zabity przez żonę Klitajmestrę i jej kochanka Ajgistosa) Orestes dorastał w jego domu. Pylades został najwierniejszym przyjacielem Orestesa i pomagał mu w trudnych sytuacjach. Po siedmiu latach od śmierci Agamemnona wyruszył z Orestesem do jego ojczyzny. Rozwiał wątpliwości Orestesa i wręcz przymusił go, aby pomścił ojca i zabił matkę. Pylades towarzyszył także Orestesowi w wyprawie po posąg Artemidy. Pomógł krewnemu i jego siostrze, Ifigenii opracować plan wykradnięcia posągu.

</doc>
<doc id="2723211" url="https://pl.wikipedia.org/wiki?curid=2723211" title="Wielowątkowość współbieżna">
Wielowątkowość współbieżna

Wielowątkowość współbieżna (, SMT) – technika poprawy wydajności mikroprocesorów superskalarnych pozwalająca pojedynczej superskalarnej jednostce wykonawczej realizować instrukcje z wielu wątków jednocześnie. Najbardziej znanym tego typu rozwiązaniem jest mechanizm zastosowany w procesorach Intela o nazwie Hyper-threading. 
Realizacja wielowątkowości współbieżnej w procesorze superskalarnym wymaga dodania znacznika przynależności do określonego wątku dla każdej instrukcji wewnętrznej, dodanie zbiorów rejestrów dla każdego wątku, rozszerzenie cech bloków pobierania i kończenia (ang. "retiring") instrukcji zapewniając rozróżnianie poszczególnych wątków.
Mikroprocesor wykorzystujący tę technikę posiada po kilka rdzeni logicznych na każdy rdzeń fizyczny, a system operacyjny traktuje je jako oddzielne procesory pozwalające na wykonywanie poszczególnych wątków realizowanych procesów. Przykładowo, czterordzeniowy CPU posiadający po 2 rdzenie logiczne na jeden rdzeń fizyczny może wykonywać aż osiem wątków jednocześnie. Zwykle rdzenie logiczne są realizowane jako kilka potoków wykonujących instrukcje procesora podłączonych do pojedynczego rdzenia fizycznego, który zajmuje się przydzielaniem jednostek wykonawczych dla realizowania poszczególnych wątków.

</doc>
<doc id="2723215" url="https://pl.wikipedia.org/wiki?curid=2723215" title="Ruta 9 (Urugwaj)">
Ruta 9 (Urugwaj)

Ruta 9, Coronel Leonardo Olivera – droga krajowa w Urugwaju. Jej patronem jest urugwajski bohater narodowy Coronel Leonardo Olivera. Posiada długość około 274 km i łączy ze sobą Montevideo i miasteczko Dr. Francisco Soca z miastem Chuy przy granicy z Brazylią.
Kierunki, skrzyżowania.
Droga numer 9 przebiega przez 3 departamenty oraz ma na swojej trasie skrzyżowania z 12 innymi drogami krajowymi:

</doc>
<doc id="2723224" url="https://pl.wikipedia.org/wiki?curid=2723224" title="Sarandí del Yí">
Sarandí del Yí

Sarandí del Yí – miasto w departamencie Durazno w centrum Urugwaju. Znajduje się na północnym brzegu rzeki Yí i na przecięciu dróg krajowych: Ruta 6 z Ruta 14, około 95 kilometrów (59 mil) na wschód od Durazno, stolicy departamentu. Sarandí del Yí prawa miejskie otrzymało 23 sierpnia 1956 roku.
Ludność.
W 2004 w Sarandí del Yí mieszkało 7 289 osób.
Źródło: "Instituto Nacional de Estadística de Uruguay".

</doc>
<doc id="2723225" url="https://pl.wikipedia.org/wiki?curid=2723225" title="Leonardo Soledispa">
Leonardo Soledispa

Leonardo Javier Soledispa Cortes (ur. 15 stycznia 1983 w Guayaquil) – ekwadorski piłkarz występujący na pozycji pomocnika. Zawodnik klubu Universidad Católica Quito.
Kariera klubowa.
Soledispa karierę rozpoczynał w 2001 roku w zespole Barcelona SC. W sezonach 2002 oraz 2003 wywalczył z nim wicemistrzostwo Ekwadoru, a w sezonie 2005 wicemistrzostwo fazy Apertura Serie A de Ecuador. Graczem Barcelony był przez 7 sezonów. W 2008 roku odszedł do Deportivo Cuenca, z którym w sezonie 2008 zajął 3. miejsce w Serie A de Ecuador.
W sezonie 2009 Soledispa grał w drużynach Macará oraz Grecia. W 2010 roku podpisał z kolei kontrakt z klubem Universidad Católica Quito.
Kariera reprezentacyjna.
W reprezentacji Ekwadoru Soledispa zadebiutował w 2004 roku. W tym samym roku został powołany do kadry na Copa América. Zagrał na nim tylko w meczu z Meksykiem (1:2), a Ekwador odpadł z turnieju po fazie grupowej.
W latach 2004-2006 w drużynie narodowej Soledispa rozegrał łącznie 8 spotkań.

</doc>
<doc id="2723229" url="https://pl.wikipedia.org/wiki?curid=2723229" title="TT Circuit Assen">
TT Circuit Assen

TT Circuit Assen – tor wyścigowy znajdujący się w mieście Assen w Holandii.
Początki wyścigów w Assen.
Pierwszy wyścig samochodowy w Assen odbył się w 1925. Trasa toru prowadziła wówczas przez wsie Borger, Schoonloo i Grolloo i miała długość 17,75 km. Nawierzchnią tego toru była droga z cegieł.
W późniejszych latach wyścigi prowadziły przez miejscowości De Haar, Barteldbocht (w pobliżu Assen), Oude Tol, Hooghalen, Laaghalen i Laaghalerveen.
Obecny tor.
Tor został zbudowany w 1955. Miał wtedy długość 7,705 km.
W 2006 tor gruntownie został przebudowany i obecnie ma długość 4,545 km. Jest mieszanką super-szybkich i wolnych zakrętów.
21 września 2009 po apelacji organizacji A1GP ogłoszono, że zostanie zbudowana nowa szykana. Jednak A1GP nie wystartowało w sezonie 2009/2010, w związku z czym Superleague Formula zastąpiła A1GP na tym torze.
Obecnie odbywa się tutaj co roku Motocyklowe Tourist Trophy Holandii.

</doc>
<doc id="2723235" url="https://pl.wikipedia.org/wiki?curid=2723235" title="Piwot">
Piwot

Piwot (lub obrót) – w koszykówce jest legalnym ruchem zawodnika trzymającego żywą piłkę.
Piwot (obrót) polega na wykonaniu ruchu (lub ruchów) jedną ze stóp, bez odrywania drugiej stopy (stopa "nogi obrotu" pozostaje na jednym punkcie na boisku).
Noga obrotu.
Noga obrotu – noga, której stopa podczas piwotu pozostaje w stałym kontakcie z jednym punktem na podłodze.
Zawodnik może ustanowić swoją nogę obrotu będąc w ruchu lub stojąc w miejscu. Jeśli zawodnik stoi obiema stopami na parkiecie boiska, to w momencie oderwania jednej z nóg od boiska, druga automatycznie staje się nogą obrotu. Gdy zawodnik znajduje się w ruchu, to:
Ten ostatni przepis opisuje tzw. akcje "Jump-Stop". Akcja ta charakteryzuje się tym, iż po wybiciu się zawodnika z jednej nogi, a opadnięciu na dwie nogi, taki zawodnik nie ma prawa wykonać już żadnego ruchu nogami, trzymając piłkę w rękach.
Legalne ruchy w piwocie.
Zawodnik stojący.
Kozłowanie.
Gdy zawodnik stojący obiema stopami na parkiecie boiska, chce rozpocząć kozłowanie, dopóty nie może oderwać od parkietu swojej nogi obrotu, dopóki nie wypuści piłki z rąk. Jest to jeden z najczęściej popełnianych błędów kroków zawodników pod koszem.
Podanie lub rzut.
Gdy zawodnik stojący obiema stopami na parkiecie boiska, chce podać lub wykonać rzut do kosza, ma prawo wybić się z nogi obrotu. Którakolwiek ze stóp może dotknąć podłoża tylko w przypadku, gdy piłka została już wcześniej wypuszczona z rąk.
Zawodnik w ruchu.
Kozłowanie.
Gdy zawodnik jest w ruchu, rozpoczynając kozłowanie nie może oderwać stopy nogi obrotu przed wypuszczeniem piłki z rąk. Jest to jeden z najczęściej popełnianych błędów kroków zawodników pod koszem.
Podanie lub rzut.
Gdy zawodnik będący w ruchu, chce podać lub wykonać rzut do kosza, ma prawo wybić się z nogi obrotu, a następnie (nawet z piłką) opaść na stopę (lub obie stopy jednocześnie), po czym jedna lub obie stopy mogą zostać ponownie oderwane od parkietu, lecz do póty nie może ponownie opaść którąkolwiek ze stóp na podłogę, dopóki nie wypuści piłki z rąk.
Inne sytuacje.
Kozłowanie.
W sytuacji, gdy zawodnik się zatrzymał i żadna z jego nóg nie może zostać ustanowiona nogą obrotu, chcąc rozpocząć kozłowanie, nie może oderwać żadnej nogi od podłoża boiska, dopóki nie wypuści piłki z rąk.
Podanie lub rzut.
W sytuacji, gdy zawodnik się zatrzymał i żadna z jego nóg nie może zostać ustanowiona nogą obrotu, chcąc wykonać podanie lub rzut do kosza, zawodnik ma prawo oderwać nogę (nogi) od podłogi, lecz żadna ze stóp nie może dotknąć ponownie podłogi przed wypuszczeniem piłki z rąk.
Błąd kroków.
Nieprawidłowo wykonany obrót (złamanie którejkolwiek z wyżej wymienionych zasad) nazywany jest błędem kroków.

</doc>
<doc id="2723248" url="https://pl.wikipedia.org/wiki?curid=2723248" title="Puchar Świata w bobslejach 2012/2013">
Puchar Świata w bobslejach 2012/2013

Puchar Świata w bobslejach 2012/2013 rozpoczął się 10 listopada 2012 w Lake Placid, a zakończył 17 lutego 2013 w Soczi.

</doc>
<doc id="2723271" url="https://pl.wikipedia.org/wiki?curid=2723271" title="Larapinta Drive">
Larapinta Drive

Larapinta Drive - droga stanowa nr 6 i część drogi stanowej nr 2, o długości 344 km, w Australii, na obszarze Terytorium Północnego. Ściśle turystyczna, przebiega przez park narodowy Watarrka oraz w pobliżu parków narodowych West MacDonnell, Finke Gorge i w pobliżu rezerwatu Tnorala (Gosse Bluff). Jest częścią Red Centre Way i łączy miasto Alice Springs od drogi Stuart Highway, z drogą Luritja..

</doc>
<doc id="2723272" url="https://pl.wikipedia.org/wiki?curid=2723272" title="Reset (film)">
Reset (film)

Reset (tytuł oryg. "Wrecked") − amerykańsko-kanadyjski film fabularny z 2010 roku, wyreżyserowany przez Michaela Greenspana, z Adrienem Brody'm obsadzonym w roli głównej.
Obsada.
i inni.

</doc>
<doc id="2723276" url="https://pl.wikipedia.org/wiki?curid=2723276" title="Rambla de Montevideo">
Rambla de Montevideo

Rambla de Montevideo – aleja w Montevideo, stolicy Urugwaju, biegnąca wzdłuż całej linii brzegowej miasta. Jako obiekt stanowiący integralną część tożsamości mieszkańców miasta, droga ta została zgłoszona przez Urugwaj kandydatem do Listy światowego dziedzictwa UNESCO
Nazewnictwo.
Aleja ta, biegnąc wzdłuż wybrzeża, wielokrotnie zmienia nazwę:

</doc>
<doc id="2723285" url="https://pl.wikipedia.org/wiki?curid=2723285" title="BSA B25 Starfire">
BSA B25 Starfire

BSA B25 Starfire – brytyjski motocykl produkowany przez BSA w latach 1968–1970.

</doc>
<doc id="2723288" url="https://pl.wikipedia.org/wiki?curid=2723288" title="Vincent Le Quellec">
Vincent Le Quellec

Vincent Le Quellec (ur. 8 lutego 1975 w Lannion) – francuski kolarz torowy, dwukrotny medalista mistrzostw świata.
Kariera.
Pierwszy sukces w karierze Vincent Le Quellec odniósł w 1995 roku, kiedy został wicemistrzem kraju w sprincie indywidualnym. Już dwa lata później wystartował na mistrzostwach świata w Perth, gdzie wspólnie z Florianem Rousseau i Arnaudem Tournantem wywalczył złoty medal w sprincie drużynowym. W tym samym składzie drużyna francuska zwyciężyła również podczas mistrzostw świata w Bordeaux w 1998 roku. Ponadto Le Quellec wygrywał także zawody Pucharu Świata w 1999 roku, zarówno indywidualnie jak i drużynowo, a w 2001 roku był mistrzem Francji w keirinie.

</doc>
<doc id="2723291" url="https://pl.wikipedia.org/wiki?curid=2723291" title="Śnieżka dla dorosłych">
Śnieżka dla dorosłych

Śnieżka dla dorosłych (tytuł oryg. "Snow White: A Tale of Terror") − amerykański telewizyjny film fabularny z 1997 roku, wyreżyserowany przez Michaela Cohna. Obraz nominowano do nagród Emmy i Saturna.

</doc>
<doc id="2723293" url="https://pl.wikipedia.org/wiki?curid=2723293" title="Jacek Dariusz Bachalski">
Jacek Dariusz Bachalski



</doc>
<doc id="2723298" url="https://pl.wikipedia.org/wiki?curid=2723298" title="Harley-Davidson Sportster XL 883N Iron">
Harley-Davidson Sportster XL 883N Iron

Harley-Davidson Sportster XL 883N Iron – amerykański motocykl typu cruiser produkowany przez firmę Harley-Davidson od 2009 roku.

</doc>
<doc id="2723306" url="https://pl.wikipedia.org/wiki?curid=2723306" title="Honorowi obywatele Królewskiego Wolnego Miasta Sanoka">
Honorowi obywatele Królewskiego Wolnego Miasta Sanoka

Tytuł Honorowego Obywatelstwa Królewskiego Wolnego Miasta Sanoka – honorowe obywatelstwo Sanoka przyznawane przez władze miasta osobom szczególnie zasłużonym dla Sanoka oraz wybitnym osobistościom.
Historia.
Tytuł przyznawano od XIX wieku do 1939, po czym reaktywowano po 1990 roku. Wnioski o nadanie tytułu ma prawo wysuwać Rada Miasta Sanoka, radni i każdorazowo burmistrz Sanoka. Decyzja o nadaniu tytułu jest kompetencją Rady Miasta Sanoka. W niektórych przypadkach wnioski o nadanie tego tytułu były oddalane decyzją tego gremium. Wyróżnienie było przyznawane za wkład pracy na rzecz miasta Sanoka lub kraju, za konkretną działalność, dzieło i pracę.
Początkowo wyróżniano honorowym obywatelstwem Sanoka w XIX wieku w trakcie zaboru austriackiego. Pierwszy przypadek nadania miał miejsce w 1848. Po wprowadzeniu autonomii galicyjskiej, tj. 1867, pierwszym honorowym obywatelem Sanoka został w tymże roku Agenor Gołuchowski, przy czym w protokole z posiedzenia Rady Miejskiej z 30 grudnia 1867 dotyczącym spawy przygotowania fizycznego („wygotowania”) dyplomu podano określenie „mieszczaństwo honorowe”. 17 lutego 1868 uchwalono, by „sprawić księgę do zapisywania honorowych obywateli”. Po odzyskaniu niepodległości przez Polskę tytuły honorowego obywatelstwa Sanoka przyznawano w latach II Rzeczypospolitej (do 1939) oraz III Rzeczypospolitej (od 1989).
W większości przypadków wręczenie tytułu odbywało się podczas uroczystości w Sanoku, lecz w kilku przypadkach – osobistości ogólnopaństwowych – delegacja władz miasta udawała się do innego miasta (Lwów, Wiedeń), ażeby wręczyć wyróżnienie. Osoba uhonorowana tytułem otrzymywała dyplom nadania, uprzednio wykonany w sanockiej drukarni Karola Pollaka.
W latach od 1939 do 1989 tytuł honorowego obywatelstwa sanocka nie był przyznawany. W 1984 Miejska Rada Narodowa (MRN) w Sanoku podjęła uchwałę o ustanowieniu Księgi Honorowego Obywatelstwa Miasta Sanoka. Decyzją Rady Miejskiej w 1989 przywrócono wyróżnienie
Uhonorowani.
Podstawowym materiałem źródłowym do ułożenia listy honorowych obywateli Sanoka jest dokument w formie księgi pod nazwą "Obywatele honorowi królewskiego wolnego miasta Sanoka", przechowywanej w zbiorach Muzeum Historycznego w Sanoku. Na jej podstawie Edward Zając podał w 2002, iż w okresie 1867–1939 wyróżniono tytułem 24 osoby, a zaliczając do tego okres lat 1990–2002 łącznie uhonorowano 32 osoby. Bazując na tym samym źródle historyk tegoż muzeum Andrzej Romaniak wskazał listę 21 osób wyróżnionych tytułem do 1934 (listy sporządzone przez E. Zająca i A. Romaniaka częściowo pokrywają się, zaś w kilku przypadkach wymieniają inne osoby). Według Franciszka Oberca lista uhonorowanych zapisana w ww. księdze nie stanowi faktycznie pełnego wykazu wyróżnionych w okresie do 1939. Świadczy o tym np. brak adnotacji w księdze o wyróżnieniu tytułem czterech wysokich dostojników II Rzeczypospolitej w styczniu 1939, co potwierdziły inne źródła. Przy okazji oficjalnego wręczenia tytułu Stanisławowi Kułakowskiemu w 2013 poinformowano, że jest to 35. z kolei wyróżnienie w historii.
Ponadto inne publikacje (np. wydania corocznych "Szematyzmów Królestwa Galicji i Lodomerii z Wielkim Księstwem Krakowskim") podawały przypadki przyznania tytułu osobom, nieustalone przez wymienionych wyżej badaczy.

</doc>
<doc id="2723309" url="https://pl.wikipedia.org/wiki?curid=2723309" title="Maldras (władca Swebów)">
Maldras (władca Swebów)

Maldras, znany także jako Masdras (nieznana data narodzin, zmarł w 460 roku) był władcą Swebów od 456 roku do swojej śmierci. Po zabiciu Rechiara przez Wizygotów, część Swebów obwołała królem Maldrasa. Inne grupy wybrały innych liderów, po wygaśnięciu rodu Hermeryka rozpoczął się okres rozdrobnienia państwa Swebów. 
Maldras był synem Massila i najprawdopodobniej nie był w żaden sposób spokrewniony z dynastią Hermeryka, która panowała od 406 roku. Dojście Maldrasa do władzy jest o tyle ciekawe że według relacji Hydacjusza został on wybrany przez elekcję, co pozwala sądzić, iż dziedziczna władza była przed Hermerykiem nieznana Swebom. Część jego współplemieńców nie uznała jedna tego wyboru i królem ogłosiła Framtę z którym od 457 roku Maldras rywalizował w zjednoczeniu rozbitego rok wcześniej królestwa. Maldras kontrolował Luzytanię a Framta Galicję. Być może w innych ośrodkach istnieli pomniejsi wodzowie, wybranie przez mniejsze grupy, ale to właśnie Framta i Maldras byli najpoważniejszymi rywalami. Framta zmarł jeszcze w tym samym roku, ale jego stronnicy szybko wybrali następcę- Rechimunda, także Maldras nadal miał rywala do tytułu i nie był w stanie narzucić swojej władzy Galicji. 
W 457 roku Maldras poprowadził swoich Swebów na wielką wyprawę łupieżczą po Luzytanii którą władali. Podstępem zdobyli a następnie złupili Lizbonę, co wywołało wielkie oburzenie wśród rdzennej ludności. Maldras był oskarżany również o zamordowanie własnego brata. Kreując się na jedynego władcę Swebów przyjmował poselstwa od Wandalów i Wizygotów, starając się pozyskać ich poparcie. Jego ludzie kontynuowali łupieżczą działalność względem rdzennej ludności Luzytanii. W 460 roku Maldras został zamordowany, prawdopodobnie przez jednego swoich wojowników, którzy nowym wodzem ogłosili Frumara. Rozbicie królestwa Swebów zakończyło się gdy tron objął Remismund, który, jak podaje Izydor z Sewilli, miał być synem Maldrasa, co jest jednak mocno wątpliwe.

</doc>
<doc id="2723311" url="https://pl.wikipedia.org/wiki?curid=2723311" title="Danny Day">
Danny Day

Danny Day (ur. 5 października 1972) – australijski kolarz torowy, trzykrotny medalista mistrzostw świata.
Kariera.
Pierwszy sukces w karierze Danny Day osiągnął w 1993 roku, kiedy wspólnie ze Stephenem Pate'em zdobył srebrny medal w wyścigu tandemów na mistrzostwach świata w Hamar. Na rozgrywanych cztery lata później mistrzostwach świata w Perth wraz z Shane'em Kellym i Seanem Eadie zdobył brązowy medal w sprincie drużynowym. W 1998 roku, podczas mistrzostw świata w Bordeaux Australijczycy w składzie: Danny Day, Shane Kelly i Graham Sharman zajęli w tej samej konkurencji drugie miejsce. Ponadto wraz z kolegami zajął również drugie miejsce w zawodach Pucharu Świata w amerykańskim Frisco w 1999 roku.

</doc>
<doc id="2723315" url="https://pl.wikipedia.org/wiki?curid=2723315" title="Yamaha XVS 1300 Midnight Star">
Yamaha XVS 1300 Midnight Star

Yamaha XVS 1300A Midnight Star – motocykl typu cruiser produkowany przez firmę Yamaha od 2007 roku.

</doc>
<doc id="2723321" url="https://pl.wikipedia.org/wiki?curid=2723321" title="Peter Neustädter">
Peter Neustädter

Peter Neustädter (ur. 16 lutego 1966 w Karabałcie, ówczesna Kirgiska Socjalistyczna Republika Radziecka) – były kazachski piłkarz i trener pochodzenia niemieckiego, występujący na pozycji obrońcy, dwukrotny reprezentant Kazachstanu. Ojciec Romana, reprezentanta Rosji i pomocnika FC Schalke 04.
Kariera klubowa.
Urodzony w rodzinie Niemców nadwołżańskich na terenie ówczesnej Kirgizji, Neustädter rozpoczął karierę w drużynie Zenitu Leningrad. W 1988 zadebiutował w Wyższej lidze ZSRR w barwach Dnipro Dniepropetrowsk, z którym zdobył mistrzostwo Związku Radzieckiego. Po rozpadzie kraju został zawodnikiem Karlsruher SC, gdzie w 1993 wystąpił po raz pierwszy w niemieckiej Bundeslidze. Rok później z przerwą na epizod w Chemnitzer FC podpisał kontrakt z 1. FSV Mainz 05. W klubie z Moguncji grał do roku 2006, głównie w południowo-zachodniej Oberlidze. Seniorską karierę zakończył w rezerwach 1. FSV Mainz 05, był także szkoleniowcem tego zespołu do 2010.
Kariera reprezentacyjna.
Do połowy lat 90. Neustädter posiadał tylko kazachskie obywatelstwo, po czym uzyskał oficjalny status przesiedleńca ("Aussiedler"). W 1996 piłkarz rozegrał dwa mecze w seniorskiej reprezentacji Kazachstanu, tracąc tym samym prawo do reprezentowania Niemiec w oficjalnych meczach międzypaństwowych.

</doc>
<doc id="2723326" url="https://pl.wikipedia.org/wiki?curid=2723326" title="BMW F 800 S">
BMW F 800 S

BMW F 800 S – niemiecki motocykl sportowy produkowany przez firmę BMW w latach 2006-2010.
Dane techniczne/Osiągi.
Silnik: "R2"&lt;br&gt;
Pojemność silnika: "798 cm³"&lt;br&gt;
Moc maksymalna: "85 KM/8000 obr./min"&lt;br&gt;
Maksymalny moment obrotowy: "86 Nm/5800 obr./min"&lt;br&gt;
Prędkość maksymalna: 240 km/h&lt;br&gt;
Przyspieszenie 0-100 km/h: 4 sek.

</doc>
<doc id="2723330" url="https://pl.wikipedia.org/wiki?curid=2723330" title="Nicolas Saget">
Nicolas Saget

Nicolas Saget - haitański polityk.
W 1806 został, jako reprezentant Północy, wybrany do Konstytuanty. Sprzeciwiał się dyktatorskim dążeniom Henri Christophe'a, Po podziale państwa poparł władze Republiki na czele z Pétionem. Protestował przeciwko wyborowi tego ostatniego na dożywotniego prezydenta (9 października 1816). Niedługo później został mianowany wysokim urzędnikiem w Léogâne. Dalsze jego losy są nieznane.

</doc>
<doc id="2723334" url="https://pl.wikipedia.org/wiki?curid=2723334" title="Arkas (syn Zeusa)">
Arkas (syn Zeusa)

Arkas – syn Zeusa i Kallisto, dał imię mieszkańcom Arkadii.
Owoc podstępu Zeusa.
Matka Arkasa Kallisto wedle jednych autorów była nimfą leśną, wedle innych córką króla Arakdii Lykaona albo jego syna Nykteusa. Należała do boskiego orszaku Artemidy i razem z towarzyszkami pędziła życie w górach, polując. Jej imię znaczyło Najpiękniejsza. I rzeczywiście była bardzo ładna. Jej urokowi uległ sam Zeus i podstępnie zbliżył się do niej. Przybrał kształt Artemidy. Kiedy Kallisto przytuliła „Artemidę” Zeus wrócił do swojej postaci i nie wypuścił dziewczyny z objęć. Inni podają, że Zeus dokonał tego pod postacią Apollona, brata Artemidy. Jeszcze inni utrzymują, że ojcem Arkasa był bożek Pan. Pewnego dnia, Artemida wraz z towarzyszkami postanowiła się wykąpać, Kallisto musiała zrzucić szaty i jej ciąża została zdemaskowana. Rozgniewana Artemida przepędziła dziewczynę i przemieniła ją w niedźwiedzia. Dziewczyna urodziła Arkasa, a Artemida, chcąc ją ukarać za utratę dziewictwa, zabiła ją strzałą z łuku.
Król Arkadii.
Pozbawionego macierzyńskiej opieki syna Zeus powierzył na wychowanie Mai, matce Hermesa. Pewnego dnia dziadek Arkasa, Lykaon, chcąc wypróbować zdolność jasnowidzenia Zeusa podał mu ciało małego Arkasa, przyrządzone do spożycia. Zeus przejrzał jednak podstęp króla. Wywrócił stół i uderzył piorunem w dom Lykaona. Król przemienił się w wilka, a Zeus złożył na powrót członki Arkasa i przywrócił mu życie. Po wytraceniu domu Lykaona, władzę nad Pelazgami, nazwanymi od jego imienia Arkadyjczykami, objął Arkas. Nauczył swój lud uprawy zboża, a także wypieku chleba i przędzenia wełny. Poślubił córkę Amyklasa, Leanejrę i miał z nią dwóch synów Elatosa i Afidasa. Trzeciego syna, Azana, miał z nimfą Erato. Pomiędzy tych trzech synów podzielił swoje królestwo. Azanowi przekazał Azanię, Elatosowi – okolice góry Kyllene, a Afidasowi – Tegeę.
Istnieje też wersja, wedle której to nie Leanejra, lecz nimfa Chrysopeleja była matką Elatosa i Afidasa. Pewnego dnia podczas polowania Arkas zobaczył jak wezbrany potok o mało co nie porwał rosnącego na jego brzegu dębu. Mieszkająca w nim nimfa poprosiła go o ratunek. Arkas wzniósł groblę, przez co odwrócił bieg wody i uratował drzewo. Wdzięczna nimfa oddała mu się i urodziła mu dwóch synów.
Przeniesieni na niebo.
Okoliczności śmierci Arkasa przedstawiane są następująco. Pewnego dnia wyruszył na polowanie. W lesie dostrzegła go niedźwiedzica – jego matka. Od razu rozpoznała syna i chciała do niego podejść. Arkas jednak nie poznał matki. Ruszył za nią w pościg. Zwierzę schroniło się w świątyni Zeusa "Lykyjskiego". Arkas wtargnął za nim do świętego okręgu. Prawo skazywało każdego, kto naruszył świętość okręgu świątynnego na karę śmierci. Zeus zlitował się jednak nad nimi i przeniósł matkę i syna na niebo jako konstelacje Wielkiej Niedźwiedzicy i jej Strażnika (Arkturus).
Rodowód.
Potomkowie Arkasa

</doc>
<doc id="2723336" url="https://pl.wikipedia.org/wiki?curid=2723336" title="BMW F 800 R">
BMW F 800 R

BMW F 800 R – niemiecki motocykl typu naked bike produkowany przez firmę BMW od 2009 roku.
Dane techniczne/Osiągi.
Silnik: "R2"
Pojemność silnika: "798 cm³"
Moc maksymalna: "86 KM/8000 obr./min"
Maksymalny moment obrotowy: "86 Nm/6000 obr./min"
Prędkość maksymalna: "223 km/h" 
Przyspieszenie 0-100 km/h: "3,5 s"

</doc>
<doc id="2723338" url="https://pl.wikipedia.org/wiki?curid=2723338" title="Jorge Soto (peruwiański piłkarz)">
Jorge Soto (peruwiański piłkarz)

Jorge Antonio Soto Goméz (ur. 27 października 1971 w Limie) – peruwiański piłkarz występujący na pozycji pomocnika.
Kariera klubowa.
Soto karierę rozpoczynał w 1990 roku w zespole Deportivo Municipal. Grał tam przez 3 sezony, a potem odszedł do Sportingu Cristal. Występował tam w latach 1993-1999. W tym czasie wywalczył z zespołem 3 mistrzostwa Peru (1994, 1995, 1996), 2 wicemistrzostwa Peru (1997, 1998), a także wystąpił z nim w finale Copa Libertadores w 1997 roku.
W 1999 roku Soto przeszedł do argentyńskiego klubu Lanús. Spędził tam pół roku, a potem przeniósł się do brazylijskiego CR Flamengo. W jego barwach nie rozegrał jednak żadnego spotkania. W 2000 roku powrócił do Sportingu Cristal Lima. W tym samym roku wywalczył z nim wicemistrzostwo Peru, a w 2002 roku mistrzostwo.
W 2003 roku Soto odszedł do meksykańskiego San Luis FC. Na początku 2004 roku ponownie został jednak graczem Sportingu Cristal. W tym samym wywalczył z nim wicemistrzostwo Peru, a w rok później także mistrzostwo tego kraju. Po sezonie 2008, podczas którego reprezentował barwy zespołów Alianza Lima oraz FBC Melgar, zakończył karierę.
Kariera reprezentacyjna.
W reprezentacji Peru Soto zadebiutował w 1992 roku. W 1993 roku po raz pierwszy wziął udział w Copa América, zakończonym przez Peru na ćwierćfinale. W 1995 roku, podczas drugiego występu na Copa América wraz z kadrą odpadł z turnieju po fazie grupowej.
W 1999 roku Soto po raz trzeci został powołany do kadry na Copa América. Zagrał na nim w meczach fazy grupowej z Japonią (3:2, gol), Boliwią (1:0), Paragwajem (0:1), a także w ćwierćfinale z Meksykiem (3:3, 2:4 w rzutach karnych).
W 2000 roku Soto był uczestnikiem Złotego Pucharu CONCACAF, zakończonego przez Peru na półfinale. Wystąpił na nim w spotkaniach z Haiti (1:1), USA (0:1), Hondurasem (5:3, gol) oraz Kolumbią (1:2).
W 2001 roku Soto po raz czwarty znalazł się w drużynie na Copa América. Na tamtym turnieju, który Peru zakończyło na ćwierćfinale, zaliczył 4 pojedynki: z Paragwajem (3:3), Brazylia (0:2), Meksykiem (1:0) i Kolumbią (0:3).
W 2004 roku Soto po raz ostatni wziął udział w Copa América. Zagrał na nim w meczach z Boliwią (2:2), Wenezuelą (3:1), Kolumbią (2:2) i Argentyną (0:1), a Peru odpadło z rozgrywek w ćwierćfinale.
W latach 1992-2005 w drużynie narodowej Soto rozegrał łącznie 101 spotkań i zdobył 9 bramek.

</doc>
<doc id="2723347" url="https://pl.wikipedia.org/wiki?curid=2723347" title="Graham Sharman">
Graham Sharman

Graham Sharman (ur. 18 listopada 1971 w Bristolu, Wielka Brytania) – australijski kolarz torowy pochodzenia brytyjskiego, srebrny medalista mistrzostw świata.
Kariera.
Największym sukcesem w karierze Sharmana jest zdobycie wspólnie ze Shane'em Kellym i Dannym Dayem srebrnego medalu w sprincie drużynowym na mistrzostwach świata w Bordeaux w 1998 roku. Na rozgrywanych rok wcześniej mistrzostwach świata w Perth zajął siódme miejsce w sprincie indywidualnym, a na mistrzostwach w Manchesterze w 1996 roku był dziesiąty. Stawał także na podium zawodów Pucharu Świata: zwyciężył w Hawanie w 1996 roku i Adelaide w 1997 roku, był drugi w Cali w 1996 roku oraz trzeci w Berlinie w 1998 roku. Ponadto Sharman jest czterokrotnym mistrzem Australii. Za swoje osiągnięcia sportowe został mianowany członkiem Australian Institute of Sport.

</doc>
<doc id="2723355" url="https://pl.wikipedia.org/wiki?curid=2723355" title="Jan Józef Kraus">
Jan Józef Kraus

Jan Józef Kraus (ur. 21 października 1894 w Strzałkowie, zm. w kwietniu 1940 w Charkowie) – major piechoty Wojska Polskiego, ofiara zbrodni katyńskiej.
Życiorys.
Jan Józef Kraus był synem Jana i Cecylii z d. Hejduk, urodził się w Strzałkowie w powiecie stryjskim, obecnie na Ukrainie.
W latach 1905–1909 uczył się w c. i k. Gimnazjum Wyższym w Wadowicach. Po ukończeniu seminarium nauczycielskiego w Krakowie wstąpił do Legionów. Służył w II Brygadzie Legionów Polskich, w 3 i 4 pułku. 1 stycznia 1917 roku został mianowany chorążym w 4 pułku Legionów.Po kryzysie przysięgowym w armii austriackiej.
Po odzyskaniu niepodległości wstąpił do Wojska Polskiego i został przydzielony do 12 pułku piechoty. Wojnę 1920 roku odbył w szeregach 101 Rezerwowego pułku piechoty. 
Po zakończeniu działań wojennych pozostał w wojsku został zweryfikowany do stopnia kapitana ze starszeństwem z dniem 1 czerwca 1919 roku. Od 1921 roku ponownie służył w 12 pułku piechoty w Wadowicach. Został awansowany na majora ze starszeństwem z dniem 1 lipca 1925 roku. 23 maja 1927 roku został przesunięty ze stanowiska dowódcy II batalionu na stanowisko kwatermistrza pułku. 26 kwietnia 1928 roku został przeniesiony do Korpusu Ochrony Pogranicza i wyznaczony na stanowisko kwatermistrza 17 baonu granicznego. W lipcu 1929 roku objął dowództwo 29 batalionu KOP w Suwałkach. W 1930 roku był jednym z inicjatorów budowy pomnika marszałka Józefa Piłsudskiego w Filipowie. 20 września 1930 roku został przeniesiony z KOP do Baonu Podchorążych Rezerwy Piechoty Nr 7-a w Jarocinie na stanowisko dowódcy. W 1932 roku był w dyspozycji Departamentu Piechoty Ministerstwa Spraw Wojskowych. W grudniu tego roku został przeniesiony do 2 pułku piechoty Legionów w Sandomierzu na stanowisko dowódcy I batalionu detaszowanego w Staszowie. W czerwcu 1934 roku ogłoszono jego przeniesienie do 6 pułku strzelców podhalańskich w Samborze na stanowisko dowódcy batalionu. W listopadzie 1935 roku został przeniesiony do Powiatowej Komendy Uzupełnień Hrubieszów na stanowisko komendanta. W 1938 roku dowodzona przez niego jednostka została przemianowana na Komendę Rejonu Uzupełnień Hrubieszów, a zajmowane przez niego stanowisko otrzymało nazwę „komendant rejonu uzupełnień”.
Jan Józef Kraus w 1940 roku został zamordowany przez NKWD w Charkowie i pochowany w Piatichatkach na Cmentarzu Ofiar Totalitaryzmu w Charkowie. Figuruje w wykazie poz. 1422.
5 października 2007 Minister Obrony Narodowej awansował go pośmiertnie do stopnia podpułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="2723376" url="https://pl.wikipedia.org/wiki?curid=2723376" title="Mnazon">
Mnazon



</doc>
<doc id="2723378" url="https://pl.wikipedia.org/wiki?curid=2723378" title="Fo Guang Shan">
Fo Guang Shan

Fo Guang Shan – międzynarodowa organizacja buddyjska z siedzibą na Tajwanie.
Fo Guang Shan angażuje się w edukację oraz pomoc społeczną. Jest największą organizacją charytatywną na Tajwanie.

</doc>
<doc id="2723388" url="https://pl.wikipedia.org/wiki?curid=2723388" title="Wyspy Marshalla na Letnich Igrzyskach Olimpijskich 2012">
Wyspy Marshalla na Letnich Igrzyskach Olimpijskich 2012

Wyspy Marshalla na Letnich Igrzyskach Olimpijskich 2012, które odbyły się w Londynie, reprezentowało 4 zawodników.
Był to drugi start reprezentacji Wysp Marshalla na letnich igrzyskach olimpijskich.
Reprezentanci.
Lekkoatletyka.
Mężczyźni
Kobiety
Pływanie.
Mężczyźni
Kobiety

</doc>
<doc id="2723391" url="https://pl.wikipedia.org/wiki?curid=2723391" title="Diecezja Covington">
Diecezja Covington

Diecezja Covington (łac. "Dioecesis Covingtonensis", ang. "Diocese of Covington") jest diecezją Kościoła rzymskokatolickiego w północno-wschodniej części stanu Kentucky. 
Historia.
Diecezja została kanonicznie erygowana 29 lipca 1853 roku przez papieża Piusa IX. Wyodrębniono ją z terenów ówczesnej diecezji Louisville (która do tej pory obejmowała cały stan Kentucky). Pierwszym ordynariuszem został jezuita George Aloysius Carrell (1803-1868), proboszcz jednej z parafii w Cincinnati. W roku 1988 większość terenów diecezji (43 hrabstw) została włączona do nowo powstałej diecezji Lexington. Obecnie diecezja Covington obejmuje 14 hrabstw.

</doc>
<doc id="2723396" url="https://pl.wikipedia.org/wiki?curid=2723396" title="Biskupi Covington">
Biskupi Covington



</doc>
<doc id="2723401" url="https://pl.wikipedia.org/wiki?curid=2723401" title="Red Centre Way">
Red Centre Way

Red Centre Way – turystyczny szlak drogowy o łącznej długości 835 km, składający się z dróg o nazwach Namatjira, Luritja, Larapinta i części drogi Lasseter. Rozpoczynający się od miasta Alice Springs, łączy miejscowości Hermannsburg i Yulara, parki narodowe Watarrka, West MacDonnell, Finke Gorge i wpisany na listę światowego dziedzictwa UNESCO, Uluru-Kata Tjuta, rezerwaty przyrody, między innymi Tnorala (Gosse Bluff) czy "Alice Springs Desert Park", oraz pustynie, pasma górskie i wiele innych unikatowych atrakcji turystycznych.

</doc>
<doc id="2723409" url="https://pl.wikipedia.org/wiki?curid=2723409" title="Droga stanowa 6 (Australia)">
Droga stanowa 6 (Australia)



</doc>
<doc id="2723414" url="https://pl.wikipedia.org/wiki?curid=2723414" title="Aerografit">
Aerografit

Aerografit – najlżejszy materiał na świecie opracowany przez uczonych z Uniwersytetu Technicznego Hamburg-Harburg oraz Uniwersytetu Christiana-Albrechta w Kilonii.
Gęstość aerografitu wynosi 0,2 mg/cm³. Zbudowany jest z siatki pustych w środku węglowych rurek, dzięki czemu może przenieść obciążenie 40 000 razy większe od swojej masy. Jest dobrym przewodnikiem prądu elektrycznego.

</doc>
<doc id="2723435" url="https://pl.wikipedia.org/wiki?curid=2723435" title="Framta (władca Swebów)">
Framta (władca Swebów)

Framta, znany także jako Framtan i Framtane (kastylijski: Frantán, galicyjski: Franta, łacina: Framtanus lub Frantan) – wódz Swebów w 457 roku. Data jego narodzin jest nieznana, zmarł w 457 roku.
Po zamordowaniu przez zwycięskich Wizygotów króla Rechiara w 456 roku i buncie oraz śmierci Aiulfa kwestia obsady tronu swebskiego była otwarta. Rechiar był ostatnim przedstawicielem rodu Hermeryka, który rzadził Swebami od 406 roku, a w czasie jego panowania korona byłą dziedziczna, przechodziła z ojca na syna. Państwo Swebów zostało podbite przez Wizygotów, ale bunt Aiulfa sprawił, że utracili oni nad nim kontrolę, mimo iż samego Aiulfa udało im się dość szybko pokonać i zabić.
Część Swebów w 456 roku wybrała swym wodzem Maldrasa na drodze elekcji. Wydaje się, że byli to Swebowie zamieszkujący głównie Luzytanię bowiem tam Maldras działał i jego władza była faktycznie uznawana. Druga duża grupa Swebów, głównie z Galicji, nie uznała wyboru Maldrasa, widząc w nim człowieka niegodnego zaufania i oskarżając go o morderstwo brata. Galicyjski Swebowie zorganizowali więc w 457 roku oddzielną elekcję, wybierając swoim wodzem Framtę. Ten jednak zmarł w kilka miesięcy po wiecu. Jest kwestią dyskusyjną czy po jego śmierci obydwie grupy Swebów uznały władzę Maldrasa, ale jeśli nawet to nie na długo. Galicyjscy Swebowie krótko po śmierci Framty obrali swoim wodzem Rechimunda.

</doc>
<doc id="2723447" url="https://pl.wikipedia.org/wiki?curid=2723447" title="Ma Qing Hua">
Ma Qing Hua



</doc>
<doc id="2723466" url="https://pl.wikipedia.org/wiki?curid=2723466" title="Hrabstwo Jackson (Michigan)">
Hrabstwo Jackson (Michigan)

Hrabstwo Jackson (ang. "Jackson County") – hrabstwo w stanie Michigan w Stanach Zjednoczonych. Obszar całkowity hrabstwa obejmuje powierzchnię 723,76 mil2 (1 874,55 km²). Według danych z 2010 r. hrabstwo miało 160 248 mieszkańców. Hrabstwo powstało 1 sierpnia 1832 roku i nosi imię Andrew Jacksona, siódmego prezydenta Stanów Zjednoczonych.

</doc>
<doc id="2723493" url="https://pl.wikipedia.org/wiki?curid=2723493" title="Antoni Pacholczyk">
Antoni Pacholczyk

Antoni Pacholczyk (ur. 25 maja 1890 w Warszawie, zm. 9 listopada 1941 w Auschwitz-Birkenau) – polski pracownik samorządowy i związkowy, działacz społeczny, polityk, poseł na Sejm II, III i IV kadencji w II Rzeczypospolitej, członek Zarządu Głównego Partii Pracy w 1930 roku, Wiceprezes Związku Gmin Wiejskich Rzeczypospolitej Polskiej w 1930 roku.
Życiorys.
Studiował na Wolnej Wszechnicy Polskiej w Warszawie. Od 1924 roku był dyrektorem Biura Związku Pracowników Samorządu Terytorialnego RP w Warszawie, prezesem Rady Naczelnej Związków Pracowników Samorządowych RP, redaktorem naczelnym czasopisma „Pracownik a Samorząd”, członkiem Państwowej Rady Samorządowej.
W latach 20. kierował Związkiem Pracowników Administracji Gminnej, a w latach 30. był dyrektorem Związku Gmin. Wykładał na kursach administracji samorządowej przy WWP. Politycznie był związany z BBWR. W 1933 roku był współzałożycielem i członkiem zarządu Warszawskiego Klubu Społeczno-Politycznego.
W wyborach parlamentarnych w 1928 roku został wybrany posłem na Sejm II kadencji (1928–1930) z listy nr 1 (BBWR). W kadencji tej należał do klubu BBWR. Pracował w komisjach: administracji i odbudowy kraju.
W wyborach parlamentarnych w 1930 roku został wybrany posłem na Sejm III kadencji (1930–1935) z listy nr 1 (BBWR) w okręgu wyborczym nr 12 (Grodzisk Mazowiecki). W kadencji tej również należał do klubu BBWR. Pracował w komisjach: administracji, petycyjnej (był jej przewodniczącym i przewodnym grupy BBWR) skarbowej, w której był zastępcą członka.
W wyborach parlamentarnych w 1935 roku został ponownie wybrany posłem na Sejm IV kadencji (1935–1938) 20 856 głosami z okręgu nr 13, obejmującego powiaty: łowicki, sochaczewski i błoński. W kadencji tej był zastępcą przewodniczącego Grupy Samorządowej. Pracował w komisjach: administracyjno-samorządowej i budżetowej. W marcu 1936 roku został wybrany do specjalnej komisji do rozważenia projektu ustawy o upoważnieniu Prezydenta RP do wydawania dekretów z mocą ustawy.
Po wybuchu II wojny światowej, 24 października 1941 roku dostał się obozu koncentracyjnego w Auschwitz, gdzie zmarł 9 listopada 1941 roku.
Życie prywatne.
Ożenił się z Józefą Piotrowską, z którą miał 2 synów: Dionizego (który zginął wraz z ojcem w Auschwitz) i Jerzego.

</doc>
<doc id="2723495" url="https://pl.wikipedia.org/wiki?curid=2723495" title="Ośnieża dwuskrzydła">
Ośnieża dwuskrzydła

Ośnieża dwuskrzydła ("Halesia diptera") – gatunek rośliny należący do rodziny styrakowatych. Występuje w Ameryce Północnej od Południowej Karoliny po Tennessee, Florydę i Teksas.

</doc>
<doc id="2723513" url="https://pl.wikipedia.org/wiki?curid=2723513" title="Martín Hidalgo">
Martín Hidalgo

Emilio Martín Hidalgo Conde (ur. 15 czerwca 1976 w Limie) – peruwiański piłkarz występujący na pozycji obrońcy.
Kariera klubowa.
Hidalgo karierę rozpoczynał w 1995 roku w zespole Sporting Cristal. W tym samym roku, a także rok później zdobył z nim mistrzostwo Peru. W 1997 roku przeszedł do hiszpańskiego UD Las Palmas z Segunda División. Przez 2 lata rozegrał tam 28 spotkań. W 1999 roku wrócił do Sportingu Cristal. W 2000 roku wywalczył z nim wicemistrzostwo Peru.
W 2001 roku Hidalgo odszedł do argentyńskiego Vélez Sarsfield. Grał tam przez rok. Następnie występował w zespole CA Colón, a w 2003 roku trafił do rosyjskiego Saturna Ramienskoje. Sezon 2004 spędził na wypożyczeniu w Alianzy Lima. W tamtym sezonie zdobył z nią mistrzostwo Peru.
W trakcie sezonu 2005 Hidalgo przeszedł z Saturna do paragwajskiego Club Libertad, a w 2006 roku został graczem brazylijskiego klubu SC Internacional. W tym samym roku zdobył z nim Copa Libertadores oraz Klubowe mistrzostwo świata.
W 2007 roku Hidalgo przeniósł się do Grêmio. Potem grał jeszcze w Alianzy Lima, wenezuelskim Deportivo Táchira, FBC Melgar, a także Cienciano, gdzie w 2011 roku zakończył karierę.
Kariera reprezentacyjna.
W reprezentacji Peru Hidalgo zadebiutował w 1996 roku. W 1997 roku po raz pierwszy wziął udział w Copa América, zakończonym przez Peru na 4. miejscu. Na tamtym turnieju zagrał w meczach z Urugwajem (1:0, gol), Boliwią (0:2), Wenezuelą (2:0), Argentyną (2:1), Brazylią (0:7) oraz Meksykiem (0:1)
W 2001 roku Hidalgo ponownie znalazł się w drużynie na turniej Copa América, który Peru zakończyło na ćwierćfinale. Wystąpił na nim w spotkaniach z Paragwajem (3:3), Brazylia (0:2) i Meksykiem (1:0).
W 2004 roku Hidalgo po raz trzeci został powołany do kadry na Copa América. Nie zagrał na nim jednak ani razu, a Peru odpadło z rozgrywek w ćwierćfinale.
W latach 1996-2008 w drużynie narodowej Hidalgo rozegrał łącznie 47 spotkań i zdobył 3 bramki.

</doc>
<doc id="2723515" url="https://pl.wikipedia.org/wiki?curid=2723515" title="Hrabstwo Hillsdale">
Hrabstwo Hillsdale

Hrabstwo Hillsdale (ang. "Hillsdale County") – hrabstwo w stanie Michigan w Stanach Zjednoczonych. Obszar całkowity hrabstwa obejmuje powierzchnię 607,14 mil2 (1 572,49 km2). Według danych z 2010 r. hrabstwo miało 46 688 mieszkańców. Hrabstwo powstało 29 października 1829 roku, a jego nazwa pochodzi od topografii tego obszaru (ang. "hill" - pagórek, "dale" - dolina).

</doc>
<doc id="2723516" url="https://pl.wikipedia.org/wiki?curid=2723516" title="Martin Hidalgo">
Martin Hidalgo



</doc>
<doc id="2723521" url="https://pl.wikipedia.org/wiki?curid=2723521" title="Alfred Kleinermeilert">
Alfred Kleinermeilert

Alfred Kleinermeilert (ur. 30 marca 1928 w Müsch) – niemiecki duchowny rzymskokatolicki, w latach 1968-2003 biskup pomocniczy Trewiru. 
Życiorys.
Święcenia kapłańskie przyjął 10 października 1953 w diecezji Trewiru. 3 maja 1968 papież Paweł VI mianował go biskupem pomocniczym tej diecezji, ze stolicą tytularną Pausulae. Sakry udzielił mu 11 czerwca 1968 Bernhard Stein, ówczesny biskup diecezjalny Trewiru. 1 kwietnia 2003 złożył rezygnację z zajmowanego stanowiska, osiągnąwszy trzy dni wcześniej biskupi wiek emerytalny (75 lat). Od tego czasu pozostaje biskupem seniorem diecezji. 

</doc>
<doc id="2723522" url="https://pl.wikipedia.org/wiki?curid=2723522" title="Dmitry Kroyter">
Dmitry Kroyter



</doc>
<doc id="2723526" url="https://pl.wikipedia.org/wiki?curid=2723526" title="Muzeum Nordyckie">
Muzeum Nordyckie

Muzeum Nordyckie (szw. Nordiska museet) – muzeum historii kultury, znajdujące się w Sztokholmie na wyspie Djurgården. Założone w 1873 w celu udokumentowania historii kultury Szwecji od 1520 do czasów współczesnych. Powstało z inicjatywy Artura Hazeliusa, który założył również Skansen. Obecny gmach muzeum, zaprojektowany przez Isaka Gustafa Clasona otwarto w 1907. W zbiorach muzeum jest ponad 1 500 000 eksponatów: ubiorów, biżuterii, przedmiotów codziennego użytku, mebli, zabawek, a także odtworzonych dawnych pomieszczeń mieszkalnych. Muzeum Nordyckie jest największym muzeum historii kultury w Szwecji.
Historia.
Muzeum Nordyckie założył Artur Hazelius.
Podczas podróży w rejon Dalarna w 1872 zauważył on, iż stara kultura chłopska ustępuje pod naporem industrializacji i postanowił zebrać i zachować dla przyszłych pokoleń jej dorobek, ratując go w ten sposób przed zapomnieniem. 
Zaczął gromadzić stroje ludowe i przedmioty sztuki ludowej. 24 października 1873 założył muzeum, które nazwał Kolekcja skandynawsko-etnograficzna (Skandinavisk-Etnografiska samlingen). Muzeum mieściło się przy ul. Drottninggatan w Sztokholmie. W 1880 jego nazwa została zmieniona na Muzeum Nordyckie. Zarazem z muzeum ustanowiono fundację, której właścicielem stał się naród szwedzki. Taki stan prawny zachował się do dnia dzisiejszego – Muzeum Nordyckie jest własnością Szwedów. Kolekcja muzealna powiększała się również drogą zakupu eksponatów z innych krajów skandynawskich i bałtyckich. Choć największą część zbiorów stanowiła kolekcja szwedzkiej sztuki ludowej, to reprezentowana była również sztuka mieszczańska (meble, ubiory, rękodzieło). Zbiór uzupełniały manuskrypty znanych pisarzy i przedmioty, które należały do znanych szwedzkich osobistości. 
Mottem Hazeliusa stało się powiedzenie: 
Chciał on w ten sposób dać wyraz przekonaniu, iż człowiek powinien poznać swoją historię i swoje korzenie, aby lepiej zrozumieć teraźniejszość i z większą gotowością wyjść na spotkanie przyszłości.
W 1891 z inicjatywy Hazeliusa otwarto Skansen, pomyślany jako jedność natury, roślin i zwierząt – jako jedna Szwecja w miniaturze. Idea skansenu szybko odniosła sukces i stała się przykładem dla muzeów na wolnym powietrzu na całym świecie. Początkowo Skansen i Muzeum Nordyckie stanowiły jedność organizacyjną; od 1963 Skansen stał się instytucją niezależną.
Historia i architektura budynku muzeum.
W 1883 ogłoszono międzynarodowy konkurs architektoniczny na projekt budynku Muzeum Nordyckiego, ale jury konkursowe przyjęło żadnej propozycji, uważając iż przedłożone projekty nie były wystarczająco nordyckie w charakterze. Ostatecznie sporządzenie projektu powierzono architektowi Isakowi Gustafowi Clasonowi i jego asystentowi Gustafowi Aménowi. Projekt Clasona zatwierdzono w 1891. Budynek muzeum miał pierwotnie mieć formę ogromnego, czworobocznego zamku z wewnętrznym dziedzińcem i być czterokrotnie większy od dzisiejszego. Grunt pod jego budowę przekazał król Oskar II. Prace budowlane ruszyły w 1888 i przebiegały powoli z powodu braku funduszy. W 1897 została zakończona północna część obecnego budynku, a w 1907 ukończono cały budynek (zachodnie skrzydło pierwotnego projektu). 8 czerwca 1907 gmach Muzeum Nordyckiego został oficjalnie otwarty. Jego elewację zdobiły niebiesko-żółte sztandary, a uroczystość inauguracji uświetnił zespół muzyczny szwedzkiej floty i ubrane w stroje ludowe kobiety z regionu Dalarna. Przypominający zamek budynek muzeum nawiązuje ze swymi wieżyczkami i basztami i szczytami do renesansowego, duńskiego zamku Frederiksborg w Hillerød oraz do zamków w Vadstenie i Gripsholm. Materiałem budowlanym był piaskowiec z Roslagen i wapień z Olandii i Gotlandii. Wokół wielkiego portalu stanowiącego wejście do muzeum znajdują się rzeźby i płaskorzeźby dłuta Carla Eldha. Nad portalem umieszczono rzeźbę matki Svei przyjmującej dary od ludu, a nad nią widnieje bóg Odyn w otoczeniu wiewiórek. Wiele płaskorzeźb wyobraża podstawowe działy gospodarki: rolnictwo, górnictwo, leśnictwo i rybołówstwo. Praca kobiet jest reprezentowana przez rzeźbę starej kobiety przy kołowrotku i młodszej kobiety z dzieckiem.
Wystrój holu głównego z wysokimi łukami i przyporami nawiązuje do nawy gotyckiej katedry. Górna galeria jest podtrzymywana przez sześćdziesiąt marmurowych kolumn. Usytuowana centralnie kopuła (kiedyś jedna z największych w Szwecji) wspiera się na czterech potężnych filarach. Inkrustowaną wapiennymi symbolami metali i skał posadzkę zdobi pośrodku duża dekoracja w formie róży kompasowej. Mający 153 m długości budynek Muzeum Nordyckiego był przed wybudowaniem Globen największym świeckim budynkiem Szwecji. Jego wieża wznosi się na wysokość 81 m. Hol główny ma 126,5 m długości i 24 m wysokości. W celu oświetlenia wnętrza holu głównego budynek przekryto szklanym dachem z latarniami. Tak duże wymiary budynku i jego reprezentacyjnego holu wynikały z faktu, iż od początku był on pomyślany jako miejsce uroczystości państwowych. Z tego też względu w holu wejściowym ustawiono ogromny pomnik narodowego wyzwoliciela, Gustawa I Wazy. To od czasu jego panowania liczy się historia zbiorów Muzeum Nordyckiego. Posąg został wyrzeźbiony w 1925 z drewna dębowego przez Carla Millesa, a następnie pomalowany i pozłocony. W czole władcy tkwi kawałek dębu, który on sam miał posadzić w Rydboholm. Król jest przedstawiony jako władca potężny i despotyczny. W miejscu obecnego posągu stał wcześniej posąg gipsowy tego samego króla, ale uległ on zniszczeniu.
Przed frontonem muzeum widnieje posąg króla Karola X Gustawa na koniu, ustawiony dla upamiętnienia traktatu pokojowego z Roskilde w 1658.
W 2008 budynek Muzeum Nordyckiego na mocy ustawy o zachowaniu dziedzictwa kulturowego (lagen om kulturminnen) uznano za pomnik historii; wcześniej miał on status zabytku architektonicznego.
Zbiory.
Arthur Hazelius rozpoczął zbieranie przedmiotów w 1872; obecnie w zbiorach muzeum znajduje się ponad 1 500 000 eksponatów, których rozmiar waha się od szpilek do zaprzęgów paradnych. W magazynie muzeum jest nawet wóz strażacki. Zakres chronologiczny zbiorów obejmuje okres od 1520 do dnia dzisiejszego. Zbiory nieustannie powiększają się. 
O zróżnicowaniu kolekcji świadczą z jednej strony takie eksponaty, jak wisiorek Gustava Banéra, który podarował go swojej córce, zanim został na ścięty w krwawej łaźni w Linköping w 1600, chleb z kory czy jednorazowe talerze wykonane z papieru, a z drugiej strony tkaniny np. przetykany jedwabiem brokat, tkany w Sztokholmie w XVIII w. czy piękne wyroby sztuki ludowej. Poza tym uwagę zwracają dużych rozmiarów buty rybackie, lapoński bęben obrzędowy, wyroby fajansowe z Rörstrand, nowoczesne opakowania towarów, lalki Barbie i meble z IKEI.
Na parterze muzeum eksponowane są cechy rzemieślnicze, stroje ludowe oraz kultura lapońska. Na pierwszym piętrze organizowane są wystawy czasowe, na drugim umieszczono zbiory poświęcone Augustowi Strindbergowi (w tym 16 obrazów), domki dla lalek, dział tradycji i galerię mody, a na trzecim – meble, szwedzkie domy i drobne przedmioty.
Każdy przedmiot po znalezieniu się w zbiorach muzealnych otrzymuje numer inwentaryzacyjny i opis. Utworzona jest w ten sposób baza danych staje się dostępna zarówno dla naukowców jak i dla ogółu. Dużą wagę przykłada się też do konserwacji eksponatów, z których wiele liczy sobie ponad 100 lat. Część z nich trafiła do muzeum w stanie uszkodzonym lub była brudna. Uszkodzenia są usuwane, a eksponaty zabezpieczane przed niszczącym działaniem czasu. Wybór metod jest dokonywany pod kątem konkretnego przedmiotu. Zbiory muzealne udostępniane są publiczności poprzez różnego rodzaju wystawy. 
Muzeum Nordyckie współpracuje wraz z dziewięćdziesięcioma innymi muzeami kulturowo-historycznymi w ramach wspólnej inicjatywy zwanej Samdok, dotyczącej koordynacji w zakresie gromadzenia zbiorów, ich dokumentacji i badań.

</doc>
<doc id="2723531" url="https://pl.wikipedia.org/wiki?curid=2723531" title="Frumar (władca Swebów)">
Frumar (władca Swebów)

Frumar, znany też jako Frumariusz (data narodzin nieznana, zmarł w 464 roku) był swebskim wodzem, następcą Maldrasa zamordowanego w 460 roku. Podobnie jak był wodzem tylko dla Swebów zamieszkujących tereny Luzytanii, galicyjski Swebowie mieli własnego wodza, Rechimunda. 
W 464 roku w wyniku akcji podjętej przez dwóch rzymskich możnych, Ospinia i Askaniusza tereny Luzytanii opuściła wizygocka armia. Wizygoci przebywali tu na prośby Rzymu w celu ochrony pustoszonych przez Frumara miast i wsi. Frumar kontynuował bowiem politykę łupienia rdzennej ludności, zapoczątkowaną przez Maldrasa. Wobec odwrotu Wizygotów Swebowie mieli wolną rękę i zaatakowali i spustoszyli Aquae Flaviae, rzymskie miasto na terenie obecnej Portugalii. Oprócz łupów wziął również jeńców w tym biskupa i kronikarza Hydacjusza, który jak się zdaje był w opozycji do Ospinia i Askaniusza. Biskup odzyskał wolność dopiero po trzech miesiącach mimo iż jego przeciwnicy namawiali Frumara aby nie wypuszczał Hydatiusza. Wydaje się, że to właśnie w czasie rządów Frumara rzymska arystokracja zaczęła na szeroką skalę współpracować z germańskimi przybyszami. Frumar zmarł w 464 roku a jego następcą został Remismund, który w końcu zjednoczył podzielonych Swebów.

</doc>
<doc id="2723533" url="https://pl.wikipedia.org/wiki?curid=2723533" title="Vid Cencic">
Vid Cencic

Vid Cencic Cencic (ur. 9 maja 1933, zm. 23 marca 2020) – urugwajski kolarz szosowy i torowy, uczestnik Letnich Igrzysk Olimpijskich 1964 w Tokio, brązowy medalista Mistrzostw Świata w Kolarstwie Szosowym 1962 w drużynowej jeździe na czas mężczyzn, brązowy medalista mistrzostw Urugwaju 1964.

</doc>
<doc id="2723542" url="https://pl.wikipedia.org/wiki?curid=2723542" title="Emberi dolgok">
Emberi dolgok

Emberi dolgok (węg. "Ludzkie sprawy") – szósty studyjny album węgierskiej grupy muzycznej Ossian, wydany w 1993 roku przez Hungaroton-Gong na MC i CD. Album zajął siódme miejsce na węgierskiej liście przebojów Top 40 album- és válogatáslemez-lista.

</doc>
<doc id="2723549" url="https://pl.wikipedia.org/wiki?curid=2723549" title="Malcolm Wilson (kierowca)">
Malcolm Wilson (kierowca)



</doc>
<doc id="2723553" url="https://pl.wikipedia.org/wiki?curid=2723553" title="Fiat M14/41">
Fiat M14/41

Fiat M14/41 – włoski czołg średni, który wszedł do służby w roku 1941. Po raz pierwszy użyty został przez armię włoską w działaniach wojennych w Afryce.
Historia.
Czołg M14/41 był rozwinięciem wcześniejszej wersji Fiat M13/40 z mocniejszym silnikiem Diesla oraz lepszym opancerzeniem. W latach 1941–1942 wyprodukowano go w liczbie 800 sztuk. W 1942 na bazie kadłuba i zawieszenia czołgu M14/41 rozpoczęto produkcję zmodyfikowanego działa samobieżnego Semovente da 75/18. Po kapitulacji Włoch we wrześniu 1943 czołgi M14/41 zostały przejęte przez Niemców, otrzymując oznaczenie PzKpfw M14/41 736(i). Wykorzystano je między innymi do tłumienia powstania warszawskiego w 1944. 

</doc>
<doc id="2723565" url="https://pl.wikipedia.org/wiki?curid=2723565" title="Enantiopus melanogenys">
Enantiopus melanogenys



</doc>
<doc id="2723569" url="https://pl.wikipedia.org/wiki?curid=2723569" title="Kazimierz Dzieliński">
Kazimierz Dzieliński

Kazimierz Dzieliński "(wł. Jan Kazimierz Dzieliński)" (ur. 10 września 1894 we Lwowie, zm. 1955 w Nowym Targu) – polski malarz, żołnierz Legionów Polskich, major Wojska Polskiego.
Życiorys.
Syn Karola Dzielińskiego z zawodu maszynisty kolejowego i Michaliny z Kolleków. Egzamin dojrzałości zdał w 1913 w IV liceum we Lwowie. W 1912 wstąpił do Związku Strzeleckiego, a następnie został wcielony do 3 kompanii III baonu 1 pułku piechoty Legionów Polskich. Przed wojną przeszedł kurs żołnierski-podoficerski, potem zapisał się na kurs oficerski niższy. Do L.P. 16 sierpnia 1914. Wojnę przebył w 1 pp L.P., potem w 2 pułku ułanów (5 szwadron). Podczas represji stosowanych wobec legionistów, po przejściu przez II brygadę J. Hallera linii frontu pod Rarańczą, poprowadził część 5 szwadronu, którego był wachmistrzem do Borysławia. Tam ukrył broń. Jego żołnierze zaopatrzeni w fałszywe dokumenty i ubrania cywilne rozjeżdżali się po kraju. On wyjechał do Krakowa. Od lutego 1918 do lutego 1919 r. został zaszeregowany do wywiadu Polskiej Organizacji Wojskowej pod rozkazami Mariusza Zaruskiego, a potem w oddziale bojowym pod rozkazami Jabłońskiego-Jasińskiego. To umożliwiło mu rozpoczęcie studiów na Akademii Sztuk Pięknych, ale pod przybranym nazwiskiem "„Kazimierz Raduski”". Przez dwa semestry studiował w pracowni Józefa Mehoffera, ale przegrupowanie do 1 pułku ułanów zmusiło go do przerwania nauki. W listopadzie 1918 walczył w szeregach 9 pułku ułanów Małopolskich pod dowództwem Dunin-Borkowskiego. Wojnę ukończył jako rotmistrz, brał udział w wojnie polsko-ukraińskiej i walczył w obronie Lwowa, do rezerwy został przeniesiony w 1921 roku. W rezerwie posiadał przydział do 9 p.uł.. W 1934 roku pozostawał w ewidencji Powiatowej Komendy Uzupełnień Lwów Miasto. Był nadal rotmistrzem rezerwy 9 p.uł. w Trembowli.
W 1919 poślubił Zofię Baltarowicz-Dzielińską. W 1920 Zofia urodziła córkę Kazimierza Danutę Dzielińską. W 1927 powrócił na przerwane studia, naukę kontynuował pod kierunkiem Józefa Mehoffera i Jana Wojnarskiego. Debiutował na wystawie zorganizowanej w 1931 przez Towarzystwo Przyjaciół Sztuk Pięknych, wystawiał również na wernisażu Towarzystwa Artystów Polskich „Sztuka”. Podczas studiów wielokrotnie otrzymywał wyróżnienia i pochwały, Fundusz Kultury Narodowej przyznał Kazimierzowi Dzielińskiemu stypendium. Po ukończeniu nauki w 1932 objął stanowisko kontraktowego Nauczyciela rysunków w Seminarium Nauczycielskim Męskim w Krakowie oraz zajął się tworzeniem, uczestniczył w licznych wystawach i wernisażach. W 1935 otrzymał stypendium rządowe, które umożliwiło mu wyjazd do Francji, z tamtego okresu pochodzi wiele pejzaży. Po powrocie ponownie skupił się na twórczości, wystawiał swoje prace w Warszawie, Krakowie i Lwowie. Był członkiem krakowskiego Towarzystwa Artystów Grafików i Związku Zawodowego Polskich Artystów Plastyków. Latem 1939 we Francji miała miejsce wystawa objazdowa twórczości Kazimierza Dzielińskiego, ale w związku z sytuacją polityczną w sierpniu tego roku artysta powrócił do kraju. 
Po mobilizacji brał udział w kampanii wrześniowej w stopniu majora, po jej upadku zaangażował się w walkę w szeregach Związku Walki Zbrojnej, a następnie Armii Krajowej. Aresztowany przez Gestapo został uwięziony w obozie koncentracyjnym w Płaszowie, przeżył katorżniczą pracę ale utracił zdrowie. Cztery lata po zakończeniu wojny krakowskie Towarzystwo Przyjaciół Sztuk Pięknych zorganizowało wystawę sześćdziesięciu obrazów z różnych etapów twórczości. W latach 50. wszedł w skład grupy Nurt. Zmarł w 1955 w Nowym Targu.
Twórczość Kazimierza Dzielińskiego obejmuje malarstwo olejne, akwaforty, akwatinty, przedmiotami które zajmowały artystę była martwa natura, pejzaże, portret. W ostatnich latach życia malarz część dzieł poświęcił tematyce wojennej.
Za udział w obu wojnach światowych Kazimierz Dzieliński został odznaczony orderem Virtuti Militari i dwukrotnie Krzyżem Walecznych.

</doc>
<doc id="2723572" url="https://pl.wikipedia.org/wiki?curid=2723572" title="William Anthony Hughes">
William Anthony Hughes

 
William Anthony Hughes (ur. 23 września 1921 w Youngstown, Ohio, zm. 7 lutego 2013 w Fort Thomas, Kentucky) – amerykański biskup rzymskokatolicki, w latach 1979-1995 ordynariusz diecezji Covington.
Życiorys.
Przyszedł na świat w rodzinie irlandzkich imigrantów. Po ukończeniu katolickiej szkoły średniej kształcił się w Marylandzie, gdzie ukończył studia z wynikiem "summa cum laude". Po powrocie do rodzinnego Ohio wstąpił do seminarium duchownego w Cleveland. Podczas jego formacji seminaryjnej powołana została do istnienia nowa diecezja Youngstown (wyodrębniona z terenów diecezji Cleveland) i to właśnie dla tej diecezji został wyświęcony na kapłana 6 kwietnia 1946 roku. W roku 1956 kończył Uniwersytet Notre Dame. W latach 1956-1965 dyrektor Cardinal Mooney High School w Youngstown. Następnie powołany został do kurii diecezjalnej, gdzie był odpowiedzialny za wydział edukacji katolickiej. W roku 1961 otrzymał tytuł prałata.
23 lipca 1974 otrzymał nominację na biskupa pomocniczego rodzinnej diecezji Youngstown ze stolicą tytularną "Inis Cathaig". Sakrę otrzymał z rąk ówczesnego biskupa diecezjalnego. 13 kwietnia 1979 mianowany biskupem Covington. Z powodu swych liberalnych poglądów był często krytykowany przez konserwatywnych katolików. Na emeryturę przeszedł 4 lipca 1995 roku. 

</doc>
<doc id="2723573" url="https://pl.wikipedia.org/wiki?curid=2723573" title="Óscar Ibáñez">
Óscar Ibáñez

Óscar Manuel Ibañez Holzmann (ur. 8 sierpnia 1967 w Presidencia Roque Sáenz Peña) – peruwiański piłkarz występujący na pozycji bramkarza.
Kariera klubowa.
Ibañez karierę rozpoczynał w 1986 roku w argentyńskim zespole Arsenal Sarandí. Występował tam przez 6 lat. W 1993 roku trafił do peruwiańskiej drużyny Carlos A. Manucci. Po dwóch sezonach odszedł do Deportivo Municipal, gdzie spędził sezon 1995.
W 1996 roku Ibañez przeszedł do zespołu Universitario de Deportes. W sezonach 1998, 1999 oraz 2000 zdobył z nim mistrzostwo Peru. W 2003 roku odszedł do Cienciano. W tym samym roku wywalczył z nim Copa Sudamericana, w 2004 roku Recopa Sudamericana, a w 2005 roku, a także w 2006 roku wicemistrzostwo Peru.
W 2007 roku Ibañez przeniósł się do klubu Sport Boys. Grał tam w sezonie 2007. Następny spędził w Universitario de Deportes i wywalczył z nim wicemistrzostwo Peru. Po zakończeniu tamtego sezonu, zakończył karierę.
Kariera reprezentacyjna.
W reprezentacji Peru Ibáñez zadebiutował w 1998 roku. W 1999 roku po raz pierwszy wziął udział w Copa América, zakończonym przez Peru na ćwierćfinale. Na tamtym turnieju zagrał w pojedynkach z Japonią (3:2), Boliwią (1:0), Paragwajem (0:1) oraz Meksykiem (3:3, 2:4 w rzutach karnych).
W 2000 roku Ibáñez był uczestnikiem Złotego Pucharu CONCACAF, zakończonego przez Peru na półfinale. Wystąpił na nim w spotkaniach z Haiti (1:1), USA (0:1), Hondurasem (5:3, gol) oraz Kolumbią (1:2)..
W 2001 roku Ibáñez ponownie znalazł się w drużynie na turniej Copa América, podczas którego Peru dotarło do ćwierćfinału. Wystąpił na nim w pojedynkach z Paragwajem (3:3), Brazylia (0:2), Meksykiem (1:0) i Kolumbią (0:3).
W 2004 roku Ibáñez po raz trzeci został powołany do kadry na Copa América. Zagrał na nim w meczach z Boliwią (2:2), Wenezuelą (3:1), Kolumbią (2:2) i Argentyną (0:1), a Peru odpadło z rozgrywek w ćwierćfinale.
W latach 1998-2005 w drużynie narodowej Ibáñez rozegrał łącznie 50 spotkań.

</doc>
<doc id="2723575" url="https://pl.wikipedia.org/wiki?curid=2723575" title="Oscar Ibanez">
Oscar Ibanez



</doc>
<doc id="2723584" url="https://pl.wikipedia.org/wiki?curid=2723584" title="Marty Nothstein">
Marty Nothstein

Martin Wayne "Marty" Nothstein (ur. 10 lutego 1971 w Allentown) – amerykański kolarz torowy i szosowy, dwukrotny medalista olimpijski oraz siedmiokrotny medalista torowych mistrzostw świata.
Kariera.
Pierwszy sukces w karierze Marty Nothstein osiągnął w 1993 roku, kiedy podczas mistrzostw świata w Hamar zdobył srebrny medal w keirinie, ulegając jedynie Australijczykowi Gary'emu Neiwandowi. Na rozgrywanych rok później mistrzostwach w Palermo Marty był już najlepszy w keirinie, co więcej wygrał także sprint indywidualny. W 1995 roku zdobył złoto indywidualnie na igrzyskach panamerykańskich w Mar del Plata, a wspólnie z Erinem Hartwellem i Williamem Clayem wywalczył brązowy medal drużynowo na mistrzostwach świata w Bogocie. W swoim olimpijskim debiuce, podczas igrzysk w Atlancie w 1996 roku Marty zajął drugie miejsce w sprincie indywidualnym, przegrywając tylko z Niemcem Jensem Fiedlerem. W tym samym roku wystąpił także na mistrzostwach świata w Manchesterze, zdobywając złoty medal w keirinie oraz srebrny w sprincie (wygrał Francuz Florian Rousseau). W keirinie zdobył także medal na mistrzostwach świata w Perth w 1997 roku, gdzie zajął trzecie miejsce - wyprzedzili go Francuz Frédéric Magné oraz Jean Pierre van Zyl z RPA. Wraz z kolegami z reprezentacji zajął czwartą pozycję w sprincie drużynowym podczas mistrzostw świata w Bordeaux w 1998 roku, a na igrzyskach panamerykańskich w Winnipeg zwyciężył w sprincie indywidualnym, drużynowym oraz w keirinie. Ostatni medal na międzynarodowej imprezie Nothstein zdobył na igrzyskach olimpijskich w Sydney w 2000 roku, gdzie zwyciężył w sprincie indywidualnym, bezpośrednio wyprzedzając Rousseau i Fiedlera. Na tych samych igrzyskach był piąty w keirinie. Cztery lata później, podczas igrzysk w Atenach rywalizację w keirinie zakończył w eliminacjach. Marty jest ponadto wielokrotnym medalistą mistrzostw USA. W 2005 roku zakończył karierę

</doc>
<doc id="2723636" url="https://pl.wikipedia.org/wiki?curid=2723636" title="Tlenek żelaza(II) i żelaza(III)">
Tlenek żelaza(II) i żelaza(III)



</doc>
<doc id="2723668" url="https://pl.wikipedia.org/wiki?curid=2723668" title="Natalja Karimowa">
Natalja Karimowa

Natalja Walerjewna Karimowa (ros. Наталья Валерьевна Каримова, ur. 28 lutego 1974 w Rostowie nad Donem) – rosyjska kolarka torowa, dwukrotna mistrzyni świata.
Kariera.
W 1996 roku Natalja Karimowa wystąpiła na igrzyskach olimpijskich w Atlancie, gdzie zajęła dziesiąte miejsce w indywidualnym wyścigu na dochodzenie. Największe sukcesy w swojej karierze osiągnęła już rok później, podczas mistrzostw świata w Perth, gdzie w tej samej konkurencji zdobyła srebrny medal, ulegając jedynie Niemce Judith Arndt. Na tych samych mistrzostwach Rosjanka okazała się najlepsza w wyścigu punktowym, bezpośrednio wyprzedzając Hiszpankę Teodorę Ruano i Meksykankę Belem Guerrero. W 1998 roku osiągała dobre wyniki w Pucharze Świata, zwyciężając w wyścigu punktowym we francuskim Hyères i zajmując drugie miejsce w wyścigu na dochodzenie w Berlinie. W zawodach tego cyklu zajęła także dwukrotnie trzecie miejsce w 1999 roku, w amerykańskim Frisco i kolumbijskim Cali była trzecia w indywidualnym wyścigu na dochodzenie. W tej samej konkurencji zajęła ponadto dziewiątą pozycję na igrzyskach olimpijskich w Sydney w 2000 roku.

</doc>
<doc id="2723679" url="https://pl.wikipedia.org/wiki?curid=2723679" title="Katarzyna Haras">
Katarzyna Haras

Katarzyna Haras (ur. 10 marca 1981 w Katowicach) – polska śpiewaczka operowa (mezzosopran).
Ukończyła z wyróżnieniem Akademię Muzyczną w Katowicach w klasie Alicji Słowakiewicz-Wolańskiej. Jest laureatką Międzynarodowego Konkursu Wokalnego im. Mikulasa Schnaidera-Trnavskiego (2008) oraz półfinalistką przesłuchań do JPYAP przy Royal Opera House w Covent Garden (2008).
W 2008 roku debiutowała partią Rozyny w spektaklu "Cyrulik sewilski" G. Rossiniego na Festiwalu Operowym w Amarante w Portugalii, pod batutą Jose Ferreira-Lobo (Orquestra de Norte).
Obecnie jest solistką Opery Wrocławskiej i Opery Śląskiej, gdzie wykonuje partie: Cherubina w op. "Wesele Figara", Drugiej Damy w op. "Czarodziejski flet", Donny Elwiry w op. "Don Giovanni" W.A. Mozarta, Jadwigi w operze "Straszny dwór" St. Moniuszki, partię Carmen w operze "Carmen" G. Bizeta.
Kreuje postać cyganki Azy w operze "Manru" J.I. Paderewskiego w reżyserii Laco Adamíka.
Brała udział w międzynarodowej premierze opery "La liberta chiama la liberta" E. Knapika w Operze Wrocławskiej pod batutą J. Kasprzyk.
Bierze czynny udział w życiu artystycznym województwa śląskiego uczestnicząc w festiwalach i koncertach takich jak np. Festiwal im. G.G. Gorczyckiego – edycje: 2006, 2010 (G.F. Haendel – "Rinaldo", partia Rinaldo).
Współpracuje również z Instytucją Promocji i Upowszechniania Muzyki Silesia. Bierze czynny udział w wielu koncertach w Polsce jak i za granicą (Czechy, Litwa, Finlandia, Portugalia, Niemcy).

</doc>
<doc id="2723680" url="https://pl.wikipedia.org/wiki?curid=2723680" title="Wanda Pełczyńska">
Wanda Pełczyńska

Wanda Izabela Pełczyńska z Filipkowskich, ps.: „Brzeziewiczówna”, „Makryna” (ur. 6 stycznia 1894 w Portoryko, zm. 5 września 1976 w Londynie) – działaczka niepodległościowa, publicystka, posłanka na Sejm IV kadencji (1935–1938) w II Rzeczypospolitej.
Życiorys.
Urodziła się 6 stycznia 1894 w Puerto Rico jako córka inżyniera kolejowego i działacza niepodległościowego Józefa Filipkowskiego i Zofii z Jaxa-Kwiatkowskich. Jej braćmi byli żołnierz Legionów Polskich, architekt Stanisław Filipkowski (1896–1964) i inżynier dróg i mostów Włodzimierz (1898–1974). Ukończyła prywatną szkołę średnią M. Łojki i Kursy Pedagogiczne Jana Miłkowskiego w Warszawie. W latach 1912–1914 odbyła studia polonistyczne na Uniwersytecie Jagiellońskim.
W czasie studiów należała do „Zarzewia” oraz Pilskich Drużyn Strzeleckich, w których ukończyła kurs podoficerski, W 1914 była komendantką żeńskiego oddziału sanitarnego PDS. Członkini kierownictwa krakowskiego okręgu PDS. Była członkinią „Znicza” i Legii Niepodległości w tej ostatniej była członkinią kierownictwa w Warszawie. Uczestniczyła także w pracach tajnego skautingu, organizując żeńskie patrole skautowe w Kielcach. 
Po wybuch I wojny światowej od 1914 roku była kurierką I Brygady Legionów Polskich do kierownictwa Polskiej Organizacji Wojskowej w Warszawie. Po ostatecznym wyparciu Rosjan z Królestwa osiedliła się na stałe w Kielcach, gdzie w latach 1915–1918 była nauczycielką w szkołach średnich. Organizatorka a potem przewodnicząca koła kieleckiego Ligi Kobiet Pogotowia Wojennego (1915–1918). Prezeska Zarządu Okręgu Kieleckiego LK PW (1916–1918) oraz członkini Prezydium Naczelnego Zarządu Ligi (VI 1917–IV 1918). Członkini prezydium Narodowej Rady Okręgowej Ziemi Kieleckiej i redakcji jej organu „Ziemia Kielecka” (1915–1917). Była także przedstawicielką LK PW we władzach Komisji Porozumiewawczej Stronnictw Niepodległościowych w Kielcach. Od lutego 1915 członkini POW, była m.in. wchodziła w skład komendy Okręgu VI (kieleckiego) gdzie kierowała Pocztą POW.
Uczestniczka wojny polsko-bolszewickiej. W 1919 roku była komendantką kurierek Frontu Litewsko-Białoruskiego, następnie komendantką główną Wydziału Instruktorek Oświatowych przy Naczelnym Dowództwie Armii. Po 1920 roku pracowała jako nauczycielka w Seminarium Nauczycielskim w Warszawie, w latach 1923–1927 była redaktorką naczelną „Bluszczu”, następnie, w latach 1927–1931 redaktorką „Kobiety Współczesnej”, a w okresie 1927–1934 - współredaktorką „Młodej Matki” oraz tomów wspomnień "Wierna służba... 1910–1915" (1927) i "Służba Ojczyźnie... 1915–1918" (1929).
Od 1932 roku mieszkała z mężem w Wilnie. Była członkinią zarządu sekcji polskiej FIDAC, członkinią zarządu Federacji Polskich Związków Obrońców Ojczyzny. Politycznie była związana z BBWR. W 1934 roku była matką chrzestną polskiego transatlantyka MS Piłsudski, bliźniaczego statku MS Batorego.
W wyborach parlamentarnych w 1935 roku została wybrana do Sejmu IV kadencji (1935–1938) 12 360 głosami z okręgu nr 46, obejmującego obwody III, IV i V Wilna. W kadencji tej pracowała w komisjach: oświatowej, pracy i spraw zagranicznych.
Podczas II wojny światowej od przełomu lat 1939/1940 była związana ze ZWZ w Wilnie. Po okupacji Litwy przez Armię Czerwoną (15 czerwca 1940) została w lipcu 1940 aresztowana przez NKWD. Więziona na Łukiszkach do ataku Niemiec na ZSRR w czerwcu 1941 roku. Od jesieni 1941 przebywała w Warszawie. Pracowała w Biurze Informacji i Propagandy Armii Krajowej, od 1943 roku działała w VII Oddziale Komendy Głównej AK. W czasie Powstania Warszawskiego opiekowała się rannymi na trasie Warszawa-Milanówek, od listopada do grudnia 1944 roku pracowała w V Oddziale KG AK.
Od jesieni 1945 roku przebywała na emigracji, mieszkała w Londynie. Była organizatorką i pierwszą prezeską Zjednoczenia Polek na emigracji (w 1946 roku), wspólnie z mężem w latach 1951–1959 prowadziła dom dla zasłużonych Polaków „Antokol” k. Londynu. W 1968 roku była kandydatką PPS do Rady Trzech.
Zmarła 5 września 1976 w Londynie. Po śmierci Wanda Pełczyńska została pochowana na cmentarzu Gunnersbury w Londynie. W listopadzie 1995 roku prochy jej i męża zostały przeniesione do grobu ich syna Krzysztofa w kwaterze Zgrupowania Pułku Baszta na Cmentarzu Wojskowym na Powązkach w Warszawie (kwatera A26-2-15).
W 1955 roku Lidia Ciołkoszowa wspominała:
Życie prywatne.
W 1923 wyszła za mąż za Tadeusza Pełczyńskiego, późniejszego generała i szefa sztabu Armii Krajowej. Mieli 2 dzieci: syn Krzysztof Pełczyński (1924–1944) – żołnierz pułku AK „Baszta”, zginął w powstaniu warszawskim; córka Maria Bobrowska była architektem w Londynie. 

</doc>
<doc id="2723681" url="https://pl.wikipedia.org/wiki?curid=2723681" title="Joaquín Turina y Areal">
Joaquín Turina y Areal

Joaquín Turina y Areal – hiszpański malarz pochodzący z Sewilli, ojciec znanego kompozytora Joaquina Turina Pérez.
Studiował w Akademii Sztuk Pięknych w Sewillii. Od 1879 brał udział w wystawach w Sewilli i Kadyksie. Malował głównie sceny kostumbrystyczne, historyczne i religijne według reguł realizmu skłaniając się ku romantyzmowi.

</doc>
<doc id="2723683" url="https://pl.wikipedia.org/wiki?curid=2723683" title="Aldo Olcese">
Aldo Olcese

Aldo Italo Olcese Vassallo (ur. 23 października 1974 w Limie) – peruwiański piłkarz występujący na pozycji pomocnika. Zawodnik klubu Unión Comercio.
Kariera klubowa.
Olcese karierę rozpoczynał w 1994 roku w zespole Sporting Cristal. W tym samym roku zdobył z nim mistrzostwo Peru. W 1995 roku odszedł do klubu Juan Aurich. Potem grał w drużynie Alianza Atlético, a w 1997 roku wrócił do Sportingu Cristal. W tym samym roku dotarł z nim do finału Copa Libertadores. Wywalczył z nim także wicemistrzostwo Peru. Rok później powtórzył to osiągnięcie.
W 2000 roku Olcese przeszedł do belgijskiego KAA Gent. Spędził tam rok, a potem odszedł do Eendrachtu Aalst, gdzie również występował przez rok. W 2002 roku wrócił do Peru, gdzie został graczem Alianzy Lima. W 2003 roku oraz w 2004 roku zdobył z nim mistrzostwo Peru.
W 2005 roku Olcese wyjechał do Chin, by grać w tamtejszym Shenyang Ginde. Występował tam do końca sezonu 2005. Potem wrócił do Alianzy Lima. W 2006 roku zdobył z nią mistrzostwo Peru. W 2008 roku odszedł do Cienciano. Następnie grał w Total Chalaco oraz Inti Gas Deportes, a w 2011 roku trafił do zespołu Unión Comercio.
Kariera reprezentacyjna.
W reprezentacji Peru Olcese zadebiutował w 2003 roku. W 2004 roku został powołany do kadry na Copa América. Zagrał na nim w meczach z Boliwią (2:2) i Argentyną (0:1), a Peru odpadło z rozgrywek w ćwierćfinale.
W latach 2003-2006 w drużynie narodowej Olcese rozegrał łącznie 14 spotkań.

</doc>
<doc id="2723702" url="https://pl.wikipedia.org/wiki?curid=2723702" title="Irena Kika Szaszkiewiczowa">
Irena Kika Szaszkiewiczowa



</doc>
<doc id="2723726" url="https://pl.wikipedia.org/wiki?curid=2723726" title="Powłoka (materiałoznawstwo)">
Powłoka (materiałoznawstwo)

Powłoka - warstwa materiału wytworzona w sposób naturalny lub sztuczny albo nałożona sztucznie na powierzchnię przedmiotu wykonanego z innego materiału, w celu uzyskania określonych właściwości technicznych lub dekoracyjnych.
Ogólne informacje.
Powłoki ze względu na występowanie budowy warstwowej można podzielić na:
Klasyfikacja powłok.
Podział ze względu na zastosowanie.
Powłoki ochronne.
Powłoki ochronne - powłoki zaprojektowane jedynie do ochrony powierzchni materiału przed szkodliwym wpływem otaczającego go środowiska i przed oddziaływaniem mechanicznym. Wyróżnia się:
Powłoki dekoracyjne.
Powłoki dekoracyjne - powłoki mające na celu nadać przedmiotowi estetyczny wygląd zewnętrzny, o którym decydują przede wszystkim odpowiednia barwa, połysk, odporność na pokrywanie się nalotem i faktura powierzchni.
Powłoki ochronno-dekoracyjne.
Powłoki ochronno-dekoracyjne - powłoki służące do zabezpieczenia materiału przed korozją, nieznacznymi uszkodzeniami mechanicznymi, jak i nadanie atrakcyjnego wyglądu powierzchni.
Powłoki techniczne.
Powłoki techniczne - powłoki służące do nadania materiałowi określonych własności fizycznych (mechanicznych, elektrycznych, termicznych itd.). Dzieli się je na:

</doc>
<doc id="2723733" url="https://pl.wikipedia.org/wiki?curid=2723733" title="Magali Faure-Humbert">
Magali Faure-Humbert

Magali Faure-Humbert (ur. 21 stycznia 1972 w Bar-le-Duc) – francuska kolarka torowa, dwukrotna medalistka mistrzostw świata.
Kariera.
Pierwszy sukces Magali Faure-Humbert osiągnęła w 1989 roku, kiedy została wicemistrzynią świata juniorów w sprincie indywidualnym. Na mistrzostwach świata w Manchesterze w 1996 roku Francuzka zdobyła brązowy medal w tej samej konkurencji, ulegając jedynie swej rodaczce Félicii Ballanger oraz Niemce Annett Neumann. Podczas rozgrywanych rok później mistrzostw świata w Perth Magali zdobyła kolejny brązowy medal, tym razem w wyścigu na 500 m, w którym wyprzedziły ją tylko Ballanger oraz Australijka Michelle Ferris. Brała ponadto udział w igrzyskach olimpijskich w Sydney w 2000 roku, gdzie rywalizację w wyścigu na 500 m ukończyła na jedenastej pozycji.

</doc>
<doc id="2723750" url="https://pl.wikipedia.org/wiki?curid=2723750" title="Sarandí Grande">
Sarandí Grande

Sarandí Grande – miasto w departamencie Florida w Urugwaju. Leży na przecięciu dróg krajowych: Ruta 5 z Ruta 42, około 140 kilometrów (87 mil) od Montevideo, 43 kilometrów (27 mil) na północny zachód od Florydy, stolicy departamentu, i 43 kilometrów (27 mil) na południe od Durazno. Sarandí Grande prawa miejskie otrzymało 1 lipca 1953 roku.
Ludność.
W 2004 roku w Sarandí Grande mieszkało 6 362 osób. Jest drugim co do wielkości miastem departamentu.
Źródło: "Instituto Nacional de Estadística de Uruguay".

</doc>
<doc id="2723759" url="https://pl.wikipedia.org/wiki?curid=2723759" title="Hermannsburg (Australia)">
Hermannsburg (Australia)

Hermannsburg - miejscowość wspólnoty aborygeńskiej, na obszarze Terytorium Północnego w Australii, w odległości 126 km na zachód od Alice Springs. W 1877 roku, dwóch niemieckich misjonarzy luterańskich, nadało miejscu nazwę. W Hermannsburgu urodził się pochodzący z plemienia Arandów, artysta ludowy Albert Namatjira. Przez miejscowość przebiega droga Larapinta "(Red Centre Way)". W pobliżu Hermannsburga znajdują się parki narodowe West MacDonnell i Finke Gorge oraz rezerwat Tnorala (Gosse Bluff).
Obecnie w miejscowości, kultywowane są tradycje Aborygenów, a w miejscowej szkole prowadzone lekcje w języku aranda.
Miejscowa nazwa Hermannsburga, Ntaria.

</doc>
<doc id="2723769" url="https://pl.wikipedia.org/wiki?curid=2723769" title="Gmina Skanderborg">
Gmina Skanderborg

Gmina Skanderborg (duń. "Skanderborg Kommune") – gmina w Danii w regionie Jutlandia Środkowa.
Gmina powstała 1 stycznia 2007 roku na mocy reformy administracyjnej z połączenia gmin Galten, Hørning, Ry oraz poprzedniej gminy Skanderborg.
Siedzibą władz gminy jest miasto Skanderborg.
W gminie znajduje się najwyższy punkt w Danii – Yding Skovhøj.
Miasta: Nørre Vissing

</doc>
<doc id="2723777" url="https://pl.wikipedia.org/wiki?curid=2723777" title="Mirosláv Cipro">
Mirosláv Cipro

Mirosláv Cipro (ur. 13 grudnia 1918 w Pilźnie) – czeski pedagog, profesor Uniwersytetu Karola w Pradze, dr filozofii tego Uniwersytetu, dr nauk Uniwersytetu w Tbilisi.
Życiorys.
Ukończył studia filozoficzne na Uniwersytecie Karola w Pradze, a następnie uzyskał stopień doktora. W latach 1964–1971 był dyrektorem Instytutu Pedagogicznego w Pradze, a w latach 1971–1975 zastępcą ministra oświaty CSRS. Od 1976 do 1980 był pracownikiem UNESCO, pracując w dziale programów kształcenia dorosłych analfabetów. Od 1980 profesor Uniwersytetu Karola w Pradze. W latach 1989–1993 zajmował stanowisko Prezesa Światowego Towarzystwa Nauk o Wychowaniu (AMSE).
Dorobek naukowy.
Na dorobek naukowy Miroslava Cipro składają się głównie publikacje związane z podstawowymi zagadnieniami pedagogiki ogólnej oraz dydaktyki. Ponadto w kręgu jego zainteresowań są kwestie związane z problemami poprawy jakości kształcenia zawodowego nauczycieli oraz funkcjonowanie ustrojów szkolnych w różnych krajach. W latach 90. zajmował się opracowaniem biografii wybitnych światowych pedagogów, co znalazło wyraz w trzytomowym dziele o wspólnym głównym tytule "Galerie světových pedagogů" (2001–2002). Autor książek:

</doc>
<doc id="2723816" url="https://pl.wikipedia.org/wiki?curid=2723816" title="Państwowe Gimnazjum Żeńskie im. Królowej Wandy w Krakowie">
Państwowe Gimnazjum Żeńskie im. Królowej Wandy w Krakowie

Państwowe Gimnazjum Żeńskie im. Królowej Wandy w Krakowie - publiczna szkoła średnia działająca w Krakowie w latach 1905 - 1962.
Historia.
Szkoła powstała w 1905 r. w Krakowie jako Zakład Naukowo-Wychowawczy Heleny Strażyńskiej i działała w pałacu Sanguszków przy ul. Franciszkańskiej 1. 
W czasie I wojny światowej szkołę pod nazwą Gimnazjum Żeńskie przejęło nauczycielskie małżeństwo - Maria i Józef Lewiccy.
Po odzyskaniu niepodległości działało jako Państwowe Gimnazjum Żeńskie nr X im. Królowej Wandy najpierw w budynku przy Franciszkańskiej 1, a od 1935 r. w nowo wybudowanym budynku przy ulicy Oleandry 8. Zarządzeniem Ministra Wyznań Religijnych i Oświecenia Publicznego z 1937 zostało utworzone „X Państwowe Liceum i Gimnazjum im. Królowej Wandy w Krakowie” (państwowa szkoła średnią ogólnokształcąca, złożoną z czteroletniego gimnazjum i dwuletniego liceum), po wejściu w życie tzw. reformy jędrzejewiczowskiej szkoła miała charakter żeński, a wydział liceum ogólnokształcącego był prowadzony w typie humanistycznym.
W czasie okupacji niemieckiej budynek został przeznaczony na szkołę dla młodzieży niemieckiej. Od 1945 r. w budynku działało w dalszym ciągu gimnazjum żeńskie kierowane przez przedwojenną dyrektor Józefę Berggruen. W 1949 r. gimnazjum zostało usunięte ze swego budynku i działało w lokalu przy ul. Podbrzezie 10 jako Liceum Ogólnokształcące nr VIII, aż do 1962 r., kiedy nastąpiła faktyczna likwidacja szkoły poprzez połączenie jej z Liceum Ogólnokształcącym nr XI na ul. Grzegórzeckiej z zachowaniem numeru VIII.

</doc>
<doc id="2723825" url="https://pl.wikipedia.org/wiki?curid=2723825" title="Morze Północne, Texas">
Morze Północne, Texas

Morze Północne, Texas – belgijski dramat w reżyserii Bavo Defurne z 2011 roku.
Jest to historia miłosna dwóch młodych mężczyzn, która ma swoje miejsce w latach siedemdziesiątych. Scenariusz został napisany na podstawie książki "Nooit gaat dit over" autorstwa Andre Sollie.

</doc>
