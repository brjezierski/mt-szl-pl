<doc id="2737424" url="https://pl.wikipedia.org/wiki?curid=2737424" title="Jorge Ubico">
Jorge Ubico

Jorge Ubico y Castañeda (wym. [ubịko kastańẹda] ur. 10 listopada 1878 w Gwatemali, zm. 14 czerwca 1946 w Nowym Orleanie) – gwatemalski generał i polityk, dyktator w latach 1931–1944.
Życiorys.
W 1920 został obalony długoletni dyktator Manuel Estrada Cabrera. Jego następcą został Carlos Herrera y Luna, w którego administracji Ubico pełnił funkcję szefa sztabu generalnego. W 1921 dokonał zamachu stanu razem z wysokimi rangą oficerami, odsuwając od władzy Herrerę i zapewniając dojście do prezydentury generałowi Jose Marii Orellanie, ten z kolei w swoim rządzie powierzył Ubico urząd ministra wojny (1922-1926) i wiceprezydenta (1922-1923). Po śmierci Orellany w 1926 Ubico wystartował w wyborach prezydenckich, które przegrał na rzecz generała Lazaro Chacona. W 1931 Chacon umarł, a o stanowisko prezydenta ubiegał się dawny generał Jose Reyes – były minister wojny. Z powodu braku umiejętności czytania i pisania Reyes został jednak usunięty z wyścigu o władzę, a urząd prezydenta Gwatemali mógł objąć Jorge Ubico. Uczynił to dzięki poparciu Sheldona Whitehouse’a – ówczesnego ambasadora Stanów Zjednoczonych w Gwatemali. Poza poparciem Stanów Zjednoczonych cieszył się również wielkim zaufaniem oligarchii.
Prezydentura.
Nadużycia finansowe.
Od początku prezydentury systematycznie podnosił swe prezydenckie uposażenie, wprowadzając przy tym wiele premii, dodatków oraz specjalnych funduszy na wydatki związanych z wykonywaniem funkcji szefa państwa. Na początku lat 40. XX w. zarobki prezydenckie sięgały 215 tysięcy dolarów, podczas gdy roczny dochód w kraju wynosił ok. 180 dolarów, a na wsi zaledwie 20-30 dolarów, dodatkowo pensja nauczyciela w Gwatemali była niższa niż 100 dolarów. Większość pieniędzy została przez Ubico ulokowana w bankach zagranicznych, za resztę zaś nabywał wiele nieruchomości i posiadłości ziemskich po cenach, które sam ustalał. Ówcześni publicyści ocenili postępowanie Ubico następującymi słowami: "To prawda, że pod rządami Ubico było znacznie mniej kradzieży. Jedyną osobą, która kradła był sam Ubico".
Poglądy.
Jorge Ubico był zwolennikiem faszystowskich i despotycznych metod sprawowania władzy, czego wyrazem było wprowadzenie przezeń zakazu jakiejkolwiek działalności politycznej w kraju. Osobiście identyfikował się z Napoleonem Bonapartem i pozostawał pod wpływem hiszpańskiego przywódcy – Francisco Franco. W listopadzie 1936 Gwatemala stała się pierwszym państwem na świecie, które uznało falangistowski rząd Francisco Franco (drugim państwem, które to uczyniło, był Salwador, gdzie trwała dyktatura generała Maximiliano Hernandeza Martineza). Ubico zezwolił na legalną działalność Falangi w Gwatemali. Jego rządy charakteryzowały się również reakcjonizmem: był niechętny wszelkim poglądom nawołującym do zmiany lub nawet usprawnienia ustroju społeczno-gospodarczego, uznając je za dzieło „komunistycznych podżegaczy”. Według Artura Grzeszczaka "Komunizm stanowił dla niego synonim opozycji i nieposłuszeństwa wobec jego rządów. Był także niechętny demokracji, uważał, że jest luksusem, na które biednych państw, jak Gwatemala, nie stać". W kwestiach społeczno-politycznych przedstawiał zachowawcze i skrajnie antykomunistyczne poglądy.
Represje.
Jego politykę cechowały m.in. uchwalanie rasistowskich, antyindiańskich praw: wydał irracjonalne rozporządzenie o porywaniu Indian z lasów departamentu Peten i umieszczaniu ich w ogrodzie zoologicznym w stolicy Gwatemali, zaś 1935 wprowadził przymus pracy dla ludności indiańskiej. Zmuszał ludność indiańską do tzw. służby ochotniczej, która polegała m.in. na bezpłatnym roznoszeniu urzędowej korespondencji oraz pełnieniu funkcji gońców. Narzucił jej też obowiązek powszechnej służby wojskowej. W 1935 decyzją władz zostały zlikwidowane resztki autonomii wspólnot indiańskich.
Drugą dyskryminowaną przez Ubico grupą społeczną była klasa robotnicza – zakazał używania słowa "obrero" (hiszp. "robotnik"), nakazując używanie zamiast niego słowa "empleado" (hiszp. "zatrudniony") i wydał rozkaz rozstrzelania robotniczego przywódcy Pablo Wainwrighta. Ubico zmilitaryzował życie publiczne kraju, zaprowadzając rządy wojskowej politei (oligarchii), umożliwiając sobie stosowanie prześladowań przeciwników politycznych na szeroką skalę. Fałszował listy ludności, uznając za opozycję miejscowości, które nie przyjęły go entuzjastycznie, i odejmując ich mieszkańców od spisu demograficznego. W programie edukacji w szkolnictwie gwatemalskim obowiązywała m.in. nauka życiorysów Manuela Estrady Cabrery i Jorge Ubico. Przejęcie władzy przez Jorge Ubico okazało się jednak zaczątkiem okresu względnego spokoju w sytuacji politycznej kraju
Jorge Ubico nie darzył armii dużym poważaniem, wypowiadając się często z pogardą o oficerach, oskarżając ich o głupotę, chciwość i lenistwo. Zorganizował Gwardię Honorową, która pełniła funkcję jego straży przybocznej. Służyli w niej najlepiej wyszkoleni i uzbrojeni żołnierze. To głównie do tej formacji trafiła pomoc wojskowa przekazana przez Stany Zjednoczone po wybuchu II wojny światowej. W późniejszym okresie swych rządów rozwinął aparat tajnej policji, angażujący wszystkie warstwy i grupy społeczne. W 1931 w Salwadorze miał miejsce wybuch chłopskiego powstania przeciwko dyktaturze Maximiliano Hernandeza Martineza. Ubico wykorzystał to wydarzenie jako pretekst do rozprawy z Komunistyczną Partią Gwatemali ("Partido Comunista de Guatemala", PCG) oraz lewicowymi związkami zawodowymi. W styczniu 1932 oznajmił o wybuchu „bolszewickiej rewolty” i wydał nakaz aresztowania przywódców lewicy, z których wielu zostało poddanych torturom i zgładzonych. Gwatemalski kodeks karny przewidywał karę śmierci za organizowanie związków zawodowych.
Polityka wewnętrzna i zagraniczna.
W polityce wewnętrznej zmodernizował opiekę zdrowotną i społeczną, mimo że przeciwstawiał się wcielaniu w życie ubezpieczeń społecznych, poprawy warunków robotników i reformy agrarnej oraz promował budowy dróg, lecz w trakcie jego rządów zbudowano tylko 27 kilometrów drogi na cały kraj. Zaniedbane było również życie kulturowe kraju (m.in. w takich dziedzinach, jak teatr), chociaż na polecił wybudować na głównym placu w stolicy Gwatemali Pałac Prezydencki. W polityce zagranicznej uregulował kwestię graniczną z Hondurasem i Salwadorem, zawierając z nimi w 1934 antykomunistyczny układ, lecz bezskutecznie dążył do opanowania terytorium Belize (wówczas Hondurasu Brytyjskiego) w dyplomatycznym sporze z Wielką Brytanią (prawie 100 lat wcześniej gwatemalski dyktator Rafael Carrera y Turcios oddał temu państwu tę prowincję). Realizował radykalną antykomunistyczną politykę: nie utrzymywał stosunków dyplomatycznych z Meksykiem, oskarżając to państwo o sympatyzowanie z tą ideologią.
Gospodarka.
W gospodarce Ubico sprzyjał instalowaniu się w Gwatemali obcego kapitału, szczególnie amerykańskiego. Wpływy zagranicznych inwestorów stały się dzięki niemu tak wielkie, że jedno z najstarszych i najpotężniejszych z nich – United Fruit Company – zyskało nawet wpływ na politykę kraju. W 1936 podpisał z nim umowę (sformułowaną przez ówczesnego prawnika tej firmy – Johna Fostera Dullesa), według której obiecało zapewnić mu przedłużenie kadencji w zamian za unieważnienie wszystkich długów, jakie zaciągnęło United Fruit Company podczas swojej wieloletniej działalności. Te zabiegi połączone z systematycznymi naciskami na parlament Gwatemali pozwoliły Ubico sprawować urząd dłużej niż przewidywała to konstytucja. Ponadto Ubico za darmo przyznał UFC na okres 99 lat rozległe obszary nad Pacyfikiem, w zamian żądając nieprzekraczania kwoty 50 centów w pensjach dla robotników pracujących na plantacjach. Obawiał się bowiem, że zachęceni wyższymi stawkami zatrudnieni będą domagać się podwyższenia płac. Jednak mimo współpracy z cudzoziemskim kapitałem Ubico nie zdołał zapobiec kryzysowi ekonomicznemu. W trakcie II wojny światowej wbrew faszystowskim poglądom wypowiedział wojnę niemieckiej III Rzeszy, włączając Gwatemalę do sojuszu aliantów i odsuwając od wpływów gospodarczych niemieckich potentatów: wydał dekret o skonfiskowaniu majątków niemieckich plantatorów kawy i wygnaniu ich.
Upadek.
Znacząca niepopularność rządów Ubico w kraju doprowadziła do rozwoju opozycji przeciwrządowej, złożonej głównie z komunistów i socjalistów. W 1944 liczne demonstracje Gwatemalczyków przerodziły się w strajk generalny, w którym uczestniczyli m.in. studenci, nauczyciele, intelektualiści i drobna burżuazja. 1 lipca 1944 Ubico za namową oficerów ze swego otoczenia ustąpił z urzędu i przekazał władzę tymczasowemu wojskowemu triumwiratowi, który przekazał wkrótce władzę nowemu prezydentowi. Był nim najbliższy współpracownik – generał Juan Federico Ponce Vaides. Od tej pory Ubico dalej sprawował władzę – tym razem sposobami zakulisowymi – licząc, że zmiany okażą się chwilowe, lecz już w 20 października 1944 w Gwatemali wybuchła lewicowa rewolta młodych oficerów pod wodzą pułkownika Jacobo Arbenza Guzmana. Rząd Ponce Vaidesa upadł, a Ubico został zmuszony do ucieczki. Rząd USA nie udzielił mu wsparcia, gdyż był zajęty prowadzeniem kampanii militarnej przeciwko III Rzeszy. Ubico wyemigrował do Stanów Zjednoczonych, gdzie niedługo po tym dokonał żywota.
Życie prywatne.
Miał opinię sprawnego organizatora i miłośnika sportu. Do jego pasji należały szybkie motocykle, łodzie motorowe oraz studiowanie biografii Napoleona I Bonapartego, którego starał się w dokładny sposób naśladować. Spędzał wolny czas m.in. na przejażdżkach na motocyklu harley davidson. Jak pisze Artur Grzeszczak: "Jego wypady (...) budziły popłoch nie tylko ze względu na szaleńczą jazdę dyktatora, ale także niepohamowaną skłonność do wtrącania się we wszystkie, nawet najdrobniejsze sprawy zgłaszane przez mieszkańców. Często organizował wyjazdy poza stolicę, odgrywając rolę arbitra, rozsądzającego wszelkie spory i znajdującego rozwiązanie każdego problemu. Jego wiara we własną omnipotencję, narastająca z upływem czasu porywczość i upartość, a także coraz bardziej irytująca grubiańskość sprawiły, że otoczenie traktowało go ze strachem lub pobłażliwością". Jego charakter był brutalny i porywczy. Do jego zwyczajów należały m.in. spacery po Pałacu Prezydenckim z długim biczem w ręku, którym uderzał w bezwzględny sposób służbę, żołnierzy oraz własnych ministrów za błahe przewinienia. Negatywne cechy osobowości dyktatora stały się tematem wielu tzw. "plumas", tj. dowcipów o nim, które krążyły po całej Gwatemali.
Spuścizna.
Za rządów Ubico w 1934 zmodyfikowano treść Hymnu państwowego Gwatemali, z którą to poprawką obowiązuje on we współczesnych czasach. W 1936 Ubico ustanowił Order Quetzala przyznawany do dzisiaj przez prezydenta Gwatemali jako najwyższe odznaczenie tego kraju. W 1984 wydana została biografia Jorge Ubico autorstwa gwatemalskiego pisarza Rafaela Arevalo Martineza (autor zmarł przed jej wydaniem). W 1946 inny gwatemalski literat – noblista Miguel Ángel Asturias – wydał powieść "Pan prezydent"; uważa się, że Ubico wespół z Manuelem Estradą byli postaciami, do jakich nawiązywał Asturias, tworząc to dzieło.

</doc>
<doc id="2737425" url="https://pl.wikipedia.org/wiki?curid=2737425" title="Cmentarz komunalny w Krościenku nad Dunajcem">
Cmentarz komunalny w Krościenku nad Dunajcem

Cmentarz komunalny w Krościenku nad Dunajcem zwany Nowym Cmentarzem – cmentarz komunalny dla Krościenka nad Dunajcem i Tylki znajdujący się przy ul. świętej Kingi w Krościenku nad Dunajcem naprzeciw kaplicy Przemienienia Pańskiego.
Historia.
Cmentarz powstał w 1897 roku, początkowo miał powierzchnię 1 morgi (ok. pół hektara). Najstarsza jego część znajduje się pod murem po północnej stronie. Został podzielony na 3 części: 
W północno-zachodnim rogu cmentarza znajduje się stara kostnica, obok której znajdował się tzw. „czarny cmentarz” (pod zachodnim murem) – kiedyś chowano tu samobójców.
Sektor dziecięcy kiedyś stanowił wschodnią granicę cmentarza. W kolejnych latach cmentarz poszerzono w kierunku wschodnim o kilkadziesiąt metrów, a na początku lat 80. XX wieku poszerzono go w kierunku południowym, na nieco pochyłe zbocze, poza istniejący do dziś pas drzew oznaczający dawną, południową granicę cmentarza.
W 1913 roku tuż obok cmentarza planowano budowę dworca kolejowego. Kolej nigdy do Krościenka nie została doprowadzona.
Ważniejsze obiekty.
10 spośród pochowanych tu osób zostało zamordowanych w wyżej opisanym odwecie. Józef Koterba i Helena Poznańska zginęli w późniejszych egzekucjach. Józef Borzęcki, Józef Szczęch, Franciszek Turza, Albin Skawski należeli do oddziału partyzanckiego Wojciecha B. Duszy. Ludwik Chlipała ps. "Orlik" poległ 4 listopada 1944 roku w potyczce pod Tylką. Po wojnie dzięki staraniom gminy postawiono tu pomnik zaprojektowany przez S. Dziewolskiego. W 1967 roku podjęto decyzję o jego usunięciu i pozostawieniu w jego miejscu obecnego grobowca

</doc>
<doc id="2737426" url="https://pl.wikipedia.org/wiki?curid=2737426" title="Daniel Sangouma">
Daniel Sangouma

Daniel Sangouma (ur. 7 lutego 1965 w Saint-Denis) – francuski lekkoatleta specjalizujący się w biegach sprinterskich, dwukrotny uczestnik letnich igrzysk olimpijskich (Seul 1988, Barcelona 1992), brązowy medalista olimpijski z Seulu w biegu sztafetowym 4 × 100 metrów.
Rekordy życiowe.
aktualny rekordzista Europy w biegu sztafetowym 4 × 100 metrów – 37,79 – Split 01/09/1990 (wspólnie z Maxem Morinière'em, Jeanem-Charlesem Trouabalem i Bruno Marie-Rose'em (rekord świata do 07/08/1991)

</doc>
<doc id="2737430" url="https://pl.wikipedia.org/wiki?curid=2737430" title="Mięso mielone">
Mięso mielone

Mięso mielone – mięso bez kości, które zostało rozdrobnione na kawałki (zmielone lub posiekane) i zawiera mniej niż 1% soli. Produkt ten zaliczany jest do grupy produktów nieprzetworzonych lub przetworzonych w niewielkim stopniu. Mięso mielone, podobnie jak świeże mięso, z którego pochodzi, nie jest poddawane żadnym procesom przetwarzania z wyjątkiem chłodzenia i pakowania (próżniowego lub w atmosferze ochronnej). Z uwagi na łatwość, z jaką mięso mielone psuje się, wynikającą z właściwości surowca, oraz jego rozdrobnienia musi zostać spożyte w dniu przygotowania. Mięso mielone pakowane w atmosferze ochronnej może być przechowywane w lodówce w temperaturze od 2°C do 4°C dłużej, wg daty przydatności do spożycia.
Otrzymywanie.
W warunkach domowych mielenie wykonywane jest przy użyciu tzw. maszynki do mięsa najczęściej elektrycznej. W przemyśle spożywczym i gastronomii, gdzie rozdrabnianie mięsa odbywa się na większą skalę wykorzystuje się maszyny mielące m.in. spiralno-śrubowe (zwanej wilkiem). Do rozdrabniania nadają się zasadniczo wszystkie gatunki mięsa, w praktyce są to najczęściej wołowina i drób. Specyficznym przypadkiem jest surimi sporządzane z mięsa rybiego. Z uwagi na szybkie psucie się mięsa mielonego oraz próby oszustw z wykorzystanie np. MOM jest ono w lokalnym sklepie lub stoisku mięsnym najczęściej mielone na oczach klienta.
Oszustwa.
Mięso mielone różni się od mięsa oddzielanego mechanicznie tym, że to drugie w procesie produkcji przemysłowej traci strukturę mięśniową (lub dochodzi do jej znaczącej modyfikacji). W praktyce rynkowej może dochodzić do nadużyć w tym zakresie i oferowania MOM.
Mięso mielone w kulturze.
Mięso mielone jest podstawą tworzenia wielu dań w różnych kuchniach świata, np. kotletów mielonych, pulpetów, gołąbków, köttbullar, ćevapčići, qimy, tatara (mięso wyłącznie siekane) czy makaronu dandan.

</doc>
<doc id="2737431" url="https://pl.wikipedia.org/wiki?curid=2737431" title="FK Karliwka">
FK Karliwka

FK Karliwka (ukr. Футбольний клуб «Карлівка», "Futbolnyj Kłub "Karliwka"") - ukraiński klub piłkarski z siedzibą w Karliwce w obwodzie połtawskim. Założony w 2011 roku jako FK Karliwka. W sezonie 2012/13 był "farm-klubem" FK Połtawa.
Występuje w rozgrywkach ukraińskiej Amatorskiej ligi. 
Historia.
Chronologia nazw: 
Klub piłkarski "FK Karliwka" został założony w 2011 roku. 
Wiosną startował w rozgrywkach drugiej ligi mistrzostw obwodu połtawskiego. Po pierwszym sezonie awansowała do Premier-lihi mistrzostw obwodu połtawskiego. W 2012 klub rozpoczął swoje występy w najwyższej klasie mistrzostw obwodu połtawskiego. Po siedmiu rundach zespół prowadził w tabeli ligowej oraz dotarł do finału Pucharu obwodu połtawskiego, ale w związku z uzyskaniem statusu profesjonalnego klubu drużyna była zmuszona zaprzestać z występami w rozgrywkach regionalnych, stając się farm-klubem FK Połtawa, który awansował do Pierwszej Ligi Mistrzostw Ukrainy.
W czerwcu 2012 roku klub zgłosił się do rozgrywek w Drugiej Lidze i otrzymał status profesjonalny, po czym zmienił nazwę na "FK Połtawa-2-Karliwka".
Od sezonu 2012/13 występuje w Druhiej Lidze. Pierwszy mecz na zawodowym poziomie rozegrał 14 lipca 2012 roku w Połtawie, w którym zdobył zwycięstwo nad Makijiwwuhilla Makiejewka 3:0.
Przed rozpoczęciem sezonu 2013/14 klub przywrócił nazwę "FK Karliwka".

</doc>
<doc id="2737441" url="https://pl.wikipedia.org/wiki?curid=2737441" title="Érika de Souza">
Érika de Souza

Érika Cristina de Souza (ur. 14 marca 1982 w Rio de Janeiro) – brazylijska koszykarka, występująca na pozycji środkowej, reprezentantka kraju, obecnie zawodniczka Gipuzkoa UPV.
W 2002 zadebiutowała w WNBA, w drużynie Los Angeles Sparks.

</doc>
<doc id="2737446" url="https://pl.wikipedia.org/wiki?curid=2737446" title="Wioślarstwo na Letnich Igrzyskach Olimpijskich 2012 – ósemka mężczyzn">
Wioślarstwo na Letnich Igrzyskach Olimpijskich 2012 – ósemka mężczyzn

Ósemka mężczyzn (M8+) była trzecią konkurencją w wioślarstwie rozgraną podczas Letnich Igrzysk Olimpijskich 2012, która odbyła się między 28 lipca a 1 sierpnia na sztucznym zbiorniku wodnym Dorney Lake. Złotego medalu sprzed czterech lat broniła osada z Kanady, która ostatecznie zajęła drugie miejsce. Mistrzami olimpijskimi zostali wioślarze z Niemiec.
System rozgrywek.
W rozgrywkach udział brało 8 osad. Podzielone zostały na dwa wyścigi eliminacyjne. Zwycięzcy wyścigów eliminacyjnych awansowali do finału A, pozostałe ekipy rywalizowały w repasażach. Z repasaży cztery najlepsze osady dołączyły do finału A, gdzie walczyły o medale, natomiast dwie ostatnie rywalizowały w finale B o miejsca 7-8.
Rekordy.
Tabela przedstawia najlepsze wyniki, które uzyskali zawodnicy na świecie i na igrzyskach olimpijskich przed rozpoczęciem zmagań. 

</doc>
<doc id="2737449" url="https://pl.wikipedia.org/wiki?curid=2737449" title="Jean-Charles Trouabal">
Jean-Charles Trouabal

Jean-Charles Trouabal (ur. 20 maja 1965 w Paryżu) – francuski lekkoatleta specjalizujący się w biegach sprinterskich, dwukrotny uczestnik letnich igrzysk olimpijskich (Seul 1988, Barcelona 1992).
Rekordy życiowe.
Aktualny rekordzista Europy w biegu sztafetowym 4 × 100 metrów – 37,79 – Split 01/09/1990 (wspólnie z Maxem Morinière'em, Danielem Sangouma i Bruno Marie-Rose'em (rekord świata do 07/08/1991)

</doc>
<doc id="2737453" url="https://pl.wikipedia.org/wiki?curid=2737453" title="Cmentarz Komunalny w Krościenku nad Dunajcem">
Cmentarz Komunalny w Krościenku nad Dunajcem



</doc>
<doc id="2737455" url="https://pl.wikipedia.org/wiki?curid=2737455" title="Bracia Wachowscy">
Bracia Wachowscy



</doc>
<doc id="2737458" url="https://pl.wikipedia.org/wiki?curid=2737458" title="Nigmatulin">
Nigmatulin



</doc>
<doc id="2737460" url="https://pl.wikipedia.org/wiki?curid=2737460" title="Religia w Etiopii">
Religia w Etiopii

Religia w Etiopii – tworzona jest przeważnie przez wyznawców rodzimych religii: prawosławie orientalne, islam i animizm. Według spisu powszechnego przeprowadzonego w 2007 roku, ponad 32 miliony osób (43,5%) należało do etiopskiego kościoła prawosławnego, ponad 25 milionów (33,9%) było muzułmanami, ponad 14 milionów (18,6%) było protestantami, a mniej niż 2 miliony (2,6%) wyznawało tradycyjne wierzenia.
Królestwo Aksum w dzisiejszej Etiopii i Erytrei było jednym z pierwszych państw chrześcijańskich na świecie, które oficjalnie przyjęło chrześcijaństwo jako religię państwową w IV wieku.
Religie Abrahamowe.
Etiopia ma bliskie związki historyczne z wszystkimi trzema głównymi światowymi religiami abrahamowymi. Chrześcijanie stanowią większość populacji. Islam jest drugą religią, z 33,9% wyznawców wśród ludności. Etiopia jest miejscem pierwszej hidżry w islamskiej historii i najstarszą muzułmańską osadą w Afryce w Negash. Aż do 1980 roku w Etiopii mieszkała znaczna liczba Żydów. Kraj jest także duchową ojczyzną religijnego ruchu Rastafari, który ma wpływy panafrykanizmu i rozpowszechnia etiopskie trójkolorowe flagi, oraz muzykę Reggae. Chrześcijanie żyją w górach, podczas gdy muzułmanie i wyznawcy tradycyjnych religii afrykańskich zwykle zamieszkują nizinne tereny na wschodzie i południu kraju.
Chrześcijaństwo.
Etiopia po Gruzji i Armenii jest najstarszym państwem chrześcijańskim na świecie. Etiopski Kościół Ortodoksyjny (Kościoły orientalne), który jest największym wyznaniem chrześcijańskim w Etiopii (twierdzi że 50% ludności Etiopii jest członkami Kościoła) był częścią Koptyjskiego Kościoła Ortodoksyjnego do 1959 r., z którego została tylko jedna pre-kolonialna cerkiew w Afryce Subsaharyjskiej. Mówi się, że w Etiopii zmarł Apostoł Mateusz.
Według najnowszego spisu ludności z 2007 roku, chrześcijanie stanowią 62,8% ogółu ludności, przy czym obecnie największą grupę stanowi Etiopski Kościół Ortodoksyjny – 43,5%, następnie protestanci – 18,6% (przede wszystkim Kościół Słowo Życia Kale Heywet, Etiopski Kościół Ewangelicki Mekane Yesus) i katolicy – 0,7%. Według Departamentu Stanu USA ponad 50% mieszkańców kraju jest chrześcijańska (40–45% należy do kościoła przedchalcedońskiego, a ok. 10% to członkowie innych grup chrześcijańskich, głównie ewangelikalnych i zielonoświątkowych).
Przedchalcedońscy chrześcijanie etiopscy dominują w Tigraj (95,6%) i Amhara (82,5%), podczas gdy większość protestantów żyje w Regionie Narodów, Narodowości i Ludów Południa (55,5% mieszkańców), oraz w Oromia (4,8 miliona – 17,7%).
Królestwo Aksum było jednym z pierwszych krajów świata, który oficjalnie przyjął chrześcijaństwo, kiedy Frumencjusz z Aksum, zwany Fremnatos lub Abba Selama („Ojciec Pokoju”) w Etiopii, nawrócił króla Ezana w IV wieku naszej ery. Wielu wierzy, że ewangelia odwiedziła Etiopię jeszcze wcześniej, przez królewskiego urzędnika, eunucha ochrzczonego przez Filipa ewangelistę (jeden z dwunastu Apostołów) co jest opisane w ósmym rozdziale Dziejów Apostolskich (Dz 8:26-39). Wspomniany Etiopczyk zajmował odpowiedzialne stanowisko, polegające na zarządzaniu całym skarbcem królowej etiopskiej, której autor Dziejów nadaje nazwę kandake (kandake oznacza również tytuł przyznawany władcom Etiopii, odpowiadający egipskiemu tytułowi faraona). Krótki dialog między nimi odzwierciedla nauczanie katechetyczne udzielane przez Filipa i kończy się przyjęciem chrztu przez Etiopczyka. Prawosławne chrześcijaństwo ma w Etiopii długą historię, sięgającą I wieku n. e. i dominuje w północnej i środkowej Etiopii. Zarówno prawosławne i protestanckie chrześcijaństwo ma duże wpływy w południowej i zachodniej Etiopii. Od XVIII wieku istnieje stosunkowo mały (unicki) etiopski Kościół katolicki w pełnej komunii z Rzymem, wierni Kościoła katolickiego stanowią mniej niż 1% całej populacji.
Interpretacja ustępu Dziejów Apostolskich (10,36n.) a konkretnie fragmentu następującego po spotkaniu Piotra z Korneliuszem, gdy Piotr wygłasza mowę, wzbudza kontrowersje. Łukasz chce podkreślić, że Jezus jest namaszczony, czyli jest Chrystusem, który otrzymuje mesjanistyczne namaszczenie, odnoszące się do jego ludzkiej natury. Po wcieleniu Słowo miał naturę ludzką, różną od natury boskiej. To stwierdzenie pewnym etiopskim środowiskom wydawało się antymonofizyckie i powstała grupa tzw. unionistów. Inspiratorami tych sporów doktrynalnych byli szczególnie mnisi należący do różnych klasztorów i przestrzegający innych reguł.
Nazwa „Etiopia” (hebr. Kush) jest licznie wymieniana w czasach biblijnych (37 razy w wersji Biblii króla Jakuba). Abisynia jest również wymieniana w Koranie i hadisach.
Islam.
Islam w Etiopii ma swoje początki od założenia tej religii w 615 roku, kiedy to grupa muzułmanów doradziła Mahometowi, podróż do Etiopii przez dzisiejszą Erytreę, którą rządził pobożny król chrześcijański Aṣḥama ibn Abjar aby uniknąć prześladowań w Mekce. Ponadto, Bilal ibn Ribah pierwszy muezin, osoba wybrana do wzywania wiernych na modlitwę i jeden z czołowych towarzyszy Mahometa, pochodził z Abisynii (Erytrea, Etiopia). Największą grupą niearabską towarzyszącą Mahometowi w podróży stanowili Etiopczycy.
Według najnowszych danych rządowych z 2007 roku, muzułmanie stanowią 33,9% populacji, w porównaniu z 32,8% w 1994 roku. Departament Stanu USA jednak szacuje że muzułmanie stanowią około 40–45% populacji. Większość etiopskich muzułmanów to sunnici, a niektórzy należą do różnych grup sufi. Islam po raz pierwszy przybył do Etiopii w 614 roku w pierwszej migracji do Abisynii. Addis Abeba stolica Etiopii, jest domem dla około 1 miliona muzułmanów. Podczas gdy wierzących można spotkać w prawie każdym środowisku, islam jest najbardziej rozpowszechniony w regionach Somali (98,4%), Afar (95,3%) i Oromia (47,5%).
Judaizm.
Felaszowie znani jako "Czarni Żydzi" są długo izolowaną grupą afrykańskich Żydów, którzy żyli w Etiopii już od starożytności. Ich istnienie było nieznane w świecie zewnętrznym przez wiele lat, tak iż oni sami byli nieświadomi istnienia innych żydowskich grup spoza własnej społeczności. Stali się znani na Zachodzie w wieku XIX i XX. W 1975 roku zostali przyjęci jako Żydzi przez rząd izraelski. Potem poprzez Operację Mojżesz i Operację Salomon, przeprowadzone w 1984 i 1991, przetransportowano drogą powietrzną zdecydowaną większość ludności żydowskiej z Etiopii do Izraela, gdzie istnieje obecnie populacja 150.000 "Czarnych Żydów". Mała społeczność żydowska nadal istnieje w Etiopii, choć składa się głównie z Falash Mura (22.000) i etiopskich Żydów, którzy nawrócili się na chrześcijaństwo w przeszłości i jako tacy, nie zostali uznani za Żydów przez państwo Izrael.
Animizm.
Szacuje się według spisu z 2007 roku, że 2,6% populacji Etiopii wyznaje tradycyjne wierzenia animistyczne (spadek z 4,6% w 1994 r.). Największa liczba wyznawców tradycyjnych wierzeń jest w SNNPR (około 993.000 ludzi) i Oromia (895.000).
Bahaizm.
Bahaizm w Etiopii ma swoje początki w 1916 roku, kiedy to 'Abdu'l-Bahá, założyciel bahaizmu pisał listy w celu zachęcenia do przyjęcia religii. Bahaizm przyszedł do Etiopii z Egiptu i został wprowadzony w 1933 roku. Rok później, w listopadzie 1934 roku, powstało pierwsze bahaistyczne Lokalne Zgromadzenie Duchowe w Addis Abebie. Według danych z 2005 roku szacuje się ok. 27.000 bahaistów
Rastafari.
Etiopia jest duchową ojczyzną ruchu Rastafari, którego wyznawcy uważają Etiopię za Syjon. Rastafari widzą cesarza Haile Selassie I, jak Jezusa, uważają go za wcielenie Boga. Cesarz sam jest etiopskim prawosławnym chrześcijaninem, który posiada również koncepcję Syjonu, chociaż inną do tej z ruchu Rastafari. Uważa Etiopię jako bastion chrześcijaństwa pośród muzułmanów i innych religii, wielki jak góra Syjon w Biblii. Góra Syjon jest również stosowana w odniesieniu do Aksum, starożytnej stolicy i centrum religijnego etiopskich prawosławnych chrześcijan.
Wolność religijna.
Wolność religijna jest gwarantowana przez konstytucję z 1995 roku, choć w niektórych miejscowościach, ta praktyka nie zawsze jest przestrzegana. Nie ma religii państwowej, jest zabronione tworzenie partii politycznych opartych na religii, a wszystkie grupy religijne są zobowiązane do zarejestrowania się (i do odnowienia swojej rejestracji raz na trzy lata). Przestępstwem w Etiopii jest podburzanie jednej religii ku drugiej. Istnieje pewne napięcie między członkami etiopskiego kościoła prawosławnego i chrześcijan protestanckich, jak również między kościołem prawosławnym a muzułmanami. Według Funduszu Barnaba, po sporze marca 2011 roku zostało podpalone 55 kościołów przez muzułmanów w Strefie Jimma.
Statystyki.
Dane statystyczne według książki Patricka Johnstona i Jasona Mandryka pt. „Operation World”, z 2010 roku, kiedy Etiopia liczyła 85 milionów mieszkańców:

</doc>
<doc id="2737464" url="https://pl.wikipedia.org/wiki?curid=2737464" title="U Ciebie w mieście 2">
U Ciebie w mieście 2



</doc>
<doc id="2737467" url="https://pl.wikipedia.org/wiki?curid=2737467" title="José María Albiñana">
José María Albiñana

José María Albiñana Sanz, (ur. 13 października 1883 w Enguera, zm. 23 sierpnia 1936 w Madrycie) – hiszpański polityk, twórca Nacjonalistycznej Partii Hiszpanii (PNE). Został zamordowany przez wojska republikańskie podczas wojny domowej w więzieniu Modelo w Madrycie. 

</doc>
<doc id="2737468" url="https://pl.wikipedia.org/wiki?curid=2737468" title="Alfred Jäck">
Alfred Jäck

Alfred Jäck (ur. 2 sierpnia 1911 w Allschwil, zm. 28 sierpnia 1953) – szwajcarski piłkarz, reprezentant kraju. 
Kariera klubowa.
Jäck przygodę z futbolem rozpoczął w młodzieżowej drużynie FC Basel. Po pierwszego zespołu został włączony w 1930. Rok później dołączył do Servette FC, w którym to rozegrał 28 spotkań w Nationallidze A. Od sezonu 1932/33 ponownie występował w koszulce FC Basel. Pierwszy sezon zakończył się największym sukcesem w karierze Jäck. Wraz z Basel zdobył pierwszy w historii klubu Puchar Szwajcarii. Przez 4 lata gry w Basel zagrał 79 spotkań, w których strzelił 37 bramek.
W 1936 wyjechał do Francji, gdzie grał najpierw w Olympique Lillois, a następnie w FC Mulhouse. W 1939 roku powrócił do FC Basel, w którym rok później zakończył karierę. Zginął w wypadku samochodowym 28 sierpnia 1953.
Kariera reprezentacyjna.
W reprezentacji Jäck zadebiutował 29 listopada 1931 w przegranym aż 1:8 meczu przeciwko reprezentacji Austrii. W 1934 Heini Müller, ówczesny selekcjoner reprezentacji Szwajcarii, powołał Jäcka na Mistrzostwa Świata. 
Podczas turnieju zagrał w spotkaniu ćwierćfinałowym z Czechosłowacją. Mecz zakończył się porażką "Helwetów" 2:3. Po raz ostatni w reprezentacji zagrał 3 maja 1936 w przegranym 0:2 spotkaniu z Hiszpanią. Łącznie Jäck w latach 1931–1936 wystąpił w 28 spotkaniach w drużynie narodowej Szwajcarii, w których strzelił 2 bramki.
Sukcesy.
FC Basel

</doc>
<doc id="2737472" url="https://pl.wikipedia.org/wiki?curid=2737472" title="Ryō Tateishi">
Ryō Tateishi

 – japoński pływak, brązowy medalista olimpijski.
Pierwszy ważny sukces odniósł w 2010 roku podczas Igrzysk Azjatyckich, kiedy to zdobył złoty medal na 100 m stylem klasycznym.
Na Letnich Igrzyskach Olimpijskich w 2012 roku w Londynie Tateishi zdobył brązowy medal na 200 m stylem klasycznym.

</doc>
<doc id="2737473" url="https://pl.wikipedia.org/wiki?curid=2737473" title="Cristian Alberto Pellerano">
Cristian Alberto Pellerano



</doc>
<doc id="2737474" url="https://pl.wikipedia.org/wiki?curid=2737474" title="Krzysztof Latawiec">
Krzysztof Latawiec

Krzysztof Marian Latawiec (ur. 1976) – polski historyk, archiwista i genealog z Tarnobrzega.
Życiorys.
Absolwent Szkoły Podstawowej nr 8 im. Stanisława Piętaka i Liceum Ogólnokształcącego im. Mikołaja Kopernika w Tarnobrzegu. W 2000 r. ukończył studia magisterskie z historii na Uniwersytecie Marii Curie-Skłodowskiej w Lublinie. W 2004 r. uzyskał stopień doktora nauk humanistycznych w zakresie historii nowożytnej na Wydziale Humanistycznym UMCS, za pracę: "Społeczność rosyjska na terenie guberni lubelskiej w latach 1864–1915". Od 2004 r. zatrudniony w Zakładzie Historii Krajów Europy Wschodniej Instytutu Historii UMCS w Lublinie na stanowisku adiunkta.
Zajmuje się w swych badaniach naukowych kwestią obecności Rosjan w Królestwie Polskim (administracja, armia, Cerkiew) oraz Polaków w imperium Romanowów.
W 2015 uzyskał stopień doktora habilitowanego nauk humanistycznych (specjalność: historia) na podstawie pracy habilitacyjnej "Rosyjska straż graniczna w Królestwie Polskim w latach 1851–1914".

</doc>
<doc id="2737475" url="https://pl.wikipedia.org/wiki?curid=2737475" title="Célio Ferreira dos Santos">
Célio Ferreira dos Santos

Célio, właśc. Célio Ferreira dos Santos (ur. 20 lipca 1987, w Paracatu, w stanie Minas Gerais, Brazylia) - brazylijski piłkarz, grający na pozycji obrońcy.
Kariera piłkarska.
Kariera klubowa.
Wychowanek klubu União Recreativa dos Trabalhadores. W 2006 rozpoczął karierę piłkarską w klubie Ferroviário Fortaleza, skąd przeszedł do Ponte Preta. W 2008 został wypożyczony do São Bento, a w 2009 do Cascavel. W 2009 został piłkarzem klubu Vila Aurora. W marcu 2010 został zaproszony do chińskiego klubu Shaanxi Zhongjian Chanba. Latem 2011 przeniósł się do mołdawskiej Dacii Kiszyniów. W lipcu 2012 podpisał 4-letni kontrakt z Tawrią Symferopol. Po rozformowaniu klubu w maju 2014 opuścił Krym.

</doc>
<doc id="2737476" url="https://pl.wikipedia.org/wiki?curid=2737476" title="Nikołaj Orłow">
Nikołaj Orłow

Nikołaj Orłow (ros. Николай Орлов) – rosyjski zapaśnik walczący w stylu klasycznym. Wicemistrz olimpijski z Londynu z 1908 roku.

</doc>
<doc id="2737479" url="https://pl.wikipedia.org/wiki?curid=2737479" title="Aleksandr Pietrow (zapaśnik)">
Aleksandr Pietrow (zapaśnik)

Aleksandr Pietrowicz Pietrow, ros. Александр Петрович Петров (ur. 23 września 1876 w Jelcu, zm. w lutym 1941 w Leningradzie) – rosyjski zapaśnik walczący w stylu klasycznym. Wicemistrz olimpijski z Londynu z 1908 roku.

</doc>
<doc id="2737482" url="https://pl.wikipedia.org/wiki?curid=2737482" title="Kameralny Chór Misericordia">
Kameralny Chór Misericordia

Kameralny Chór Misericordia (właściwie Kameralny Chór Misericordia Parafii pw. Miłosierdzia Bożego we Wrocławiu), kameralny chór mieszany.
Historia.
Kameralny Chór Misericordia powstał w 2007 roku z inicjatywy wrocławskiego dyrygenta Aleksandra Piechaczka (absolwent Akademii Muzycznej im. K. Lipińskiego we Wrocławiu w klasie dyrygentury chóralnej prof. Haliny Bobrowicz i w klasie dyrygentury symfonicznej prof. Marka Pijarowskiego). Chór działa przy parafii Miłosierdzia Bożego we Wrocławiu, w której uświetnia śpiewem liturgie oraz kościelne uroczystości. Poza tym chór od początku istnienia prowadzi działalność koncertową we Wrocławiu oraz w miejscowościach Dolnego Śląska. W 2010 r. zostało utworzone Stowarzyszenie Chóralne Misericordia, którego celem jest pomoc dyrygentowi w obrębie organizacji koncertów i obozów chóralnych. Co roku zespół organizuje obozy chóralne. W tym czasie jego członkowie integrują się oraz pracują nad repertuarem.
Budowa zespołu.
Misericordia jest zespołem amatorskim. Mogą występować w nim osoby, które wyrażą na to chęć, bez względu na wiek, zawód czy płeć. Chór, jak wiele innych chórów mieszanych, składa się z czterech głównych sekcji wokalnych – sopran, alt, tenor i bas. Każda z partii może śpiewać unisono, jak i być podzielona na kilka samodzielnych partii.

</doc>
<doc id="2737483" url="https://pl.wikipedia.org/wiki?curid=2737483" title="Georges Aeby">
Georges Aeby

Georges Aeby (ur. 21 września 1913 we Fribourgu, zm. 15 grudnia 1999) – piłkarz szwajcarski grający na pozycji napastnika. W reprezentacji Szwajcarii rozegrał 39 meczów i strzelił 13 bramek. Jego brat, Paul Aeby, także występował w kadrze narodowej.
Kariera klubowa.
Karierę piłkarską rozpoczął w klubie FC Biel-Bienne. Zadebiutował w nim w sezonie 1930/1931. W 1933 roku odszedł do Servette FC. W sezonach 1933/1934 oraz 1939/1940 wywalczył z Servette dwa tytuły mistrza Szwajcarii.
W 1942 roku przeszedł do FC Lausanne-Sport. Grał w nim do końca sezonu 1948/1949. W sezonie 1943/1944 wywalczył z klubem z Lozanny mistrzostwo Szwajcarii. W tym samym sezonie zdobył też Puchar Szwajcarii. W latach 1949–1952 grał w zespole Urania Genève Sport. W nim też zakończył swoją karierę.
Kariera reprezentacyjna.
W reprezentacji Szwajcarii zadebiutował 17 marca 1936 w przegranym 0:1 towarzyskim meczu z Irlandią, rozegranym w Dublinie. W 1938 roku został powołany do kadry na mistrzostwa świata we Francji. Na tym turnieju zagrał w dwóch meczach: w 1/8 finału z Niemcami (1:1, a następnie 4:2). Od 1936 do 1946 roku rozegrał w kadrze narodowej 39 meczów, w których strzelił 13 goli.

</doc>
<doc id="2737484" url="https://pl.wikipedia.org/wiki?curid=2737484" title="Podnoszenie ciężarów na Letnich Igrzyskach Olimpijskich 2012 – waga do 56 kg mężczyzn">
Podnoszenie ciężarów na Letnich Igrzyskach Olimpijskich 2012 – waga do 56 kg mężczyzn

Rywalizacja mężczyzn w podnoszeniu ciężarów w kategorii do 56 kilogramów była jedną z konkurencji rozgrywanych podczas XXX Igrzysk Olimpijskich w Londynie. 
Zawody odbywały się 29 lipca w ExCeL.
Rekordy.
Tabela przedstawia rekordy olimpijskie oraz świata w tej konkurencji.

</doc>
<doc id="2737486" url="https://pl.wikipedia.org/wiki?curid=2737486" title="Konflikt etniczny w Macedonii (2012)">
Konflikt etniczny w Macedonii (2012)

Konflikt etniczny w Macedonii – seria zajść i starć na tle etnicznym pomiędzy Albańczykami a Macedończykami w Macedonii trwających od 14 stycznia 2012 do 11 maja 2012.
Incydenty religijne.
14 stycznia część społeczności muzułmańskiej poddała krytyce ubiory etnicznych Macedończyków podczas dorocznego karnawału w Vevčani. 30 stycznia nieznani sprawcy podpalili salkę spotkań przy cerkwi w wiosce Labunishta nieopodal miasta Struga.
Starcia etniczne.
28 lutego w mieście Gostiwar policjant zastrzelił podczas kłótni dwóch Albańczyków.
7 marca w Skopje pobitych zostało pięć osób. 9 marca przez kraj przetoczyła się fala protestów.
10 marca kilka aktów przemocy odnotowano w Skopje i Tetowo. W Skopje grupa młodzieży pobiła 66-letniego mężczyznę, a na rzece Wardar spalono drewniany most. W mieście Tetowo pobito 16-letnią dziewczynę oraz zaatakowano policjanta. Pięć osób aresztowano.
12 kwietnia niedaleko stolicy kraju zabitych zostało czterech młodych mężczyzn. Wkrótce potem odnaleziono zwłoki kolejnej osoby będącej najprawdopodobniej świadkiem zdarzenia. Czynności policyjne wykazały, że byli to Macedończycy, a wkrótce potem przez kraj przetoczyła się fala antyalbańskich protestów.
Protesty Macedończyków.
Przez kraj wielokrotnie przetoczyła się fala protestów. W Skopje i w Smiljkovci podczas ich trwania doszło do aktów przemocy. W stolicy manifestację zorganizowała młodzież chcąca przejść dzielnicą Saraj, gdzie Albańczycy stanowią zdecydowaną większość. Protestujących zatrzymała policja, a pomiędzy stronami doszło do dziesięciominutowego starcia. Protestujący krzyczeli „Dobry Albańczyk to martwy Albańczyk!” i „Komory gazowe dla Albańczyków!”.
Kolejna duża manifestacja miała miejsce w mieście Bitola, gdzie zgromadzeni przemaszerowali ulicą Širok Sokak. Protest został zorganizowany przez Čkembari.
Protesty Albańczyków.
4 maja 1,5-3 tys. Albańczyków protestowało w stolicy kraju (Skopje), domagając się uwolnienia aresztowanych rodaków. Manifestanci wykrzykiwali hasła „Bóg jest jeden”, „Allah jest wielki”, „Śmierć chrześcijanom” oraz wiele innych oraz posiadali symbole Al-Ka’idy. Kamieniami obrzucono patrole policyjne oraz zdewastowano przystanek autobusowy. Shukri Alia – będący na czarnej liście UE i poszukiwany przez macedońską policję – zmierza do organizacji kolejnych protestów. Policja uważa, że ukrywa się w Kosowie.
11 maja 5-10 tys. Albańczyków protestowało przed budynkami rządowymi w Skopje. Manifestanci wymachiwali flagami narodowymi i czarną flagą Dżihadu, wykrzykując hasła „Muzułmanie nie są terrorystami”, „Nie jesteśmy terrorystami, jesteśmy muzułmanami”, „Wielka Albania”, „Mordercy” i „Śmierć chrześcijanom”. Podczas protestu sześciu policjantów oraz jeden operator telewizyjny zostali ranni. Wybito również szyby w urzędach i sądach. Niesiono także transparent informujący, że to Serbowie i Macedończycy są odpowiedzialni za masakrę w Smiljkovci.

</doc>
<doc id="2737488" url="https://pl.wikipedia.org/wiki?curid=2737488" title="Darren Braithwaite">
Darren Braithwaite

Darren Devere Braithwaite (ur. 20 stycznia 1969 w Londynie) – brytyjski lekkoatleta, specjalizujący się w biegach sprinterskich, uczestnik letnich igrzysk olimpijskich w Atlancie (1996).

</doc>
<doc id="2737490" url="https://pl.wikipedia.org/wiki?curid=2737490" title="Cieniawa (wzniesienie, Gdańsk)">
Cieniawa (wzniesienie, Gdańsk)

Cieniawa – wzniesienie o wysokości 110,6 m n.p.m. położone w woj. pomorskim na obszarze miasta Gdańska, w dzielnicy Brętowo, na terenie Trójmiejskiego Parku Krajobrazowego.
Nazwę "Cieniawa" wprowadzono w 1949 roku, zastępując poprzednią urzędową nazwę byłego Wolnego Miasta Gdańska "Wald Berg". Związana z dawną nazwą może być nazwa ulicy Leśna Góra, znajdującej się na obszarze leżącego w tej samej dzielnicy osiedla Niedźwiednik, którego granice przebiegają w odległości ok. 400 m na północ i wschód od wzniesienia.
Na południe od wzniesienia Cieniawa, w odległości ok. 150 m, przebiega ul. Słowackiego. W pobliżu znajduje się Rezerwat przyrody Wąwóz Huzarów.

</doc>
<doc id="2737493" url="https://pl.wikipedia.org/wiki?curid=2737493" title="Vanguard TV3">
Vanguard TV3

Vanguard TV3 – niedoszły pierwszy amerykański sztuczny satelita Ziemi. Był on podobny do satelity Vanguard 1 wystrzelonego w 1958. Miał być wykorzystany do orbitalnego testu 3-stopniowej rakiety Vanguard, a potem do testów wyposażenia na orbicie okołoziemskiej. Były również plany wykorzystania satelity do prowadzenia obserwacji geodezyjnych z orbity. Miał być amerykańską odpowiedzią na Sputnika.
Misja.
Aluminiową kulę wielkości grapefruita wyprodukowano w Naval Research Laboratory w Waszyngtonie (specjalne superczyste laboratorium, gdzie ją wykonano, nazywano „Salą Balową”). W jej wnętrzu umieszczono baterie, ogniwa słoneczne i dwa nadajniki radiowe. Trójczłonowa rakieta TV-3 początkowo zgodnie z nazwą była przeznaczona właśnie do celów testowych, lecz pod naciskiem wydarzeń bieżących „test” został przyspieszony o kilka miesięcy i przekształcony w faktyczną próbę wystrzelenia satelity.
Rakieta Vanguard nie była dotychczas sprawdzona w locie (jako wieloczłonowa). Pierwszy test dotyczył w istocie jednoczłonowego Vikinga ze stożkowym dziobem, w drugim rakieta miała tylko dwa człony. W trzecim udanym teście wypróbowano jedynie jednostkę napędową pierwszego członu. Nikt z pracowników programu nie miał pojęcia, jak przebiegnie lot Vanguarda ze wszystkimi trzema członami. Kiedy rakietę Vanguard dostarczono w połowie października 1957 roku na Cap Canaveral, znaleziono pęknięcie w jednym z silników. Po wymianie silnika, w listopadzie rakieta określona jako Test Vehicle-3 została przetransportowana na odległą o ponad siedem kilometrów platformę startową 18-A w Missile Row, gdzie umieszczono ładunek. Kierownictwo misji nie było pewne powodzenia przedsięwzięcia.
Długo oczekiwany start zaplanowano na 4 grudnia 1957 roku. Chociaż pociski rakietowe testowano na przylądku Canaveral od lata 1950 roku, 4 grudnia nastąpiła faktycznie publiczna premiera kompleksu nazwanego Poligon Doświadczalny Dalekiego Zasięgu przy Patrick Air Force Base. Stany Zjednoczone ulokowały w nim nadzieję na udowodnienie całemu światu, że nauka i technika „wolnego świata” nie ustępuje tej komunistycznej. Presja społeczna i polityczna była ogromna. Relacja z przylądka Canaveral była transmitowana na żywo w telewizji. Nad przylądkiem przeszedł front atmosferyczny; wiał wiatr z prędkością czterdziestu ośmiu kilometrów na godzinę. Zamarzł zawór w przewodach z ciekłym tlenem głównego silnika. O godzinie 22:30 czasu lokalnego poinformowano, że zawieszono przygotowania do startu. Jako oficjalny powód przełożenia startu podano silny wiatr. Wyznaczono kolejny termin startu – piątek, 6 grudnia 1957 roku. 
6 grudnia 1957 rakieta wynosząca satelitę rozpoczęła wznoszenie, jednak wskutek utraty siły ciągu w drugiej sekundzie po zapłonie, po osiągnięciu wysokości około 1 metra, spadła z powrotem na platformę i eksplodowała. Automatyczna instalacja gaśnicza zalała platformę startową, która z początku zamieniała się w parę, ale po chwili platforma się ochłodziła, a płomienie zgasły.
Satelita przetrwał eksplozję. Wypadł z dziobowej części rakiety, toczył się po ziemi podskakując i zatrzymał się wreszcie na pokrytym szczątkami rumowisku. Nie przestawał nadawać sygnałów radiowych, dopóki technicy nie otworzyli go i nie wyłączyli nadajnika.
Satelitę można oglądać w jednym z waszyngtońskich muzeów. Eksplozja rakiety wywołała ogólnonarodowe przygnębienie.
Nieudany start spowodował opłakane skutki, firma Martin Company (producent rakiety Vanguard) zawiesiła wszystkie udziały na giełdzie nowojorskiej, a media nadały temu wydarzeniu specyficzne nazwy nawiązujące do radzieckiego satelity Sputnik 1: m.in. "Flopnik" ["Daily Herald" (od słów "flop" – po angielsku „klapa”– i sputnik)], "Kaputnik" ("Daily Express") i "Phutnik (Daily Mirror)". Niemieckie dzienniki ukuły określenie "Spätnik" – „Spóźnik”. Francuzi złośliwie proponowali, aby Vanguard zmienił nazwę na Ariergarda. Dziennikarze krajowej i zagranicznej prasy prześcigali się w pomysłach na przezwiska dla satelity. "Splatnik", "Stallnik", "Sputternik", "Dudnik", "Puffnik", "Oopsnik", "Goofnik" – to nagłówki krajowych i międzynarodowych gazet (od słów "splat" – "klapa", "stall" – "stracić sterowność"; "sputter" – "charkot"; "dud" – "bubel"; "puff" – "dymek"; "oops" – "ojej"; "goof" – "głupi błąd" i "sputnik")). 
Technicy, którym powierzono śledztwo, pozbierali kawałki wraku znajdujące się na platformie i wyłowione przez nurków z płytkich wód przybrzeżnych. Niektóre elementy zachowały się w całości – trzeci człon, satelita i zbiornik ciśnieniowy. Z czasem hipotezy dotyczące przyczyn katastrofy skupiły się na wyprodukowanych przez Glenn L. Martin Company zbiornikach paliwa i ich współpracy z silnikiem pierwszego stopnia wykonanym w General Electric. Uznano, że ogień powstał w urządzeniu do wtrysku paliwa w silnik, by następnie wskutek błędu konstrukcyjnego rozprzestrzenić się na cały układ paliwowy. Producent silników odrzucił te interpretacje. Jego zdaniem to robotnicy od Martina obluzowali przewody doprowadzające paliwo, używając ich podczas montażu rakiety jako szczebli drabiny. Ostatecznie ogłoszono, że przyczyna wypadku jest „niemożliwa do ustalenia”, jednak sporny element zwrócono do General Electric z zaleceniem jego przerobienia. 
Test TV 3 zakończył się porażką, ale stojący za nim program Vanguard o budżecie w wysokości stu dziesięciu milionów dolarów był aktywny. Administracja zainwestowała w Vanguarda zbyt wiele kapitału finansowego jak i politycznego, by odciąć mu dopływ gotówki z powodu jednego nagłośnionego niepowodzenia. NASA zdecydowała, że kolejna próba wystrzelenia pierwszego amerykańskiego satelity będzie bardziej dyskretna. Poza tym program został niezmieniony. W dalszym ciągu cieszył się wyższym statusem niż program Explorer ABMA, a w czwartek 23 stycznia 1958 dostał ostatnią szansę pokonania armii w wyścigu w kosmos. Jednak 26 stycznia 1958 roku start został odwołany. Również kolejna próba startu satelity w ramach programu Vanguard w dniu 5 lutego 1958 roku zakończył się eksplozją w 57. sekundzie lotu.
Fiasko misji nie zmniejszyło zainteresowania opinii publicznej Stanów Zjednoczonych rakietami. Przeciwnie, gazety i czasopisma nieprzerwanie publikowały materiały o tematyce kosmicznej. Zapanowała moda na budowanie modeli; kupując gotowe lub konstruując je we własnym zakresie. Według danych armii amerykańskiej, w ciągu roku po locie Sputnika 1 powstało ponad 1400 klubów rakietowych.

</doc>
<doc id="2737495" url="https://pl.wikipedia.org/wiki?curid=2737495" title="Vanguard 1A">
Vanguard 1A



</doc>
<doc id="2737496" url="https://pl.wikipedia.org/wiki?curid=2737496" title="Kossi Efoui">
Kossi Efoui

Kossi Efoui (ur. 1962 w Anfoin) – togijski pisarz i dramaturg (tworzący w języku francuskim).
Studiował filozofię na uniwersytecie w swoim kraju. Brał udział w protestach studenckich i w obawie przed represjami władzy wyemigrował do Francji. Jako pisarz debiutował w 1989 sztuką teatralną "Le Carrefour". Pierwszą powieść "La Polka" opublikował w 1998 roku. Jest również autorem opowiadań. Na język polski przetłumaczono jego jedną książkę, powieść "Solo d'un revenant" z 2009. "Witajcie, powracające widma" rozgrywają się w fikcyjnym afrykańskim państwie tuż po zakończeniu wojny domowej. 

</doc>
<doc id="2737497" url="https://pl.wikipedia.org/wiki?curid=2737497" title="Paul Aeby">
Paul Aeby

Paul Aeby (ur. 10 września 1910 we Fribourgu, zm. ?) – szwajcarski piłkarz grający na pozycji napastnika. W reprezentacji Szwajcarii rozegrał 20 meczów i strzelił 4 bramki. Jego brat, Georges Aeby, także występował w kadrze narodowej.
Kariera klubowa.
Karierę piłkarską Aeby rozpoczął w klubie BSC Young Boys. Występował w nim do końca sezonu 1938/1939. W 1939 roku przeszedł do FC Grenchen, a w 1946 roku został zawodnikiem FC Bern 1894, w którym w 1947 roku zakończył karierę.
Kariera reprezentacyjna.
W reprezentacji Szwajcarii Aeby zadebiutował 5 kwietnia 1936 roku w przegranym 1:2 towarzyskim meczu z Włochami, rozegranym w Zurychu. W 1938 roku został powołany do kadry na mistrzostwa świata we Francji. Na tym turnieju był rezerwowym i nie rozegrał żadnego meczu. Od 1936 do 1946 roku rozegrał w kadrze narodowej 20 meczów, w których strzelił 4 gole.

</doc>
<doc id="2737498" url="https://pl.wikipedia.org/wiki?curid=2737498" title="Martin Nash">
Martin Nash

Martin Nash (ur. 27 grudnia 1975 w Reginie) – kanadyjski piłkarz występujący na pozycji pomocnika. Brat koszykarza Steve'a Nasha.
Kariera klubowa.
Nash karierę rozpoczynał w 1995 roku w Vancouver 86ers z A-League. W 1996 roku przeszedł do angielskiego klubu Stockport County z Division Two. W 1997 roku awansował z nim do Division One. Tam ze Stockport grał przez rok. W 1998 roku wrócił do Kanady, gdzie został graczem futsalowego Edmonton Drillers. Spędził tam sezon 1998/1999.
W 1999 roku Nash ponownie trafił do Vancouver 86ers. Jednak jeszcze w tym samym roku przeniósł się do angielskiego Chester City z Division Three. W 2000 roku odszedł do amerykańskiego klubu Rochester Raging Rhinos. W sezonach 2000 oraz 2001 wywalczył z nim mistrzostwo rozgrywek A-League.
W 2002 roku Nash po raz trzeci wyjechał do Anglii, tym razem, by grać w tamtejszym Macclesfield Town z Division Three. Po zakończeniu sezonu 2002/2003 wrócił jednak do Kanady, gdzie podpisał kontrakt z Montrealem Impact. Spędził tam jeden sezon. Następnie grał w futsalowym Dallas Sidekicks, a w 2004 roku został graczem zespołu Vancouver Whitecaps, w którym grał już gdy ten nosił nazwę Vancouver 86ers. W 2005 roku rozpoczął z nim starty w USL First Division. W latach 2006 oraz 2008 zdobył z nim mistrzostwo tych rozgrywek. W 2010 roku zakończył karierę.
Kariera reprezentacyjna.
W reprezentacji Kanady Nash zadebiutował 6 kwietnia 1997 roku w zremisowanym 0:0 meczu eliminacji Mistrzostw Świata 1998 z Salwadorem. W 2000 roku po raz pierwszy wziął udział w Złotym Pucharze CONCACAF. Rozegrał na nim 3 spotkania: z Meksykiem (1:1, 2:1 po dogrywce), Trynidadem i Tobago (1:1) i Kolumbia (2:0), a Kanada została zwycięzcą turnieju.
W 2003 roku ponownie znalazł się w drużynie na Złoty Puchar CONCACAF. Wystąpił na nim w pojedynkach z Kostaryką (1:0) i Kubą (0:2), a Kanada odpadła z turnieju po fazie grupowej.
W 2007 roku Nash po raz ostatni został powołany do kadry na Złoty Puchar CONCACAF. Zagrał na nim w meczach z Kostaryką (2:1), Gwadelupą (1:2), Gwatemalą (3:0) i Stanami Zjednoczonymi (1:2), a Kanada zakończyła turniej na półfinale.
W latach 1997-2008 w drużynie narodowej Nash rozegrał 38 spotkań i zdobył 2 bramki.

</doc>
<doc id="2737499" url="https://pl.wikipedia.org/wiki?curid=2737499" title="Wiktor Kuszcz">
Wiktor Kuszcz

Wiktor Maksymowycz Kuszcz (, ur. w Aleksandrowsku, zm. 21 listopada 1942 w Warszawie) – oficer ukraiński w stopniu generała-chorążego Armii Ukraińskiej Republiki Ludowej, szef oddziału operacyjnego sztabu Armii URL, działacz ukraińskiej emigracji politycznej.
Życiorys.
Ukończył szkołę piechoty w Odessie. W składzie 15 pułku piechoty Armii Imperium Rosyjskiego uczestniczył w wojnie rosyjsko-japońskiej 1904-1905. Odznaczony dwoma orderami za odwagę na polu bitwy. W 1912 ukończył Mikołajewską Akademię Sztabu Generalnego. W czasie I wojny światowej był oficerem sztabowym do zleceń 4 Syberyjskiego Korpusu Armijnego w stopniu pułkownika.
W armii ukraińskiej od sierpnia 1918. W okresie Hetmanatu naczelnik Oddziału I kwatermistrzostwa Sztabu Generalnego, szef sztabu 13 dywizji piechoty. W Ukraińskiej Republice Ludowej od stycznia 1919 naczelnik wydziału organizacyjnego Sztabu Generalnego, szef wywiadu Armii Czynnej URL, szef sztabu Korpusu Zaporoskiego, Grupy Zaporoskiej i generalnego kwatermistrzostwa Zarządu Sztabu Generalnego. W 1920 awansowany do stopnia generała-chorążego.
Po zakończeniu wojny polsko-bolszewickiej internowany wraz z żołnierzami Armii Ukraińskiej Republiki Ludowej w obozie Kalisz-Szczypiorno, przekształconym później w stanicę ukraińską. Od 1923 wydawca i redaktor naczelny naukowo-wojskowego pisma "Tabor" (1923-1927 wydawany w Kaliszu, od 1927 do agresji III Rzeszy i ZSRR na Polskę w 1939 w Warszawie).
Po przewrocie majowym i dojściu do władzy Józefa Piłsudskiego prezydent Ukraińskiej Republiki Ludowej na uchodźstwie Andrij Liwicki i generał armii URL Wołodymyr Salśkyj wystosowali 4 sierpnia 1926 na ręce Piłsudskiego memorandum, w którym proszono o możliwość pełnej aktywizacji ukraińskiego wychodźstwa na polu polityczno-wojskowym. Nota spotkała się z przychylnym stosunkiem Piłsudskiego i w konsekwencji na przełomie 1926/27 odbyły się rozmowy polityczne z emigracyjnymi władzami URL. Ze strony polskiej uczestniczyli w nich Juliusz Łukasiewicz, naczelnik Wydziału Wschodniego Ministerstwa Spraw Zagranicznych i Tadeusz Hołówko. W rezultacie rozmów 28 lutego 1927 utworzono w Polsce tajną komórkę przy sztabie ministra spraw wojskowych (którym był Józef Piłsudski), złożoną z oficerów ukraińskich i działającą jako Sztab Wojskowo-Powstańczy Armii Ukraińskiej Republiki Ludowej. Sztab działał do 1939 roku, a jego szefem był początkowo gen. Wiktor Kuszcz, a następnie gen. Pawło Szandruk. Od roku 1928, w ramach tych działań rozpoczęto przyjmowanie do służby w Wojsku Polskim ukraińskich oficerów kontraktowych.
Generał Wiktor Kuszcz był krótko pierwszym szefem tajnego Sztabu Wojskowo-Powstańczego Armii URL przy sztabie ministra spraw wojskowych, następnie do 1939 członkiem tego sztabu i członkiem ukraińskiej komisji rekrutacyjnej typującej oficerów ukraińskich do służby jako oficerów kontraktowych w Wojsku Polskim, zgodnie z tajnym porozumieniem polsko-ukraińskim z 1927 r.
Część tajna współpracy obejmowała sporządzenie planów organizacji i mobilizacji armii ukraińskiej, jako sojusznika Polski, w przypadku wojny polsko-sowieckiej. Został sporządzony, w porozumieniu z polskim Sztabem Głównym plan mobilizacyjny wojska ukraińskiego, w oparciu o emigrantów i Ukraińców zamieszkałych w Polsce. Ze strony polskiej współpracę nadzorowali generałowie: Wacław Stachiewicz, Julian Stachiewicz, Tadeusz Kutrzeba.
Zmarł w Warszawie. Pochowany na cmentarzu prawosławnym na warszawskiej Woli.

</doc>
<doc id="2737501" url="https://pl.wikipedia.org/wiki?curid=2737501" title="Generał-chorąży">
Generał-chorąży



</doc>
<doc id="2737502" url="https://pl.wikipedia.org/wiki?curid=2737502" title="Zgromadzenie Narodowe (Serbia)">
Zgromadzenie Narodowe (Serbia)



</doc>
<doc id="2737504" url="https://pl.wikipedia.org/wiki?curid=2737504" title="Lauro Amadò">
Lauro Amadò

Lauro Amadò (ur. 3 marca 1912 w Lugano, zm. 6 czerwca 1971) – szwajcarski piłkarz występujący na pozycji napastnika, reprezentant Szwajcarii w latach 1935–1948, trener piłkarski.
Kariera klubowa.
Karierę piłkarską rozpoczął w klubie FC Lugano. Zadebiutował w nim w sezonie 1930/31, w którym zdobył z Lugano Puchar Szwajcarii. W 1932 roku odszedł do Servette FC, a w 1934 roku wrócił do Lugano. Grał w nim do końca sezonu 1939/40. W sezonie 1937/38 wywalczył z tym zespołem mistrzostwo Szwajcarii.
W 1940 roku Amadò został zawodnikiem Grasshopper Club Zürich. W latach 1942, 1943 i 1945 zostawał z nim mistrzem kraju. Z klubem z Zurychu zdobył też cztery krajowe puchary w latach 1941, 1942, 1943 i 1946. W sezonach 1942/43 i 1946/47 zostawał królem strzelców szwajcarskiej ligi (strzelił odpowiednio 31 i 19 goli). Swoją karierę zakończył w 1949 roku.
Kariera reprezentacyjna.
W reprezentacji Szwajcarii Amadò zadebiutował 27 stycznia 1935 roku w przegranym 0:4 towarzyskim meczu z Niemcami, rozegranym w Stuttgarcie. W 1938 roku został powołany do kadry na mistrzostwa świata we Francji. Na tym turnieju rozegrał trzy mecze: w 1/8 finału z Niemcami (1:1 i 4:2) oraz w ćwierćfinale z Węgrami (0:2). Od 1935 do 1948 roku rozegrał w kadrze narodowej 54 mecze, w których strzelił 21 goli.

</doc>
<doc id="2737509" url="https://pl.wikipedia.org/wiki?curid=2737509" title="Aleksiej Szwied">
Aleksiej Szwied

Aleksiej Wiktorowicz Szwied (ur. 16 grudnia 1988 w Biełgorodzie) – rosyjski koszykarz, grający na pozycji rzucającego obrońcy lub rozgrywającego. Obecnie zawodnik CSKA Moskwa.
23 sierpnia 2014 w ramach wymiany zawodników między trzema klubami przeszedł z Minnesoty Timberwolves do Philadelphia 76ers (w wymianie brała jeszcze udział drużyna Cleveland Cavaliers).
Zawodnik reprezentacji Rosji na turnieju olimpijskim w Londynie, gdzie zdobył brązowy medal, wygrywając z reprezentacją Argentyny 81:77.
16 lipca 2015 podpisał trzyletnią umowę z zespołem Chimek Moskwa.
Pochodzi z koszykarskiej rodziny. Jest synem trenera koszykarskiego Wiktora Szwieda, który w przeszłości (1995/96) prowadził klub Wisły Kraków, bratem koszykarki Jewgieniji Nikonowej (Odra Brzeg – 1992–1994, Wisła Kraków – 1994–2000) oraz szwagrem koszykarza Andrieja Nikonowa.
13 lipca 2021 został po raz kolejny w karierze zawodnikiem CSKA Moskwa.

</doc>
<doc id="2737510" url="https://pl.wikipedia.org/wiki?curid=2737510" title="Matías Alustiza">
Matías Alustiza

Gustavo Matías „Chavo” Alustiza (ur. 31 maja 1984 w Azul) – argentyński piłkarz z obywatelstwem meksykańskim występujący na pozycji napastnika, obecnie zawodnik meksykańskiej Puebli.
Kariera klubowa.
Alustiza rozpoczynał swoją karierę piłkarską w skromnym, czwartoligowym klubie Club Ramón Santamarina z siedzibą w Tandil, w którego barwach występował bez większych sukcesów przez dwa lata, będąc jednak czołowym strzelcem ekipy. Jego udane występy zaowocowały transferem do występującego na zapleczu najwyższej klasy rozgrywkowej zespołu Chacarita Juniors ze stołecznego Buenos Aires, gdzie od razu został kluczowym graczem formacji ofensywnej i wyróżniającym się graczem w rozgrywkach drugoligowych. Po upływie półtora roku, w styczniu 2008, udał się na wypożyczenie do hiszpańskiego drugoligowca Albacete Balompié, w którego barwach spędził sześć miesięcy, często pełniąc rolę rezerwowego i plasując się ze swoją drużyną w środku tabeli. Po powrocie do Chacarita wciąż był jednym z najskuteczniejszych napastników drugiej ligi argentyńskiej i na koniec rozgrywek 2008/2009 awansował ze swoim zespołem na najwyższy szczebel ligowy. W argentyńskiej Primera División zadebiutował 22 sierpnia 2009 w przegranym 1:2 spotkaniu z Tigre, zaś premierowe gole strzelił osiem dni później w przegranej 3:4 konfrontacji z River Plate, dwukrotnie wpisując się na listę strzelców.
Wiosną 2010 Alustiza został wypożyczony do hiszpańskiego Xerez CD, prowadzonego przez swojego rodaka Néstora Gorosito. W Primera División zadebiutował 7 lutego 2010 w przegranym 2:3 meczu z Athletikiem Bilbao, natomiast jedyną bramkę zdobył 4 kwietnia tego samego roku w zremisowanym 2:2 pojedynku ze Sportingiem Gijón. Ogółem w Xerez spędził pół roku, niemal wyłącznie w roli rezerwowego, a na koniec sezonu 2009/2010 zajął ostatnie miejsce w tabeli i spadł ze swoją ekipą do drugiej ligi. Bezpośrednio po tym powrócił do ojczyzny, na zasadzie wypożyczenia zasilając Arsenal de Sarandí, w którym bez większych sukcesów grał przez rok, również wyłącznie jako rezerwowy. W lipcu 2011 został piłkarzem ekwadorskiego Deportivo Quito, w którego barwach 23 lipca 2011 w wygranym 4:0 spotkaniu z Mantą zadebiutował w ekwadorskiej Serie A, wówczas także strzelając pierwszego gola. Od razu został czołowym zawodnikiem ligi i w sezonie 2011 wywalczył z ekipą Carlosa Ischii mistrzostwo Ekwadoru. W 2012 roku z ośmioma golami na koncie został natomiast królem strzelców najbardziej prestiżowych rozgrywek kontynentu – Copa Libertadores, dzieląc się tym tytułem z Neymarem.
W lipcu 2012 Alustiza wyjechał do Meksyku, przenosząc się do tamtejszego klubu Puebla FC. W tamtejszej Liga MX zadebiutował 20 lipca 2012 w przegranym 0:2 pojedynku z Tijuaną, od razu zostając podstawowym napastnikiem drużyny. Pierwsze gole w lidze meksykańskiej strzelił natomiast 3 sierpnia tego samego roku w zremisowanym 2:2 spotkaniu z Santosem Laguna, kiedy to dwukrotnie wpisał się na listę strzelców. W barwach Puebli spędził kolejne dwa lata, będąc jednym z czołowych napastników w rozgrywkach, po czym przeniósł się do wyżej notowanego zespołu CF Pachuca. Jego barwy reprezentował z kolei bez większych sukcesów przez sześć miesięcy, przeważnie jako podstawowy zawodnik, jednak na listę strzelców wpisywał się nieregularnie.
Wiosną 2015 Alustiza za 2,4 miliona dolarów został z powrotem odkupiony przez Pueblę. Tam już w pierwszym, wiosennym sezonie Clausura 2015 zdobył puchar Meksyku – Copa MX, zaś bezpośrednio po tym sukcesie został mianowany przez trenera Pablo Mariniego nowym kapitanem zespołu. W tym samym roku zdobył również z Pueblą krajowy superpuchar – Supercopa MX. W lipcu 2015 otrzymał meksykańskie obywatelstwo w wyniku kilkuletniego zamieszkiwania w tym kraju.

</doc>
<doc id="2737511" url="https://pl.wikipedia.org/wiki?curid=2737511" title="Juan Bravo Murillo">
Juan Bravo Murillo

Juan Bravo Murillo – hiszpański polityk, prawnik i ekonomista. Był przewodniczącym Rady Ministrów za panowania Izabeli II, co odpowiada dzisiejszemu stanowisku premiera.

</doc>
<doc id="2737514" url="https://pl.wikipedia.org/wiki?curid=2737514" title="Ryo Tateishi">
Ryo Tateishi



</doc>
<doc id="2737516" url="https://pl.wikipedia.org/wiki?curid=2737516" title="Marco Reda">
Marco Reda

Marco Reda (ur. 22 czerwca 1977 w Woodbridge) – kanadyjski piłkarz występujący na pozycji obrońcy.
Kariera klubowa.
Reda karierę rozpoczynał w 1996 roku w drużynie Winthrop Eagles z uczelni Winthrop University. W 1998 roku trafił do Toronto Lynx z A-League. Grał tam przez 5 sezonów, a w 2002 roku podpisał kontrakt z norweskim zespołem Sogndal Fotball. W Tippeligaen zadebiutował 28 lipca 2002 roku w wygranym 2:0 pojedynku z Vålerenga Fotball. 13 kwietnia 2003 roku w wygranym 2:1 spotkaniu ze Stabæk IF. W Sogndalu grał przez 3 sezony.
Na początku 2005 roku Reda odszedł do duńskiego klubu Aalborg BK. W Superligaen pierwszy mecz zaliczył 19 marca 2005 roku przeciwko Silkeborgowi (3:1). Przez 1,5 roku w barwach Aalborga rozegrał 20 spotkań. W 2006 roku wrócił do Sogndalu, gdzie spędził sezon 2006.
W 2007 roku Reda przeszedł do kanadyjskiego zespołu Toronto FC z MLS. Zadebiutował tam 8 kwietnia 2007 roku w przegranym 0:2 spotkaniu z CD Chivas USA. W Toronto grał przez jeden sezon. Następnie występował w zespołach USL First Division: Charleston Battery oraz Vancouver Whitecaps. W 2009 roku zakończył karierę.
Kariera reprezentacyjna.
W reprezentacji Kanady Reda zadebiutował 9 lutego 2005 roku w wygranym 1:0 towarzyskim meczu z Irlandią Północną. W 2007 roku został powołany do kadry na Złoty Puchar CONCACAF. Nie zagrał jednak na nim ani razu, a Kanada zakończyła turniej na półfinale.
W latach 2005-2008 w drużynie narodowej Reda rozegrał 7 spotkań i zdobył 1 bramkę.

</doc>
<doc id="2737520" url="https://pl.wikipedia.org/wiki?curid=2737520" title="Erwin Ballabio">
Erwin Ballabio

Erwin Ballabio (ur. 20 października 1918 w Bettlach, zm. 4 marca 2008 w Grenchen) – piłkarz szwajcarski grający na pozycji bramkarza. W reprezentacji Szwajcarii rozegrał 27 meczów.
Kariera klubowa.
Karierę piłkarską Ballabio rozpoczął w klubie FC Grenchen. Zadebiutował w nim w sezonie 1934/1935. Występował w nim niemal przez całą swoją karierę z przerwami na występy w: Lausanne Sports w sezonie 1940/1941 i w FC Thun w latach 1946-1948. W Grenchen występował do końca sezonu 1955/1956. W sezonach 1938/1939, 1939/1940 i 1941/1942 wywalczył z Grenchen wicemistrzostwo Szwajcarii.
Kariera reprezentacyjna.
W reprezentacji Szwajcarii Ballabio zadebiutował 12 lutego 1939 roku w wygranym 4:2 towarzyskim meczu z Portugalią, rozegranym w Lizbonie. Wcześniej, w 1938 roku, został powołany do kadry na mistrzostwa świata we Francji, na których był rezerwowym bramkarzem. Od 1939 do 1947 roku rozegrał w kadrze narodowej 27 meczów.
Kariera trenerska.
Po zakończeniu kariery piłkarskiej Ballabio został trenerem. W latach 1955-1965 prowadził FC Grenchen. W sezonie 1958/1959 doprowadził Grenchen do zdobycia Pucharu Szwajcarii i wywalczenia wicemistrzostwa kraju. W latach 1967-1969 był selekcjonerem reprezentacji Szwajcarii.

</doc>
<doc id="2737521" url="https://pl.wikipedia.org/wiki?curid=2737521" title="Gévrise Emane">
Gévrise Emane



</doc>
<doc id="2737529" url="https://pl.wikipedia.org/wiki?curid=2737529" title="Andreas Kuffner">
Andreas Kuffner

Andreas Kuffner (ur. 11 marca 1987) – niemiecki wioślarz. Złoty medalista olimpijski z Londynu.
Zawody w 2012 były jego pierwszymi igrzyskami olimpijskimi. Po medal sięgnął w rywalizacji ósemek. W 2011 został w tej konkurencji mistrzem świata.

</doc>
<doc id="2737532" url="https://pl.wikipedia.org/wiki?curid=2737532" title="Naprzemienne posiadanie piłki">
Naprzemienne posiadanie piłki

Zasada naprzemiennego posiadania piłki – to zasada w koszykówce wprowadzona w roku 2004, mająca na celu przyspieszenie (upłynnienie) gry poprzez zastąpienie rzutów sędziowskich naprzemiennym posiadaniem piłki przez drużyny w sytuacjach rzutu sędziowskiego. Wedle tej zasady piłka staje się żywa przez wprowadzenie z autu, a nie przez rzut sędziowski, który obecnie występuje tylko na rozpoczęciu pierwszej kwarty meczu koszykówki.
Historia wprowadzenia zasady.
Zasada naprzemiennego posiadania piłki została wprowadzona w celu upłynnienia gry. Przed rokiem 2004 w każdej sytuacji rzutu sędziowskiego odbywał się (jak sama nazwa wskazuje) rzut sędziowski w najbliższym kole na boisku. Jeżeli nie było możliwe stwierdzenie, które koło znajduje się najbliżej miejsca zajścia sytuacji rzutu sędziowskiego, rzut sędziowski należało wykonać w kole środkowym. W kole środkowym odbywał się również rzut sędziowski na rozpoczęcie każdej kwarty meczu i dogrywki.
W roku 2004 wprowadzono wiele zmian w przepisach FIBA, w tym także zasadę naprzemiennego posiadania piłki. Nowe przepisy zostały zatwierdzone przez Międzynarodową Komisję FIBA 12 czerwca 2004 i weszły w życie 1 września 2004. Definicje i procedury naprzemiennego posiadania piłki znajdują się w artykule 12. Od sezonu 2004/2005 strzałka naprzemiennego posiadania piłki jest obowiązkowym wyposażeniem stolika sędziowskiego.
W roku 2010 został zmieniony wygląd boiska, przez co obecnie jedynym kołem na boisku jest koło środkowe i tylko w nim wykonywany może być rzut sędziowski.
Strzałka naprzemiennego posiadania.
Wskazywaniu drużyny posiadającej prawo do kolejnego wprowadzenia piłki w ramach naprzemiennego posiadania piłki służy "strzałka naprzemiennego posiadania" umieszczona w widocznym miejscu na stoliku sędziowskim. Strzałka wskazuje kosz drużyny przeciwnej do tej, która posiada aktualnie prawo do posiadania piłki w ramach ww. zasady. Obracać strzałkę naprzemiennego posiadania może tylko sekretarz, w momencie zakończenia sytuacji rzutu sędziowskiego oraz tuż po zakończeniu I połowy meczu.
Sytuacje rzutu sędziowskiego.
Sytuacja rzutu sędziowskiego następuje, gdy:
Wyjątek.
Istnieje jednak wyjątek w którym nie jest możliwe zastosowanie zasady naprzemiennego posiadania piłki w sytuacji rzutu sędziowskiego. Zachodzi on w momencie, gdy podczas rzutu sędziowskiego na rozpoczęcie I kwarty meczu, po zbiciu piłki, żadna z drużyn nie wchodzi w posiadanie żywej piłki ze względu na ogłoszony faul obustronny lub przetrzymanie piłki między zawodnikami z przeciwnych drużyn. W tych sytuacjach wykonywany jest dodatkowy rzut sędziowski w kole środkowym między zawodnikami którzy przetrzymali piłkę lub mieli faul obustronny.

</doc>
<doc id="2737533" url="https://pl.wikipedia.org/wiki?curid=2737533" title="António Ribeiro (piłkarz)">
António Ribeiro (piłkarz)

António Manuel Ribeiro (ur. 8 października 1980 w Aveiro) – kanadyjski piłkarz pochodzenia portugalskiego występujący na pozycji pomocnika.
Kariera klubowa.
Ribeiro karierę rozpoczynał w 2000 roku w kanadyjskim zespole Montreal Impact z A-League. Spędził tam 2 sezony, a potem odszedł do Panelliniosu. W 2003 roku wrócił jednak do Montrealu. W 2004 roku wygrał z nim rozgrywki A-League. W 2005 roku wraz z zespołem rozpoczął starty w USL First Division. W 2009 roku podpisał kontrakt z amerykańskim San Jose Earthquakes. W MLS zadebiutował 14 czerwca 2009 roku w przegranym 1:2 pojedynku ze Seattle Sounders. W San Jose spędził sezon 2009, w ciągu którego rozegrał tam 7 spotkań.
W 2010 roku Ribeiro wrócił do Montrealu Impact, grającego teraz w USSF Division 2 Professional League. W sezonie 2011 występował z nim w North American Soccer League. Po tamtym sezonie zakończył karierę.
Kariera reprezentacyjna.
W reprezentacji Kanady Ribeiro zadebiutował 2 czerwca 2007 roku w zremisowanym 2:2 towarzyskim meczu z Wenezuelą. W tym samym roku został powołany do kadry na Złoty Puchar CONCACAF. Nie zagrał jednak na nim ani razu, a Kanada zakończyła turniej na półfinale.
W latach 2007–2010 w drużynie narodowej Ribeiro rozegrał 3 spotkania.

</doc>
<doc id="2737534" url="https://pl.wikipedia.org/wiki?curid=2737534" title="Zasada naprzemiennego posiadania piłki">
Zasada naprzemiennego posiadania piłki



</doc>
<doc id="2737538" url="https://pl.wikipedia.org/wiki?curid=2737538" title="Patrick O’Connor (lekkoatleta)">
Patrick O’Connor (lekkoatleta)

Patrick O'Connor (ur. 17 września 1966) – jamajski lekkoatleta, specjalizujący się w długich biegach sprinterskich, uczestnik letnich igrzysk olimpijskich w Barcelonie (1992).

</doc>
<doc id="2737541" url="https://pl.wikipedia.org/wiki?curid=2737541" title="Cristian Trombetta">
Cristian Trombetta

Cristian Damián Trombetta (ur. 15 października 1986 w Rancul) – argentyński piłkarz pochodzenia włoskiego występujący na pozycji lewego obrońcy, obecnie zawodnik Olimpo.
Kariera klubowa.
Trombetta jest wychowankiem zespołu Nueva Chicago z siedzibą w stołecznym mieście Buenos Aires. Do seniorskiej drużyny, występującej wówczas w drugiej lidze, został włączony jako dziewiętnastolatek i w sezonie 2005/2006 pomógł jej w awansie do najwyższej klasy rozgrywkowej. W argentyńskiej Primera División zadebiutował 4 sierpnia 2006 w przegranym 0:2 spotkaniu z Racing Club, jednak nie potrafił sobie wywalczyć miejsca w pierwszym składzie. Już po roku gry w najwyższej klasie rozgrywkowej razem ze swoim zespołem po przegranych barażach o utrzymanie spadł z powrotem do drugiej ligi, natomiast w sezonie 2007/2008 zanotował relegację na trzeci poziom rozgrywek i spędził tam kolejny rok. Ogółem barwy Nueva Chicago reprezentował przez cztery lata, nie odnosząc żadnych osiągnięć na szczeblu krajowym.
Latem 2009 Trombetta przeszedł do portugalskiego klubu Leixões SC z siedzibą w mieście Matosinhos. W Primeira Liga zadebiutował 14 sierpnia 2009 w zremisowanej 0:0 konfrontacji z CF Os Belenenses, jednak pełnił wyłącznie rolę rezerwowego swojej ekipy, a na koniec rozgrywek 2009/2010 zajął z nią ostatnie miejsce w tabeli, spadając do drugiej ligi portugalskiej. Bezpośrednio po tym powrócił do ojczyzny, podpisując kontrakt ze stołecznym Club Atlético Tigre, gdzie spędził kolejny rok bez większych sukcesów. W połowie 2011 roku został zawodnikiem Arsenalu de Sarandí, w którego barwach 3 października 2011 w wygranym 2:1 pojedynku z Uniónem Santa Fe strzelił swojego premierowego gola w najwyższej klasie rozgrywkowej. W wiosennym sezonie Clausura 2012 wywalczył z Arsenalem pierwszy w historii klubu tytuł mistrza Argentyny, lecz pozostawał wówczas głębokim rezerwowym zespołu prowadzonego przez szkoleniowca Gustavo Alfaro.
W połowie 2012 roku Trombetta został zawodnikiem meksykańskiej ekipy Jaguares de Chiapas z siedzibą w Tuxtla Gutiérrez, w barwach której 28 lipca w przegranym 2:4 meczu z Américą zadebiutował w tamtejszej Liga MX. W drużynie tej spędził jednak tylko sześć miesięcy, rozgrywając zaledwie jeden mecz ligowy. W lipcu 2013, po pół roku bezrobocia, powrócił do Argentyny, podpisując umowę z beniaminkiem najwyższej klasy rozgrywkowej – Club Olimpo z miasta Bahía Blanca.

</doc>
<doc id="2737543" url="https://pl.wikipedia.org/wiki?curid=2737543" title="Ulrich Seidl">
Ulrich Seidl

Ulrich Seidl (ur. 24 listopada 1952 w Wiedniu) – austriacki reżyser, scenarzysta i producent filmowy.
Autor nagradzanych i wysoko cenionych filmów fabularnych i dokumentalnych. Międzynarodowy rozgłos i uznanie zdobył dzięki filmowi "Upały" (2001), który wyróżniono drugą nagrodą Grand Prix na 58. MFF w Wenecji.
Nagrody.
Nominacje:

</doc>
<doc id="2737544" url="https://pl.wikipedia.org/wiki?curid=2737544" title="Alexey Shved">
Alexey Shved



</doc>
<doc id="2737545" url="https://pl.wikipedia.org/wiki?curid=2737545" title="Eric Johannesen">
Eric Johannesen

Eric Johannesen (ur. 16 lipca 1988) – niemiecki wioślarz. Złoty medalista olimpijski z Londynu, mistrz świata.
Zawody w 2012 były jego pierwszymi igrzyskami olimpijskimi. Po medal sięgnął w rywalizacji ósemek. W 2011 został w tej konkurencji mistrzem świata.

</doc>
<doc id="2737547" url="https://pl.wikipedia.org/wiki?curid=2737547" title="Dom Aktora w Skolimowie">
Dom Aktora w Skolimowie



</doc>
<doc id="2737548" url="https://pl.wikipedia.org/wiki?curid=2737548" title="Goran Dragic">
Goran Dragic



</doc>
<doc id="2737550" url="https://pl.wikipedia.org/wiki?curid=2737550" title="Aleksiej Szwed">
Aleksiej Szwed



</doc>
<doc id="2737552" url="https://pl.wikipedia.org/wiki?curid=2737552" title="Greenpoint Avenue">
Greenpoint Avenue



</doc>
<doc id="2737556" url="https://pl.wikipedia.org/wiki?curid=2737556" title="Cypress Hills">
Cypress Hills



</doc>
<doc id="2737559" url="https://pl.wikipedia.org/wiki?curid=2737559" title="Prospect Avenue">
Prospect Avenue



</doc>
<doc id="2737560" url="https://pl.wikipedia.org/wiki?curid=2737560" title="Queens Plaza">
Queens Plaza



</doc>
<doc id="2737561" url="https://pl.wikipedia.org/wiki?curid=2737561" title="East Broadway">
East Broadway



</doc>
<doc id="2737563" url="https://pl.wikipedia.org/wiki?curid=2737563" title="First Avenue">
First Avenue



</doc>
<doc id="2737567" url="https://pl.wikipedia.org/wiki?curid=2737567" title="Liberty Avenue">
Liberty Avenue



</doc>
<doc id="2737568" url="https://pl.wikipedia.org/wiki?curid=2737568" title="Roberto Giacomi">
Roberto Giacomi

Roberto Giacomi (ur. 1 sierpnia 1986 w Richmond Hill) – kanadyjski piłkarz występujący na pozycji bramkarza.
Kariera klubowa.
Giacomi treningi rozpoczął w zespole Markham Lightning. W 2004 roku trafił do szkockiego Rangers. W 2005 roku był stamtąd wypożyczony do Stirling Albion. Graczem Rangers był do 2006 roku, jednak w jego barwach nie rozegrał żadnego spotkania. Następnie grał w belgijskim KSK Beveren oraz norweskim Kristiansund BK. W 2010 roku został graczem innego klubu z tego kraju, IL Averøykameratene grającego w trzeciej lidze.
Kariera reprezentacyjna.
W 2005 roku wraz z kadrą U-20 Giacomi wziął udział w Mistrzostwach Świata, z których Kanada odpadła po fazie grupowej.
W 2007 roku został powołany do pierwszej reprezentacji Kanady na Złoty Puchar CONCACAF. Nie zagrał jednak na nim ani razu, a Kanada zakończyła turniej na półfinale.

</doc>
<doc id="2737569" url="https://pl.wikipedia.org/wiki?curid=2737569" title="Second Avenue">
Second Avenue



</doc>
<doc id="2737571" url="https://pl.wikipedia.org/wiki?curid=2737571" title="Third Avenue">
Third Avenue



</doc>
<doc id="2737572" url="https://pl.wikipedia.org/wiki?curid=2737572" title="Temporyny">
Temporyny

Temporyny – peptydy wyizolowane ze skóry żaby trawnej.
Odkrycie.
Temporyny opisali w 1996 roku Maurizio Slmmaco, Giuseppina Mignogna, Silvia Canofeniz, Rossella Miele, Maria Luisa Mangoni i Donatella Barra. W swoich badaniach posłużyli się biblioteką cDNA gatunku "Rana temporaria" (żaba trawna), którą przeszukiwali za pomocą sondy łączącej się z sekwencją sygnałową dla eskulentyny z pokrewnego gatunku "Rana esculenta".
Budowa.
Temporyny to związki o budowie peptydowej, składają się więc z reszt aminokwasowych.
Cechą charakterystyczną wszystkich peptydów przeciwbakteryjnych wydzielanych przez skórę żab z rodzaju "Rana" jest obecność w pobliżu C-końca łańcucha dwóch reszt cysteinowych, łączących się mostkiem disiarczkowym.

</doc>
<doc id="2737573" url="https://pl.wikipedia.org/wiki?curid=2737573" title="York Street">
York Street



</doc>
<doc id="2737574" url="https://pl.wikipedia.org/wiki?curid=2737574" title="Philippe Mora">
Philippe Mora

Philippe Mora (ur. w 1949 w Paryżu we Francji) – australijski reżyser i scenarzysta filmowy.
Urodził się w 1949 roku we Francji, ale od 1951 wychowywał się w Melbourne, w Australii. W młodości zarabiał, rysując komiksy w magazynie "".
W 1976 jego film "Brother, Can You Spare a Dime" został nominowany do Złotego Globu w kategorii Najlepszy film dokumentalny. W 1977 został nominowany przez Australijski Instytut Filmowy do nagrody AFI za film "Szalony pies Morgan" ("Mad Dog Morgan") w kategorii Najlepszy reżyser.

</doc>
<doc id="2737575" url="https://pl.wikipedia.org/wiki?curid=2737575" title="Radball">
Radball



</doc>
<doc id="2737576" url="https://pl.wikipedia.org/wiki?curid=2737576" title="Ninth Avenue">
Ninth Avenue



</doc>
<doc id="2737579" url="https://pl.wikipedia.org/wiki?curid=2737579" title="Pelham Bay Park">
Pelham Bay Park



</doc>
<doc id="2737580" url="https://pl.wikipedia.org/wiki?curid=2737580" title="Verner Weckman">
Verner Weckman

Johan Verner Weckman (ur. 26 lipca 1882 w Loviisa, zm. 22 lutego 1968 w Helsinkach) – fiński zapaśnik walczący w stylu klasycznym. Mistrz olimpijski z Londynu z 1908 roku. Ponadto jest złotym i srebrnym medalistą Olimpiady Letniej 1906, odpowiednio w wadze średniej i w wadze dowolnej.

</doc>
<doc id="2737582" url="https://pl.wikipedia.org/wiki?curid=2737582" title="Jaime Garnelo Fillol">
Jaime Garnelo Fillol

Jaime Garnelo Fillol – hiszpański malarz kostumbrysta pochodzący z Walencji.
Pochodził z rodziny o tradycjach artystycznych. Malarstwem zajmowali się również jego wuj José Ramón Garnelo Gonzálvez, brat Isidoro Garnelo Fillol oraz kuzyni José Garnelo y Alda i Eloísa Garnelo Aparicio. Jego kuzyn Manuel Garnelo y Alda był rzeźbiarzem.
Studiował na Królewskiej Akademii Sztuk Pięknych San Carlos w Walencji. Brał udział w różnych wystawach i konkursach. W 1895 i 1897 r. zdobył II medal na Krajowej Wystawie Sztuk Pięknych w Madrycie za dzieła "Amigos inseparables" i "¿Ves?, si no hace nada".

</doc>
<doc id="2737584" url="https://pl.wikipedia.org/wiki?curid=2737584" title="Sixth Avenue (ujednoznacznienie)">
Sixth Avenue (ujednoznacznienie)



</doc>
<doc id="2737587" url="https://pl.wikipedia.org/wiki?curid=2737587" title="Sons of Tucson">
Sons of Tucson

Sons of Tucson (2010) – amerykański serial komediowy stworzony przez Grega Bratmana i Tommy'ego Deweya.
Światowa premiera serialu miała miejsce 11 marca 2010 roku na antenie Fox. Ostatni odcinek serialu został wyemitowany 1 sierpnia 2010 roku. W Polsce serial nadawany na kanale Fox Polska.
Fabuła.
Po tym jak ojciec 3 nastoletnich braci (Gary'ego, Brandon'a, Robby'ego Gundersonów) trafia do więzienia, postanawiają oni zatrudnić mężczyznę, który będzie go udawał. Pewnego dnia odpowiedniego kandydata spotykają w sklepie sportowym - Rona Snuffkina. Przed nim nie lada wyzwanie. Musi zrobić wszystko, aby ludzie uwierzyli, że jest prawdziwym ojcem chłopaków. W pewnym momencie zarówno nastolatkowie, jak i przybrany ojciec nie są siebie pewni, ponieważ żadne z nich nie chce oddać zbyt dużej władzy. 

</doc>
<doc id="2737588" url="https://pl.wikipedia.org/wiki?curid=2737588" title="Tullio Grassi">
Tullio Grassi

Tullio Grassi (ur. 5 lutego 1910, zm. 8 listopada 1985) – szwajcarski piłkarz grający na pozycji napastnika. W reprezentacji Szwajcarii rozegrał 7 meczów i strzelił 2 gole.
Kariera klubowa.
W swojej karierze piłkarskiej Grassi grał w takich klubach jak: FC Chiasso, Grasshoppers Zurych i FC Lugano.
Kariera reprezentacyjna.
W reprezentacji Szwajcarii Grassi zadebiutował 6 października 1929 roku w przegranym 0:5 meczu Pucharu im. Dr. Gerö z Czechosłowacją, rozegranym w Pradze. W 1938 roku został powołany do kadry na mistrzostwa świata we Francji. Na nich rozegrał jeden mecz, ćwierćfinałowy z Węgrami (0:2). Od 1929 do 1938 roku rozegrał w kadrze narodowej 7 meczów i strzeliił 2 gole.

</doc>
<doc id="2737589" url="https://pl.wikipedia.org/wiki?curid=2737589" title="Michał Arcybaszew">
Michał Arcybaszew



</doc>
<doc id="2737592" url="https://pl.wikipedia.org/wiki?curid=2737592" title="Zmarli w sierpniu 2012">
Zmarli w sierpniu 2012



</doc>
<doc id="2737594" url="https://pl.wikipedia.org/wiki?curid=2737594" title="Arvo Lindén">
Arvo Lindén

Arvo Leander Lindén (ur. 27 lutego 1887 w Tampere, zm. 18 marca 1941 w Helsinkach) – fiński zapaśnik walczący w stylu klasycznym. Brązowy medalista olimpijski z Londynu z 1908 roku.

</doc>
<doc id="2737596" url="https://pl.wikipedia.org/wiki?curid=2737596" title="José Ramón Garnelo Gonzálvez">
José Ramón Garnelo Gonzálvez

José Ramón Garnelo Gonzálvez nazywany "el culto" – hiszpański malarz, lekarz i pisarz pochodzący z Walencji.
Zapoczątkował tradycje artystyczne w rodzinie Garnelo. Malarstwem zajmowały się również jego dzieci José Garnelo y Alda i Eloísa Garnelo Aparicio oraz bratankowie Jaime i Isidoro Garnelo Fillol. Jego najmłodszy syn Manuel Garnelo y Alda został rzeźbiarzem.
Malarstwo studiował na Królewskiej Akademii Sztuk Pięknych San Carlos w Walencji. Malował martwe natury i portrety, a jednocześnie publikował poezję w czasopismach z epoki.

</doc>
<doc id="2737599" url="https://pl.wikipedia.org/wiki?curid=2737599" title="August Lehmann">
August Lehmann

August Lehmann (ur. 26 lutego 1909 w Zurychu, zm. 13 września 1973) – piłkarz szwajcarski grający na pozycji obrońcy. W reprezentacji Szwajcarii rozegrał 32 mecze i strzelił 3 gole.
Kariera klubowa.
Swoją karierę piłkarską Lehmann rozpoczął w klubie FC Zürich. Zadebiutował w nim w sezonie 1928/1929. Grał w nim do końca sezonu 1933/1934. W 1934 roku odszedł do Lausanne Sports. W sezonach 1934/1935 i 1935/1936 dwukrotnie z rzędu wywalczył z Lausanne Sports tytuł mistrza Szwajcarii. W tym pierwszym przypadku zdobył też Puchar Szwajcarii.
W 1937 roku Lehmann został zawodnikiem Grasshoppers Zurych. W latach 1939 i 1942 wywalczył mistrzostwo kraju. Wraz z Grasshoppers zdobył też cztery krajowe puchary w latach 1938, 1940, 1941 i 1942. W sezonie 1942/1943 grał w FC Sankt Gallen, w którym zakończył swoją karierę.
Kariera reprezentacyjna.
W reprezentacji Szwajcarii Lehmann zadebiutował 23 marca 1930 roku w zremisowanym 3:3 towarzyskim meczu z Francją, rozegranym w Colombes. W 1938 roku został powołany do kadry na mistrzostwa świata we Francji. Na nich rozegrał trzy mecze: w 1/8 finału z Niemcami (1:1 i 4:2) oraz ćwierćfinałowy z Węgrami (0:2). Od 1930 do 1943 roku rozegrał w kadrze narodowej 32 mecze i strzeliił 3 gole.

</doc>
<doc id="2737602" url="https://pl.wikipedia.org/wiki?curid=2737602" title="Kronika Wielkopolski">
Kronika Wielkopolski

Kronika Wielkopolski – regionalny kwartalnik popularnonaukowy, wydawany od 1973. Poświęcony jest sprawom dotyczącym Wielkopolski w jej historycznych granicach. Pierwotnie wydawany był przez Wydział Kultury Urzędu Wojewódzkiego w Poznaniu. Obecnie jego wydawcą jest Wojewódzka Biblioteka Publiczna i Centrum Animacji Kultury w Poznaniu.

</doc>
<doc id="2737603" url="https://pl.wikipedia.org/wiki?curid=2737603" title="Michał Gulczyński">
Michał Gulczyński

Michał Jerzy Gulczyński (ur. 26 czerwca 1992) – polski brydżysta, Mistrz Międzynarodowy (PZBS). 
Życiorys.
Absolwent VII Liceum Ogólnokształcącego w Poznaniu. Ukończył ekonomię międzynarodową (2015) i iberystykę (2015) w ramach Międzywydziałowych Indywidualnych Studiów Humanistycznych na Uniwersytecie Warszawskim oraz studia wschodnioeuropejskie ze specjalizacją gospodarczą na Wolnym Uniwersytecie Berlińskim. Następnie studiował w Kolegium Europejskim w Natolinie. Od 2016 członek Collegium Invisibile.
Syn prawnika Andrzeja Gulczyńskiego.
Wyniki brydżowe.
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="2737606" url="https://pl.wikipedia.org/wiki?curid=2737606" title="Ernst Lörtscher">
Ernst Lörtscher

Ernst Lörtscher (ur. 15 marca 1913, zm. 1994) – piłkarz szwajcarski grający na pozycji pomocnika. W reprezentacji Szwajcarii rozegrał 21 meczów.
Kariera klubowa.
W swojej karierze piłkarskiej Lörtscher grał w Servette FC. W sezonach 1932/1933, 1933/1934 i 1939/1940 wywalczył z Servette trzy tytuły mistrza Szwajcarii.
Kariera reprezentacyjna.
W reprezentacji Szwajcarii Lörtscher zadebiutował 11 marca 1934 w wygranym 1:0 towarzyskim meczu z Francją, rozegranym w Paryżu. W 1938 roku został powołany do kadry na mistrzostwa świata we Francji. Na nich rozegrał trzy mecze: w 1/8 finału z Niemcami (1:1 i 4:2, w którym strzelił gola samobójczego) oraz ćwierćfinałowy z Węgrami (0:2). Od 1934 do 1938 roku rozegrał w kadrze narodowej 21 meczów.

</doc>
<doc id="2737607" url="https://pl.wikipedia.org/wiki?curid=2737607" title="Yrjö Saarela">
Yrjö Saarela

Yrjö Erik Mikael Saarela (ur. 13 lipca 1884 w Oulujoki, zm. 30 czerwca 1951 w Liminka) – fiński zapaśnik walczący w stylu klasycznym. Mistrz olimpijski ze Sztokholmu z 1912 roku, oraz wicemistrz olimpijski z 1908 roku.

</doc>
<doc id="2737616" url="https://pl.wikipedia.org/wiki?curid=2737616" title="Devon Morris">
Devon Morris

Devon Morris (ur. 22 stycznia 1961) – jamajski lekkoatleta, specjalizujący się w długich biegach sprinterskich, trzykrotny uczestnik letnich igrzysk olimpijskich (Los Angeles 1984, Seul 1988, Barcelona 1992), srebrny medalista olimpijski z Seulu w biegu sztafetowym 4 x 400 metrów.

</doc>
<doc id="2737621" url="https://pl.wikipedia.org/wiki?curid=2737621" title="Eloísa Garnelo Aparicio">
Eloísa Garnelo Aparicio

Eloísa Garnelo Aparicio – hiszpańska malarka pochodząca z Walencji.
Pochodziła z rodziny o tradycjach artystycznych. Malarstwem zajmowali się również jej ojciec José Ramón Garnelo Gonzálvez i brat José Garnelo y Alda oraz kuzyni Jaime i Isidoro Garnelo Fillol. Jej brat Manuel Garnelo y Alda był rzeźbiarzem.
Zdobyła nagrodę na "Exposición Internacional" w 1892 roku. Razem z bratem pracowała przy dekoracji kaplicy "Asilo de los Dolores" w Montilla.

</doc>
<doc id="2737622" url="https://pl.wikipedia.org/wiki?curid=2737622" title="Michel Garbini Pereira">
Michel Garbini Pereira

Michel, właśc. Michel Garbini Pereira (ur. 9 czerwca 1981 roku) – brazylijski piłkarz występujący na pozycji lewego obrońcy w klubie Rayo OKC.

</doc>
<doc id="2737624" url="https://pl.wikipedia.org/wiki?curid=2737624" title="Oscar Rauch">
Oscar Rauch

Oscar Rauch (ur. 1907, zm. 1991 w Winterthur) – piłkarz szwajcarski grający na pozycji pomocnika. W reprezentacji Szwajcarii rozegrał 5 meczów.
Kariera klubowa.
W swojej karierze piłkarskiej Rauch grał w klubie Grasshoppers Zurych. W sezonach 1936/1937 i 1938/1939 wywalczył z Grasshoppers dwa tytuły mistrza Szwajcarii. Z klubem tym zdobywał też Puchary Szwajcarii.
Kariera reprezentacyjna.
W reprezentacji Szwajcarii Rauch zadebiutował 2 kwietnia 1933 roku w przegranym 0:3 meczu Pucharu im. Dr. Gerö z Włochami, rozegranym w Genewie. W 1938 roku został powołany do kadry na mistrzostwa świata we Francji. Na nich był rezerwowym i nie rozegrał żadnego spotkania. Od 1933 do 1939 roku rozegrał w kadrze narodowej 5 meczów.

</doc>
<doc id="2737627" url="https://pl.wikipedia.org/wiki?curid=2737627" title="Rhian Dodds">
Rhian Dodds

Rhian Michael Dodds (ur. 3 października 1979 w Irvine) – kanadyjski piłkarz pochodzenia szkockiego występujący na pozycji pomocnika. Zawodnik klubu Hamilton Croatia.
Kariera klubowa.
Dodds karierę rozpoczynał w drużynie piłkarskiej amerykańskiej uczelni Robert Morris College. W 2003 roku został graczem szkockiego Kilmarnock. W Scottish Premier League zadebiutował 18 października 2003 roku w wygranym 3:2 pojedynku z Dunfermline Athletic. 21 maja 2005 roku w wygranym 4:0 meczu z tym samym zespołem strzelił pierwszego gola w Scottish Premier League. W 2007 roku dotarł z klubem do finału Puchar Ligi Szkockiej, jednak Kilmarnock przegrał tam 1:5 z Hibernianem. Cały sezon 2008/2009 Dodds spędził na wypożyczeniu w Dundee F.C. ze Scottish Division One. Przez ten czas rozegrał tam 4 spotkania.
W 2010 roku Dodds przeszedł do kanadyjskiego zespołu Hamilton Croatia, grającego w amatorskiej lidze HDPSL Elite Division.
Kariera reprezentacyjna.
Dodds ma na koncie jeden występ w reprezentacji Kanady U-20. W 2007 roku został powołany do pierwszej reprezentacji Kanady na Złoty Puchar CONCACAF. Nie zagrał jednak na nim ani razu, a Kanada zakończyła turniej na fazie grupowej.

</doc>
<doc id="2737628" url="https://pl.wikipedia.org/wiki?curid=2737628" title="George de Relwyskow">
George de Relwyskow

George Frederick William de Relwyskow (ur. 18 czerwca 1887 w Kensington, zm. 9 listopada 1942 w Leeds) – brytyjski zapaśnik walczący w stylu wolnym. Mistrz i wicemistrz olimpijski z Londynu z 1908.
Był trenerem brytyjskich zapaśników na igrzyskach olimpijskich w 1924. Później mieszkał i pracował w Leeds, gdzie zmarł.

</doc>
<doc id="2737631" url="https://pl.wikipedia.org/wiki?curid=2737631" title="Opaska kablowa">
Opaska kablowa



</doc>
<doc id="2737637" url="https://pl.wikipedia.org/wiki?curid=2737637" title="Julio César Méndez Montenegro">
Julio César Méndez Montenegro

Julio César Méndez Montenegro (ur. 23 listopada 1915, zm. 30 kwietnia 1996) – prezydent Gwatemali od 1 lipca 1966 do 1 lipca 1970.
Z zawodu prawnik, dziekan Wydziały Prawa na Uniwersytecie w stolicy Gwatemali, objął w 1965 roku przywództwo Partii Rewolucyjnej (Partido Revolucionaro), dziedzicząc je po bracie Mario Mendezie (kandydacie w wyborach prezydenckich), zamordowanym w tajemniczych okolicznościach (najprawdopodobniej z inspiracj ANS, Narodowego Archiwum Bezpieczeństwa, za krytykę antydemokratycznej polityki rządu). 6 marca 1966 roku odniósł niespodziewane zwycięstwo dzięki dobrym stosunkom z ambasadą USA, pokonując dyktatora Enrique Peraltę. Wkrótce po tym przywrócił obywatelstwo pisarzowi Miguelowi Angelowi Asturiasowi, powierzając mu stanowisko ambasadora we Francji. Za jego rządów zaczął się jednak wzrost częstotliwości walk zbrojnych między armią gwatemalską i bojówkami partyzanckimi trwającej od 1960 roku wojny domowej (np. zabójstwo amerykańskiego ambasadora Johna Gordona Meina w 1968 przez FAR, Fuerzas Armadas Rebeldes). Sam Mendez posiadał dość przeciętne zdolności polityczne i nie potrafił uniezależnić się od wpływów wojskowego rządu, który wykorzystywał jego osobę do stworzenia pozorów demokracji. W 1970 zastąpił go pułkownik Carlos Manuel Arana Osorio.

</doc>
<doc id="2737641" url="https://pl.wikipedia.org/wiki?curid=2737641" title="Shadowrun Returns">
Shadowrun Returns

Shadowrun Returns – taktyczna komputerowa gra fabularna w cyberpunkowej stylistyce stworzona przez Harebrained Schemes, niezależnego producenta gier, pod kierownictwem Jordana Weismana, twórcy gry fabularnej "Shadowrun". Gra ukazała się 25 lipca 2013 roku w dystrybucji cyfrowej.
Produkcja.
Pierwotnie Weisman chciał zrobić grę komputerową w uniwersum "Shadowruns" po odzyskaniu w 2007 roku licencji od Microsoft za pośrednictwem swojej firmy Smith &amp; Tinker.
Jako osoba niemająca nic wspólnego z dość negatywnie przyjętą strzelanką "Shadowrun" z roku 2007 Weisman chciał stworzyć zupełnie nowy projekt, który byłby bliższy papierowego pierwowzoru. Jednakowoż z uwagi na ograniczenia narzucone przez licencję nie mógł uzyskać wsparcia ze strony żadnego dużego wydawcy. Sukces crowdfundingu w przypadku różnych inicjatyw przekonał go do sięgnięcia po tę właśnie metodę zebrania pieniędzy, które potrzebował na ruszenie z pracami nad swoją grą. W marcu 2012 roku w serwisie Kickstarter pojawiła się zbiórka pieniędzy na grę "Shadowrun Returns". Zbiórka była ogromnym sukcesem – wyznaczony cel 400 000 USD został osiągnięty już po 28 godzinach. Wówczas wyznaczono kolejne cele, obiecując dodanie wielu funkcji lub obsługi nowych platform przy osiągnięciu kolejnych kwot. Po osiągnięciu pułapu 1 miliona dolarów Weisman zapowiedział w filmie umieszczonym na Kickstarterze, że jeśli uda się zebrać 1,5 miliona dolarów, twórcy stworzą misję dostępną tylko i wyłącznie dla osób inwestujących w grę właśnie przez serwis Kickstarter. Misja ta miała łączyć w spójną całość wątki z gier "Shadowrun" na konsolę SNES oraz na konsolę SEGA Genesis. Jednak donatorzy niemal jednogłośnie zaprotestowali przeciwko tworzeniu misji wyłącznie dla nich. Chcieli, żeby była ona dostępna dla wszystkich graczy, niezależnie od tego, czy wsparli produkcję gry za pomocą Kickstartera, czy nie. Reakcją Jordana Weismana było zrezygnowanie z wyłączności misji.
Ostatecznie zbiórka zakończyła się w dniu 29 kwietnia 2012 roku kwotą 1 895 772 USD.
Gra będzie dostępna na komputerach z systemami Windows oraz Mac OS, a także na iPadach i tabletach z systemem Android. Jordan Weisman uzasadnił dodanie obsługi tabletów oprócz tradycyjnych komputerów stwierdzeniem, że „styl gry będzie doskonale pasował do tych platform”, a także że „to rozgrywka określa platformę, a nie na odwrót”. Planowane jest również przeniesienie gry na system Linux. Firma Microsoft, jako właściciel marki "Shadowrun", wymogła na twórcach zastosowanie zabezpieczeń DRM, jednak udało im się wynegocjować usunięcie tych zabezpieczeń dla osób, które wsparły ich na Kickstarterze.
Twórcy zapowiedzieli grę jako „turową grę 2D z bogatą grafiką, głęboką fabułą, rozwojem postaci z silnym wpływem na rozgrywkę oraz taktyczną walką z silnym naciskiem na kontekst zdarzeń”. Do gry ma być dołączony edytor poziomów, dzięki któremu gracze będą mogli tworzyć własne misje i udostępniać je innym graczom do pobrania. Fabuła gry będzie się toczyć w Seattle oraz Berlinie. Gracze będą mogli stworzyć różne postacie znane z gry fabularnej, takie jak uliczny samuraj, mag bojowy, hacker/decker, szaman, rigger czy adept.
Jordan Weisman będzie współpracować z firmą Cliffhanger Productions w kontekście przeniesienia części postaci i intrygi z "Shadowrun Returns" do gry sieciowej "Shadowrun Online", której fabuła osadzona będzie około 20 lat później. Rozmowy co do dokładnego zakresu współpracy na tym polu wciąż trwają i jak dotąd żaden z producentów nie wypowiedział się wiążąco w tej sprawie.

</doc>
<doc id="2737644" url="https://pl.wikipedia.org/wiki?curid=2737644" title="Puchar Ukrainy w piłce nożnej (2012/2013)">
Puchar Ukrainy w piłce nożnej (2012/2013)

Puchar Ukrainy 2012/2013 (oficjalna nazwa: DataGroup Puchar Ukrainy w piłce nożnej, ukr. Datagroup-Кубок України з футболу) - XXII rozgrywki ukraińskiej PFL, mające na celu wyłonienie zdobywcy krajowego Pucharu, który zakwalifikuje się tym samym do Ligi Europy UEFA sezonu 2013/14. Sezon trwał od 25 lipca 2012 do 22 maja 2013.
W sezonie 2012/2013 rozgrywki te składały się z:
Drużyny.
Do rozgrywek Pucharu przystąpiło 57 klubów Premier, Pierwszej i Drugiej Lihi oraz Zdobywca i Finalista Pucharu Ukrainy 2011 roku spośród drużyn amatorskich.
Terminarz rozgrywek.
I runda wstępna (1/64).
Mecze rozegrano 25 lipca 2012.
II runda wstępna (1/32).
Mecze rozegrano 22 sierpnia 2012.
1/16 finału.
Mecze rozegrano 23 września 2012, z wyjątkiem meczów Stal Ałczewsk - Arsenał Kijów oraz Czornomoreć Odessa - Metałurh Donieck, które odbyły się 22 września 2012.
1/8 finału.
Mecze rozegrano 31 października 2012.
1/4 finału.
Mecze rozegrano 17 kwietnia 2013.

</doc>
<doc id="2737645" url="https://pl.wikipedia.org/wiki?curid=2737645" title="Eugen Rupf">
Eugen Rupf

Eugen Rupf (ur. 16 czerwca 1914, zm. 2000) – piłkarz szwajcarski grający na pozycji napastnika. W reprezentacji Szwajcarii rozegrał 6 meczów i zdobył 1 gola.
Kariera klubowa.
W swojej karierze piłkarskiej Rupf grał w klubie Grasshoppers Zurych.
Kariera reprezentacyjna.
W reprezentacji Szwajcarii Rupf zadebiutował 21 lutego 1937 roku w przegranym 3:5 meczu Pucharu im. Dr. Gerö z Czechosłowacją, rozegranym w Pradze. W 1938 roku został powołany do kadry na mistrzostwa świata we Francji. Na nich był rezerwowym i nie rozegrał żadnego spotkania. Od 1937 do 1938 roku rozegrał w kadrze narodowej 6 meczów i strzelił 1 bramkę.

</doc>
<doc id="2737646" url="https://pl.wikipedia.org/wiki?curid=2737646" title="Patrick Leduc">
Patrick Leduc

Patrick Leduc (ur. 26 grudnia 1977 w Saint-Lambert) – kanadyjski piłkarz występujący na pozycji pomocnika.
Kariera klubowa.
Leduc treningi rozpoczynał w zespole FC Sélect Rive-Sud. Następnie grał w drużynie Fairleigh Dickinson Knights z uczelni Fairleigh Dickinson University. W 1998 roku został graczem klubu Twin Cities Tornado z USL Premier Development League. Spędził tam 2 sezony, a w 2000 roku odszedł do Montrealu Impact. Grał tam w latach 2000-2010. W tym czasie w latach 2000-2004 występował z nim w A-League, w latach 2005-2009 w USL First Division, a w 2010 roku w North American Soccer League. Wraz z zespołem dwukrotnie wygrał rozgrywki USL First Division (2004, 2009), dwa razy USL First Division Commissioners Cup (2005, 2006), a także siedem razy Voyaguers Cup (2002, 2003, 2004, 2005, 2006, 2007, 2008). W 2010 roku zakończył karierę.
Kariera reprezentacyjna.
W reprezentacji Kanady Leduc zadebiutował 2 lipca 2005 roku w przegranym 1:2 towarzyskim pojedynku z Hondurasem. W tym samym roku został powołany do kadry na Złoty Puchar CONCACAF. Zagrał na nim w meczach z Kostaryką (0:1) i Stanami Zjednoczonymi (0:2), a Kanada zakończyła turniej na fazie grupowej.
W drużynie narodowej Leduc rozegrał 3 spotkania, wszystkie w 2005 roku.
Zawodnik występował również w reprezentacji Kanady w piłce nożnej plażowej.

</doc>
<doc id="2737647" url="https://pl.wikipedia.org/wiki?curid=2737647" title="Płocidugi">
Płocidugi



</doc>
<doc id="2737650" url="https://pl.wikipedia.org/wiki?curid=2737650" title="Igor Łosiewicz">
Igor Łosiewicz

Igor Łosiewicz (ur. 7 kwietnia 1992) - polski brydżysta, World Master (WBF), Mistrz Międzynarodowy, gra w drużynie Spójnia I Warszawa. Od października 2011 roku studiuje budownictwo na Politechnice Warszawskiej.
Wyniki brydżowe.
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="2737657" url="https://pl.wikipedia.org/wiki?curid=2737657" title="Szermierka na Letnich Igrzyskach Olimpijskich 2012 – floret drużynowo kobiet">
Szermierka na Letnich Igrzyskach Olimpijskich 2012 – floret drużynowo kobiet

Turniej olimpijski we florecie drużynowo kobiet podczas XXX Letnich Igrzysk Olimpijskich w Londynie odbył się w dniu 2 sierpnia 2012 roku w ExCel Exhibition Centre.

</doc>
<doc id="2737659" url="https://pl.wikipedia.org/wiki?curid=2737659" title="Jarrett Jack">
Jarrett Jack

Jarrett Jack (ur. 28 października 1983 w Fort Washington) – amerykański koszykarz, grający na pozycji rozgrywającego, po zakończeniu kariery zawodniczej trener koszykarski, obecnie asystent trenera Phoenix Suns.
College.
Po szkole średniej Jack zdecydował się na grę na uczelni Georgia Institute of Technology w zespole Georgia Tech Yellow Jackets. Jako drugoroczniak, ze statystykami na poziomie 12,5 punktów i 5,1 asysty, pomógł drużynie dojść do finału turnieju NCAA. W swoim trzecim, ostatnim roku na studiach notował średnio 15,5 punktu, 4,8 zbiórki i 4,5 asysty na mecz.
NBA.
Jack zdecydował się na opuszczenie ostatniego roku nauki i przystąpienie do draftu 2005, w którym z 22 numerem został wybrany przez Denver Nuggets. Został jednak szybko wymieniony do Portland Trail Blazers w zamian za Linasa Kleizę i Ricky'ego Sancheza.
W pierwszym sezonie na parkietach NBA, Jack był zmiennikiem Steve'a Blake'a i Sebastiana Telfaira, grając przez to niewiele. Wraz z odejściem obu tych zawodników w trakcie przerwy międzysezonowej w 2006 roku, Jack został przesunięty do pierwszej piątki, zdobywając w tym sezonie średnio 12 punktów i 5,3 asysty. Jednak powrót do drużyny Blake'a w sezonie 2007/08, sprawił, że Jack większość meczów w tych rozgrywkach rozpoczynał na ławce rezerwowych.
9 lipca 2008 Jack, wraz z Joshem McRobertsem i wyborem w drafcie 2008, został wymieniony do Indiany Pacers za Ike Diogu i Jerryda Baylessa.
13 lipca 2009, Jack, jako wolny agent, podpisał czteroletnią umowę z Toronto Raptors. Pacers mieli siedem dni na wyrównanie oferty, jednak tego uczynili. 
20 listopada 2010, Jack, Marcus Banks i David Andersen zostali wytransferowani do New Orleans Hornets w zamian za Peję Stojaković'a i Jerryda Baylessa. 
11 lipca 2012, Jack został wymieniony do Golden State Warriors w wymianie między trzema klubami. 22 stycznia 2013, przeciwko San Antonio Spurs, Jack zanotował double-double z 30 punktami i 10 asystami; został pierwszym zawodnikiem, od występu Magica Johnsona w 1996 roku, który zanotował takie statystyki wychodząc z ławki rezerwowych. Na koniec sezonu, w głosowaniu na najlepszego rezerwowego NBA, Jack zajął trzecie miejsce, przegrywając jedynie z J.R. Smithem i Jamalem Crawfordem
10 lipca 2013, Jack, jako wolny agent, podpisał czteroletnią umowę opiewającą na 26 milionów dolarów z drużyną Cleveland Cavaliers. 10 lipca 2014, w ramach wymiany trzech klubów, trafił do Brooklyn Nets. 
15 lipca 2016 podpisał umowę z zespołem Atlanty Hawks. 20 października został zwolniony z powodu kontuzji. 24 lutego 2017 podpisał 10-dniowy kontrakt z New Orleans Pelicans. 15 września został zawodnikiem New York Knicks. 19 września 2018 dołączył do New Orleans Pelicans. 13 października został zwolniony.
7 sierpnia 2021 został asystentem trenera Phoenix Suns.
Statystyki.
Na podstawie Basketball-Reference.com 
"Stan na koniec sezonu 2017/18"

</doc>
<doc id="2737660" url="https://pl.wikipedia.org/wiki?curid=2737660" title="Zawodnik dokładnie kryty">
Zawodnik dokładnie kryty

Zawodnik dokładnie kryty (dawna nazwa: "szczelnie kryty zawodnik") – jest to pojęcie w koszykówce, oznaczające zawodnika z piłką na boisku, który jest kryty przez przeciwnika stojącego w odległości nie większej niż 1 metr.
Zawodnik dokładnie kryty musi rzucić do kosza, podać lub rozpocząć kozłowanie w ciągu 5 sekund. W przeciwnym razie zawodnik dokładnie kryty popełni błąd 5 sekund.

</doc>
<doc id="2737662" url="https://pl.wikipedia.org/wiki?curid=2737662" title="Krystyna Ulewicz">
Krystyna Ulewicz



</doc>
<doc id="2737666" url="https://pl.wikipedia.org/wiki?curid=2737666" title="Andrzej Terszak">
Andrzej Terszak

Andrzej Terszak (ur. 7 stycznia 1992) - polski brydżysta, Mistrz Krajowy.
Wyniki brydżowe.
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="2737667" url="https://pl.wikipedia.org/wiki?curid=2737667" title="Mindee Mayfield">
Mindee Mayfield

Mindee Mayfield (ur. 1963 w Northville) – amerykańska kolarka torowa, dwukrotna medalistka mistrzostw świata.
Kariera.
Pierwszy sukces w karierze Mindee Mayfield osiągnęła w 1987 roku, kiedy podczas mistrzostw świata w Wiedniu zdobyła brązowy medal w indywidualnym wyścigu na dochodzenie. W wyścigu tym uległa jedynie swej rodaczce Rebecce Twigg oraz Francuzce Jeannie Longo. W tej samej konkurencji ponownie zdobyła brązowy medal na rozgrywanych rok później mistrzostwach świata w Gandawie, tym razem przegrywając tylko z Brytyjką Sally Hodge oraz Szwajcarką Barbarą Ganz. Ponadto Mayfield zdobyła trzy tytuły mistrzyni USA w indywidualnym wyścigu na dochodzenie (w latach: 1987, 1988 i 1989). Nigdy jednak nie startowała na igrzyskach olimpijskich.

</doc>
<doc id="2737668" url="https://pl.wikipedia.org/wiki?curid=2737668" title="Manuel Garnelo y Alda">
Manuel Garnelo y Alda

Manuel Garnelo y Alda – hiszpański rzeźbiarz pochodzący z Andaluzji.
Pochodził z rodziny o tradycjach artystycznych. Malarstwem zajmowali się jego ojciec José Ramón Garnelo Gonzálvez, brat José Garnelo y Alda i siostra Eloísa Garnelo Aparicio oraz kuzyni Jaime i Isidoro Garnelo Fillol. Jego rodzice pochodzili z okolic Walencji; w 1867 r. przenieśli się z powodów zawodowych do Montilla w prowincji Kordowa.
Początkowo uczył się w Montilla, kiedy jego brat José otrzymał stypendium na studia w Rzymie wyjechał razem z nim. Od wczesnych lat intersowała go rzeźba, w Rzymie jego nauczycielem był Aniceto Marinas. Po powrocie do kraju studiował w Królewskiej Akademii Sztuk Pięknych św. Ferdynanda w Madrycie. W 1899 r. otrzymał stypendium i znów wyjechał do Rzymu, gdzie uczył się i tworzył przez cztery lata. Po ukończeniu studiów na stałe osiedlił się w Montilla.
Nauczał w Szkole Sztuk Pięknych w Grenadzie. W 1908 ożenił się z Marią Dolores Gallego y Aguilar Tablada, z którą miał czworo dzieci. Po śmierci Marii Dolores poślubił Rosario López de Vinuesa y López Priego w 1921, z którą miał jednego syna.
Ostatnie lata spędził w Loja, gdzie zmarł na chorobę niedokrwienną serca.

</doc>
<doc id="2737669" url="https://pl.wikipedia.org/wiki?curid=2737669" title="Irina Osipowa">
Irina Osipowa

Irina Wiktorowna Osipowa; z d. Minajewa (ros. Ирина Викторовна Осипова; ur. 25 czerwca 1981 w Moskwie) – rosyjska koszykarka, reprezentantka kraju, grająca na pozycji silnej skrzydłowej. Dwukrotna brązowa medalistka olimpijska (2004, 2008), trzykrotna mistrzyni (2003, 2007, 2009) i dwukrotna wicemistrzyni Europy (2001, 2009). Dwukrotna wicemistrzyni Świata (2002, 2006).

</doc>
<doc id="2737672" url="https://pl.wikipedia.org/wiki?curid=2737672" title="Tramwaje w Altenburgu">
Tramwaje w Altenburgu

Tramwaje w Altenburgu – zlikwidowany system komunikacji tramwajowej w niemieckim mieście Altenburg, działający w latach 1895–1920.
Historia.
Projekt na budowę linii tramwajowej w Altenburgu złożono 21 listopada 1892. Prace przy budowie linii tramwajowej rozpoczęto 28 sierpnia 1894. Linię o długości 3,5 km i rozstawie szyn wynoszącym 1000 mm otwarto 18 kwietnia 1895. Do obsługi linii dysponowano 7 dwuosiowymi tramwajami. Od 16 września 1900 tramwajami zaczęto przewozić także pocztę. Od 14 stycznia 1917 zaczęto ograniczać kursowanie tramwajów. Ostatecznie linię tramwajową zamknięto 30 kwietnia 1920.

</doc>
<doc id="2737674" url="https://pl.wikipedia.org/wiki?curid=2737674" title="Do Not Disturb">
Do Not Disturb

Do Not Disturb (2008) – amerykański serial komediowy stworzony przez Craiga M. Simona i Abrahama Higginbothama. Wyprodukowany przez Reveille Productions, Principato-Young Entertainment i Fox Television Studios.
Światowa premiera serialu miała miejsce 10 września 2008 roku na antenie Fox. Na kanale miało zostać wyemitowanych 5 odcinków, jednakże zostało wyemitowane tylko 3 odcinki. Serial został anulowany 23 września 2008 roku. Emisja zakończyła się 24 września 2008 roku. W Polsce serial nadawany na kanale Fox.

</doc>
<doc id="2737678" url="https://pl.wikipedia.org/wiki?curid=2737678" title="Fritz Wagner">
Fritz Wagner

Fritz Wagner (ur. 21 grudnia 1913, zm. 9 września 1987) – piłkarz szwajcarski grający na pozycji napastnika. W reprezentacji Szwajcarii rozegrał 8 meczów i zdobył 2 gole.
Kariera klubowa.
W swojej karierze piłkarskiej Wagner grał w klubie Grasshoppers Zurych.
Kariera reprezentacyjna.
W reprezentacji Szwajcarii Wagner zadebiutował 21 czerwca 1936 roku w przegranym 2:5 towarzyskim meczu ze Szwecją, rozegranym w Sztokholmie. W 1938 roku został powołany do kadry na mistrzostwa świata we Francji. Na nich był rezerwowym i nie rozegrał żadnego spotkania. Od 1936 do 1938 roku rozegrał w kadrze narodowej 8 meczów i strzelił 2 bramki.

</doc>
<doc id="2737679" url="https://pl.wikipedia.org/wiki?curid=2737679" title="Fernando Roldán">
Fernando Roldán

Fernando Roldán Campos (ur. 15 października 1921, zm. 23 czerwca 2019) – chilijski piłkarz grający podczas kariery na pozycji obrońcy.
Kariera klubowa.
Podczas kariery piłkarskiej Fernando Roldán występował w stołecznym Universidad Católica. Z Universidad Católica dwukrotnie zdobył mistrzostwo Chile w 1949 i 1954.
Kariera reprezentacyjna.
W reprezentacji Chile Roldán zadebiutował 25 czerwca 1950 w przegranym 0-2 spotkaniu na mistrzostwach świata z Anglią. Na mundialu Roldán wystąpił w dwóch meczach - z Anglią i Hiszpanią.
W 1952 uczestniczył w pierwszej edycji mistrzostw panamerykańskich, na którym Chile zajęło drugie miejsce. Na tym turnieju Roldán wystąpił we wszystkich pięciu meczach: z Panamą, Meksykiem, Peru, Urugwajem i Brazylią.
W 1953 uczestniczył w turnieju Copa América, na którym Chile zajęło czwarte miejsce. Na turnieju w Peru Álvarez wystąpił w pięciu meczach: z Paragwajem, Urugwajem, Ekwadorem, Brazylią i Boliwią.
Ostatni raz w reprezentacji wystąpił 21 lutego 1954 w przegranym 1-3 spotkaniu eliminacji mistrzostw świata z Paragwajem. Od 1950 do 1954 roku rozegrał w kadrze narodowej 16 spotkań.

</doc>
<doc id="2737680" url="https://pl.wikipedia.org/wiki?curid=2737680" title="Powierzchnia Krakowa">
Powierzchnia Krakowa

Powierzchnia Krakowa zmieniała się wielokrotnie na przestrzeni dziejów miasta, w związku ze zmianami jego granic. Były to najczęściej poszerzenia granic, poprzez przyłączanie okolicznych miejscowości lub ich części. Jedyny wyjątek stanowi odłączenie od Krakowa w 1858 roku Czarnej Wsi (powróciła w 1910 roku).
Od 2013 roku powierzchnia miasta wynosi 326,85 km².

</doc>
<doc id="2737681" url="https://pl.wikipedia.org/wiki?curid=2737681" title="Henry López">
Henry López

Henry David López Guerra (ur. 8 sierpnia 1992 w Gwatemali) – gwatemalski piłkarz, grający na pozycji napastnika. Mierzy 170 cm wzrostu.
Kariera klubowa.
Karierę piłkarską López zaczynał w Municipalu Gwatemala, gdzie występował w latach 2002–2010. W 2011 roku piłkarz przeniósł się do Brazylii, gdzie reprezentował barwy Noroeste Bauru. Wystąpił tylko w jednym meczu, a z powodu problemu z wizą musiał wrócić do Gwatemali. W 2012 roku López był zawodnikiem meksykańskiego Tigres UANL.
21 lutego 2013 podpisał kontrakt z New York Cosmos.
Kariera reprezentacyjna.
W reprezentacji Gwatemali López zadebiutował w 2009 roku. Wziął udział w Złotym Pucharze CONCACAF 2011, gdzie występował w dwóch spotkaniach, a Gwatemala odpadła z tego turnieju w ćwierćfinale. Dotychczas w kadrze Gwatemali López rozegrał 4 spotkania i nie strzelił gola.

</doc>
<doc id="2737688" url="https://pl.wikipedia.org/wiki?curid=2737688" title="Robert Fraszko">
Robert Fraszko

Robert Fraszko (ur. 5 listopada 1974) – polski hokeista.
Hokeistami zostali także jego brat Adam i bratanek Bartosz.
Kariera.
Przez kilka sezonów był kapitanem toruńskiej drużyny (2004-2007). Od połowy 1999 do 2000 był zawodnikiem SKH Sanok. W kwietniu 2008 zakończył zawodową karierę. W listopadzie tego roku odbyło się jego pożegnalne spotkanie.
Po zakończeniu profesjonalnej kariery podjął występy w rozgrywkach amatorskich. Od stycznia 2013 w drużynie Łódzki Hokej w ramach Hokejowej Ligi Open. Następnie w zespole WTH Września.

</doc>
<doc id="2737690" url="https://pl.wikipedia.org/wiki?curid=2737690" title="Artur Kolnik">
Artur Kolnik

Artur Kolnik (ur. 4 maja 1890 w Stanisławowie, zm. 1972 w Paryżu) – polski malarz i grafik pochodzenia żydowskiego, tworzący we Francji. Przedstawiciel tzw. ekspresjonizmu żydowskiego.
Życiorys.
Od 1908 do 1914 studiował w krakowskiej Akademii Sztuk Pięknych w pracowni Józefa Mehoffera. Po wybuchu I wojny światowej był oficerem w szeregach armii austro-węgierskiej, w 1916 został ranny i znalazł się w wiedeńskim szpitalu gdzie poznał Isidora Kaufanna. Spotkanie z wybitnym malarzem zrobiło na młodym artyście bardzo duże wrażenie i krytycy przypuszczają, że nie pozostało bez znaczenia na jego przyszłą drogę twórczą. W 1918 osiadł w Czerniowcach, przyjaźnił się z mieszkającymi tam artystami m.in. pisarzami Elieserem Steinbargiem i Icykiem Mangerem oraz poetką Rose Ausländer. Pierwszy raz po wojnie swoje prace pokazał na wystawie zorganizowanej w listopadzie 1918 w czerniowieckim Muzeum Rzemiosła. W 1920 i 1921 razem z Reuvenem Rubinem wystawiał swoje prace w Nowym Jorku w Anderson Galleries należącej do Alfreda Stieglitza. Po powrocie do Czerniowców pracował nad ilustrowaniem podręcznika do nauki jidysz. Ilustracje te pokazał na wystawie sztuki. W 1926 i 1928 miały miejsce kolejne wystawy z rysunkami i drzeworytami do bajek napisanych przez Eliesera Steinbarga. W 1929 pracował nad portretami Icyka Mangera. W 1931 Artur Kolnik przeniósł się razem z rodziną do Paryża, gdzie początkowo zajmował się ilustrowaniem magazynów o modzie, w wolnym czasie tworzył drzeworyty. W 1932 zmarł Elieser Steinbarg, Kolnik zaprojektował jego nagrobek, drugi projekt dotyczył nagrobka matki Icyka Mangera. W tym samym roku został członkiem krakowskiego Zrzeszenia Żydowskich Artystów Malarzy i Rzeźbiarzy. Rok później w krakowskim Żydowskim Domu Akademickim miała miejsce indywidualna wystawa twórczości Kolnika. W 1935 Artur Kolnik przebywał w Buenos Aires, rok później ukazały się drukiem bajki Steinbarga, które były ilustrowane studziewięcioma drzeworytami artysty. W 1938 Artur Kolnik pracował przy ilustrowaniu francusko-niemieckiego czasopisma "„Verte-Cachiers Humanis”".
Od 1940 przez cztery lata razem z rodziną przebywał w obozie dla osób bez francuskiego obywatelstwa. Po II wojnie światowej wystawiał swoje prace w 1946, 1948 i 1949. W 1948 otrzymał obywatelstwo francuskie, należał do Związku Gmin Wyznaniowych malarzy i rzeźbiarzy we Francji. W 1952 jego prace zostały wyróżnione na wystawie w Nowym Jorku, artysta otrzymał Prix Chaban. W 1959 ilustrował tom poezji Mosesa Schulsteina, w 1960 ilustrował książkę Jehiela Hofera, a rok później poezje Abrahama Suckewera, które miały się ukazać w Nowym Jorku i Tel Awiwie. W 1967 historyk sztuki Maximilien Gautier opublikował monografię Artura Kolnika. Rok później w Muzeum Sztuki w Tel Awiwie miała miejsce duża indywidualna wystawa dorobku artystycznego Artura Kolnika, obejmowała 130 prac, z czego 70 stanowiło malarstwo olejne. W 1969 wznowiono publikację bajek Eliezera Steinbarga z ilustracjami Kolnika. Zmarł w 1972 w Paryżu.

</doc>
<doc id="2737691" url="https://pl.wikipedia.org/wiki?curid=2737691" title="Hermann Springer">
Hermann Springer

Hermann Springer (ur. 4 grudnia 1908 w Zurychu, zm. 12 grudnia 1978) – piłkarz szwajcarski grający na pozycji pomocnika. W reprezentacji Szwajcarii rozegrał 37 meczów i zdobył 1 gola.
Kariera klubowa.
Swoją karierę piłkarską Springer rozpoczął w klubie Blue Stars Zurych. W nim zadebiutował w sezonie 1925/1926. W Blue Stars występował do końca sezonu 1933/1934. Latem 1934 przeszedł do Grasshoppers Zurych, gdzie grał do końca swojej kariery, czyli do 1946 roku. Wraz z Grasshoppers wywalczył pięć tytułów mistrza Szwajcarii w latach 1937, 1939, 1942, 1943 i 1945 oraz zdobył siedem Pucharów Szwajcarii w latach 1937, 1938, 1940, 1941, 1942, 1943 i 1946.
Kariera reprezentacyjna.
W reprezentacji Szwajcarii Springer zadebiutował 6 października 1929 w przegranym 0:5 meczu Pucharu im. Dr. Gerö z Czechosłowacją, rozegranym w Pradze. W 1938 roku został powołany do kadry na mistrzostwa świata we Francji. Na nich rozegrał trzy mecze: w 1/8 finału z Niemcami (1:1 i 4:2) oraz ćwierćfinałowy z Węgrami (0:2). Od 1929 do 1946 roku rozegrał w kadrze narodowej 37 meczów i strzelił 1 bramkę.

</doc>
<doc id="2737693" url="https://pl.wikipedia.org/wiki?curid=2737693" title="Sebastián Gessa y Arias">
Sebastián Gessa y Arias

Sebastián Gessa y Arias – hiszpański malarz pochodzący z Andaluzji. Nazywano go "malarzem kwiatów" ze względu na jego zainteresowanie tematyką kwiatową i martwą naturą. Malował również sceny rodzajowe przedstawiające Andaluzję.
Studiował w Szkole Sztuk Pięknych w Kadyksie, gdzie jego nauczycielem był Ramón Rodríguez Barcaza. W 1864 r. otrzymał stypendium na studia w Paryżu, gdzie pozostał do 1870 roku i uczył się u Alexandra Cabanela. Po skończonych studiach wrócił do Hiszpanii i zamieszkał w Madrycie. Pracował przy dekoracji pałacu markiza de Linares (dzisiejszej "Casa de América"), dla którego wykonał zdobiące sufity malowidła olejne o motywach kwiatowych.
W 1879 r. otrzymał I medal na Krajowej Wystawie Sztuk Pięknych w Madrycie za obraz "Flores y frutas". Jury wyjątkowo przyznało pierwszą nagrodę martwej naturze, gdyż tematyki historyczna i mitologiczna były uznawane za bardziej wartościowe.

</doc>
<doc id="2737702" url="https://pl.wikipedia.org/wiki?curid=2737702" title="Alessandro dos Santos">
Alessandro dos Santos



</doc>
<doc id="2737703" url="https://pl.wikipedia.org/wiki?curid=2737703" title="Luzaki i kujony">
Luzaki i kujony

Luzaki i kujony (ang. "Freaks and Geeks", 1999–2000) – amerykański serial komediowy dla młodzieży, stworzony przez Paula Feiga. Wyprodukowany przez Apatow Productions i DreamWorks Television.
Światowa premiera serialu miała miejsce 25 września 1999 roku na antenie NBC. Ostatni odcinek serialu został wyemitowany 8 lipca 2000 roku.
Opis fabuły.
Serial skupia się na dwóch ekipach nastolatków przeżywających szkolne przygody, które mają miejsce w latach 80. XX wieku.

</doc>
<doc id="2737711" url="https://pl.wikipedia.org/wiki?curid=2737711" title="Juan Jiménez Martín">
Juan Jiménez Martín

Juan Jiménez Martín – hiszpański malarz pochodzący z prowincji Ávila.
Studiował malarstwo w Królewskiej Akademii Sztuk Pięknych św. Ferdynanda w Madrycie, gdzie był uczniem artystów takich jak Federico Madrazo, Carlos Luis de Ribera y Fieve i Carlos de Haes. W latach 1882-86 przebywał na stypendium w Rzymie, gdzie poznał malarza Marià Fortuny i pod jego wpływem zainteresował się tematyką orientalną. Odwiedził Florencję, Wenecję i Neapol, gdzie namalował liczne pejzaże.
Otrzymał liczne nagrody i wyróżnienia, m.in. III medal na Krajowej Wystawie Sztuk Pięknych za obraz "La Catedral de Ávila" w 1901 roku.

</doc>
<doc id="2737713" url="https://pl.wikipedia.org/wiki?curid=2737713" title="Osvaldo Sáez">
Osvaldo Sáez

Osvaldo Sáez Álvarez (ur. 13 sierpnia 1923, zm. 1959) – piłkarz chilijski grający podczas kariery na pozycji pomocnika.
Kariera klubowa.
Podczas kariery piłkarskiej Osvaldo Sáez występował w Santiago Wanderers oraz w stołecznym CSD Colo-Colo. Z Colo-Colo zdobył mistrzostwo Chile w 1953.
Kariera reprezentacyjna.
W reprezentacji Chile Sáez zadebiutował 16 stycznia 1946 w przegranym 0-1 spotkaniu w Copa América z Urugwajem. Na turnieju w Argentynie Chile zajęło piąte miejsce, a Sáez wystąpił tylko w tym meczu. W 1947 po raz drugi uczestniczył w turnieju Copa América, na którym Chile zajęło czwarte miejsce. Na turnieju w Ekwadorze Sáez wystąpił w sześciu meczach: z Urugwajem, Peru (bramka), Ekwadorem, Paragwajem, Kolumbią (2 bramki) i Boliwią (2 bramki).
W 1950 roku został powołany przez selekcjonera Arturo Bucciardiego do kadry na mistrzostwa świata w Brazylii. Na mundialu Sáez był rezerwowym i nie wystąpił w żadnym meczu.
W 1952 uczestniczył w pierwszej edycji mistrzostw panamerykańskich, na którym Chile zajęło drugie miejsce. Na tym turnieju Sáez wystąpił we wszystkich pięciu meczach: z Panamą, Meksykiem, Peru, Urugwajem i Brazylią.
W 1953 po raz trzeci uczestniczył w turnieju Copa América, na którym Chile zajęło czwarte miejsce. Na turnieju w Peru Sáez wystąpił w pięciu meczach: z Paragwajem, Urugwajem, Peru, Brazylią i Boliwią. Ostatni raz w reprezentacji wystąpił 21 lutego 1954 w przegranym 1-3 spotkaniu eliminacji mistrzostw świata z Paragwajem. Od 1946 do 1954 roku rozegrał w kadrze narodowej 21 spotkań, w których zdobył 5 bramek.

</doc>
<doc id="2737727" url="https://pl.wikipedia.org/wiki?curid=2737727" title="Sally Hodge">
Sally Hodge

Sally Ann Hodge-McKenzie (ur. 31 maja 1966 w Cardiff) – brytyjska kolarka torowa i szosowa, mistrzyni świata w kolarstwie torowym.
Kariera.
Pierwszy sukces w karierze Sally Hodge osiągnęła w 1987 roku, kiedy zdobyła wicemistrzostwo kraju w szosowym wyścigu ze startu wspólnego. Najlepsze wyniki osiągnęła na rozgrywanych rok później mistrzostwach świata w Gandawie, gdzie zwyciężyła w wyścigu punktowym, bezpośrednio wyprzedzając Barbarę Ganz ze Szwajcarii i Amerykankę Mindee Mayfield. W tym samym roku Hodge wystąpiła na igrzyskach olimpijskich w Seulu, zajmując dziewiąte miejsce w wyścigu ze startu wspólnego. Cztery lata później, na igrzyskach olimpijskich w Barcelonie w tej samej konkurencji rywalizację ukończyła dopiero na 45. pozycji.

</doc>
<doc id="2737728" url="https://pl.wikipedia.org/wiki?curid=2737728" title="Malcolm Lee">
Malcolm Lee

Malcolm Lee (ur. 22 maja 1990 w Riverside) – amerykański koszykarz, występujący na pozycji rzucającego obrońcy, obecnie zawodnik Tigers Tübingen.
W 2008 wystąpił w trzech spotkaniach gwiazd amerykańskich szkół średnich – Jordan Classic, Nike Hoop Summit, McDonald’s All-American. Został też zaliczony do IV składu Parade All-American.
1 listopada 2017 został zawodnikiem bośniackiego BC Igokea Aleksandrovac.

</doc>
<doc id="2737729" url="https://pl.wikipedia.org/wiki?curid=2737729" title="Francisco Urroz">
Francisco Urroz

Francisco Urroz Martínez ( – piłkarz chilijski grający podczas kariery na pozycji bramkarza.
Kariera klubowa.
Podczas kariery piłkarskiej Francisco Urroz występował w stołecznych Unión Española i CSD Colo-Colo. W czasie kariery dwukrotnie zdobył mistrzostwo Chile w 1949 (Unión Española) i 1947 (Colo-Colo).
Kariera reprezentacyjna.
W reprezentacji Chile Urroz zadebiutował 6 grudnia 1947 w przegranym 0-6 spotkaniu w Copa América z Urugwajem. Na turnieju w Ekwadorze Chile zajęło czwarte miejsce, a Urroz wystąpił w pięciu meczach: z Urugwajem, Ekwadorem, Argentyną, Kolumbią i Boliwią.
W 1949 po raz drugi uczestniczył w turnieju Copa América, na którym Chile zajęło piąte miejsce. Na turnieju w Brazylii Urroz wystąpił w pięciu meczach: z Boliwią, Brazylią, Ekwadorem, Kolumbią i Paragwajem, który był jego ostatnim występem w reprezentacji.
W 1950 roku został powołany przez selekcjonera Arturo Bucciardiego do kadry na mistrzostwa świata w Brazylii. Na mundialu Urroz był rezerwowym i nie wystąpił w żadnym meczu. Od 1947 do 1949 roku rozegrał w kadrze narodowej 10 spotkań.

</doc>
<doc id="2737730" url="https://pl.wikipedia.org/wiki?curid=2737730" title="NY-LON">
NY-LON

NY-LON (2004) – brytyjski serial obyczajowy stworzony przez Simona Burke’a i Anyę Camilleri.
Światowa premiera serialu miała miejsce 24 sierpnia 2004 roku na antenie Channel 4. Ostatni odcinek serialu został wyemitowany 5 października 2004 roku. W Polsce serial nadawany był dawniej na kanale Fox Life.

</doc>
<doc id="2737731" url="https://pl.wikipedia.org/wiki?curid=2737731" title="ŁKS Łęknica">
ŁKS Łęknica



</doc>
<doc id="2737733" url="https://pl.wikipedia.org/wiki?curid=2737733" title="Hwardijeć Hwardijśke">
Hwardijeć Hwardijśke

Hwardijeć Hwardijśke (ukr. Футбольний клуб «Гвардієць» Гвардійське, "Futbolnyj Kłub "Hwardijeć" Hwardijśke"; ros. «Гвардеец» Гвардейское, krym. Gvardeiec Sarabuz) - ukraiński klub piłkarski z siedzibą w Hwardijśke w Republice Autonomicznej Krymu. Jeden z najstarszych klubów na Krymie.
Historia.
Chronologia nazw: 
Piłkarski Klub "Hwardijeć Hwardijśke" został założony na początku lat 60. XX wieku w miejscowości Hwardijśke w rejonie symferopolskim w Republice Autonomicznej Krymu. Zespół uczestniczył w rozgrywkach Mistrzostw Krymu. 
W 2011 dotarł do finału Amatorskiego Pucharu. W lipcu 2012 jako finalista Pucharu Amatorskiego otrzymał miejsce w rozgrywkach Pucharu Ukrainy 2012/13.

</doc>
<doc id="2737734" url="https://pl.wikipedia.org/wiki?curid=2737734" title="Kaputnik">
Kaputnik



</doc>
<doc id="2737736" url="https://pl.wikipedia.org/wiki?curid=2737736" title="Pływanie na Letnich Igrzyskach Olimpijskich 2012 – 200 m stylem grzbietowym mężczyzn">
Pływanie na Letnich Igrzyskach Olimpijskich 2012 – 200 m stylem grzbietowym mężczyzn

Wyścig na 200 m stylem grzbietowym mężczyzn był jedną z konkurencji pływackich rozgrywanych podczas XXX Igrzysk Olimpijskich w Londynie.
Wyniki.
Eliminacje.
Do zawodów przystąpiło 35 zawodników. Zostali podzieleni na 5 biegów. Awans uzyskiwało 16 z najlepszymi czasami. Ostatni wynik dający awans wynosił 1:58,22.

</doc>
<doc id="2737737" url="https://pl.wikipedia.org/wiki?curid=2737737" title="Monique de Bruin">
Monique de Bruin

Monique de Bruin (ur. 8 lipca 1965 w Hoogland) – holenderska kolarka torowa i szosowa, srebrna medalistka szosowych oraz brązowa medalistka torowych mistrzostw świata.
Kariera.
Największy sukces w karierze Monique de Bruin osiągnęła w 1991 roku, kiedy wspólnie z Corą Westland, Astrid Schop i Monique Knol wywalczyła srebrny medal w drużynowej jeździe na czas podczas szosowych mistrzostw świata w Stuttgarcie. Inne jej szosowe sukcesy to wygrane w wyścigach krajowych, między innymi: Hel van het Mergelland w 1987 roku, Omloop van't Molenheike w 1989 roku, Amev Tijdrit w 1990 roku i Ursem w 1992 roku. Ponadto na rozgrywanych w 1988 roku torowych mistrzostwach świata w Gandawie de Bruin wywalczyła brązowy medal w wyścigu punktowym, ulegając jedynie Brytyjce Sally Hodge oraz Szwajcarce Barbarze Ganz. W 1988 roku zdobyła także srebrny medal w omnium na torowych mistrzostwach Holandii. Nigdy nie brała udziału w igrzyskach olimpijskich.

</doc>
<doc id="2737738" url="https://pl.wikipedia.org/wiki?curid=2737738" title="Houston Street">
Houston Street



</doc>
<doc id="2737746" url="https://pl.wikipedia.org/wiki?curid=2737746" title="Jagodówka (ptak)">
Jagodówka (ptak)

Jagodówka ("Hylocitrea bonensis") – gatunek małego ptaka z rodziny jagodówek (Hylocitreidae), której jest jedynym przedstawicielem. Jest endemitem indonezyjskiej wyspy Celebes.
Systematyka.
Jagodówki należą do grupy blisko spokrewnionych rodzin składającej się z: palmowców (Dulidae), persówek (Hypocoliidae), reliktowców (Mohoidae), jedwabniczek (Ptilogonatidae) i jemiołuszek (Bombycillidae). Niektórzy autorzy umieszczają jagodówkę w rodzinie fletówek (Pachycephalidae) lub persówek (Hypocoliidae).
Wyróżniono dwa podgatunki "H. bonensis":
Na liście ptaków świata opracowywanej we współpracy BirdLife International z autorami "Handbook of the Birds of the World" "Handbook of the Birds of the World" taksony te uznawane są za osobne gatunki.
Morfologia.
Długość ciała 14–15 cm. Upierzenie w większości szare i oliwkowo-brązowe, boki ciała i kuper oliwkowo-żółte.
Występowanie i środowisko.
Jagodówka występuje endemicznie na Celebesie należącym do Indonezji. Zamieszkuje górskie, pierwotne lasy.
Status.
W Czerwonej księdze gatunków zagrożonych Międzynarodowej Unii Ochrony Przyrody od 2016 roku podgatunki jagodówki traktowane są jako odrębne gatunki i klasyfikowane następująco:

</doc>
<doc id="2737747" url="https://pl.wikipedia.org/wiki?curid=2737747" title="Hylocitrea bonensis">
Hylocitrea bonensis



</doc>
<doc id="2737748" url="https://pl.wikipedia.org/wiki?curid=2737748" title="Hylocitrea">
Hylocitrea



</doc>
<doc id="2737749" url="https://pl.wikipedia.org/wiki?curid=2737749" title="Hylocitreidae">
Hylocitreidae



</doc>
<doc id="2737751" url="https://pl.wikipedia.org/wiki?curid=2737751" title="Referendum w Rumunii w 2012 roku">
Referendum w Rumunii w 2012 roku

Referendum w Rumunii w 2012 roku odbyło się 29 lipca 2012 roku w sprawie odwołania z urzędu Prezydenta Rumunii Traiana Băsescu. Referendum było konieczne po zagłosowaniu za referendum przez rumuński parlament 6 lipca, a referendum miało odbyć się w ciągu miesiąca. Było to drugie referendum w sprawie odwołania tegoż prezydenta, poprzednie referendum miało miejsce w 2007 roku, gdzie 74% głosujących opowiedziało się przeciw.
Pytanie.
Pytanie w referendum było następujące:
"Czy zgadzasz się na usunięcie z urzędu Prezydenta Rumunii pana Traiana Băsescu?"
"W wersji oryginalnej:"
"Sunteţi de acord cu demiterea Preşedintelui României, domnul Traian Băsescu?"
Wyniki.
Sąd Konstytucyjny Rumunii uznał referendum za nieważne z powodu zbyt niskiej frekwencji.

</doc>
<doc id="2737752" url="https://pl.wikipedia.org/wiki?curid=2737752" title="Pachycephala bonensis">
Pachycephala bonensis



</doc>
<doc id="2737753" url="https://pl.wikipedia.org/wiki?curid=2737753" title="Eighth Avenue">
Eighth Avenue



</doc>
<doc id="2737759" url="https://pl.wikipedia.org/wiki?curid=2737759" title="Morris Park">
Morris Park



</doc>
<doc id="2737762" url="https://pl.wikipedia.org/wiki?curid=2737762" title="Montrose Avenue">
Montrose Avenue



</doc>
<doc id="2737768" url="https://pl.wikipedia.org/wiki?curid=2737768" title="Tremont Avenue">
Tremont Avenue



</doc>
<doc id="2737769" url="https://pl.wikipedia.org/wiki?curid=2737769" title="Fulton Street">
Fulton Street



</doc>
<doc id="2737774" url="https://pl.wikipedia.org/wiki?curid=2737774" title="Grant Avenue">
Grant Avenue



</doc>
<doc id="2737777" url="https://pl.wikipedia.org/wiki?curid=2737777" title="Lucy Fry">
Lucy Fry

Lucy Elizabeth Fry (ur. 13 marca 1992 w City of Brisbane) – australijska aktorka.
Życiorys.
W 2012 roku grała postać Zoey w australijskim serialu "Lightning Point". W 2013 roku zagrała Lylę, jedną z tytułowych syren w serialu "". W 2014 roku wystąpiła w "Akademii wampirów".
W 2017 zagrała Tikkę, jedną z głównych postaci w filmie "Bright", wyprodukowanym przez Netflix.

</doc>
<doc id="2737778" url="https://pl.wikipedia.org/wiki?curid=2737778" title="Rockaway Boulevard">
Rockaway Boulevard



</doc>
<doc id="2737779" url="https://pl.wikipedia.org/wiki?curid=2737779" title="Steinway Street">
Steinway Street



</doc>
<doc id="2737781" url="https://pl.wikipedia.org/wiki?curid=2737781" title="FK Bucza">
FK Bucza

FK Bucza (ukr. Футбольний клуб «Буча», "Futbolnyj Kłub "Bucza"") - ukraiński klub piłkarski z siedzibą w Buczy, w obwodzie kijowskim. Założony w roku 1999.
Historia.
Chronologia nazw:
Piłkarski Klub "FK Bucza" został założony w 1999 roku w miejscowości Bucza w obwodzie kijowskim. Zespół uczestniczył w rozgrywkach mistrzostw obwodu kijowskiego. W 2002 zdobył mistrzostwo obwodu, ale potem zmagał się o mistrzostwo rejonu kijowsko-swiatoszyńskiego. Dopiero w 2010 powraca do rozgrywek mistrzostw obwodu kijowskiego.
W 2011 zdobył Amatorski Puchar. W lipcu 2012 jako zdobywca Pucharu Amatorskiego otrzymał miejsce w rozgrywkach Pucharu Ukrainy 2012/13.

</doc>
<doc id="2737782" url="https://pl.wikipedia.org/wiki?curid=2737782" title="Frank Beaurepaire">
Frank Beaurepaire

Francis Joseph Edmund „Frank” De Beaurepaire (ur. 13 maja 1891 w South Melbourne, zm. 29 maja 1956 w Melbourne) – australijski pływak i polityk. Sześciokrotny medalista olimpijski (w 1908 roku w drużynie Australazji, a na igrzyskach w 1920 i 1924 roku w reprezentacji Australii).
Jego siostra Lily Beaurepaire była uczestniczką igrzysk olimpijskich w 1920 w pływaniu i skokach do wody).
Kariera polityczna.
W latach 1940-1942 był nadburmistrzem Melbourne.
W roku 1942 został wybrany do Rady Ustawodawczej Wiktorii, gdzie służył do 1952. W międzyczasie w 1943 niepowiedzeniem zakończył się jego start w wyborach do senatu.
Jego syn Ian Beaurepaire również był nadburmistrzem Melbourne.

</doc>
<doc id="2737785" url="https://pl.wikipedia.org/wiki?curid=2737785" title="Bitwa o Aleppo (2012–2016)">
Bitwa o Aleppo (2012–2016)

Bitwa o Aleppo – długotrwałe walki o kontrolę nad Aleppo w Syrii, trwające od 20 lipca 2012 do 22 grudnia 2016, toczone między armią syryjską i jej sojusznikami a antyrządową opozycją o różnym profilu ideologicznym.
Była to największa bitwa wojny w Syrii, nazywana „syryjskim Stalingradem”. Spowodowała duże szkody materialne zabudowy i infrastruktury miasta. Zwycięstwo rządu Syrii w Aleppo, choć okupione dużymi stratami, było decydujące dla losów całego konfliktu.
Bitwa.
2012.
Atak rebeliantów.
20 lipca 2012 rebelianci zaatakowali i przejęli kontrolę nad trzema dzielnicami miasta. Na miasto spadły dziesiątki pocisków, co zniszczyło wiele budynków. W ataku zginęło 190 cywilów i co najmniej 43 syryjskich żołnierzy. 21 lipca 2012 intensywne walki toczono o dzielnicę handlową Salah ad-Din, kontrolowaną przez Wolną Armię Syrii. Uciekły stamtąd setki cywilów. Potyczkę toczono także w miejscowości Hajdarija pod Aleppo. W trakcie walk zdezerterował generał dywizji Mohamed Muflih i udał się do Turcji.
Trzeciego dnia walk armia dokonała szturmu na dzielnicę handlową. Wjechały tam pojazdy opancerzone oraz ciężka broń. Ponadto bojownicy atakowali główną kwaterę wywiadu w Aleppo, posterunki policji i urzędy. Teatrem walk były także takie części miasta jak Sajf ad-Daula, Al-Dżamilija i Al-Meridian. Rebelianci zakładali punkty kontrolne w mieście, by utrudnić przemieszczanie się wojskom pancernym. 23 lipca 2012 rebelianci zaatakowali stację telewizyjną w mieście. W trakcie ofensywy zginął dowódca powstańców Mahmud al-Aszkar, pomimo to zdobyli oni pięć dzielnic. Były one jednak nadal bombardowane przez siły rządowe. Ponadto w miejscowym więzieniu doszło do buntu, w którym zginęło 15 osób, a 40 zostało rannych. Służby więzienne użyły pocisków z gazem łzawiącym i ostrą amunicją wobec skazanych, którzy rzekomo prowadzili pokojowy protest.
24 lipca 2012, rebelianci podjęli kolejny atak na dzielnice Aleppo, którego celem jest przejęcie centrum miasta. Ciężkie starcia wybuchły w pobliżu bram Starego Miasta. FSA założyła punkty kontrolne w zdobytych dzielnicach. Wobec postępów powstańców miasto zostało po raz pierwszy w trakcie wojny domowej zbombardowane przez syryjskie lotnictwo, co zostało poprzedzone atakiem artyleryjskim. W wyniku walk zrujnowana została w znacznym stopniu zabudowa miasta, a na drodze do dzielnicy przemysłowej stały dziesiątki spalonych samochodów ciężarowych i czołgów. Do Aleppo przybyły posiłki z Dżabal al-Zawiji.
25 lipca 2012 w czasie walk ok. 100 żołnierzy regularnej armii zdezerterowało na stronę Wolnej Armii Syrii. Rebelianci kontrolowali wschodnie przedmieścia miasta i posuwali się ku centrum. Trwała zacięta walka o główny posterunek milicji. W walkach uczestniczyli także ochotniczy bojownicy prorządowi. Dwaj z nich zostali zabici w egzekucji w dzielnicy Salah ad-Din. Dowódca rebeliantów wezwał do ataku na 2 tys. korpus armii podążającej ku miastu. 26 lipca 2012 rebelianci kontrolowali niemal połowę terytorium miasta. Tereny te zostały zbombardowane z powietrza. Do zachodnich bram Aleppo przybyły syryjskie jednostki specjalne, a czołgi zajęły pozycje wejściowe. Łącznie do szturmu gotowych było 10 tysięcy żołnierzy. W związku z tym obawiano się masakry.
27 lipca 2012 rebelianci zajęli bazę wojskową w centrum miasta wraz z 100 żołnierzami i członkami milicji prorządowej. W dzielnicy Salah ad-Din setki rebeliantów przygotowywało się do odparcia ofensywy syryjskiej armii. Łącznie w mieście stacjonował dwutysięczny oddział powstańczy wsparty przez drugie tyle bojowników z Wolnej Armii Syrii. Bojownicy zajęli także ważne budynki w osiedlu Sur al-Hadżdż. Miasto zostało zbombardowane z rana z powietrza. Do zabezpieczania swojej dzielnicy Asz-Szajch Maksud przystąpili kurdyjscy partyzanci z Powszechnych Jednostek Ochrony. W trakcie potyczki w drodze na lotnisko armia zabiła troje Kurdów. Tego dnia do Aleppo przybyli bojownicy z 910. jednostki bojowej libańskiego ugrupowania Hezbollah.
Kontrofensywa wojska.
28 lipca o godz. 5. rano rozpoczął się szturm na dzielnice Salah ad-Din i al-Azamija na południowym zachodzie oraz Bustan al-Kasr, Al-Machad i As-Sukkari na południu. Wojsko Asada prowadziło wzmożony ostrzał artyleryjski, pancerny oraz dokonywało rewizji w domach w celu poszukiwań bojowników. Wojsko syryjskie posuwało się ku dzielnicy Salah ad-Din. Do miasta wjechało 80 czołgów oraz ciężka artyleria. Nad miastem latały samoloty wojskowe, a bombardowania przybierały na sile. Pierwsze uderzenia na Salah ad-Din zostały odparte. Rebelianci wskutek rządowej przewagi w uzbrojeniu zmuszeni byli do stosowania taktyki partyzanckiej. Nie mogli bronić zbyt długo jednej pozycji i musieli przemieszczać się z miejsca na miejsce. Armia straciła wiele czołgów i nie poczyniła postępów. Zginęło 29 osób, w tym 11 cywilów, 10 żołnierzy i ośmiu rebeliantów. Z miasta uciekały tysiące cywilów, wielu szukało schronienia w szkołach i meczetach. Wieczorem zamknął się pierścień wokół miasta, a natarcie zostało przerwane.
Po wstrzymaniu walk, rebelianci ogłosili, iż przeprowadzili zmiany w taktyce wojennej, przechodząc do kontrnatarcia, nie czekając na działania wojska. Dowództwo powstańców porównało Aleppo do libijskiego Bengazi (podczas libijskiej wojny domowej spod Bengazi ruszyła ofensywa rebeliantów libijskich, która ostatecznie po wielomiesięcznych walkach zakończyła się na Syrcie, gdzie zabito Muammara Kaddafiego). Ponadto syryjscy rebelianci wezwali sprzyjające im kraje o dozbrajanie, by stawić czoła wojsku rządowemu oraz zażądali zebrania się RB ONZ w trybie natychmiastowym.
O świcie 29 lipca 2012 pozycje rebeliantów zostały ponownie ostrzelane przez samoloty MiG-21 i MiG-23. W natarciu naziemnym udział brało ok. 100 czołgów. Miasto zostało pozbawione linii telefonicznych i energetycznych. W dzielnicy Bab al-Hadid zajętej przez wojsko rządowe w jednej ze szkół, dokonywano egzekucji powstańców ujętych z bronią w ręku. Wieczorem według źródeł rządowych opanowana została dzielnica Salah ad-Din, jednak rebelianci temu zaprzeczyli. 30 lipca 2012 armia zbombardowała północno-zachodnie dzielnice miasta. Krwawe walki toczono w dzielnicy Sakhur i al-Zahira, gdzie rebelianci zbombardowali gmach służb wywiadowczych. Rebelianci po dziesięciogodzinnej walce zajęli w Anadan drogę od strony tureckiej granicy do Aleppo. W bitwie użyto czołgów i wozów pancernych BMP-2.
31 lipca 2012 rebelianci zaatakowali komisariaty policji, zabijając 40 policjantów. Trzy takie placówki w dzielnicach Salhin i Bab Najrab zostały zajęte, co podwyższyło morale rebeliantów. Ponadto z wyrzutni rakietowych ostrzelano trybunał wojskowy i siedzibę Partii Baas. Walki wybuchły również w pobliżu siedziby wywiadu sił powietrznych w zachodniej dzielnicy az-Zahra, a także na peryferiach dzielnicy Salah ad-Din, głównego bastionu rebelii. Po zdobyciu posterunków celem powstańców były siedziby służb wywiadowczych. Także rebelianci w walkach dysponowali ciężką bronią w tym czołgami, zdobytymi w bojach. Operujących powstańców z powietrza nadal ostrzeliwało lotnictwo. Każda ze stron informowała o swoich sukcesach, jednak świadkowie informowali o impasie na froncie. Nie była znana dokładna liczba ofiar, gdyż ciała ofiar przekazywano od razu rodzinom. Bojownicy dopuszczali się egzekucji pojmanych żołnierzy i członków milicji, co było dokumentowane na nagraniach video.
1 sierpnia 2012 powstańcy poinformowali, iż przejęli kontrolę nad głównym placem w mieście. Do miasta ściągano posiłki, w walkach angażowali się też ochotnicy. Wśród nich był uczeń Abdelrahman, który prosto ze szkoły dotarł na pozycje bojowe, by zasilić szeregi rebeliantów. 17-letni chłopiec zginął jeszcze tego samego dnia. Z kolei siły rządowe ostrzelały wschodnie dzielnice z powietrza i poinformowały, że w dzielnicy Handarat wśród zabitych rebeliantów byli arabscy najemnicy. Bojownicy Liwa at-Tauhid potwierdzili, że w walkach stracili dowódcę batalionu, dodając jednocześnie, iż zabili po torturach, pojmanego plemiennego lidera szabihy Zaino Berriego, walczącego po stronie Asada, co zostało udokumentowane na nagraniu video. Zniszczyli także 20 czołgów i zabezpieczyli wjazdy do miasta.
2 sierpnia 2012 zaatakowali lotnisko wojskowe w Minak (często pisane Menagh), 30 km na północny zachód od Aleppo za pomocą czterech czołgów zdobytych pod Anadan. Ponadto ciężkie walki trwały o kontrolę nad dzielnicę Salah ad-Din, gdyż nie było jasne, która ze stron ją kontroluje. Dzień później rebelianci poinformowali, że w obronie dzielnicy stracili 50 bojowników. Wycofali się także z bazy lotniczej, pod wpływem intensywnego bombardowania. 4 sierpnia 2012 rebelianci zaatakowali siedzibę stacji telewizyjnej w dzielnicy Izaa, jednak wycofali się po ostrzale. Tymczasem Amnesty International alarmowało, że w Aleppo dochodziło do zbrodni przeciwko ludzkości. 5 sierpnia 2012 armia podała, że do bitwy zmobilizowano 20 tys. żołnierzy. Dodali, że do rebeliantów także nadciągały posiłki, jednak zostały one zmuszone do odwrotu ze względu na intensywny ostrzał. Miasto było kontrolowane w 50% przez rebeliantów.
Bitwa o Salah ad-Din.
6 sierpnia 2012 rebelianci przyznali, iż do głównego ich bastionu dzielnicy Salah ad-Din, południową bramę do centrum miasta, wjechały dziesiątki czołgów i nie są w stanie już kontrolować zniszczonych przez bombardowania terenów, jednakże nadal walczyli tam. Zbombardowana została takę dzielnica As-Sachur, natomiast bojownicy atakowali punkty wojskowe nieopodal miejscowych uniwersytetów. Walki wybuchły także w pobliżu rezydencji prezydenta, jednakże wojsko prowadziło silny ostrzał pozycji rebeliantów na terytorium Pałacu Sprawiedliwości oraz w dzielnicach Mardżeh i Szaar. Rebelianci w czasie walk narzekali na braki w uzbrojeniu.
7 sierpnia 2012 siły rządowe zajęły obleganą starożytną cytadelę wpisaną na listę światowego dziedzictwa UNESCO w dzielnicy Bab al-Hadid. W wyniku ostrzału zabytek został zniszczony. Armia rozmieściła na dachach budynków snajperów, którzy strzelali do opozycjonistów, po których stronie jak potwierdzono, walczyli islamiści z ugrupowania Ahrar asz-Szam. Tymczasem Amnesty International opublikowało zdjęcia satelitarne Aleppo, które ukazały ponad 600 lejów po bombach w samym mieście i okolicach. Operatorzy technologii satelitarnej podali, że jak dotąd na zdjęciach nie było widać, by ostrzał zniszczył szkoły, meczety i szpitale w mieście, jednak zauważyć można było wokół niego koncentrację sił wiernych Assadowi. Na zdjęciach widać było co najmniej 58 czołgów i 45 transporterów opancerzonych oraz inne pojazdy wojskowe i liczne stanowiska artyleryjskie.
8 sierpnia 2012 w godzinach porannych armia wkroczyła na teren Salah ad-Dinu, który natychmiast był ostrzeliwany za pomocą czołgów i lotnictwa. Jednakże rebelianci z brygady Nur al-Hak poinformowali, że wojsko zajęło do tej pory 15% dzielnicy i prowadziło szturm od strony dzielnicy Hamadija. W wyniku natarcia wielu rebeliantów wycofało się do dzielnicy do Sajf al-Dawla. Powstańcy pod naporem przeciwnika porzucali punkty kontrolne, a także strategiczne budynki. Przez cały dzień napływały sprzeczne raporty, kto posiada dzielnicę. Jednak pod koniec dnia brygada Nur al-Hak potwierdziła początkowo utratę pięciu ulic w dzielnicy, jednak trzy z nich zostały odbite po akcji 700 bojowników z sąsiednich dzielnic. Dodał, że siły rebeliantów były atakowane przez śmigłowce, samoloty i artylerię.
W nocy lotnictwo w nalotach użyło bomb termobarycznych, co spowodowało wyrwę w pozycjach opozycjonistów na dwóch kluczowych ulicach dzielnicy. Rebelianci z Brygady Dara al-Szahbaa oraz islamiści jako pierwsi wycofali się z tych miejsc o świcie do dzielnicy As-Sukari. W uderzeniu zginęło 40 bojowników.
W czasie dnia syryjski odrzutowiec uderzył w bazę rebeliancką w Tall Rifat, 35 km na północ od Aleppo. Ponadto w czasie walk w mieście, żołnierze wysadzali ściany budynków, w których ukrywali się rebelianci. Bojownicy, którzy byli zaskoczeni w godzinach porannych ilością rozmieszczonych snajperów na dachach budynków, którzy zabijali przeciwników. Rebelianci masowo uchodzili z Salah ad-Dinu na tereny wiejskie, gdyż sądzili, że odbicie miasta zagrozi sunnickim terenom wiejskim. Wieczorem potwierdzono całkowitą ewakuację setek rebeliantów z tej dzielnicy.
10 sierpnia 2012 rebelianci zaczęli przygotowania do kontrataku, mający na celu odbicie utraconej dzielnicy. Jednakże poważnym problemem stanowiły ograniczone zapasy amunicji. Walki o różnym natężeniu trwały w prawie wszystkich dzielnicach miasta. Główny ostrzał trwał w kontrolowanych przez rebeliantów dzielnicach na południowym zachodzie i północnym wschodzie miasta. W czasie bombardowań, kilkanaście pocisków spadło na piekarnię w dzielnicy Tarik al-Bab, przed którą ponad sto osób stało przed nią w kolejce po chleb. W ataku zginęło kilkanaście osób, w tym troje dzieci. Jednocześnie rebelianci próbowali zaatakować lotnisko, jednak większość nacierających bojowników zostało zabitych na miejscu.
Szturm na Sajf ad-Daula i dzielnice chrześcijańskie.
11 sierpnia 2012 reporter Reutera, który odwiedził front, powiedział, że armia nadal nacierała na pozycje zajmowane przez bojowników. Z kolei agencja rządowa SANA doniosła, że wśród zabitych rebeliantów byli najemnicy z Libii. 12 sierpnia 2012, pod ostrzałem artyleryjskim znalazły się osiedla Szaar, Tarik al-Bab, As-Sachur, Hananu i Bustan al-Kasr, podczas gdy Sajf ad-Daula było bombardowane przez samoloty MiG. Rebelianci zaatakowali w dzień stację benzynową w Salah ad-Din, która była używana jako baza wojskowa. W czasie akcji zabito dowódcę bazy i przejęto spore ilości amunicji i broni. 13 sierpnia 2012 syryjskie wojsko podjęło szturm na osiedle Sajf ad-Daula. Walki toczyły się także o kontrolę nad dzielnicą As-Sachur. Opozycjoniści byli także atakowali z powietrza w rejonie Zahraa. W międzyczasie rebelianci podjęli atak na siedzibę radia i telewizji w Aleppo. 14 sierpnia 2012 szpital al-Szifaa został on trafiony pięcioma rakietami S-5 rosyjskiej produkcji.
W połowie sierpnia 2012 rebelianci walczący w Aleppo zagrozili, iż wejdą w sojusz z Al-Ka’idą, jeśli Zachód nie dostarczy im broni. Zagrozili, że w takiej sytuacji Aleppo stanie się bazą terrorystów po pokonaniu sił rządowych. Ponadto opozycjoniści domagali się ustanowienia strefy zakazu lotów. Tymczasem zagraniczni korespondenci donosili, iż przez granicę z Turcją do Aleppo przenikali islamscy bojownicy z Algierii, Czeczenii i Arabii Saudyjskiej.
15 sierpnia 2012 walki znów wybuchły w Salah ad-Dinie. Rebelianci powstrzymali wojsko przed zajęciem kolejnej powierzchni. Jednocześnie z powietrza zbombardowano dzielnice Sajf ad-Daula i Szaar. Z kolei rebelianci przejęli kontrolę nad dzielnicą Bab an-Nasr. Tego samego dnia prezydent Baszar al-Assad wydał dekret w sprawie powołania Mohammada Wahida Akkada na stanowisko gubernatora Aleppo. 17 sierpnia 2012 doszło do ciężkich walk pod Centrum Kultury w dzielnicy Hananu. Walki trwały także w pobliżu meczetu Al-Huda, gdzie zginęło wielu bojowników. Starcia trwały także na terenie lotniska pod Aleppo. Według strony rządowej rebelianci zostali odepchnięci od terenu walk.
Do walk pod Wydziału Nauk w Aleppo doszło 18 sierpnia 2012. Według strony rządowej, zadano duże straty rebeliantom. Ponadto armia zabezpieczyła takie obiekty jak szkoły, szpitale. Dzień później FSA wyparto z dzielnicy Sajf ad-Daula. 20 sierpnia 2012 rebelianci twierdzili, iż poczynili postępy w Halab al-Dżadida i Maadi Telal. Tego samego dnia w czasie walk w dzielnicy Sulejmanija zginęła japońska dziennikarka Mika Yamamoto, co potwierdziła strona japońska. Ponadto źródła powstańcze informowały o śmierci dziennikarzy narodowości libańskiej, tureckiej i Araba, którego pochodzenia nie podano. 21 sierpnia pułkownik FSA Abdeldżabbar al-Ukajdi zadeklarował, że powstańcy kontrolują 2/3 powierzchni terytorium Aleppo, czyli 30 kwartałów. Według niego strategiczna dzielnica Salah ad-Din, była w połowie kontrolowana przez rebeliantów. Informacje te zdementowała strona rządowa, która twierdziła, że to ona czyniła postępy w mieście.
22 sierpnia 2012 rebelianci usiłowali podjąć atak na utraconą dzielnicę Sajf ad-Daula, ale ich próba została odparta za pomocą ognia z granatników przeciwpancernych. Ponadto armia ostrzelała z powietrza składy broni rebeliantów i dwa sąsiednie miasta. 23 sierpnia armia odbiła trzy chrześcijańskie osiedla okupowane przez bojowników przez pięć dni. 24 sierpnia 2012 doszło do ciężkich bojów na Placu Al-Hatab oraz w dzielnicy Al-Hazazeh, gdzie ciężkie straty ponosili rebelianci. 25 sierpnia 2012 bojownicy usiłowali powstrzymać ostrzał dzielnicy Sajf ad-Daula. Tureccy dziennikarze donosili, iż w walkach po stronie rebeliantów udział brali 50 ochotników z Turcji, a także Czeczeni, Jordańczycy, Libańczycy i Sudańczycy.
Walki na wyczerpanie.
26 sierpnia 2012 strona rządowa podała, że zadała duże straty rebeliantom w różnych sektorach miasta. Najcięższe walki toczono w pobliżu uniwersytetu w Hananu. Ponadto armia starła się z bojownikami na Palcu Al-Tananir. Wojsko przejęło kontrolę nad Naukowym Instytutem Aleppo zabijając i aresztując wielu rebeliantów. Z kolei opozycjoniści dodali, że przeprowadzono został przez siły rządowe na dzielnicę Izaa, jednak został on odparty. 28 sierpnia 2012 armia starła się z rebeliantami w Sajf ad-Daula, zabijając dwóch z nich i raniąc trzech innych. Tylu samo bojowników poległo w starciu w Salah ad-Din. Walki toczyły się także w rejonach As-Sajjad, Asz-Szaaru, Bijanon, As-Sachur i Al-Sweika. Zajęto także szpital dziecięcy wykorzystywany jako bazę przez rebeliantów. Żołnierze podczas potyczek skonfiskowali broń pokonanym bojownikom.
29 sierpnia 2012 armia zajęła szkołę w dzielnicy As-Sachur. Starcia odnotowano także w Sukari i Al-Kallaseh. Wojsko zadało ciężkie straty bojownikom pod fabryką cementu w Al-Muslimijja. W międzyczasie wzrastała liczba ataków na ludność cywilną. W atakach artyleryjskich cierpiała ludność czekająca w kolejkach do piekarń. Human Rights Watch podsumowała, że takie działania to zbrodnie wojenne.
W nocy z 30 na 31 sierpnia rebelianci dokonali kilka uderzeń na siedziby sił bezpieczeństwa w mieście i bazy lotnicze. Operacja przeprowadziła brygada sformowana głównie z dezerterów z armii, którzy specjalizowali się w obsłudze uzbrojenia artyleryjskiego i czołgów. Walki toczyły się też w miejscowości Zahraa pod Aleppo, gdzie poległo wielu żołnierzy.
2 września 2012 zbombardowano ulicę Al-Sultan, na której zginęło 10 osób, w tym siedmioro dzieci. Dzień później celem ataku lotniczego było miasto Al-Bab położone 30 km od Aleppo. W nalocie o najmniej 18 osób, w tym sześć kobiet i dwoje dzieci. Al-Bab było bazą wypadową rebeliantów na Aleppo, które także było bombardowane. Generał dowodzący walkami w Aleppo, powiedział, że miasto padnie w przeciągu 10 dni, gdyż armia stopniowo zajmowało kolejne sektory miasta. Dodał, że w bitwie udział brało 3 tys. rządowych żołnierzy, przeciwko 7 tys. rebeliantom. Od początku bitwy zginąć miało 2 tys. bojowników.
5 września 2012 artyleria zbombardowała kilkadziesiąt dzielnic Aleppo, w wyniku czego zginęło co najmniej 50 osób, w tym dwunastoosobowa rodzina z dzielnicy Al-Szaar i dziesięcioosobowa rodzina z dzielnicy Al-Marhedż. 6 września 2012 zbombardowano dzielnicę Hananu.
Front Hananu-Midan.
7 września 2012, rebelianci zaatakowali bazę wojskową Hananu, w trakcie którego zginęło 6 rebeliantów i 18 rządowych żołnierzy. FSA zdołała uwolnić 350 więźniów z obozu, który zajęła przy jednym z głównych budynków bezpieczeństwa. Opozycjoniści przyznali, że ofensywa była planowana przez jakiś czas i zaangażowano w niej „kilka brygad”. Rebelianci próbowali przeciąć strategiczne linie dostaw i zatrzymać armię, która ostrzeliwała Hananu. Jednakże wojsko podjęło konfrontację z bojownikami w wyniku czego wywiązała się 20-godzinna walka w której żołnierze wykorzystywali czołgi i lotnictwo. 8 września 2012 oprócz toczącej się bitwy w Hananu, rebelianci ostrzelali dwa kościoły i klasztor w Aleppo. Armia starła się z grupą rebeliantów w Bab al-Makam, zabijając większość z nich. Ostrzelano także dzielnice Izaa, Sajf ad-Daula i Salah ad-Din. W Asz-Szajch Maksud zginęło 21 kurdyjskich aktywistów, natomiast w dzielnicy Halawenija zgłoszono 30 ofiar. Z kolei nalot w prowincji Midan zniszczył główny wodociąg. Z tego powodu brakowało wody w mieście.
Francuski chirurg Jacques Beres, współzałożyciel organizacji Lekarze bez Granic, który powrócił ze szpitala w Aleppo, gdzie przebywał przez dwa tygodnie, powiedział, że połowa rebeliantów, którym udzielał pomocy stanowili cudzoziemcy. Lekarz powiedział, że dżihadyści nie walczyli dla samego upadku reżimu, ale ich celem było przejęcie władzy i ustanowieniem państwa islamskiego, z szariatem, mające stać się częścią światowego emiratu. Wśród ochotników spotkał wielu młodych Francuzów, zainspirowanych Mohammedem Merahem, który w marcu 2012 zastrzelił w Tuluzie siedem osób, w tym troje dzieci i nauczyciela ze szkoły żydowskiej. Beres pracował w szpitalu kontrolowanym przez rebeliantów i jak twierdził opatrywał 40 rannych dziennie. Dodał, że rzeczywista liczba ofiar syryjskiego konfliktu była dwukrotnie większa, niż się to się wówczas podawało.
9 września 2012 Aleppo wstrząsnęły dwie eksplozje samochodów-pułapek, które wybuchły w pobliżu szpitala i szkoły, budynków, które służyły w czasie bitwy wojskom Asada. W zamachach terrorystycznych zginęło 27 osób, a 64 zostały ranne. Według opozycji większość zabitych to żołnierze sił rządowych. Samoloty bojowe zbombardowały osiedle mieszkalne w Hananu. W czasie walk zginął m.in. syryjski reżyser Tamer al-Awam, który kręcił film dla FSA. Dziesiątki ofiar wykopano spod gruzów. W dzielnicy ogarniętej walkami znaleziono 20 ciał żołnierzy zamordowanych w egzekucjach. Lojaliści mieli związane ręce i zawiązane oczy. Żołnierzy pojmano z koszar w czasie walk w Hananu i następnie rozstrzelano.
10 września 2012 opozycjoniści podali, iż walki toczono w Hananu, Hajdariji, Mejser i Szaar. Zginęło co najmniej jeden bojownik. W nocy powstańcy zaatakowali cele w dzielnicy Midan, jednak zostali odparci przez wojsko i zepchnięci do dzielnicy Bustan al-Kasr, w której kolejnego dnia doszło do potyczki. Ponadto starcia miały miejsce pod posterunkiem policji w Hananu i według strony rządowej, rebelianci ponieśli ciężkie straty. Walki przeciągły się przez całą noc i 12 września 2012 rozprzestrzeniły się na dzielnicę Najrab. Armia zniszczyła dziesięć pojazdów technicznych i zabiła trzech rebeliantów. Zginęło też czterech Ormian walczących po stronie sił rządowych. Okazało się wówczas, że wśród wojska podczas obrony dzielnic chrześcijańskich walczyło 150 Ormian i arabskich chrześcijan.
13 września 2012 w nalocie lotniczym na dzielnicę Tarik al-Bab we wschodniej części miasta, zginęło 11 osób. Ponadto bombardowania i walki trwały w dwóch dzielnicach na południu miasta: Bustan al-Kasr i Kalasse. Po nalocie na miasto rebelianci wkroczyli z kolei do Midanu. Walki w tej dzielnicy kontynuowany były w dniu kolejnym. Bojownicy, mimo że zajęli kluczowe pozycje, zostali wyparci przez wojsko, by wkrótce przejść do kontrnatarcia. Walki toczyły się m.in. na terenie kościoła św. Grzegorza. W nocy z 14 na 15 września 2012 lotnictwo zbombardowało dwa posterunki policyjne szturmem wzięte przez powstańców w Midan oraz jeden w Hananu. Kilku rebeliantów zostało zabitych, a wojska naziemne zajęły ich pozycje.
Rankiem 15 września 2012 armia ustawiła punkty kontrolne przy wjeździe do dzielnicy Midan, co świadczyło o przejęciu nad nią kontroli. Podano, że w dzielnicy zginęły dziesiątki rebeliantów. Z kolei rebelianci byli w posiadaniu ościennych dzielnic Bustan al-Kasr oraz Arkoub, gdzie w poprzednich dnia także dochodziło do drobnych potyczek. Nadal trwały bombardowania Hananu. Wojsko rozpoczęło także operację na obrzeżach Al-Firdaus.
16 września 2012 rebelianci podjęli kolejny szturm na Midan. Użyli przy tym granatników rakietowych. Opozycjoniści planowali zająć ormiański ortodoksyjny kościół, jednak napotkali tam silny opór żołnierzy, który uniemożliwił im realizację tego zadania. Atak zakończył się niepowodzeniem, a później siły rządowe podały, że wyparto wszystkich agresorów. W tym samym czasie część oddziału armii z Midan czyniła postępy w sąsiedniej dzielnicy Arkoub. Z kolei w Hananu, Gwardia Republikańska zdobyła meczet Ansar wykorzystywany przez rebeliantów jako baza militarna.
17 września 2012 do walk doszło w zachodniej dzielnicy Az-Zahra. Zginęło tam kilku rebeliantów oraz dwóch bojowników. Armia przejęła kontrolę nad tą dzielnica dzień później. Wówczas walki wybuchły w dzielnicy Bustan al-Kasr, kontrolowanej przez rebeliantów oraz przedmieściach Izaa. 19 września starcia miały miejsce w Al-Firdaus, pod Miejskim Centrum Kultury i meczetem Umara al-Chattaba oraz w dzielnicy Sajf ad-Daula. Według strony rządowej, zadano rebeliantom ciężkie straty.
W związku z problemami dostaw zagranicznej broni dla rebeliantów z Aleppo, zmuszeni oni byli do produkcji własnej broni i grabieży magazynów wojska. Przejęli kilka czołgów, prostą broń, amunicję oraz tworzyli ładunki wybuchowe oraz haubice. Jeden z dowódców oddziałów opozycyjnych powiedział zagranicznemu korespondentowi, ze Zachód zachęcał do zorganizowania powstania, a później nie organizował pomocy.
20 września 2012 armia podjęła szturm na Bustan al-Kasr, gdzie w walkach zginąć miało 100 afgańskich najemników. Ponadto walki uliczne trwały w Hananu, Suleiman al-Halabi koło dzielnicy Midan oraz Arkoub. Tymczasem grupy rebeliantów podejmowały próby zjednoczenia się by usprawnić ataki no wojsko rządowe. W nocy z 20 na 21 września 2012 wybuchły ponowne walki pod bazą wojskową w Hananu. Cały czas trwałą wymiana ognia w Bustan al-Kasr. W ciągu dnia doszło do ataku w dzielnicy As-Sachur, gdzie według strony rządowej zginęły dziesiątki rebeliantów. 22 września 2012 ostrzał artyleryjski był prowadzony w Katergi, Szaar, As-Sachur, Hananu, Arkub i Mardża.
24 września 2012 armia przejęła kontrolę nad Instytutem Rolniczym w rejonie Arkoub. Ponadto na linii frontu toczono ostrzał artyleryjski dzielnic mieszkalnych. Dzień później wojskowe dowództwo poinformowało o zakończeniu operacji w Arkoub. Wyparto z niej grupy bojowników i prowadzono następnie rewizje domów w poszukiwaniu ukrywających się rebeliantów. 26 września 2012 armia dokonała udanego ataku na Szajch Nadżdżar. Ponadto walki trwały w okolicach szkoły i targowiska w dzielnicy Bustan al-Kasr, trwał też ostrzał dzielnic Hananu, Mardża, Karam Dżabal, Al-Kalasa.
Ofensywa rebeliantów.
27 września 2012 w północnej części miasta doszło do przegrupowania 6000 rebeliantów, a Abu Furat – jeden z dowódców powstańczego oddziału Liwa at-Tauhid Wolnej Armii Syrii, ogłosił „decydujący atak” na Aleppo. 28 września 2012 ciężkie walki toczono przede wszystkim w kurdyjskiej dzielnicy Asz-Szajch Maksud. Po stronie rządowej walczyli tam bojownicy Partii Pracujących Kurdystanu i milicjanci. Liwa at-Tauhid zażądała od Kurdów wspierających rząd złożenia broni. Ponadto strony starły się w centralnych dzielnicach Arkoub, Midan oraz Hamadija. Cywile donosili o „bezprecedensowej przemocy” w centrum miasta. W średniowiecznej części centrum miasta (Stare Miasto, Al-Kalisah, Al-Firdaus, Bab an-Najrab, Bab al-Hadid i Bustan al-Kasr) w wyniku bombardowań i użycia artylerii wybuchł ogromny pożar, który strawił od 700 do 1000 sklepów. Spłonął średniowieczny rynek oraz wiele atrakcji turystycznych. Na południa miasta rebelianci uderzyli w dzielnice Izaa, Sajf ad-Daula oraz Sukari. Przechodząc przez Sajf ad-Daula, bojownicy dostali się do Salehedinu, jednak broniąca się tam armia odparła szturm rebeliantów. Zginęło 25 żołnierzy i 20 powstańców. Dowódca brygady Liwa Sukur asz-Szam, wchodzącej w skład FSA dodał, iż lotnictwo stale ostrzeliwało pozycje nacierających bojowników, a żadna ze stron nie była w stanie zdobyć decydującej przewagi. Z kolei Liwa at-Tauhid zajęła teren szkoły oficerskiej piechoty, dokonując mordu na jej słuchaczach.
Po trzech dniach ofensywy rebelianci przejęli kontrolę nad czterema dzielnicami w centrum miasta. Tego dnia walki trwały w Bustan al-Basza, Szaar, As-Sachur, Sukari i Szajch Ali, które były bombardowane przez syryjską artylerię. W nocy gwałtowne walki toczyły się też w pobliżu lotniska wojskowego An-Najrab, gdzie dwa śmigłowce zostały uszkodzone przez moździerze. 30 września 2012 armia zbombardowała część dzielnic Aleppo po nocnych walkach z powstańcami. 1 października 2012 syryjska armia starła się z rebeliantami w Mardży, Kadi Askar, Bab al-Hadid i Szaar. Według bojowników 40 osób zginęło w bombardowaniach osiedla Dżabal al-Karm w dzielnicy Szaar. Ponadto pod ostrzałem z powietrza były dzielnice As-Sachur i Salah ad-Din. 2 października 2012 rebelianci ogłosili przejęcie kontroli nad niemal całym śródmieściem w tym Starym Miastem. Ponadto odparli atak w Hananu. Libańska gazeta „Al-Diyar” doniosła, iż o świcie do Aleppo przyleciał prezydent Asad i rozkazał jednostkom 5. i 6. syryjskiej armii stacjonującej w Hamie, przybyć na pomoc wojsku walczącemu w Aleppo. Łącznie chodziło o posiłki składające się z 30 tysięcy żołnierzy.
3 października 2012 na głównym placu w centrum miasta Sadala al-Dżabiri, doszło do czterech eksplozji samochodów-pułapek, a piąta nastąpiła kilkaset metrów dalej, w pobliżu bramy do starego miasta. W zamachach bombowych zginęło 40 osób, a 90 zostało rannych. W następstwie wybuchu zniszczona została część fasady hotelowej. Zwaliły się również dwie kondygnacje kawiarni. Po tym wydarzeniu w mieście zamknięto wszystkie budynki rządowe. Do przeprowadzenia zamachu przyznała się Rada Rewolucyjna Aleppo działająca niezależnie od Wolnej Armii Syrii i Dżabhat an-Nusra. Strona rządowa dodała, iż udaremniła kolejne zamachy, zabijając dwóch terrorystów mających na sobie pasy z ładunkami wybuchowymi. Niezależnie od zamachu walki trwały w Sajf ad-Daula i As-Sachur, gdzie zniszczono co najmniej dwa czołgi. Ponadto bombardowano dzielnice Bab al-Najrab, Salah ad-Din, Maszhadb i Bab Al-Nasr.
Strona rządowa podała 5 października 2012, że przejęła kontrolę nad kilkoma budynkami w dzielnicy Sajf ad-Daula i czyniła postępy w As-Sachur. Z kolei rebelianci informowali o przejęciu głównego placu w Salah ad-Dinie. Zagraniczny korespondent AFP raportował toczące się walki w Arkoub. Rebelianci zajęli tam budynki infrastruktury zdrowotnej i szkolnej, które były wykorzystywane jako prowizoryczne bazy przez wojsko. Powstańcy wysadzali dziury w ścianach budynków, by móc się przez nie przemieszczać. Ponadto pociski moździerzowe spadły na Asz-Szajch Maksud i al-Hajdarija.
6 października 2012 państwowa telewizja informowała, że wśród zabitych w Bustan al-Kasr byli czterej Turcy z batalionu rebelianckiego. Irańska stacja PressTV doniosła, iż rebelianci zostali pokonani w dzielnicy As-Sachur oraz nastąpił odwrót z Szaar. Ponadto zacięte walki trwały na Starym Mieście. Reporter AFP doniósł w kolejnych dniach, iż trwały intensywne bombardowania z powietrza dzielnic Bab al-Hadid, Arkoub, Szaar, które stanowiły bramę dzielnicy Hananu. Z kolei BBC odkryło w jednym z meczetów, wykorzystywanym przez bojowników jako bazę, broń wyprodukowaną na Ukrainie i zaadresowaną do Arabii Saudyjskiej. Był to dowód, że lekka broń dla Arabii Saudyjskiej była kierowana do syryjskich rebeliantów.
9 października 2012 po dwudniowych walkach, rebelianci zajęli strategiczne miasto Maarrat an-Numan w muhafazie Idlibu. Był to ważny sukces opozycjonistów, gdyż miasto to leży na autostradzie łączącej Aleppo z Damaszkiem i w związku z tym odcięto szlak zaopatrzeniowy dla sił rządowych, którym transportowano broń i posiłki do Aleppo.
10 października 2012 Wolna Armia Syrii podjęła szturm na historyczny trzynastowieczny meczet Umajjadów na Starym Mieście, wpisany na światową listę dziedzictwa UNESCO, który stanowił bazę dla wojsk rządowych. Rebelianci próbowali wysadzić mury warowni za pomocą granatników przeciwpancernych RPG, jednakże czterogodzinny atak został odparty. W czasie walk do jednego ze szpitali kontrolowanych przez rebeliantów, zwożono po stu rannych dziennie. W placówce pracowało mniej niż dziesięciu lekarzy. 13 października 2012 rebelianci zniszczyli umocnienia meczetu Umajjadów, gdzie broniło się wojsko. W wyniku naporu, siły rządowe wycofały się z niego, podpalając go przy tym.
12 października 2012 siły rządowe bombardowały dzielnice Hajdarija, Sukari i Fardos. Z kolei rebelianci zajęli bazę lotniczą w wiosce Al-Tana na wschód od Aleppo. Zniszczyli tam większość sprzętu wojskowego w tym rakiety i radary. Po tym akcie dywersyjny, bojownicy wycofali się, obawiając się odwetu. Odpowiedzialność za atak wziął na siebie Dżabhat an-Nusra, składający się m.in. z czeczeńskich dżihadystów. Dzień później dużo eksplozja wstrząsnęła siedzibą wywiadu lotniczego sił syryjskich. 13 października 2012 rebelianci odrzutowiec Aero L-39 Albatros, 10 km na zachód od Aleppo w miejscowości Andżara. Pilot który się kapitulował został pojmany. W tym samym czasie trwały bombardowania z powietrza dzielny Szaar. Według raportu Human Rights Watch z połowy października 2012, siły rządowe wykorzystywały w bombardowaniach dzielnic od lipca 2012 bomb kasetowych. 15 października 2012 rebelianci w Szajch Nadżdżar zestrzelili samolot MiG-23. Dwóch pilotów zdołało się kapitulować i zostali natychmiast pojmani przez FSA. Samolot został zestrzelony za pomocą ręcznego przeciwlotniczego pociskowi rakietowemu Strieła-2.
Arabskie źródła dyplomatyczne podały, iż w połowie października 2012 w Aleppo walczyło 20 tys. rebeliantów, z czego ¼ stanowili bojownicy powiązani z ugrupowaniami ekstremistycznymi inspirowanymi przez Al-Kaidę. Wielu walczących przybyło z Pakistanu, Afganistanu czy Iraku. Byli to zahartowani w bojach fundamentaliści, szczególnie zaprawieni w walkach miejskich. Rebelianci kontrolowali wówczas 25–30% Aleppo. W rękach powstańców znajdowały się głównie wschodnie i południowe dzielnice, które były biedniejsze, zawierające niską zwartą zabudowę, łatwą do obrony.
Tymczasem dowództwo Wolnej Armii Syrii uregulowało sprawę wynagradzania walczących w Aleppo rebeliantów. Każdy z bojowników, który się zarejestrował, przebywał w mieście przez co najmniej dwa miesiące, dostał po raz pierwszy podstawę 150 dolarów za miesiąc walki na froncie. Kwota ta mogła ulegać zwiększeniu, w zależności czy dany mężczyzna był żonaty, czy też walczył na pierwszej linii frontu. Dowództwo podało, iż środki pieniężne pochodziły zarówno ze źródeł krajowych i zagranicznych. Znaczną rolę w finansowanie syryjskich bojówek wnosił Katar.
Walki na Starym Mieście wznowiono 21 października 2012. Wówczas trwały zacięte starcia pod antyczną Cytadelą. Strona rządowa informowała także o zadaniu strat rebeliantom w dzielnicy Bustan al-Basza. Dzień później walki odnotowano też w dzielnicach Midan, Salah ad-Din i Izaa. Wiele dzielnic zostało zbombardowanych z powietrza. 23 października 2012 ostrzelano piekarnię w Hananu przed którą stał tłum ludzi w kolejce po chleb. W wyniku trafienia pocisków w obiekt zginęło co najmniej 20 cywilów.
25 października 2012 na dzień przed planowanym wprowadzeniem ogólnokrajowego rozejmu z okazji święta Id al-Adha forsowanego przez wysłannika ONZ i Ligi Państw Arabskich Lakhdara Brahimiego, doszło do załamania frontu w Aleppo. Siły opozycyjne ogłosiły kilka sukcesów w mieście, bowiem zajęły centralne osiadla Jedida i Kadime zamieszkiwane przez chrześcijan oraz ormiańskie Az-Zukur. Centrum miasta zablokowali opozycjoniści snajperzy, którzy odpierali ataki żołnierzy. Zacięte starcia trwały w rejonach Arkoub, Sirjan, Zahra i Fikran. Ponadto pułkownik Rijad al-Asad podał, że rebelianci weszli do strategicznej dzielnicy Salah ad-Din, w której tygodniami toczyły się walki. Oprócz tego 200 rebeliantów z Liwa at-Tauhid przeniosło się z dzielnicy Aszrafija do kurdyjskiej dzielnicy Asz-Szajch Maksud. Wcześniej teren uznawano za neutralny, gdyż stacjonowały tam kurdyjskie bojówki w tym Powszechne Jednostki Ochrony (YPG) ufundowane przez Partię Demokratyczną Jedności (PYD) powiązane z Partią Pracujących Kurdystanu (PKK).
26 października 2012 doszło do potyczki między Kurdami i rebeliantami w Asz-Szajch Maksud. Bojówki sprzymierzone ze stroną rządową próbowały powstrzymać infiltracje zbrojnych grup opozycyjnych. Ponadto islamiści otwarli ogień do protestujących Kurdów. W międzyczasie armia przejęła kontrolę nad wejściem na Stare Miasto oraz odbiła ormiańskie osiedle Az-Zukur. Później doszło do zaciętych walk między bojówkami kurdyjskimi YPG z rebeliantami. Zginęło 30 osób, w tym 22 Kurdów, a 200 zostało rannych. Bojownicy YPG pojmali także 20 rebeliantów. 27 października 2012 rebelianci uszkodzili wodociągi na przedmieściach Sleiman al-Halabi, pozbawiając dostępu do wody zachodnie dzielnice miasta. W odpowiedzi lotnictwo zbombardowało dzielnice As-Sachur i Szaar. Rebelianci uwolnili 120 Kurdów porwanych w czasie walk. Wielu z nich było torturowanych.
30 października 2012 siły rządowe oparły ataki rebeliantów w dzielnicy Bustan al-Basza. Napastnicy otoczyli wojskową bazę Zahra, gdzie doszło do wymiany ognia artyleryjskiego. Na terenach kurdyjskich dochodziło do protestów, w czasie których zginęły trzy osoby. 1 listopada 2012 lotnictwo zbombardowało dzielnice Zahra, Al-Azizijja, Dżmajle oraz miasta Atarib, Kafr Hamra, Ramoon, Kadi Aska. W wyniku tego zginęło 12 cywilów czekających na chleb. Tego samego dnia syryjscy rebelianci zgłosili chęć wdrożenia rozejmu z kurdyjskimi bojówkami, z którymi konfrontowali się przez kilka dni. Mimo tego 2 listopada 2012 rebelianci podczas starć dokonali egzekucji na kobiecie Shahi Ali Abdu pełniącej rolę dowódcy kurdyjskich bojówek YPG w Asz-Szajch Maksud. Z kolei armia syryjska zmagała się z rebeliantami w dzielnicy Bab al-Hadid. Ostatecznie rozejm między FSA i YPG podpisano 5 listopada 2012.
5 listopada 2012 wybuchły ciężkie walki w Az-Zahra przy północno-zachodnim wjeździe do Aleppo. Bojownicy spalili tam m.in. wydział wywiadu sił powietrznych. Wymiana ognia toczyła się także w dzielnicy Al-Hamdanijja i w okolicach lotniska. Arabski Półksiężyc poinformował, iż na skutek starć zniszczeniu uległ magazyn, gdzie przechowywano koce, żywność, lekarstwa przygotowywane na nadchodzącą zimę. Ponadto 300 rebeliantów za pomocą trzech przechwyconych czołgów zajęło po pięciogodzinnej walce wojskowy punkt kontrolny Laimoun na północno-zachodnich rogatkach miasta.
11 listopada 2012 walki pozycyjne między stronami odnotowano w dzielnicach Zahraa, Laimoun oraz na Starym Mieście. Podczas walk bojownicy przemieszczali się kanałami i używali improwizowanych ładunków wybuchowych. Stanowiska rebeliantów zostały ostrzelane przez artylerię także w Szaar, Sukari i Halab al-Dżadida. W ciągu dnia starcia miały miejsce w pobliżu bazy lotniczej i w dzielnicy Bustan al-Kasr. 14 listopada 2012 walki ponownie wybuchły w dzielnicy Laimoun. Siły rządowe twierdziły, że wyeliminowały tam dziesiątki rebeliantów. Rajdów dokonano także w Szaar, Sukari i Hananu. W kolejnych dniach walki koncentrowały się głównie o kontrolę nad całą dzielnicą Laimoun. 17 listopada 2012 ekstremiści wysadzili tam w powietrze samochód-pułapkę.
18 listopada 2012 Wolna Armia Syrii po niemal dwumiesięcznym oblężeniu zajęła największą bazę wojskową w północnej części kraju – Bazę 46. Pułku, leżącą 12 km na zachód od Aleppo. Generał Mohammed Ahmed al-Faj uznał to za największe otychczas zwycięstwo rebeliantów w trakcie wojny domowej. W bitwie według rebeliantów zginęło 300 żołnierzy, a 60 zostało pojmanych. Buntownicy zdobyli 15 czołgów oraz przejęli ciężką broń.
22 listopada 2012 doszło do nalotu na szpital Dar al-Szifa w dzielnicy Szaar. Zginęło 40 osób w tym troje dzieci i lekarz będący w trakcie operacji. Dzień później starcia miały miejsce na Starym Mieście w pobliżu cytadeli, z kolei 24 listopada 2012 potyczka przeniosła się pod siedzibę wywiadu sił lotniczych i wojskowej szkoły piechoty. 26 listopada 2012 starcia trwały na przedmieściach Suliman Halabi i głównym rondzie w dzielnicy As-Sachur. Rebelianci zamknęli pierścień dookoła miasta i przejęli kontrolę nad większością dróg dojazdowych do Aleppo, odcinając tym samym szlak zaopatrzenia dla walczących tam wojsk rządowych, w tym autostradę z Damaszku. 27 listopada 2012 w szejk Sulejman, 25 km na zachód od Aleppo bojownicy za pomocą pocisku rakietowego ziemia-powietrze strącili helikopter 111. Brygady Powietrznej. Rakiety rosyjskiej produkcji wykradziono z Bazy 46. Do niewoli dostał się ranny pilot. W międzyczasie po wielu godzinach walk przeciwnikom reżimu udało się przejąć inną bazę wojskową, 15 kilometrów na południowy wschód od Aleppo. Zabito przy tym lub wzięto do niewoli 70 reżimowych wojskowych, śmierć poniosło także kilku rebeliantów. Rebelianci przejęli broń, m.in. wyrzutnie rakiet i amunicję.
Na przełomie listopada i grudnia 2012 trwał relatywny zastój w walkach. Trwał jedynie ostrzał artyleryjski dzielnicy Bustan al-Basza oraz toczono sporadyczną wymianę ognia na drodze do lotniska. Od 3 grudnia 2012 starcia rozprzestrzeniły się na dzielnicę Midan oraz Suliman Halabi. Siły rządowe ostrzelały także wioski za Akademią Sił Lądowych w których ukrywali się bojownicy. Po odparciu ataków na Midan, wojsko przystąpiło do operacji w Bustan al-Basza w której walczyli islamiści z Dżabhat an-Nusra i Ahrar asz-Szam. 9 grudnia wojsko podjęło ostrzał dzielnicy As-Sachur, będącej w rękach rebeliantów. 10 grudnia 2012 islamiści z Frontu Obrony razem z jedną brygadą FSA zdobyły kontrolę nad wojskową bazą Szejk Suleiman, leżącą na północny zachód od Aleppo. Ponad 100 żołnierzy uciekło z bazy. Większość dżihadystów pochodziła z Azji Centralnej, a ich dowódca był Uzbekiem. Jeszcze tego samego dnia oddział lojalistów z bazy powietrznej An-Nasirija, położonej na północ od Damaszku, wystrzelił sześć rakiet balistycznych Scud, których celem była baza Szejk Suleiman. Rakiety jednak nie osiągnęły celu i uderzyły w otwartą przestrzeń w oddali od miasta.
15 grudnia 2012 podczas szturmu rebeliantów na akademię wojskową w Muslimiji, zginął lider Brygady Tauhid, wchodzącej w skład Wolnej Armii Syrii, pułkownik Yusef al-Jader. Na początku wojny był dowódcą wojsk pancernych, jednak zdezerterował i rozpoczął walkę w Aleppo na pierwszej linii frontu w dzielnicach Salah ad-Din i Sajf ad-Daula. Ostatecznie rebelianci przejęli kontrolę nad akademią, o którą walki toczyły się od końca listopada 2012. W walkach ostatniego dnia zginęło 24 rebeliantów i 20 żołnierzy. Wojsko wycofało się z pozycji oraz dzielnicy Handarat, zamieszkałą w przeważającej większości przez palestyńskich uchodźców. Do Handaratu rebelianci weszli 14 grudnia 2012. 16 grudnia 2012 Brygada Tauhid przejęła wojskowe koszary w Hananu. Walki trwały pod bazą sił powietrznych w Zahrze oraz na wojskowym lotnisku Minak.
W efekcie trwającej od pół roku bitwy w Aleppo, drastycznie wzrosły ceny żywności. Ceny chleba z 0,35 dolara wzrosły do 3 dolarów za worek ośmiu bochenków. 17 grudnia 2012 Aleppo wizytował premier Wa’il al-Halki. Obiecał 4 miliony dolarów na odbudowę miasta.
Walki o lotniska i bazy wojskowe.
22 grudnia 2012 islamiści z Frontu Obrony otoczyli lotnisko wojskowe An-Najrab. Ogłosili też „strefę zakazu lotów” nad miastem Aleppo. 23 grudnia 2012 rebelianci rozpoczęli oblężenie bazy wojsk powietrznych Minak (Menagh), leżącej na północ od Aleppo, w dystrykcie Azaz. Ponadto bojownicy otoczyli lotnisko wojskowe w Minak i bazę śmigłowców pod Kuwajris Szarki. 27 grudnia 2012 rebelianci przejęli kontrolę nad miastem Zarbeh pod Aleppo oraz nad bazą 80. Brygady Powietrznej, leżącej przy lotnisku w Aleppo. Walki nadal się toczyły o kontrolę nad bazami lotniczymi Minak i Kuwajris. Zestrzelono wówczas jeden samolot. 29 grudnia 2012 starcia oprócz baz wojskowych rozszerzyły się na przedmieścia Kastal Harami i Lajramun. Dzień później rebelianci zestrzelili helikopter na przedmieściach Manbidżu.
30 grudnia 2012 władze Syrii nakazały zamknąć lotnisko w Aleppo i obszar w promieniu 10 km, gdyż armia przygotowywała się do szturmu na operujących tam opozycjonistów. Z kolei w dzielnicy Marea wylądował pocisk Scud wystrzelony przez syryjską armię. Ostrzelana została również dzielnica Karm Majsar. 1 stycznia 2013 by zapobiec odwetowi wojsk rządowych, rebelianci przypuścili atak na port lotniczy spod bazy 80. Brygady Powietrznej. 3 stycznia 2013 w trakcie szturmu na Kuwajris strącono helikopter bojowy. Szturm był prowadzony też na bazę Minak za pomocą czołgów, które bojownicy przechwycili z innych baz wojskowych. 4 stycznia 2013 zajęto kolejne części atakowanych baz. W kolejnych dniach do toczących się nadal walk, rebelianci wprowadzili ciężką artylerię, wyrzutnie rakiet oraz korzystali z pocisków moździerzowych.
2013.
Nasilenie walk o bazę w Minak odnotowano 12 stycznia 2013. Rebelianci zaatakowali również 599. bazę sił powietrznych niedaleko bazy 80. Brygady Powietrznej. Z kolei Syryjski Front Islamski zdetonował samochód-pułapkę w punkcie kontrolnym na drodze wyjazdowej z miasta w kierunku stolicy kraju, co spowodowało śmierć 15 żołnierzy. 13 stycznia 2013 opozycjoniści zestrzelili helikopter w pobliżu bazy Kuwajris.
15 stycznia 2013 Uniwersytetem w Aleppo wstrząsnęły dwie potężne eksplozje, w wyniku których zginęły 83 osoby, a 162 zostały ranne. Przyczyny eksplozji nie są do końca znane. Władze informowały, iż za atakiem stali terroryści. Siły opozycyjne twierdzą, że wybuch nastąpił podczas ataku lotniczego sił rządowych, a źródła wojskowe, że przyczyną było uderzenie pocisku ziemia-powietrze, wystrzelonego przez rebeliantów. Pocisk miał nie trafić w cel i pomyłkowo uderzyć w uniwersytet. Jeszcze inne źródła mówią o wybuchu samochodu-pułapki. Atak nastąpił podczas pierwszego dnia egzaminów semestralnych na Uniwersytecie, który pomimo walk był otwarty od października 2012.
16 stycznia 2013 rebelianci zaatakowali posterunek policji w Kuwajris, kontynuując operację wokół baz Al-Kuwajris i Minak. 17 stycznia 2013 podczas walk zginął francuski dziennikarz Yves Debay, prowadzący relacje z pola bitwy. Reporter wojenny zginął od kul snajpera. 18 stycznia 2013 w dzielnicy Mohafaza w nalocie zginęło 35 cywilów. 22 stycznia 2013 podczas walk w Kuwajris rebelianci zestrzelili helikopter. 23 stycznia 2013 siły lotnicze zintensyfikowały ostrzał Aleppo. W bombardowaniach i atakach artyleryjskich wiosek Kaljebrin pod Azaz, Abu Taltal oraz dzielnic Szejk Saeed, Sukari, Kaslija, Maadi i Hananu zginęły 72 osoby. 24 stycznia 2013 bojownicy zestrzelili atakujący helikopter pod bazą An-Najrab.
29 stycznia 2013 aktywiści znaleźli ciała 108 młodych mężczyzn i chłopców rozstrzelanych nad rzeką Kuwajk w dzielnicy Bustan al-Kasr.
Osoby w średnim wieku około 20 lat zostały zabite strzałem w głowę. Większość miała ręce związane za plecami, ubrani byli w mundury polowe jak i cywilne ubrania. Najmłodsza z ofiar miała 12 lat. FSA oskarżyła o tę masakrę siły rządowe.
1 lutego 2013 opozycjoniści przejęli dzielnicę Szejk Saeed wysuniętą najbardziej na południe miasta. Była to strategiczna dzielnica, z której prowadzą drogi na południe kraju oraz na lotnisko. W następnych dniach siły rządu podjęły bombardowanie pozycji rebeliantów w Szejk Saeed. 3 lutego 2013 pocisk wystrzelony przez rządową artylerię uderzył w pięciokondygnacyjny budynek, w wyniku czego został doszczętnie zniszczony. W gruzach znaleziono 22 ofiary bombardowania.
5 lutego 2013 do miasta Chanasir pod Aleppo wjechało 24 czołgów i 3000 żołnierzy. Doszło tam do walk z rebeliantami którzy oblegali miejscową fabrykę. Żołnierze wykorzystywali cywilów jako żywe tarcze, w wyniku czego zginęło co najmniej 21 osób.
W dniach 8–11 lutego 2013 w dzielnicy Aszrafija doszło do walk między YPG a siłami rządowymi. W ciężkich walkach pięciu siedmiu bojowników i kilku żołnierzy.
12 lutego 2013 Wolna Armia Syrii i Ahrar asz-Szam zajęły bazę i lotnisko Al-Dżirah, przejmując kilka maszyn i biorąc 40 żołnierzy do niewoli. Obiekty zostały odbite po dwudniowych zaciętych walkach, które przyniosły straty po obu stronach. 13 lutego 2013 rebelianci przeprowadzili kolejny szturm na bazę An-Najrab. Przechwycili pobliską stację benzynową oraz most wzdłuż drogi prowadzącej do bazy i lotniska. Oprócz tego zniszczono dwa myśliwce stacjonujące w bazie lotniczej. Walki wznowiono również pod bazami Minak i Kuwajris, gdzie także zniszczono sprzęt militarny. W dniach 13–14 lutego 2013 w walkach o bazy Najrab i międzynarodowe lotnisko zginęło łącznie 150 rebeliantów i żołnierzy. 15 lutego 2013 podczas walk na miasto spadł pocisk typu Scud. 17 lutego 2013 podczas walk o lotnisko i bazę Najrab zginęło 25 żołnierzy. W międzyczasie islamiści przejęli bazę 80. przyległą do lotniska i bazy Najrab, która pozostała pod kontrolą armii rządowej.
18 lutego 2013 na spokojną dzielnicę Dżabel Badro kontrolowaną przez rebeliantów spadł pocisk Scud, w wyniku czego kilka budynków zostało zniszczonych, a pod gruzami znaleziono 47 ofiar w tym 13 dzieci. 19 lutego 2013 rebelianci zajęli dwie wioski pod Chanasirem. Była to część operacji, której celem było przejecie międzynarodowego lotniska. 22 lutego 2013 w wyniku ostrzelania dzielnicy Tarik al-Bab za pomocą rakiet Scud zginęło 58 osób, w tym 36 dzieci. Ataki rakietowe były powtarzane przez dwa kolejne dni. Według HRW, zginęło łącznie 141 osób, z czego połowę ofiar stanowiły dzieci.
25 lutego 2013 doszło do zaciętych walk o gmach akademii policyjnej w Chan al-Asal w zachodniej części muhafazy Aleppo. Z kolei pod bazą Minak, Wolna Armia Syrii zestrzeliła rządowy helikopter. Front Obrony podczas walk o Kuwajris zestrzelił myśliwiec. Starcia trwały również wokół bazy Najrab i międzynarodowego portu lotniczego Aleppo. Zginęło 11 rebeliantów i sześciu żołnierzy. Dzień później islamiści zaatakowali w centrum Pałac Sprawiedliwości oraz meczet Umajjadów, ostrzelali również wojskowe punkty kontrolne wokół Cytadeli. 27 lutego 2013 wojsko przeprowadziło szturm na wioskę Malkija na wschód od Aleppo. Dopuszczono się tam grabieży, podpaleń, gwałtów, tortur oraz masowych egzekucji. W masakrze zginęło 70 osób w tym kobiety, dzieci i osoby w podeszłym wieku. W samym Aleppo tego samego dnia prowadzono nadal walki o Plac Sprawiedliwości oraz akademię policyjną, a także bazy lotnicze.
1 marca 2013 doszło do bombardowań w Hananu w wyniku czego śmierć poniosło 19 osób. Podczas operacji, rebelianci zestrzelili jeden z myśliwców. Po szturmie z nocy z 2 na 3 marca 2013 rebelianci przejęli kontrolę nad znaczną częścią szkoły policyjnej w Chan al-Asal. W zaciętych walkach zginęło 34 żołnierzy. Wcześniej nad bazą Menneg strącono helikopter. 4 marca 2013 rebelianci szturmowali bazę Minak, zajmując jej znaczną część. Islamiści wysadzili w powietrze most Asan łączący centrum miasta z bazami Najrab i międzynarodowym portem lotniczym. Most był wykorzystywany przez siły rządowe jako szlak transportowy. 10 marca 2013 rebelianci zajęli przedmieścia Farfara. Tymczasem z rzeki Kuwajk po raz kolejny wyłowiono ciała ofiar wojny. Odnaleziono 24 ofiary egzekucji, o którą oskarżono siły rządowe. Łącznie między styczniem a marcem 2013 z rzeki Kuwajk wyłowiono według Human Rights Watch 147 osób. Wiek ofiar wahał się między 11 a 64 rokiem życia.
19 marca 2013 w Chan al-Asal pod Aleppo miał miejsce wybuch pocisku w wyniku czego zginęło 25 osób, a 80 zostało rannych. Część z rannych, którzy trafili do szpitala mieli problem z oddychaniem co sugerowało użycie broni chemicznej. Mówili również o ostrym zapachu na miejscu ataku. Według lekarzy w pociskach użyto pestycydów. W ataku zginęło 16 syryjskich żołnierzy, co potwierdziła opozycja, w związku z czym rząd o atak oskarżył rebeliantów, lecz ci znowu przerzucili odpowiedzialność na armię. Później obie strony wystąpiły o przeprowadzenie międzynarodowego śledztwa. Departament Stanu USA twierdził, że podczas ataku użyto 3-chinuklidynobenzylanu, który już pod koniec 2012 mógł być użyty w Himsie.
29 marca 2013 rebelianci Wolnej Armii Syrii podjęli atak na kontrolowaną przez siły rządowe i kurdyjskie bojówki dzielnicę Asz-Szajch Maksud, zajmując jej wschodnią część. Dwa dni później siły rządowe podjęły kontratak na tę dzielnicę. Kontrolujący ją bojownicy YPG zaprzeczyli jakoby współpracowali z rebeliantami FSA i podkreślili swoją neutralność, gdyż obowiązywał ich układ rozejmowy z 19 lutego 2013 wypracowany w czasie bitwy o Ras al-Ajn. Starcia koncentrowały się na moście Awared, łączące dzielnice Asz-Szajch Maksud, Hananu i Bustan al-Basza. W walkach artyleryjskich zginęło 19 żołnierzy, 9 bojowników i 15 cywilów. 6 kwietnia 2013 w nalocie na zachodnią część Szejk Maskud zginęło co najmniej 15 cywilnych osób. Był to odwet za atak bojowników kurdyjskich YPG na barykadę wojskową w wyniku czego zabito pięciu żołnierzy.
2 kwietnia 2013 rozpoczęły się walki o miejscowość Aziza, leżącą nieopodal międzynarodowego portu lotniczego. 6 kwietnia 2013 strategiczne pozycje w Azizie zostały przejęte przez wojsko, wypierając rebeliantów na południowe dzielnice Aleppo, gdzie dalej toczyły się walki. Zginęło 35 osób, w tym co najmniej 18 cywilów i 5 rebeliantów. Było to strategiczne zwycięstwo armii, gdyż dzięki wyparciu przeciwnika z przyczółka mogli transportować dostawy i konwoje wojsk do baz zlokalizowanych przy lotnisku międzynarodowym. Jednakże 8 kwietnia 2013 po przegrupowaniu rebelianci powrócili do Aziza, gdzie ponownie starli się z armią rządową. 13 kwietnia 2013 w ataku rakietowym w Asz-Szajch Maksud zginęły trzy osoby. Po incydencie pojawiły się zdjęcia ofiar i rannych, których symptomy mogły wskazywać na użycie broni chemicznej.
Równocześnie ciężkie walki prowadzone przez rebeliantów i dżihadystów, prowadzone przeciwko regularnej armii rządowej, toczyły się o szpital Al-Kindi u północnych bram Aleppo. Do połowy kwietnia 2013 zginęło tam 80 żołnierzy i 65 rebeliantów. 15 kwietnia 2013 bojownicy przejęli kontrolę nad fabrykami, magazynami, przejmując znaczne ilości broni w północnych sektorach Aleppo. Tym samym w posiadaniu bojowników była ponad połowa miasta.
16 kwietnia 2013 w Aleppo wprowadzono po raz pierwszy kilkugodzinny rozejm, w czasie którego pracownicy Czerwonego Półksiężyca mogli zabrać ciała ofiar bitwy zalegające na ulicach. Na przykład z dzielnicy As-Sachur wywieziono 31 rozkładających się ciał. 22 kwietnia 2013 w pobliżu Aleppo porwano dwóch prawosławnych duchownych Bulosa Jazigiego i Ioanna Ibrahima w czasie prac humanitarnych. Odpowiedzialnością za porwanie obarczono czeczeńskich dżihadystów walczących pod Aleppo.
23 kwietnia 2013 rebelianci zajęli kluczową pozycję w pobliżu bazy lotniczej Minak, która po czteromiesięcznym oblężeniu umożliwiła im wejście do bazy. Dzień później w walkach między FSA a wojskiem zniszczono minaret XI-wiecznego meczetu Umajjadów znajdującą się na Światowej Liście Dziedzictwa UNESCO. Rebelianci obarczali winą rządowe wojska, a te oskarżały opozycję. Sam meczet od początku 2013 przejęli islamiści. W październiku 2012 siły opozycyjne zniszczyły umocnienia świątyni.
Mimo zajęcia kluczowych pozycji w Minak, 9 maja 2013 wskutek silnego bombardowania, rebelianci zostali zmuszeni do odwrotu. W czasie walk bojownikom udało się zabić dowodzącego obroną bazy. 10 maja 2013 rebeliantom udało się odciąć drogę z Aleppo do Hamy w miejscowościach Al-Kebtajn i Umm Amud na południe od Aleppo. Była to strategiczna droga o którą wielokrotnie na całej długości toczyły się walki.
15 maja 2013 rebelianci przypuścili szturm na główne więzienie w centrum Aleppo, gdzie przetrzymywano 4000 więźniów, za równo politycznych i jeńców, jak i skazanych za przestępstwa kryminalne. Atak został zainicjowany wybuchem dwóch bomb umieszczonych w zaparkowanych samochodach pod więzieniem. Jednak natychmiastowa interwencja sił pancernych i lotnictwa wojsk narodowych uniemożliwiła uwolnienie więźniów. Do 16 maja 2013 pokonano wszystkich rebeliantów, którzy wycofali się ostatecznie z terytorium więzienia.
24 maja 2013 wojska pancerne wjechały do wioski Dahra Abd Rabbo pod Aleppo. Rebelianci odpowiedzieli ogniem moździerzowym, jednak siły rządowe wyparły ich z wioski 26 maja 2013. Tymczasem o świcie 25 maja 2013 walki wznowiono pod terenem wojskowym Kuwajris.
Na przełomie maja i czerwca 2013 opozycyjna Liwa at-Tauhid opuściła Aleppo, by pomóc w bitwie pod Al-Kusajr pod Hims. Miasto to zostało ostatecznie zdobyte przez siły rządowe i libański Hezbollah 5 czerwca 2013. Po tym wydarzeniu, libańscy bojownicy ogłosili, iż mają zamiar wspomóc wojsko Assada w Aleppo.
Operacja „Północna Burza”.
Po sukcesie w Al-Kusajr, siły rządowe rozpoczęły przygotowania do ofensywy w Aleppo. 9 czerwca 2013 ogłoszono, że nowa operacja przyjmie kryptonim „Północna Burza” i „rozpocznie się w nadchodzących godzinach lub dniach”. Podczas przygotowań do operacji siły rządowe zaatakowały Nubl i Az-Zahrę. Zginęło tam 10 rebeliantów i sześciu żołnierzy. Hezbollah atakował w tym czasie rebeliantów w Minak, jednak szturm odparto. Z kolei w centrum miasta rebelianci pojmali i zamordowali 15-latka oskarżonego o bluźnierstwo.
10 czerwca 2013 rebelianci ponowili ataki w Menneg. Jednak dzień później siły rządowe odpowiedziały zmasowanym ostrzałem moździerzowym. 12 czerwca 2013 rebelianci ogłosili, iż w zasadzce między miejscowościami Al-Bouz i Chanasir zabito 40 żołnierzy i bojowników Hezbollahu. Ponadto ciężkie starcia wybuchły na placu Sprawiedliwości na Starym Mieście. 14 czerwca 2013 wybuchły najbardziej zacięte walki od kilku miesięcy, bowiem w dzielnicy As-Sachur rozpoczął się szturm regularnej armii. Ponadto dzielnice Tarika al-Bab, Dżabal Badro i Tarik al-Hamra oraz lotnisko Kuwajris.
16 czerwca 2013 podczas walk po miejscowością Ma’arrat al-Artik na północny zachód od Aleppo zginęło 20 żołnierzy i zniszczono kilka czołgów. Podczas walk o Ma’arrat al-Artik, rebelianci wykorzystywali system przeciwpancerny 9K113 Konkurs radzieckiej produkcji, wysłany im przez Arabią Saudyjską.
17 czerwca 2013 w dzielnicy Ad-Duwarinija w pobliżu międzynarodowego lotniska eksplodował samochód-pułapka w wyniku czego śmierć poniosło 60 żołnierzy syryjskich. Jednak według Syryjskiego Obserwatorium Praw Człowieka w zamachu zginęło sześciu żołnierzy, a 15 zostało rannych.
21 czerwca 2013 Wolna Armia Syrii w swoim oświadczeniu poinformowała, iż 13 jednostek w tym największe Liwa at-Tauhid i Brygada Faruk rozpoczęły kontrofensywę do operacji „Północna Burza”. Nawiązali do średniowiecznej bitwy pod al-Kadisijją, kiedy to Arabowie pokonali Persów. 23 czerwca 2013 w wyniku wybuchu samochodu-pułapki zginęło 12 żołnierzy. Z kolei w walkach miejskich zabito sześciu rebeliantów Brygady Faruk. 24 czerwca 2013 w zachodnim Aleppo rebelianci za pomocą pocisków przeciwpancernych odparli kilka ataków sił rządowych.
Stagnacja na froncie.
9 lipca 2013 w Aleppo odbył się protest cywilów przeciwko blokadzie dostawy żywności i lekarstw do zachodnich dzielnic Aleppo. Blokada wymierzona była w szlaki zaopatrzeniowe sił prezydenta Baszara al-Asada. Jednak odbijało się też w konsekwencji na tysiącach cywilów, którzy cierpieli głód.
22 lipca 2013 FSA zdobyła miasto Chan al-Asal w muhafazie Aleppo. Miasto te było uważane za ostatni pewny bastion sił rządowych, gdyż w samym Aleppo panował pat, a operacja „Północna Burza” wygasła.
Pod koniec lipca 2013 na terenach wiejskich pod Aleppo dochodziło do potyczek między kurdyjskimi bojówkami YPG a islamistami z ISIS. 31 lipca 2013 islamiści zajęli wioski Taleran i Tall Hasil w muhafazie Aleppo, skąd porwali 200 cywilów.
6 sierpnia 2013 siły rebelianckie i islamiści po ponad ośmiu miesiącach w pełni przejęły kontrolę nad bazą lotniczą Minak, leżącą na północ od Aleppo. Ostatecznie baza padła przed świtem, po blisko 24-godzinnym natarciu. W szturmie zginęło 10 rebeliantów.
16 sierpnia 2013 lotnictwo rządowe zbombardowało rejon Kalassa kontrolowany przez rebeliantów. Zniszczeniu uległy trzy budynki i zginęło 15 osób.
25 sierpnia 2013 rebelianci po gwałtownej potyczce zajęli miejscowość Chanasir leżącą na południe od Aleppo. Był to ważny strategiczny punkt leżący na trasie z Aleppo do Palmyry i As-Salamijja, leżących w środkowej Syrii.
Operacja Pustynna Droga.
W październiku 2013 ciężar walk na froncie przeniósł się na południe od Aleppo, kiedy to siły rządowe uruchomiły kolejną ofensywę pod kryptonimem „Pustynna Droga”. W czasie letniej stagnacji na froncie, islamiści dokonali masakry w Chan al-Asal (około stu ofiar), przejęli kontrolę nad bazą Minak oraz zdobyli strategiczne miasto Chanasir.
Iskrą do rozpoczęcia ofensywy, była operacja islamistów pod wodzą Ahrar asz-Szam i Liwa at-Tauhid w okolicach As-Safiry, kiedy to w dniach 20–26 września zajęto 20 wiosek leżących na trasie wylotowej z Aleppo w kierunku stolicy, odcinając tym samym drogę zaopatrzeniową dla sił rządowych. W związku z tym 1 października 2013 ruszyła operacja „Pustynna Droga”, której celem było odblokowanie południowego szlaku transportowego do Aleppo. Ofensywa rozpoczęło się od bombardowania Chanasiru, leżącego na południu muhafazy Aleppo. W nalotach zginęło 20 dżihadystów. 2 października 2013 bombardowania rozszerzono na takie miasta kontrolowane przez opozycjonistów jak Atarib, Chan al-Asal, Kafr Naha i baza Minak.
Kolejnego dnia odbity został Chanasir. W bitwie zginęło 25 islamistów oraz 18 prorządowych bojowników. W kolejnych dniach armia odbiła z rąk terrorystów także blisko 40 okolicznych wiosek. Tym samym 7 października 2013 udało się odblokować trasę zaopatrzeniową, co było faktycznym celem operacji.
10 października 2013 Syryjskie Arabskie Siły Powietrzne dokonały nalotu na kontrolowane przez islamskich ekstremistów od lutego 2013 miasto As-Safira. W wyniku bombardowania zginęło 18 osób, a opozycja utraciła kontrolę nad miastem.
Z kolei w dniach 10–12 października 2013 w samym Aleppo doszło do bratobójczych walk między radykalnymi islamistami z ISIS a umiarkowanym ugrupowaniem Ghuraba asz-Szam. Zginęło 44 bojowników. Lider Al-Ka’idy, Ajman Az-Zawahiri wezwał walczące strony do pojednania się i utworzenia „państwa islamskiego”. 16 kwietnia 2013 islamiści przypuścili szturm na więzienie centralne w Aleppo, które było oblegane od kwietnia 2013. Walki po raz pierwszy miały miejsce na terenie kompleksu, które było jednocześnie bombardowane przez Syryjskie Arabskie Siły Powietrzne.
W dniach 17–18 października 2013 siły rządowe kontynuowały operację, intensywnie bombardując Till Aran na północ od As-Safiry. Miejscowość była kontrolowana przez ISIS, która wyparła stamtąd w lipcu 2013 Kurdów. W nalotach zginęło 21 osób. 18 października 2013 doszło do walk o system obrony przeciwlotniczej pod miejscowością Ibida, w których zginęło 20 żołnierzy i siedmiu rebeliantów. Napastnicy opanowali koszary wojsk rządowych.
Do 25 października 2013 w nalotach na As-Safirę zginęło łącznie 76 osób, a 130 tysięcy cywilów uciekło z miasta i okolic. 29 października 2013, armia weszła do As-Safiry, zajmując południowe sektory miasta i kilka kluczowych budynków. Dzień później armia wspierana przez libański Hezbollah, przemieszczała się ku zachodnich sektorów As-Safiry, by 1 listopada 2013 przejąć kontrolę nad całym miastem. 2 listopada 2013 armia weszła do wioski Al-Azazija, leżącej na przedmieściach As-Safiry. Do 6 listopada 2013 armia zajęła większość terenów kurdyjskich wokół Tall Aran, które zostało odbite z rąk islamistów 10 listopada 2013.
8 listopada 2013 o godzinie 5:30 (4:30 czasu polskiego) armia zaatakowała bazę nr 80, przejętą przez rebeliantów w lutym 2013. Baza nr 80 jest strategicznym punktem odpowiedzialnym za bezpieczeństwo międzynarodowego lotniska w Aleppo. W szturmie udział brała artyleria i czołgi. Oddział wojsk rządowych wspomagany przez bojowników libańskiego Hezbollahu i ochotników NDF (Siły Obrony Narodowej). Bazę leżącą na północ od lotniska, broniła Wolna Armia Syrii wspomagana przez ISIS. Bitwa o bazę była częścią operacji poszerzania wpływów między As-Safirą a międzynarodowym portem lotniczym. Atak okazał się sukcesem armii, która do wieczora przejęła bazę.
W międzyczasie islamiści z ISIS przegrupowali siły i podjęli kontratak, powstrzymany przez ciężki ostrzał artyleryjski i rakietowy. Także w kolejnych dwóch dniach rebelianci przy pomocy rakiet Grad próbowali odbić utracone pozycje. Początkowo udało się odzyskać część pozycji, jednak uderzenie armii z 10 listopada 2013 odepchnęło bojowników. W bitwie o bazę zginęło 32 żołnierzy, 43 syryjskich rebeliantów i 20 zagranicznych bojowników ISIS. 11 listopada 2013 armia zdobyła szereg pobliskich terenów, zabezpieczając większość obszaru wokół międzynarodowego portu lotniczego. Bojownicy nadal kontrolowali bazę Minak.
12 listopada 2013 armia poruszała się na północ po wschodnich obrzeżach Aleppo, odbijając dzielnice z rąk sunnickich rebeliantów. Wojsko Asada wraz z szyickimi bojówkami weszło i penetrowało Nakkarin. W tym czasie posiłki wysłała tam Liwa at-Tauhid. 13 listopada 2013 rebelianci ISIS przez pomyłkę ścięli jednego z dowódców Ahrar asz-Szam, Muhammada Faresa, biorąc go za szyickiego bojownika. Tego samego dnia Syryjskie Arabskie Siły Powietrzne zbombardowały miejscowość Tall Hasil, leżącą 12 km na południe od Aleppo. Po nalotach na pozycje przeciwnika, armia rozpoczęła natarcie ku Aleppo od południa. Dzień później w nalotach śmiertelnie ranny został Abd al-Kader Salih, dowódca brygady Liwa at-Tauhid i obrony Tall Hasil, które padło ostatecznie 15 listopada 2013. Ponadto siły rządowe odblokowały drogę biegnącą od As-Safiry do lotniska Aleppo i broniły fabryki leżące przy tej arterii.
17 listopada 2013 rebelianci wysadzili w powietrze most łączący Tall Hasil i miejscowe fabryki będące dotąd pod kontrolą rebeliantów, jednak według wojskowych komunikatów część terenów przemysłowych została odbita przez wojskowych jeszcze tego samego dnia. Rebelianci wycofywali się do wioski Ad-Duwajrina. Jednocześnie grupa bojowa ISIS składająca się z 15 bojowników przeprowadziła rajd na Tall Aran, w wyniku których zginęło 10 napastników i 18 żołnierzy. 18 listopada 2013 zacięte walki trwały w An-Nakkarin, z kolei dzień później armia odbiła Ad-Duwajrinę. 21 listopada 2013 w walkach pod bazą nr 80 zginęło 15 ochotników NDF, a także jeden bojownik ISIS. 23 listopada 2013 w nalocie sił powietrznych w Aleppo zginęło 40 osób. Dzień później walki rozprzestrzeniły się w strefie przemysłowej Szajch Nadżdżar w północno-wschodniej części Aleppo.
25 listopada 2013 rebelianci podjęli kontrofensywę pod miastem Chasanir, skąd wystartowała operacja „Pustynna Droga”. W ciągu 24 godzin zajęli kilka wiosek, jednak nie byli w stanie zablokować autostrady biegnącej w kierunku Aleppo, ani zająć miasta, by zapobiec powrotowi armii rządowej. Z kolei 28 listopada 2013 miała miejsce potyczka na terenie Azaziji, w wyniku której zginęło 20 żołnierzy oraz siedmiu bojowników ISIS i czterech innych islamistów.
Ofensywa Sił Zbrojnych Syrii stanęła w Nakkarin i nie posuwała się już naprzód. W grudniu 2013 zmieniły one taktykę, rozpoczynając kampanię nalotów na pozycje rebeliantów.
Bombardowania Aleppo i wznowienie działań naziemnych.
W dniach 30 listopada – 1 grudnia 2013 doszło do dwóch nalotów na miasto Al-Bab, leżące na północny wschód od Aleppo. Celem nalotów były zgrupowania bojowników Liwa at-Tauhid. Według doniesień źródeł opozycyjnych w nalotach zginęło 50 osób. Także 1 grudnia 2013 armia zdołała przejąć kontrolę nad miastem Tijara, leżącym na północny wschód od bazy An-Najrab. 4 grudnia 2013 co najmniej 18 osób zginęło w ataku rakietowym w Aleppo w dzielnicy Al-Furkan. 7 grudnia 2013 miał miejsce nalot w mieście Biza, na północ od Aleppo. Zginęło w nim co najmniej 20 osób.
Od 15 grudnia 2013 w Aleppo trwałą kampania Syryjskich Arabskich Sił Powietrznych na wielką skalę, podczas której bombardowano za pomocą bomb beczkowych kontrolowane przez siły rebeliantów dzielnice Aleppo. Bomby beczkowe to metalowe beczki wypełnione materiałami wybuchowymi, paliwem i szrapnelami. Według sprzyjającego FSA londyńskiego ośrodka SOHR, w nalotach do 29 grudnia 2013 zginęło łącznie 517 osób, w 471 cywilów (151 dzieci i 46 kobiet), 34 rebeliantów FSA oraz 12 islamistów. Według syryjskiej opozycji i organizacji pozarządowych armia prezydenta Baszara al-Asada zdecydowała się na naloty, aby złamać morale mieszkańców i podburzyć ich przeciwko rebeliantom. Z kolei dowództwo przyznało, iż uciekło się do ofensywy lotniczej z powodu braku doraźnych skutków operacji lądowej, a wysoka liczba strat cywilnych wynikała z tego, iż pozycje rebeliantów znajdowały się w środku stref cywilnych. Najbardziej dotkniętymi nalotami dzielnicami były Hananu i Hajdarija. W międzyczasie, bo 20 grudnia 2013 islamiści z Dżabhat an-Nusra odbili z rąk sił rządowych szpital Al-Kindi. W walkach i wysadzeniu samochodu-pułapki pod szpitalem zginęło 42 żołnierzy. 4 stycznia 2014 sąd szariacki Dżabhat an-Nusra skazał na śmierć przez rozstrzelanie 10 pojmanych żołnierzy. Do 6 stycznia 2014 liczba zabitych w walkach i nalotach z wykorzystaniem bomb beczkowych zginęło łącznie 603 osoby, w tym 172 cywilów.
2014.
Od stycznia 2014 Aleppo oprócz ofensywy sił Asada było areną wewnętrznych walk między islamistami i dżihadystami. Przykładowo w kontrolowanym przez Islamskie Państwo w Iraku i Lewancie (ISIL, ISIS) szpitalu dziecięcym, 6 stycznia 2014 doszło do rzezi w której zginęło 21 cywilów i 21 islamistów z konkurencyjnych ugrupowań. Po tym wydarzeniu ekstremiści z ISIS byli stopniowo wypierani z Aleppo przez Syryjski Front Rewolucyjny, Armię Mudżahedinów, Front Islamski i Dżabhat al-Akrad.
W styczniu 2014 armia wznowiła również działania naziemne, wstrzymane w listopadzie 2013. 11 stycznia 2014 wojsko zabezpieczyło przemysłową zabudowę w Nakkarin oraz wzniesienie Szajch Jusuf. Rebelianci utracili również trasę wylotową z miasta w kierunku granicy z Turcją. Kolejnego dnia zabezpieczono również arterie prowadzące do lotniska międzynarodowego oraz do zachodnich dzielnic miasta kontrolowanych przez opozycjonistów. 14 stycznia 2014 lojaliści zabezpieczyli miejscowości Az-Zarzur, At-Tanih, As-Subajija oraz Wzgórze 53, leżące na wschodnich rubieżach Aleppo. Wojsko nacierało również na wschód od As-Safiry, odbijając 15 stycznia 2014 z rąk islamistów wioski As-Sabahijja, Al-Fary i Tall Riman, leżącej w pobliżu miejscowej kluczowej elektrowni. W tym samym czasie prowadzono natarcie na bazę Kuwajris. 16 stycznia 2014 po zaciętych walkach Wolna Armia Syrii zajęła dwa bloki w Sajf ad-Daula, z kolei armia odnotowała postęp w Bani Zajd. 22 stycznia 2014 syryjskie władze otwarły międzynarodowy port lotniczy w Aleppo. Wpłynęło to na wybuch w dniach 23–25 stycznia 2014 bitwy z brygadami islamskimi o kontrolę nad miejscowością Karam Al-Kasr, leżącą tuż przy międzynarodowym porcie lotniczym. Ostatecznie wygrały ją siły rządowe.
1 lutego 2014 rozpoczęła się kolejna seria nalotów beczkowych w Syrii. Najwięcej bombardowań zanotowano w dzielnicach takich jak Tarik Al-Bab czy Szajch Nadżdżar. Według FSA, do 6 lutego 2014 w nalotach śmierć poniosło 257 osób, w tym 76 cywilów-dzieci.
6 lutego 2014 jednostki Dżabhat an-Nusra oraz Ahrar asz-Szam przypuściły szturm na więzienie centralne w Aleppo, leżące na północ od Aleppo, oblegane od 11 miesięcy. Jednocześnie rebelianci ogłosili początek nowej ofensywy w Aleppo. Po ciężkich bojach z siłami bezpieczeństwa, przejęli 80% obiektu. Następnego dnia armia zdołała odbić większość obleganego więzienia. W ciągu dwudniowej bitwy śmierć poniosło 47 osób – 20 żołnierzy, 22 rebeliantów oraz pięciu więźniów od szrapneli. Z kolei w czasach blokady obiektu, z powodu walk i fatalnej sytuacji humanitarnej w więzieniu, zginęło 600 osób, zarówno więźniów i strażników.
16 lutego 2014 po wielomiesięcznych walkach, wojska rządowe zdobyły strefę przemysłową Szajch Nadżdżar. Dzień później Liwa at-Tauhid ogłosiła początek operacji „Trzęsienie ziemi”. Pierwszym aktem operacji, był zamach pod hotelem Carlton, używanego przez armię jako bazę wojskową. Rebelianci zdobyli także punkty strategiczne wokół cytadeli w Aleppo. 19 lutego 2014 rebelianci twierdzili, że odbili dzielnicę Szajch Nadżdżar, jednak już kolejnego dnia żołnierze wypchnęli z niej przeciwnika. Nie zakończyło to jednak walk. W kolejnych dniach w Szajch Nadżar strony nadal toczyły ciężkie boje, gdyż w dzielnicy przebywały jednostki Ahrar asz-Szam oraz inne elementy Frontu Islamskiego, a także Dżabhat an-Nusra i Armia Mudżahedinów. 24 lutego 2014 ugrupowania te podpisały porozumienie o powołanie wspólnej struktury dowodzenia wojskowego pod nazwą Ahl asz-Szam. 25 lutego 2014 armia wraz z siłami paramilitarnymi NDF przejęły fabrykę ceramiki. Po próbie zajęcia strategicznej dzielnicy Szajch Nadżdżar, armia skierowała swoje wysiłki ku dzielnic Hananu oraz Tarik al-Bab, As-Sachur i Sza’ar. Celem niniejszej operacji było połączenie strefy wpływów z centrum miasta.
W marcu 2014 tureckie media informowały o rozlokowaniu 25 żołnierzy przy zamku Dżabir, leżącego 25 km od granicy turecko-syryjskiej. Na zamku znajduje się grób legendarnego Sulejmana Szaha, dziadka założyciela Imperium Osmańskiego, Usmana I. Turkowie otrzymali rozkaz strzelania do każdego, kto atakuje historyczne obiekty. Chodziło głównie o zagrożenie ze strony Islamskiego Państwa w Iraku i Lewancie. Informacje o wysłanie tureckich wojsk do Syrii, potwierdził premier Recep Tayyip Erdoğan 23 kwietnia 2014. Granicę przekroczyło wówczas sześć tureckich czołgów, 12 pojazdów opancerzonych z 300 tureckimi żołnierzami. Islamskie Państwo w Iraku i Lewancie zażądało od Turcji wycofania wojsk, dając 72-godzinne ultimatum na opuszczenie Syrii.
9 marca 2014 siły rządowe zajęły strategiczne wzgórze w okolicach centralnego więzienia, dzięki czemu armia mogła swobodnie ostrzeliwać pozycje rebeliantów. Wojsko odbiło również z rąk rebeliantów dzielnicę Hananu. Armia planowała utworzenie szlaku z centrum miasta przez dzielnicę Hananu do przemysłowych okręgów na wschodzie miasta, tak by odciąć północne sektory miasta, kontrolowane przez rebeliantów. W tym celu konieczny był atak na dzielnicę As-Sachur, także kontrolowaną przez bojowników.
Ofensywa islamistów na zachodzie miasta.
Jednak plany te nie ziściły się, a 23 marca 2014 rebelianci ruszyli z ofensywą na zachodnich rubieżach Aleppo. Zajęli wówczas miejscowość Kafr Hamra oraz wzgórze Szwajnija. Atakowi przewodzili Czeczeni z Dżajsz al-Muhadżirin wa-al-Ansar. 27 marca 2014 islamiści z Dżabhat an-Nusra zatrzymali w Aleppo 70 bojowników z rywalizującego ugrupowania Dżund asz-Szam, oskarżając ich o przygotowania do ataku na szeregi grup islamskich walczących z armią Asada.
9 kwietnia 2014 po raz pierwszy od 10 miesięcy na tereny kontrolowane przez rebeliantów wjechał transport ze środkami pomocy humanitarnymi, zorganizowany przez Syryjski Czerwony Księżyc oraz ONZ. W międzyczasie bojownicy zajęli region Akrab w południowo-zachodniej części miasta. 11 kwietnia 2014 rebelianci weszli do południowej dzielnicy Ramusih, kontrolowanej dotąd przez siły rządowe. Tym samym odcięto wojsku drogę z międzynarodowego portu lotniczego do bazy wojskowej na południu Aleppo. Walki wybuchły również w Lajramun na północno-zachodnich rubieżach miasta. 12 kwietnia 2014 ekstremiści z Dżabhat an-Nusra oraz Frontu Islamskiego zajęli zachodnie dzielnice Raszidin oraz Dżamiat az-Zahra, gdzie mieściła się baza wywiadu wojska syryjskiego. Równolegle trwały również starcia kurdyjskich bojowników YPG z armią w Asz-Szajch Maksud.
13 kwietnia 2014 rebelianci przejęli kontrolę nad siedzibą sił powietrznych w zachodnim Aleppo. Walki toczyły się oprócz tego w dzielnicach Dżamiat az-Zahra i Lajramun. W kolejnych dniach ciężkie boje toczono na osiedlu Ramusih, gdyż do kontruderzenia przystąpiły siły rządowe, którym udało się odbić dzielnicę 16 kwietnia 2014. 17 kwietnia 2014 bojownicy Dżabhat an-Nusra oraz Frontu Islamskiego rozpoczęli próbę odbicia z rąk wojsk rządowych bazy wojskowej Hananu. W walkach zginęło 27 żołnierzy oraz 20 rebeliantów. Z kolei w atakach rakietowych prowadzonych przez islamistów na terenach kontrolowanych przez wojsko narodowe, zginęło 25 cywilów. 19 kwietnia 2014 lojaliści odbili siedzibę sił powietrznych oraz utracone pozycje w poprzednich dniach w Lajramun. Z kolei islamiści przechwycili wioskę Fajdan, leżącą na południe od Aleppo.
21 kwietnia 2014 w nalotach beczkowych w Aleppo i okolicach zginęło 59 osób, z kolei dzień później 29 osób. Bomby spadały na Stare Miasto, Hananu, Kafr Hamrę i Aszaar. 24 kwietnia 2014 bomby beczkowe spadły na targowisku w mieście Atarib, 25 km na zachód od Aleppo, w wyniku czego śmierć poniosło 30 osób. Odpowiednio 23 i 25 kwietnia 2014 bomby beczkowe spadły na dzielnice Hananu oraz Karam al-Bik, znów powodując straty w ludziach.
26 kwietnia 2014 rebelianci przejęli częściową kontrolę nad Pałacem Sprawiedliwości i maszerując dalej, przedostali się pod bazę artyleryjską w kontrolowanej przez siły rządowe dzielnicy Zahraa. W starciu zginęło 13 żołnierzy oraz pięciu rebeliantów. Dzień później bojownik wysadził się w Izbie Handlowej na Starym Mieście, powodując potężną eksplozję. Ponadto islamscy rebelianci prowadzili intensywne ataki rakietowe oraz moździerzowe w sektorach kontrolowanych przez wojsko, w wyniku czego zginęło 24 cywilów. Równocześnie syryjskie lotnictwo dokonywało nalotów na dzielnice Lajramun oraz Ar-Raszidin. Ponadto podczas walk pod Pałacem Sprawiedliwości zginęło 10 islamistów oraz 14 żołnierzy. Rebelianci ogłosili również początek ofensywy mającej na celu odbicie Starego Miasta oraz Szajch Nadżdżar.
28 kwietnia 2014 rebelianci i strona rządowa porozumiały się co do przywrócenia elektryczności w muhafazie Aleppo, odciętej przez rebeliantów 10 dni wcześniej, w proteście przeciwko nalotom beczkowym. Porozumieniu pośredniczył Czerwony Krzyż. 29 kwietnia 2014 islamiści ogłosili, iż zajęli strategiczny Pałac Sprawiedliwości oraz rozszerzyli swoje wpływy o południową dzielnicę Ramusih. 30 kwietnia 2014, Syryjskie Arabskie Siły Powietrzne zbombardowały szkołę Ajn Dżalut, doprowadzając do śmierci 25 dzieci. 5 maja 2014 rozpoczęły się starcia o kontrolę nad regionem Buridż między Szajch Nadżdżar a Hananu. Przeciwko islamistycznym sunnickim batalionom walczył Hezbollah i jednostki NDF. 8 maja 2014 rebelianci wysadzili w powietrze luksusowy hotel Carlton w samym centrum miasta za pomocą bomb umieszczonych w tunelu wykopanym pod budynkiem. W trakcie bitwy hotel był bazą wojskowa wykorzystywaną przez armię.
Przełamanie oblężenia więzienia centralnego i odcięcie szlaku dostaw dla rebeliantów.
20 maja 2014 wojsko przejęło elektrownię w Szajch Nadżdżar, wzgórze Agup oraz wioskę Hajlan, otwierając sobie tym samym drogę do Centralnego Więzienia Aleppo. Dzień później armia wspierana przez Siły Obrony Narodowej (NDF) oraz Hezbollah rozpoczęła ostrzał więzienia obleganego przez islamistów z Dżabhat an-Nusra. W trakcie walk, rebelianci wysadzili w powietrze znajdujący się nieopodal epicentrum walk kontrolowany szpital Al-Kindi, który służył jako baza. W trakcie batalii syryjskie lotnictwo zrzuciło 30 bomb na pozycje rebeliantów, co skutkowało śmiercią 50 bojowników. Do bilansu ofiar wpisują się również dwudniowe boje zaczepne prowadzone przez syryjskie siły zbrojne. Przełamanie oblężenia nastąpiło 22 maja 2014, po zmasowanym ataku lotniczym, podczas którego użyto 100 bomb beczkowych. 25 maja 2014, siły rządowe rozszerzyły kontrolę terytorium również na wioskę Dżbilih, leżącą na zachód od więzienia, od którego odepchnięto islamistów.
31 maja 2014, w pobliżu targowiska w dzielnicy Zahwari wysadzono w powietrze tunel, w którym umieszczono bomby. Wywołało to potężną eksplozję w której śmierć poniosło 20 członków sił rządowych i sprzyjających im ochotników. Za atakiem stał Front Islamski. Bazujące w Anglii tzw. Syryjskie Obserwatorium Praw Człowieka podało również, iż w przeciągu pięciu miesięcy w wyniku używania bomb beczkowych przez Syryjskie Arabskie Siły Powietrzne, w Aleppo życie straciło 1963 osoby, w tym 283 kobiety i 567 osób niepełnoletnich. W czerwcu 2014 ciężar walk przeniósł się na północ od Aleppo, gdzie na terytoriach wiejskich syryjscy rebelianci zajmowali pozycje ISIS które udało się na kampanię iracką. Wobec tamtejszych sukcesów dżihadystów, syryjscy rebelianci obawiali się, że ISIS wróci do Aleppo z nowym uzbrojeniem. W lipcu 2014, armia wznowiła wysiłki na rzecz całkowitego wyparcia rebeliantów z Szajch Nadżdżar, sąsiadującej od wschodu z więzieniem centralnym. Stało się to wieczorem 3 lipca 2014. W kolejnych dniach armia zajęła wioski w obrębie dzielnicy przemysłowej. W walkach regularną armię wspierał Hezbollah oraz Gwardia Republikańska. 7 lipca 2014 wojsko wzięło szturmem Szkołę Piechoty. W połowie lipca 2014 armia odcięła trzy główne szlaki dostaw z północy kraju, którymi rebelianci dostarczali żywność, leki i uzbrojenie do okrążonych współtowarzyszy broni w centrum miasta.
Na oblężonym Starym Mieście, 29 lipca 2014 doszło do eksplozji tunelu wypełnionego bombami, w efekcie czego śmierć poniosło 12 syryjskich żołnierzy. W dniach 26 lipca – 2 sierpnia 2014 trwały intensywne walki wokół oblężonej bazy Kuwajris.
Mimo przyjęcia 22 lutego 2014 rezolucji Rady Bezpieczeństwa ONZ nr 2139, wzywającej wszystkie strony konflikty, aby „natychmiast zaprzestały wszelkich ataków na ludność cywilną”, od czasu od jej przyjęcia do końca lipca 2014, Human Rights Watch odnotował ponad 650 zniszczeń w mieście Aleppo na terenach kontrolowanych przez siły antyrządowe, które zdaniem tej organizacji mogły być spowodowane użyciem bomb beczkowych.
2015.
2 lipca 2015 oddziały islamistów rozpoczęły szerszą ofensywę w Aleppo, której celem było zdobycie zachodniej części miasta. Natarcie w Aleppo było odpowiedzią rebeliantów na ich porażki na froncie w Górach Kalamun. Następnego dnia bojówkarze z oddziałów Dżabhat an-Nusra, Dżabhat Ansar ad-Din i Ahrar asz-Szam ogłosili utworzenie koalicji pod nazwą Ansar asz-Szari’a mającej skoordynować ich działania. Islamiści wdarli się do kilku budynków na osiedlu Zahra, po czym napotkali odpowiedź armii syryjskiej. W wynikłym boju zginęło 18 żołnierzy i 35 rebeliantów. Kolejny atak nastąpił 6 lipca, po tym jak zamachowiec-samobójca wysadził się zabijając 25 żołnierzy. Mimo to, armia powstrzymała natarcie islamistów i utrzymała osiedle.
Bitwa o bazę Kuwajris.
Baza lotnicza w Kuwajris Szarki, 30 km na wschód od Aleppo, była atakowana przez islamistów od stycznia 2013 roku. Państwo Islamskie (ISIS) oblegało bazę lotniczą przez ponad dwa lata, wykorzystując ciężką broń i pojazdy opancerzone. Terroryści ISIS dzwonili do żołnierzy przez telefon i wzywali ich do poddania się, ale nikt z 1100 obrońców nie poddał się ani nie zdezerterował. 14 września 2015 roku Siły Zbrojne Syrii podjęły ofensywę z rejonu Safiry, mającą na celu przerwanie oblężenia bazy Kuwajris, a także odcięcie szlaku zaopatrzeiowego przeciwnika wzdłuż drogi Aleppo–Rakka. Armia przeznaczyła do tego natarcia 4500 żołnierzy. W operacji wzięły udział tzw. „Siły Pantery” tj. część syryjskiej jednostki uderzeniowej „Siły Tygrysa” (jej dowódcą był Suhajl al-Hasan), a także Brygady Baas.
4 lub 5 października armia zdobyła Ajn Sabil. W tych dniach rosyjskie siły powietrzne (interweniujące w Syrii od w porozumieniu z rządem w Damaszku) ostrzelały kryjówki ISIS we wschodniej części muhafazy Aleppo, eliminując 75 terrorystów. 16 paździenika żołnierze dotarli na odległość siedmiu kilometrów od Kuwajris, zabijając w boju 25 islamistów. 21 października opanowali Tall Sabin, a następnie też wioskę Dakwana.
10 listopada 2015 żołnierze przerwali blokadę bazy lotniczej Kuwajris, a także przejęli pobliskie wsie Rasm Abbud i Umm Arkila. Wyzwolenia dożyło 314 obrońców bazy. Spośród żołnierzy idących z odsieczą poległo 57, a 200 zostało rannych.
W grudniu syryjskie „Siły Tygrysa” kontynuowali oczyszczanie okolic bazy Kuwajris. Ostatniego dnia 2015 roku odbili wieś Nadżdżara.
2016.
9 stycznia 2016 Siły Zbrojne Syrii (w tym „Siły Tygrysa”) i Brygady Baas rozpoczęły nową ofensywę, z zamiarem połączenia kontrolowanego przez nie terytorium wokół bazy w Kuwajris Szarki z tym w Szajch Nadżdżar na wschodnich obrzeżach Aleppo. Natarciem znów dowodził Suhajl al-Hasan. 3 lutego żołnierze zdobyli szturmem obsadzoną przez terrorystów ISIS wieś At-Tajjiba. 7 lutego islamiści kontratakowali, jednak żołnierze „Sił Tygrysa” i tak dotarli tamtego dnia na odległość 7 kilometrów od Szajch Nadżdżar, a do 20 lutego przejęli kontrolę nad elektrociepłownią (położoną o 300 metrów od At-Tajjiba), gdzie zabito trzydziestu terrorystów. "Bitwa o równinę Safiry" zakończyła się pełnym sukcesem Syryjczyków do 21 lutego 2016.
W międzyczasie Syryjczycy nacierali także w północnej części frontu. 31 stycznia 2016 zajęli Tall Maksur, zaś 3 lutego dotarli do Nubl i Az-Zahra, po drodze niszcząc pojazdy terrorystów Dżabhat an-Nusra w Mu’arrasat al-Chan. 4 lutego ofensywę w północnej Syrii rozpoczęli też Kurdowie z YPG. Nawiązali oni współpracę z żołnierzami syryjskimi. W wyniku tej operacji Kurdowie zdobyli bazę lotniczą w Minak, a żołnierze Syrii przejęli miejscowość Kafr Naja. 16 lutego w samym Aleppo oddziały armii, Liwa al-Kuds i Brygady Baas uderzyły na pozycje islamistów Ahrar asz-Szam w rejonie Bani Zaid. 20 lutego islamiści ostrzeliwali prowizorycznymi armatami domy mieszkalne w kurdyjskiej dzielnicy w Aleppo, przez co zginęło dwudziestu cywilów.
W odpowiedzi na postępy syryjskiej armii rządowej, ISIS i Wolna Armia Syrii zaatakowały pod Rasm an-Nafl w dystrykcie Safiry, blokując strategiczną drogę dostaw zaopatrzenia dla żołnierzy syryjskich w Aleppo. 23 lutego ISIS zajęło miejscowość Chanasir. W tej kryzysowej sytuacji w strefę walk natychmiast przerzucono „Siły Tygrysa”. Syryjczycy odzyskali Chanasir po dwóch dniach, następnie wyparli ISIS na wschód od słonego jeziora Dżabbul. W tych bojach poległo 87 syryjskich żołnierzy i 400 islamistów.
4 marca 2016 we wsi Tuman zginął Umar Al-Absi, dowódca ISIS w regionie Aleppo.
6 kwietnia 2016 oddziały Dżabhat an-Nusra i Ahrar asz-Szam przeprowadziły gwałtowny ostrzał kurdyjskiej dzielnicy Asz-Szajch Maksud w Aleppo, niszcząc domy mieszkalne i zabijając 70 osób.
Próby zawieszenia broni.
10 maja 2016 o 1:00 rozpoczęło się zawieszenie broni, które miało dotyczyć całego Aleppo. Rebelianci złamali porozumienie już następnego dnia, atakując osiedle Sajf ad-Daula pociskiem rakietowym, zabijając dwóch cywilów i raniąc trzy inne osoby.
W czerwcu 2016 rosyjski ambasador w Damaszku informował, że syryjscy żołnierze w Aleppo prowadzili działania obronne przeciw atakom islamistów. 26 czerwca od ostrzału przez rebeliantów zginęło pięciu cywilów.
6 lipca 2016 dowództwo generalne Sił Zbrojnych Syrii ogłosiło trzydniowe zawieszenie broni mające dotyczyć całego kraju. Pomimo tego, jeszcze tego samego dnia w ostrzale osiedla Sajf ad-Daula przez rebeliantów zginęły trzy osoby. 9 lipca przedłużono zawieszenie broni o kolejne 72 godziny.
Zawieszenie broni nie było respektowane, a ataki na cywilów jedynie się nasiliły. 12 lipca strona rządowa informowała, iż w przeciągu poprzednich czterech dni gwałtowny ostrzał zabudowań mieszkalnych przez rebeliantów spowodował śmierć 57 osób i obrażenia 497 innych. Pociski trafiły też w Muzeum Narodowe w Aleppo. Za atakami stały grupy Dżabhat an-Nusra i Ahrar asz-Szam.
W odpowiedzi na nagminne łamanie zawieszenia broni przez islamistów, 15 lipca syryjska armia wznowiła działania przeciw bojownikom w Aleppo.
26 lipca dowództwo Sił Zbrojnych Syrii zwróciło się do mieszkańców pozostających w osiedlach kontrolowanych przez rebeliantów z apelem o wypędzenie z nich cudzoziemskich terrorystów, zaś do krajowych bojowników o złożenie broni i skorzystanie z rządowego programu pojednania. Władze miasta zorganizowały trzy korytarze dla ewakuacji ludności cywilnej z wschodniej części miasta. Do mieszkańców dotarła też rosyjska pomoc humanitarna. W tym czasie żołnierze przejęli kontrolę nad osiedlem Bani Zaid.
11 sierpnia 2016 rebelianci ponownie zaatakowali rządową trasę dostaw do Aleppo między Chanasirem a Itriją, lecz armia odzyskała swoje pozycje następnego dnia.
Wznowienie walk w mieście.
W dniach 11–17 sierpnia armia przeprowadziła kilka kontrataków w Aleppo, kierując się na kompleks mieszkaniowy w południowej części miasta. Podczas walk w dniu 11 sierpnia zginęło 29 żołnierzy i 20 rebeliantów. Do 17 sierpnia siły rządowe odzyskały około 70% osiedla.
17 sierpnia, po zdobyciu większości kompleksu mieszkaniowego w dzielnicy Al-Hamdanijja, siły rządowe zaatakowały również zajmowaną przez rebeliantów bazę techniczną sił powietrznych. Były dowódca tej bazy, Deeb Bazi, zginął gdy prowadził atak. Walki trwały do początku września, aż 4 września siły rządowe w końcu zajęły cały teren bazy. 5 września linie frontu islamistów w południowym Aleppo załamały się, a oddziały armii opanowały dwa magazyny i punkt obrony przeciwpowietrznej.
W dniach 6–8 września armia syryjska zdobyła osiedle Ramouseh, odblokowując ważną drogę zaopatrzeniową dla zachodniego Aleppo do 9 września.
11 września 2016 amerykańscy i rosyjscy oficjele zarządzili zawieszenie broni w Syrii, które miało wejść w życie następnego dnia o zachodzie słońca, w związku z muzułmańskim świętem Id al-Adha.
Rozejm.
Po wdrożeniu zawieszenia broni w połowie września, armia syryjska wycofała swoje siły z tzw. drogi Castello, którą przedstawiciele ONZ dostarczyli pomoc humanitarną do miasta. Jednakże grupy rebeliantów poza miastem nie przepuszczały konwojów pomocy humanitarnej do Aleppo. 16 września, gdy personel syryjskiego Czerwonego Półksiężyca kontrolujący drogę Castello znalazł się pod ostrzałem grup rebeliantów, Siły Zbrojne Syrii ponownie wysłały tam swoich żołnierzy. Tegoż dnia rosyjskie siły powietrzne (sojusznik Syrii) przeprowadziły nalot na pozycje islamistów wokół Aleppo.
22 września armia syryjska ponowiła działania w opanowanych przez rebeliantów osiedlach, mając wsparcie szyickiego Hezbollahu.
Ostatnie natarcie islamistów.
28 października siły islamistów na południowym zachodzie Aleppo wystrzeliły ponad 150 pocisków rakietowych na zachodnie Aleppo i lotnisko, zabijając 15 cywilów i raniąc kolejnych 100 osób. Islamiści ogłosili następnie, że rozpoczęli ofensywę na miasto, zaczynając ją od samobójczych zamachów terrorystycznych i wybuchów samochodów-pułapek. W ataku wzięły udział cudzoziemskie formacje Ansar al-Islam i Dżabhat Ansar ad-Din.
Aby zażegnać niebezpieczeństwo, do Aleppo przybył dowódca Suhajl al-Hasan. Syryjczyków wsparł też ponownie Hezbollah. Po tym ofensywa islamistów zwolniła i utknęła w martwym punkcie. Do połowy listopada oddziały rządowe odzyskały kontrolę nad wszystkimi obszarami utraconymi wskutek tej ofensywy dżihadystów. Po udanym kontrataku sił prorządowych, rebelianci we wschodnim Aleppo otrzymali ultimatum – 24 godziny na poddanie się, zanim armia rozpoczęła ofensywę mającą na celu całkowite odzyskanie kontroli nad Aleppo.
Następstwa.
Po odzyskaniu Aleppo, Siły Zbrojne Syrii mogły rozpocząć przerzut części wojsk w kierunku wschodnim. Tam kontynuowano walkę z ISIS.
W lutym 2018 roku kurdyjskie Powszechne Jednostki Ochrony z Asz-Szajch Maksud przekazały swoją dzielnicę pod kontrolę władz państwowych i opuściły Aleppo, aby wspomóc obronę Afrinu przed turecką inwazją.
Po zakończeniu bitwy Aleppo było jeszcze nie raz ostrzeliwane przez islamistów działających na zachód od miasta, powodujących dalsze ofiary śmiertelne. Dopiero ofensywa z początku roku 2020 położyła kres tym atakom, odpychając bojowników na bezpieczną odległość od miasta.

</doc>
<doc id="2737789" url="https://pl.wikipedia.org/wiki?curid=2737789" title="Tadeusz Zabłocki">
Tadeusz Zabłocki



</doc>
<doc id="2737790" url="https://pl.wikipedia.org/wiki?curid=2737790" title="Snowy Baker">
Snowy Baker

Reginald Leslie „Snowy” Baker (ur. 8 lutego 1884 w Surry Hills, zm. 2 grudnia 1953 w Hollywood) – australijski pływak, bokser oraz skoczek do wody. 
Startował we wszystkich tych dyscyplinach na igrzyskach olimpijskich w 1908 w Londynie w reprezentacji ustralazji. Zdobył srebrny medal w boksie w kategorii średniej po wygraniu dwóch walk i porażce w finale z Johnem Douglasem. Zajął 4. miejsce w sztafecie pływackiej sztafecie 4 × 200 m stylem dowolnym, a także odpadł w eliminacjach skoków do wody z trampoliny.

</doc>
<doc id="2737794" url="https://pl.wikipedia.org/wiki?curid=2737794" title="Hwardijśke (rejon symferopolski)">
Hwardijśke (rejon symferopolski)

Hwardijśke (ukr. Гвардійське, ros. Гвардейское, "Gwardiejskoje", krymskotat. "Sarabuz") – osiedle typu miejskiego, należące do Republiki Autonomicznej Krymu, w odległości 22 km na północ od Symferopola.
Miejscowość została założona w 1873. Do 1945 nazywała się Spat. Status osiedla typu miejskiego posiada od 1957, liczy 12,62 tys. mieszkańców.

</doc>
<doc id="2737795" url="https://pl.wikipedia.org/wiki?curid=2737795" title="Ted Ranken">
Ted Ranken

Thomas „Ted” Ranken (ur. 18 maja 1875 w Edynburgu, zm. 27 kwietnia 1950 tamże) – brytyjski strzelec, trzykrotny wicemistrz olimpijski w strzelectwie z 1908 roku&lt;.
Na igrzyskach w Paryżu w 1924 zajął 22. miejsca w strzelaniu do sylwetki biegnącego jelenia w rundach pojedynczej i podwójnej.

</doc>
<doc id="2737802" url="https://pl.wikipedia.org/wiki?curid=2737802" title="Rzeczoznawca budowlany">
Rzeczoznawca budowlany

Rzeczoznawca budowlany - osoba pełniąca samodzielną funkcję w budownictwie, polegającą na wykonywaniu ekspertyz (opinii) technicznych w ściśle określonym zakresie tematycznym, zapewniającym ich niekwestionowaną miarodajność. Funkcję rzeczoznawcy budowlanego wprowadziła ustawa Prawo budowlane z 1994 roku.

</doc>
<doc id="2737806" url="https://pl.wikipedia.org/wiki?curid=2737806" title="Culicicapa">
Culicicapa

Culicicapa – rodzaj ptaka z rodziny owadówek (Stenostiridae).
Występowanie.
Rodzaj obejmuje gatunki występujące w Azji.
Morfologia.
Długość ciała 11,5–13 cm, masa ciała 6–9 g.
Systematyka.
Etymologia.
Łacińskie "culex", "culicis" – komar; "capere" – chwytać.
Podział systematyczny.
Takson ten wcześniej zaliczany był do rodziny muchołówkowatych (Muscicapidae). Do rodzaju należą następujące gatunki:

</doc>
<doc id="2737808" url="https://pl.wikipedia.org/wiki?curid=2737808" title="Super Nigga">
Super Nigga



</doc>
<doc id="2737809" url="https://pl.wikipedia.org/wiki?curid=2737809" title="Eparchia Matki Boskiej Libańskiej w Paryżu">
Eparchia Matki Boskiej Libańskiej w Paryżu

Eparchia Matki Boskiej Libańskiej w Paryżu, eparchia kościoła maronickiego, obejmująca teren całej Francji. Powstała 21 lipca 2012. Pierwszym biskupem został Nasser Gemayel.

</doc>
<doc id="2737812" url="https://pl.wikipedia.org/wiki?curid=2737812" title="Nasser Gemayel">
Nasser Gemayel

Maroun Nasser Gemayel (ur. 6 stycznia 1951) – duchowny maronicki, od 2012 ordynariusz Eparchii Matki Boskiej Libańskiej w Paryżu.
Życiorys.
Prezbiterat.
30 sierpnia 1981 otrzymał święcenia kapłańskie i został inkardynowany do archieparchii Antiljas. Pracował jako duszpasterz parafialny, był głównie proboszczem parafii św. Tekli w Masqua.
Episkopat.
21 lipca 2012 został mianowany przez Benedykta XVI ordynariuszem Eparchii Matki Boskiej Libańskiej w Paryżu. Sakry biskupiej udzielił mu 30 sierpnia 2012 patriarcha Béchara Boutros Raï.

</doc>
<doc id="2737813" url="https://pl.wikipedia.org/wiki?curid=2737813" title="Arkadiusz Matejko">
Arkadiusz Matejko

Arkadiusz Matejko (ur. 16 września 1978 w Kobiernicach) – były polski piłkarz, występujący na pozycji pomocnika.
Kariera.
Matejko urodził się w Kobiernicach. Jako junior reprezentował barwy Górnika Zabrze. W sezonie 1992/1993 grał w GKS Tychy. W 1993 roku przeszedł do Górnika. W 1995 roku uczestniczył wraz z reprezentacją Polski w Mistrzostwach Europy U-16. W barwach Górnika zadebiutował I lidze 16 listopada 1996 roku z przegranym 0:1 meczu z Polonią Warszawa. W Górniku grał do 2002 roku, rozgrywając w barwach tego klubu 45 spotkań w I lidze.

</doc>
<doc id="2737818" url="https://pl.wikipedia.org/wiki?curid=2737818" title="Elminia">
Elminia

Elminia – rodzaj ptaka z rodziny owadówek (Stenostiridae).
Występowanie.
Rodzaj obejmuje gatunki występujące w Afryce Subsaharyjskiej.
Morfologia.
Długość ciała 11–18 cm, masa ciała 5–12 g.
Systematyka.
Etymologia.
"Elminia": St. Georges d’Elmina, port w Holenderskim Złotym Wybrzeżu (obecnie Ghana).
Podział systematyczny.
Do rodzaju należą następujące gatunki:

</doc>
<doc id="2737827" url="https://pl.wikipedia.org/wiki?curid=2737827" title="Josiah Ritchie">
Josiah Ritchie

Josiah George Ritchie (ur. 18 października 1870 w Westminster, zm. 28 lutego 1955 w Ashford) – brytyjski tenisista, trzykrotny medalista olimpijski i dwukrotny mistrz Wimbledonu w grze podwójnej.
Kariera tenisowa.
W grze pojedynczej Wimbledonu osiągnął w 1909 roku finał Challenge Round, w którym przegrał z Arthurem Gorem.
W grze podwójnej Ritchie dwa razy odniósł zwycięstwo na Wimbledonie, w 1908 i 1910 roku, w obu edycjach startując w parze z Anthonym Wildingiem. W 1911 roku grał również w przegranym finale, w parze z Wildingiem.
W 1908 roku wystartował w igrzyskach olimpijskich w Londynie, triumfując w grze pojedynczej, zdobywając srebrny medal w grze podwójnej oraz brązowy medal w singlu rozgrywanym w hali. Medal w deblu wywalczył wspólnie z Jamesem Parkiem.

</doc>
<doc id="2737830" url="https://pl.wikipedia.org/wiki?curid=2737830" title="Tramwaje w Mühlhausen/Thüringen">
Tramwaje w Mühlhausen/Thüringen

Tramwaje w Mühlhausen/Thüringen – zlikwidowany system komunikacji tramwajowej w niemieckim mieście Mühlhausen/Thüringen, działający w latach 1898–1969.
Historia.
Pierwsze tramwaje na ulice Mühlhausen/Thüringen wyjechały 21 grudnia 1898. Tramwaje poruszały się po torach o rozstawie szyn wynoszącym 1000 mm. Od 1911 tramwajami przewożono oprócz pasażerów również towary, także w tym roku oddano do eksploatacji nową zajezdnię. 1 grudnia 1922 znacznie ograniczono kursowanie tramwajów w mieście z powodu trudnej sytuacji ekonomicznej. 1 września 1923 całkowicie wstrzymano ruch tramwajów w mieście, który wznowiono dopiero 1 marca 1924. W 1946 zamknięto linię Prinzenhaus – Stadtwald. Ostatnią linię tramwajową w Mühlhausen/Thüringen (Weißes Haus – Aue – Unterstadt – Bahnhof) zamknięto 27 czerwca 1969.

</doc>
<doc id="2737832" url="https://pl.wikipedia.org/wiki?curid=2737832" title="Żelazna Kopuła">
Żelazna Kopuła

Żelazna Kopuła (hebr. כִּפַּת בַּרְזֶל, "kippat barzel", ang. "Iron Dome") – izraelski system obrony powietrznej opracowany przez Rafael Advanced Defense Systems.
Pracę nad systemem rozpoczęto po II wojnie libańskiej, kiedy to na terytorium Izraela spadło ponad 4 tys. rakiet. Przeznaczony jest do przechwytywania i niszczenia rakiet i pocisków artyleryjskich. Stworzony głównie na potrzeby ochrony ludności cywilnej padającej ofiarą ostrzałów rakietowych ze Strefy Gazy, dokonywanych przez palestyńskich bojowników.
System posiada zdolność obrony obszaru o powierzchni około 150 kilometrów kwadratowych przed pociskami artyleryjskimi kalibru 155 mm i rakietami o zasięgu do 70 kilometrów (rakiety Kassam, Grad i Fadżr o największym zasięgu). System działa niezależnie od pogody i pory dnia, zwalczając jednocześnie wiele celów. W kwietniu 2012 roku system przechwycił 93 rakiety, w listopadzie 2012 podczas operacji Filar Obrony w ciągu tygodnia zestrzelono 421 rakiet. Zdaniem izraelskich wojskowych skuteczność systemu osiągnęła 87% przy ówczesnym użyciu 5 baterii przeciwrakietowych.

</doc>
<doc id="2737833" url="https://pl.wikipedia.org/wiki?curid=2737833" title="Prawo do dysponowania nieruchomością na cele budowlane">
Prawo do dysponowania nieruchomością na cele budowlane

Prawo do dysponowania nieruchomością na cele budowlane – tytuł prawny wynikający z prawa własności, użytkowania wieczystego, zarządu, ograniczonego prawa rzeczowego albo stosunku zobowiązaniowego, przewidującego uprawnienia do wykonywania robót budowlanych.
Według art. 4 ustawy Prawo budowlane: 
"Każdy ma prawo zabudowy nieruchomości gruntowej, jeżeli wykaże prawo do dysponowania nieruchomością na cele budowlane, pod warunkiem, zgodności zamierzenia budowlanego z przepisami."
Poniżej scharakteryzowano bardziej szczegółowo formy i odmiany własności, wynikające z regulacji Kodeksu cywilnego (kursywą oznaczono ograniczone prawa rzeczowe, które nie są prawem do dysponowania nieruchomością na cele budowlane).

</doc>
<doc id="2737834" url="https://pl.wikipedia.org/wiki?curid=2737834" title="Hwardijśke">
Hwardijśke

Osiedla typu miejskiego:
Wsie:

</doc>
<doc id="2737837" url="https://pl.wikipedia.org/wiki?curid=2737837" title="Kamień runiczny z Mervalli">
Kamień runiczny z Mervalli

Kamień runiczny z Mervalli ("Sö 198"; szw.: "Mervallastenen") – granitowy kamień runiczny o wymiarach 1,3×1,3 m, znajdujący się na wyspie Selaön na jeziorze Melar w Södermanland. Został wystawiony po 1000 roku naszej ery ku czci wikinga Svena przez jego żonę Sygrydę i jest jednym z najstarszych źródeł pisanych, które wspominają ziemie łotewskie, a mianowicie Przylądek Kolka (jako "Tumisnis") oraz Zemgalię (jako "Simkala").
Inskrypcja zapisana została młodszą formą futharku. Wpisano ją w okalającą krzyż wstęgę o kształcie węża. Napis głosi:
co znaczy:

</doc>
<doc id="2737840" url="https://pl.wikipedia.org/wiki?curid=2737840" title="Selaön">
Selaön

Selaön – największa wyspa na jeziorze Melar w Szwecji, zajmująca powierzchnię 95 km². Znajduje się w Stallarholmen, na wschód od Strängnäs i zamieszkuje ją 3000 stałych mieszkańców. Z lądem łączy ją most. Jest też największą wyspą jeziorną w Szwecji.
W Heimskringle, na wyspie Ingjald Illråde zabija Granmara, króla Södermanlandu. 
Na wyspie znajduje się kamień runiczny z Mervalli.

</doc>
<doc id="2737845" url="https://pl.wikipedia.org/wiki?curid=2737845" title="Michel Vaarten">
Michel Vaarten

Michel Vaarten (ur. 17 stycznia 1957 w Turnhout) – belgijski kolarz torowy i szosowy, pięciokrotny medalista torowych mistrzostw świata.
Kariera.
Pierwszy sukces w karierze Michel Vaarten osiągnął w 1976 roku, kiedy zdobył srebrny medal w wyścigu na 1 km podczas igrzysk olimpijskich w Montrealu. W wyścigu tym wyprzedził go jedynie Klaus-Jürgen Grünke z NRD, a trzecie miejsce przypadło Duńczykowi Nielsowi Fredborgowi. Na rozgrywanych trzy lata później mistrzostwach świata w Amsterdamie Belg zdobył brązowy medal w sprincie indywidualnym, przegrywając tylko z Japończykiem Koichi Nakano i Dieterem Berkmannem z RFN. Najlepsze wyniki osiągnął jednak podczas mistrzostw świata w Colorado Springs w 1986 roku, gdzie był najlepszy w keirinie, a w wyścigu punktowym zawodowców zajął drugie miejsce za Ursem Freulerem ze Szwajcarii. Na mistrzostwach świata w Gandawie w 1988 roku był trzeci w keirinie, tym razem uznając wyższość dwóch Włochów: Claudio Golinellego oraz Ottavio Dazzana, a na rozgrywanych dwa lata później mistrzostwach świata w Maebashi w tej samej konkurencji był drugi za Michaelem Hübnerem z NRD. Vaarten wielokrotnie zdobywał również medale torowych mistrzostw świata, startował także w wyścigach szosowych.

</doc>
<doc id="2737848" url="https://pl.wikipedia.org/wiki?curid=2737848" title="USSF Division 2 Professional League">
USSF Division 2 Professional League

USSF Division 2 Professional League – tymczasowa zawodowa liga piłkarska rozgrywana w Stanach Zjednoczonych, Kanadzie i Portoryku przez jeden sezon. Jej powstanie było kompromisem pomiędzy zwaśnionymi United Soccer Leagues oraz North American Soccer League. Stanowiła ona drugi poziom rozgrywek piłkarskich w Stanach Zjednoczonych i Kanadzie, zaraz za Major League Soccer stanowiącą pierwszy poziom rozgrywek. Była podzielona na konferencje USL oraz NASL.

</doc>
<doc id="2737849" url="https://pl.wikipedia.org/wiki?curid=2737849" title="Jacek Kubiak (dziennikarz)">
Jacek Kubiak (dziennikarz)

Jacek Rafał Kubiak (ur. 5 maja 1957 w Poznaniu) – polski dziennikarz, dokumentalista, opozycjonista w PRL.
Rodzina i „Solidarność”.
Syn Feliksa, radcy prawnego, i Sabiny Kubiak. Studiował polonistykę i germanistykę na Uniwersytecie im. Adama Mickiewicza w Poznaniu. W czasach studenckich i później zaangażowany w działalność opozycyjną: SKS i KOR – od 1977, NSZZ „Solidarność” – 1980.
Pierwsza siedziba Międzyzakładowego Komitetu Założycielskiego NSZZ „Solidarność” w Poznaniu mieściła się w mieszkaniu jego rodziców w robotniczej dzielnicy Wilda. Współzałożyciel, następnie przewodniczący KZ Niezależnego Zrzeszenia Studentów na UAM. Był przywódcą strajku studentów UAM w lutym 1981 r. Internowany 13 grudnia 1981 r. W latach 1981–1989 pracownik naukowy Zakładu Historii Literatury Instytutu Filologii Polskiej UAM.
W 2015 r. został laureatem nagrody honorowej „Świadek Historii” przyznanej przez Instytut Pamięci Narodowej.
Został odznaczony Odznaką „Zasłużony Działacz Kultury” (2002), Krzyżem Oficerskim Krzyżem Oficerskim Orderu Odrodzenia Polski (2006), Krzyżem Wolności i Solidarności (2022).
Kariera telewizyjna i filmowa.
Po upadku PRL odsunął się od działalności politycznej i rozpoczął karierę dziennikarską, był członkiem władz regionalnych i krajowych Stowarzyszenia Dziennikarzy Polskich (SDP) w latach 1988-1995. W latach 1990/1991 był dyrektorem Ośrodka TVP w Poznaniu. W roku 1993 założył spółkę Telenowa, która do 2012 r. wyprodukowała około 500 filmów dokumentalnych, reportaży, materiałów edukacyjnych i poradnikowych. W produkcjach Jacka Kubiaka dominują tematy z zakresu historii i sztuki oraz tematyka polsko-niemiecka. Za film o deportacjach obywateli polskich z ziem wcielonych do III Rzeszy ("Jasnowłosa Prowincja", RBB/ARTE 2010), którego był autorem (wspólnie z Klausem Salge), otrzymał Polsko-Niemiecką Nagrodę Dziennikarską 2010. Deportacje te są też tematem wystawy Związku Miast Polskich "Wypędzeni 1939...", przygotowanej przez zespół pod jego kierownictwem.
Stałym tematem dokumentalisyki Jacka Kubiaka jest także historia regionalna Wielkopolski, np. "Znaki pamięci" (1997-2001), cykl o ruchu oporu w Wielkopolsce podczas II wojny światowej, "Poznań. Historie osobliwe" (2002-2004), cykl o historii Poznania w epokach przedrozbiorowych, "Alfabet Wielkopolski" (2004-2007), cykl rozmów ze Stefanem Bratkowskim oraz "Król czynu" (2010), trzyodcinkowy dokument o księdzu Piotrze Wawrzyniaku.
Publikacje naukowe.
Od lat osiemdziesiątych publikował również szereg prac historycznoliterackich (najważniejsza z nich to antologia "Spory o biedermeier", Poznań 2006). Publikował w prasie podziemnej i emigracyjnej (poznańskie czasopisma „VETO”, „Czas”, „Biuletyn wojenny”, paryski „Kontakt” oraz „Zeszyty Historyczne”, warszawska „Krytyka”). W latach 1988-1992 korespondent wiedeńskiego tygodnika „Profil”. W latach 1993–1995 był pracownikiem Instytutu Kultury Polskiej w Berlinie. Zainteresowania badawcze Jacka Kubiaka jako literaturoznawcy skupiają się wokół twórczości Józefa Ignacego Kraszewskiego, biedermeieru i późnego romantyzmu w literaturze polskiej i niemieckiej.

</doc>
<doc id="2737850" url="https://pl.wikipedia.org/wiki?curid=2737850" title="Skylė">
Skylė

SKYLĖ (również Aistė Smilgevičiūtė ir Skylė) – litewski zespół muzyczny, powstały w Wilnie w 1991 roku. Jeszcze na początku ukształtowały się podstawowe elementy jego twórczości – muzyka alternatywna oraz poetyka, inspirowana filozofią, mitologią oraz historią – które nie uległy zmianie do dnia dzisiejszego.
Styl zespołu można określić jako osnowę hard rocka, splecioną z neofolkiem, poezją śpiewaną, punkiem, art rockiem i elementami innych stylów. Wraz z pojawieniem się nowej wokalistki – Aistė Smilgevičiūtė w 1997, w tematyce utworów uwidoczniła się bałtyjska tendencja. Brzmienie zespołu urozmaicają tradycyjne instrumenty – skrzypce, akordeon, flet, wiolonczela, kokle oraz drumla.
Dzięki liderowi zespołu, Rokasowi Radzevičiusowi, zespół współpracował przy tworzeniu spektaklów teatralnych i operach rockowych .

</doc>
<doc id="2737854" url="https://pl.wikipedia.org/wiki?curid=2737854" title="Sikorowate">
Sikorowate



</doc>
<doc id="2737856" url="https://pl.wikipedia.org/wiki?curid=2737856" title="Ottavio Dazzan">
Ottavio Dazzan

Ottavio Dazzan (ur. 2 stycznia 1958 w Quilmes) – włoski kolarz torowy pochodzenia argentyńskiego, sześciokrotny medalista torowych mistrzostw świata.
Kariera.
Pierwszy sukces w karierze Ottavio Dazzan osiągnął w 1975 roku, kiedy zdobył złoty medal w sprincie indywidualnym na mistrzostwach świata juniorów. Na rozgrywanych w 1980 roku igrzyskach olimpijskich w Moskwie w tej samej konkurencji zajął ósmą pozycję, a kolejne trzy lata później, podczas mistrzostwach świata w Zurychu był trzeci. Na szwajcarskich mistrzostwach wyprzedzili go tylko Kōichi Nakano z Japonii oraz Yavé Cahard z Francji. Najbardziej udaną imprezą Dazzana były mistrzostwa świata w Barcelonie w 1984 roku, gdzie był drugi w swej koronnej konkurencji oraz w keirinie. Dwa medale wywalczył także rok później, na mistrzostwach w Bassano: w keirinie był drugi za Ursem Freulerem ze Szwajcarii, a w sprincie lepsi byli dwaj Japończycy: Kōichi Nakano i Yoshiyuki Matsueda. Ostatnie trofeum zdobył w 1988 roku - na mistrzostwach świata w Gandawie zajął drugie miejsce w keirinie, ustępując tylko swemu rodakowi Claudio Golinellemu.

</doc>
<doc id="2737858" url="https://pl.wikipedia.org/wiki?curid=2737858" title="Transport tramwajowy">
Transport tramwajowy



</doc>
<doc id="2737859" url="https://pl.wikipedia.org/wiki?curid=2737859" title="Nobuyuki Tawara">
Nobuyuki Tawara

 – japoński kolarz torowy, trzykrotny medalista mistrzostw świata.
Kariera.
Pierwszy sukces w karierze Nobuyuki Tawara osiągnął w 1986 roku, kiedy zdobył brązowy medal w sprincie indywidualnym podczas mistrzostw świata w Colorado Springs. W wyścigu tym uległ jedynie dwóm swoim rodakom: Kōichiemu Nakano i Hideyukiemu Matsui. Na rozgrywanych rok później mistrzostwach świata w Wiedniu Nobuyuki był już najlepszy, Matsui był drugi, a trzecie miejsce przypadło Claudio Golinellemu z Włoch. Ponadto podczas mistrzostw świata w Gandawie w 1988 roku Tawara ponownie wywalczył brązowy medal, tym razem przegrywając ze Stephenem Pate'em z Australii i Claudio Golinellim (Włoch został zdyskwalifikowany, jednak Japończykowi nie przyznano srebrnego medalu). Nigdy nie brał udziału w igrzyskach olimpijskich.

</doc>
<doc id="2737860" url="https://pl.wikipedia.org/wiki?curid=2737860" title="Jałaniec">
Jałaniec

Jałaniec (ukr. "Jałaneć") – wieś na Ukrainie, w rejonie tomaszpolskim obwodu winnickiego.

</doc>
<doc id="2737862" url="https://pl.wikipedia.org/wiki?curid=2737862" title="Poecile">
Poecile

Poecile – rodzaj ptaka z rodziny sikor (Paridae).
Występowanie.
Rodzaj obejmuje gatunki występujące w Eurazji i Ameryce Północnej.
Morfologia.
Długość ciała 11–15 cm, masa ciała 7–19 g.
Systematyka.
Etymologia.
Greckie "poikilos" – kolorowy (por. "poikilis", "poikilidos" – nieznany mały ptak, rzekomo zjadający jaja skowronka, być może jakaś zięba).
Podział systematyczny.
Do rodzaju należą następujące gatunki:

</doc>
<doc id="2737864" url="https://pl.wikipedia.org/wiki?curid=2737864" title="Charles Hefferon">
Charles Hefferon

Charles Augustus Hefferon (ur. 25 stycznia 1878 w Newbury, zm. 13 maja 1932 w Brampton) – południowoafrykański lekkoatleta maratończyk, wicemistrz olimpijski z Londynu z 1908 roku.
Podczas Letnich Igrzysk Olimpijskich 1908 wystartował w dwóch konkurencjach: w maratonie oraz w biegu na 5 mil. Były to jego jedyne igrzyska.
Najpierw wystartował w biegu na 5 mil. Występ w tej konkurencji rozpoczął od eliminacji, w których to wystartował już w pierwszym biegu. Ten bieg odbył się 15 lipca. Hefferon zajął drugie miejsce, (jego czas to 26 minut i 5 sekund) przegrywając z późniejszym brązowym medalistą, Szwedem Johnem Svanbergiem. W finale, który odbył się 18 lipca, poprawił swój wynik o 21 sekund, jednak mimo to zajął czwarte miejsce, przegrywając z Brytyjczykami: Voigtem i Owenem, oraz ze Szwedem Svanbergiem.
24 lipca startował w maratonie. Po 32 kilometrach prowadził, o 4 minuty przed Dorando Pietrim z Włoch. Po 39 kilometrach Pietri wyprzedził zawodnika południowoafrykańskiego, a następnie słabnącego Hefferona wyprzedził Amerykanin Johnny Hayes. Hefferon ukończył bieg na trzecim miejscu (z najlepszym w karierze wynikiem – 2:56:06), a bieg wygrał Dorando Pietri. Jednak ekipa amerykańska złożyła protest przeciwko niedozwolonej pomocy sędziów dla Pietriego, który został uwzględniony. Pietri został zdyskwalifikowany, a jego wynik usunięto z oficjalnej klasyfikacji, przez co Hefferon awansował na drugie miejsce, tym samym zostając wicemistrzem olimpijskim.
Zmarł w 1932 roku w Brampton w Kanadzie.

</doc>
<doc id="2737865" url="https://pl.wikipedia.org/wiki?curid=2737865" title="Eliaszówka (rejon trościaniecki)">
Eliaszówka (rejon trościaniecki)

Eliaszówka () - wieś na Ukrainie, w rejonie trościanieckim obwodu winnickiego, na wschodnim Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią należącą do Czetwertyńskich. Odpadła od Polski w wyniku II rozbioru. Pod zaborami należała do Jaroszyńskich.

</doc>
<doc id="2737867" url="https://pl.wikipedia.org/wiki?curid=2737867" title="Austin Aztex FC">
Austin Aztex FC

Austin Aztex Football Club – amerykański klub piłkarski z siedzibą w mieście Austin. Założony w 2008 roku, uczestniczył w rozgrywkach USL First Division oraz USSF Division 2 Professional League. W październiku 2010 roku zespół Aztex został przeniesiony do Orlando i przyjął nazwę Orlando City. W 2011 roku klub został założony na nowo pod tą samą nazwą przez Davida Markleya. W 2012 roku rozpoczął on starty w USL Premier Development League.
Drużyna rozgrywała swoje mecze najpierw na stadionie Nelson Field, a potem na House Park. Jej barwy to biały i czerwony. Menedżerem zespołu był Adrian Heath z Anglii, będący w przeszłości piłkarzem.
Historia.
Klub został założony przez biznesmena, Phila Rawlinsa. Po ogłoszeniu zamiaru przystąpienia do USL First Division, kupił on występujący w USL Premier Development League zespół Austin Stampede i przemianował go na Austin Aztex U23. Menedżerem drużyny został Wolfgang Sühnholz.
W sierpniu 2008 roku zespół Austin podpisał kontrakt z bramkarzem, Miguelem Gallardo, który jednocześnie stał się pierwszym zawodowym piłkarzem klubu. Rozegrany 19 maja 2010 roku mecz z Tampa Bay Rowdies zgromadził na trybunach 6051 widzów, co było rekordem frekwencji na domowym meczu Austin. W październiku 2010 roku klub przeniósł się do Orlando i przyjął nazwę Orlando City.

</doc>
<doc id="2737868" url="https://pl.wikipedia.org/wiki?curid=2737868" title="Sebastián Simonet">
Sebastián Simonet

Sebastián Simonet (ur. 12 maja 1986 w Buenos Aires), argentyński piłkarz ręczny, reprezentant kraju grający jako rozgrywający. Obecnie występuje w Division 1, w drużynie US Ivry Handball.
Jego ojciec Luis był szczypiornistą reprezentacji Argentyny w latach 80, a jego młodszy brat, Diego również uprawia piłkę ręczną.

</doc>
<doc id="2737870" url="https://pl.wikipedia.org/wiki?curid=2737870" title="Sebastian Simonet">
Sebastian Simonet



</doc>
<doc id="2737871" url="https://pl.wikipedia.org/wiki?curid=2737871" title="Letkówka">
Letkówka

Letkówka (, "Łetkiwka") – wieś na Ukrainie, w rejonie trościańskim obwodu winnickiego, na wschodnim Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią należącą do Potockich. Odpadła od Polski w wyniku II rozbioru. Pod zaborami należała do Sobańskich.

</doc>
<doc id="2737872" url="https://pl.wikipedia.org/wiki?curid=2737872" title="Gemma Gibbons">
Gemma Gibbons

Gemma Gibbons (ur. 6 stycznia 1987 w Londynie) – brytyjska judoczka, wicemistrzyni olimpijska. 
Startuje w kategorii wagowej do 78 kg. Zdobywczyni srebrnego medalu igrzysk olimpijskich w Londynie w 2012 roku. W finałowym pojedynku przegrała z reprezentantką USA Kaylą Harrison.

</doc>
<doc id="2737873" url="https://pl.wikipedia.org/wiki?curid=2737873" title="Ham (szympans)">
Ham (szympans)

Ham (ur. 1956, zm. 19 stycznia 1983) − szympans, jeden z pierwszych naczelnych wysłanych w kosmos w ramach programu Mercury. Imię to jest akronimem od Holloman Aerospace Medical Center (Centrum Medycyny Kosmicznej w Holloman), w którym był przygotowywany do lotu w kosmos.
Ham przyszedł na świat w 1956 w Kamerunie, skąd został zabrany przez kłusowników do Miami. W 1959 wykupiły go Siły Powietrzne Stanów Zjednoczonych i przywiozły do bazy Holloman. 
31 stycznia 1961 Ham został wystrzelony w kosmos na pokładzie pojazdu Mercury-Redstone 2 z przylądka Canaveral na Florydzie. Był to lot balistyczny. Podczas trwania misji znany był jako "Numer 61", jego właściwe imię użyto już po wodowaniu. Start nie przebiegał prawidłowo, gdyż zostały odpalone silniki wieżyczki ratunkowej. Spowodowało to przeciążenie 17 g, przy planowanym 12. Po włączeniu silników hamujących kapsuła weszła atmosferę pod takim samym kątem, pod jakim wystartowała i Numer 61 doświadczył kolejny raz przeciążenia niemal 15 g. Mimo to szympans doskonale zniósł warunki lotu. Misja trwała 16 minut i 39 sekund. Z uwagi na zbyt ostry kąt startu, kapsuła wodowała 211 km od ustalonego miejsca. Wzburzone fale spowodowały przetarcie poszycia poduszek powietrznych i wlanie ponad trzystu sześćdziesięciu litrów wody. Załoga helikoptera marynarki wojennej potrzebowała aż dwóch godzin, żeby odnaleźć kapsułę i przetransportować ją na pokład okrętu ratowniczego. 
Wyniki tego lotu pozwoliły na start misji Freedom 7 w maju 1961.
Po udanej misji Ham został przeniesiony do Smithsonian National Zoological Park, gdzie mieszkał przez 17 lat, a potem do ogrodu zoologicznego w Północnej Karolinie. Zmarł 19 stycznia 1983 na atak serca. Jego szczątki (wyłączając szkielet) zostały przewiezione do muzeum w Alamogordo (Nowy Meksyk).
W kulturze popularnej pojawiały się wątki dotyczące Hama i lotu MR-2. W 2008 odbyła się premiera filmu Małpy w kosmosie, który opisuje lot trzech szympansów w przestrzeń kosmiczną (jednym z członków załogi miał być domniemany wnuk Hama).

</doc>
<doc id="2737876" url="https://pl.wikipedia.org/wiki?curid=2737876" title="Harry Kerr">
Harry Kerr

Harry Kerr, właśc. Henry Edward Kerr (ur. 28 stycznia 1879 w Inglewood, zm. 17 maja 1951 w Taranaki) – nowozelandzki lekkoatleta występujący w reprezentacji Australazji, chodziarz, brązowy medalista olimpijski.
Podczas Letnich Igrzysk Olimpijskich 1908 w Londynie wystartował w dwóch konkurencjach: w chodzie na 3500 metrów oraz w chodzie na 10 mil. Były to jego jedyne igrzyska.
Najpierw wystartował w chodzie na 3500 metrów. Występ w tej konkurencji rozpoczął od eliminacji, w których to wystartował już w pierwszym biegu, który odbył się 14 lipca. Kerr zajął drugie miejsce, (jego czas to 16:02,2) przegrywając z późniejszym mistrzem olimpijskim, Brytyjczykiem George’em Larnerem. W finale, który odbył się tego samego dnia, poprawił swój wynik o 18,8 sekundy i zajął trzecie miejsce, przegrywając z Brytyjczykami: Larnerem i Erniem Webbem. Był to pierwszy medal olimpijski zdobyty przez Nowozelandczyka.
16 lipca startował w chodzie na 10 mil. Eliminacje rozpoczął od występu w drugim biegu, w którym zajął trzecie miejsce (jego czas to 1:18:40,2), i awansował do finału. Jednak w finale zabrakło go na starcie, ponieważ miał kontuzjowaną stopę.
Kerr był także wielokrotnym mistrzem Nowej Zelandii w chodach lekkoatletycznych. Ostatni raz triumfował w chodzie na 1 mile oraz na 3 mile w 1925, po wieloletniej przerwie w wyczynowym uprawianiu lekkiej atletyki, kiedy miał 46 lat. 

</doc>
<doc id="2737880" url="https://pl.wikipedia.org/wiki?curid=2737880" title="Antonio Attolini Lack">
Antonio Attolini Lack

José Antonio Attolini Lack (ur. 24 kwietnia 1931 roku w Ciudad Juárez, zm. 28 lutego 2012 roku w Meksyku), architekt, nauczyciel akademicki.
Ukończył studia na Wydziale Architektury Narodowego Uniwersytetu Meksykańskiego w grudniu 1955 roku. Zaprojektował wiele uznanych budynków handlowych i religijnych oraz budynków zakwaterowania. Jego pierwsze realizacje miały miejsce głównie w Meksyku, w León oraz w Cuernavaca. W 1955 roku został profesorem na Wydziale Architektury NUM. Od 1970 roku wykładał także na prywatnych uczelniach w Meksyku. Był emerytowanym członkiem Meksykańskiej Akademii Architektury. W 1992 roku otrzymał złoty medal w II Biennale Architektury. Dwukrotnie został uhonorowany Narodową Nagrodą Architektury w Meksyku (2002, 2008).

</doc>
<doc id="2737886" url="https://pl.wikipedia.org/wiki?curid=2737886" title="Sawińce (rejon trościański)">
Sawińce (rejon trościański)

Sawińce () – wieś na Ukrainie, w rejonie trościanieckim obwodu winnickiego, na wschodnim Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią należącą do Potockich. Odpadła od Polski w wyniku II rozbioru. Pod zaborami należała do Brzozowskich.
Były miejscowością gminną powiatu bracławskiego. Gmina obejmowała 8 starostw (Sawińce, Aleksandrówka, Demkowce, Kapuściany, Kitajgród, Kozińce, Kunicze, Letkówka)

</doc>
<doc id="2737891" url="https://pl.wikipedia.org/wiki?curid=2737891" title="Tymanówka">
Tymanówka

Tymanówka (ukr. "Tymaniwka") – wieś na Ukrainie, w rejonie tulczyńskim obwodu winnickiego. 
Za czasów polskich należała do powiatu bracławskiego, pod rozbiorami siedziba gminy Tymanówka w powiecie jampolskim guberni podolskiej.

</doc>
<doc id="2737892" url="https://pl.wikipedia.org/wiki?curid=2737892" title="Hans-Jürgen Greil">
Hans-Jürgen Greil

Hans-Jürgen Greil – niemiecki kolarz torowy reprezentujący RFN, dwukrotny medalista mistrzostw świata.
Kariera.
Największym sukcesem w karierze Hans-Jürgen Greil było zdobycie wspólnie z Frankiem Weberem złotego medalu w wyścigu tandemów podczas mistrzostw świata w Barcelonie w 1984 roku. Ponadto razem z Uwe Buchtmannem Greil zdobył w tej samej konkurencji srebrny medal na rozgrywanych cztery lata później mistrzostwach świata w Gandawie. Reprezentanci RFN ulegli tam jedynie francuskiej parze Fabrice Colas i Frédéric Magné. Ponadto Greil wielokrotnie zdobywał medale torowych mistrzostw kraju, w tym osiem złotych. Nigdy jednak nie brał udziału w igrzyskach olimpijskich.

</doc>
<doc id="2737894" url="https://pl.wikipedia.org/wiki?curid=2737894" title="Meksykańska Akademia Architektury">
Meksykańska Akademia Architektury

Meksykańska Akademia Architektury (hiszp. "Academia Mexicana de Arquitectura", AMA), meksykański samorząd zawodowy, uczestniczący we wszystkich krajowych debatach architektów.
Prezesami organizacji byli: Joaquin Alvarez Ordóñez, Jesús Aguirre Cárdenas (1981-1984), Francisco Cobarrubias Gaytán.
Członkowie to m.in. Antonio Attolini Lack, Aurelio Nuño Morales, Enrique Carral Icaza, Juan José Díaz Infante Núñez, Sara Topelson de Grinberg, Wiktor Zin.

</doc>
<doc id="2737895" url="https://pl.wikipedia.org/wiki?curid=2737895" title="Hontiwka">
Hontiwka

Hontiwka (ukr. Гонтівка; hist. "Serby") – wieś na Ukrainie, w rejonie czerniweckim obwodu winnickiego. W 2001 roku liczyła ok. 1,2 tys. mieszkańców.
W Serbach stracono Iwana Gontę – jednego z przywódców koliszczyzny.
Pod rozbiorami siedziba w powiecie mohylowskim guberni podolskiej.
Miejsce urodzenia Joachima Wołoszynowskiego oraz jego syna Juliana, który siedzibie swego rodu poświęcił kilka opowiadań ze zbioru "Opowiadania podolskie". 
O epizodzie rzezi humańskiej związanym z wsią Lucjan Siemieński napisał nowelę "Wieś Serby".

</doc>
<doc id="2737899" url="https://pl.wikipedia.org/wiki?curid=2737899" title="Sikora czarnogłowa">
Sikora czarnogłowa



</doc>
<doc id="2737900" url="https://pl.wikipedia.org/wiki?curid=2737900" title="Poecile montanus">
Poecile montanus



</doc>
<doc id="2737901" url="https://pl.wikipedia.org/wiki?curid=2737901" title="Parus cinereus montanus">
Parus cinereus montanus



</doc>
<doc id="2737902" url="https://pl.wikipedia.org/wiki?curid=2737902" title="Gordon Bradley">
Gordon Bradley

Gordon Bradley (ur. 23 listopada 1933 w Sunderlandzie, zm. 29 kwietnia 2008 w Manassas) – amerykański piłkarz pochodzenia angielskiego, grający na pozycji pomocnika, trener piłkarski, jednokrotny reprezentant USA.
Gordon Bradley jest w USA uważany za jednego z najlepszych amerykańskich trenerów wszech czasów. Karierę trenerską rozpoczął w 1963 roku, jeszcze przed ukończeniem 30 lat, jednak największe sukcesy świętował ze słynnym w latach 70. Cosmosem Nowy Jork. Karierę trenerską zakończył w 2000 roku, prowadząc uniwersytecki zespół George Mason University.
Gordon Bradley jest członkiem amerykańskiej galerii sław piłki nożnej National Soccer Hall of Fame.
Kariera piłkarska.
Gordon Bradley będąc piłkarzem nie odnosił zbyt wiele sukcesów. Karierę rozpoczął w 1950 roku, w juniorach Sunderlandu. Pierwszym profesjonalnym klubem w karierze Bradleya był Bradford Park Avenue, potem przeniósł się do Carlisie United, który był ostatnim klubem angielskim w karierze Bradleya.
Następnie Bradley wyemigrował wraz ze swoją rodziną za ocean, gdzie nie tylko kontynuował swoją karierę piłkarską, ale nawet dostał obywatelstwo amerykańskie. Jednak karierę piłkarską wznowił w Kanadzie w 1963 roku w występującej w ECPSL Toronto Roma. Następnymi zespołami w jego karierze były: Toronto City (ECPSL), New York Generals (NPSL) oraz zespoły występujące w NASL Baltimore Bays i New York Cosmos, gdzie był również grającym trenerem i w 1972 zdobył mistrzostwo NASL. Karierę piłkarską Bradley zakończył w 1975 roku.
Dnia 15 listopada 1973 roku, w wieku 40 lat, Gordon Bradley zaliczył swój jedyny występ w reprezentacji USA w przegranym meczu (0:2) z reprezentacją Izraela.
Kariera trenerska.
Gordon Bradley karierę trenerską rozpoczął w 1964 roku, w występującej w lidze GASL New York Ukrainians, potem był asystentem trenera w New York Generals występującej w NASL. Następnie prowadził uniwersytecki zespół St. Bernard's School. W NASL w roli trenera głównego zadebiutował w 1971 roku, prowadząc New York Cosmos.
W 1971 roku wraz z założeniem klubu New York Cosmos został grającym trenerem zespołu, z którym zdobył w 1972 roku, ligę NASL. Po nieudanych sezonach 1974 i 1975, ustąpił on miejsca Kenowi Furphy'emu. Bradley wrócił do Cosmosu w sezonie 1977 i wygrał z nim ligę NASL
W październiku 1973 roku, zastąpił on Gene'a Chyzowycha na stanowisku selekcjonera reprezentacji USA, który wcześniej wskazał właśnie Bradleya na jego idealnego następcę na tym stanowisku. Bradley prowadził Amerykanów w sześciu meczach, które wszystkie niestety kończyły się porażką "Jankesów".
W 1985 roku mieszczący się w Fairfax George Mason University zaangażował Bradleya w prowadzenie ich męskiej drużyny piłkarskiej. Był trenerem zespołu do 2000 roku. Prowadził zespół w 331 meczach (183 zwycięstwa-113 remisów-35 porażek). W maju 2006 roku, Bradley dołączył do tamtejszej galerii sław.
Telewizja.
Gordon Bradley miał za sobą również występy w telewizji jako komentator sportowy. Komentował mecze zespołu MLS, D.C. United.
W 1996 Bradley dołączył do amerykańskiej galerii sław piłki nożnej (National Soccer Hall of Fame).
Śmierć.
Bradley zmarł 29 kwietnia 2008 roku w Manassas, w wieku 74 lat. Od wielu lat cierpiał na chorbę Alzheimera.

</doc>
<doc id="2737906" url="https://pl.wikipedia.org/wiki?curid=2737906" title="Projekt Harwardzki">
Projekt Harwardzki

Projekt Harwardzki (ang. Harvard Project), pełna nazwa Projekt Harwardzki w Sprawie Sowieckiego Systemu Społecznego – amerykański wywiadowczy projekt naukowy skierowany przeciwko ZSRR w okresie powojennym.
Pod koniec II wojny światowej na terytorium Niemiec znalazły się ogromne rzesze uchodźców cywilnych z okupowanych terenów ZSRR, a także jeńców wojennych – czerwonoarmistów i służących w kolaboracyjnych oddziałach wojskowych. Po kapitulacji III Rzeszy 8/9 maja 1945 duża część spośród nich przebywała w amerykańskiej strefie okupacyjnej. Władze USA uznały, że przeprowadzenie wywiadów z ludźmi pochodzącymi z Rosji Sowieckiej może przynieść znaczący wzrost wiedzy na temat stosunków polityczno-społecznych panujących w kraju, który stawał się głównym przeciwnikiem w przyszłej rozgrywce światowej. Uzupełniłoby to informacje uzyskiwane głównie drogą wywiadowczą. Projekt realizowano od 1948 przez Centrum Badań Rosyjskich Uniwersytetu Harvarda pod patronatem United States Army i CIA. Inicjatorem był John Paton Davies Jr., członek grupy planowania politycznego w Departamencie Stanu, na którego czele stał George Kennan. Początkowo program nosił nazwę Émigré Interview Project, potem zmieniono ją na Harvard Project on the Soviet Social System. Prowadzili go amerykański socjolog Alex Inkeles i psycholog społeczny Raymond A. Bauer. W latach 1950–1953 w Monachium przepytano kilkuset b. obywateli ZSRR. Wywiadów przeprowadzono w 2 rodzajach: biograficznych (A-schedule interviews) i specjalistycznych (B-schedule interviews). Strona wojskowa postawiła przed projektem zadanie dokonania oceny psychologicznej tzw. „ludzi sowieckich” w sytuacji, gdyby doszło do masowych bombardowań atomowych terytorium ZSRR.

</doc>
<doc id="2737907" url="https://pl.wikipedia.org/wiki?curid=2737907" title="Eddie Owen">
Eddie Owen



</doc>
<doc id="2737910" url="https://pl.wikipedia.org/wiki?curid=2737910" title="MTV Video Music Award for Best Rap Video">
MTV Video Music Award for Best Rap Video



</doc>
<doc id="2737913" url="https://pl.wikipedia.org/wiki?curid=2737913" title="MTV Video Music Award for Best Pop Video">
MTV Video Music Award for Best Pop Video



</doc>
<doc id="2737915" url="https://pl.wikipedia.org/wiki?curid=2737915" title="MTV Video Music Award for Best Rock Video">
MTV Video Music Award for Best Rock Video



</doc>
<doc id="2737917" url="https://pl.wikipedia.org/wiki?curid=2737917" title="MTV Video Music Award for Best Hip Hop Video">
MTV Video Music Award for Best Hip Hop Video



</doc>
<doc id="2737919" url="https://pl.wikipedia.org/wiki?curid=2737919" title="MTV Video Music Award for Best Alternative Video">
MTV Video Music Award for Best Alternative Video



</doc>
<doc id="2737926" url="https://pl.wikipedia.org/wiki?curid=2737926" title="Jean-Clément Martin">
Jean-Clément Martin

Jean-Clément Martin (ur. 31 stycznia 1948) – francuski historyk, znawca francuskiej Rewolucji, kontrrewolucji, oraz wojen wandejskich.
Elementy biograficzne.
Otrzymał doktorat na Uniwersytecie Paris IV (1987), został profesorem historii współczesnej na Uniwersytecie w Nantes, oraz, w 2000 roku, został zatrudniony jako profesor historii Rewolucji francuskiej na Uniwersytecie Paris I, gdzie kierował Instytutem historii Rewolucji francuskiej ("Institut d'histoire de la Révolution française"). Przeszedł na emeryturę w wieku 60 lat.

</doc>
<doc id="2737927" url="https://pl.wikipedia.org/wiki?curid=2737927" title="Pływanie na Letnich Igrzyskach Olimpijskich 2012 – 50 m stylem dowolnym mężczyzn">
Pływanie na Letnich Igrzyskach Olimpijskich 2012 – 50 m stylem dowolnym mężczyzn

Wyścig na 50 m stylem dowolnym mężczyzn jest jedną z konkurencji pływackich rozgrywanych podczas XXX Igrzysk Olimpijskich w Londynie.
Wyznaczone przez FINA minima kwalifikacyjne wynosiły 22,11 (minimum A) oraz 22,88 (minimum B).
Obrońcą tytułu jest Brazylijczyk César Cielo.
Mistrzem olimpijskim w tej konkurencji został Francuz Florent Manaudou.
Wyniki.
Eliminacje.
Do zawodów przystąpiło 58 zawodników. Zostali podzieleni na 8 biegów. Awans uzyskiwało 16 z najlepszymi czasami. Ostatni wynik dający awans wynosił 22,27.

</doc>
<doc id="2737928" url="https://pl.wikipedia.org/wiki?curid=2737928" title="Mundur wyjściowy Wojsk Lądowych">
Mundur wyjściowy Wojsk Lądowych

Mundur wyjściowy Wojsk Lądowych – zbiór umundurowania wyjściowego obowiązujący aktualnie w Wojskach Lądowych Sił Zbrojnych RP.
Ubiór wyjściowy noszony jest: podczas uroczystych wystąpień indywidualnych i zbiorowych oraz podczas wykonywania zadań służbowych na terenie garnizonu i wyjazdów służbowych, jeżeli z ich charakteru nie wynika konieczność występowania w innym ubiorze. W pozostałych przypadkach regulamin dozwala noszenie bluzy olimpijki, koszulo-bluzy, swetra oficerskiego lub wiatrówki.
Umundurowanie wyjściowe składa się z wielu sortów mundurowych. Wyróżniamy w sumie 10 zestawów przeznaczonych dla mężczyzn (5 na lato i 5 na zimę). Oraz 12 dla kobiet (6 letnich i 6 zimowych).
Elementy umundurowania wyjściowego.
Nakrycia głowy.
Beret w kolorze przewidzianym dla danego typu wojsk. Na berecie umieszcza się znak orła wojskowego Wojsk Lądowych wykonany zazwyczaj metodą termonadruku na tkaninie zasadniczej w barwie beretów oraz oznakę stopnia wykonaną w takim sam sposób.
Rogatywka koloru khaki występuje w czterech wersjach. Wersja dla żołnierzy szeregowych i podoficerów młodszych wzorowana jest na przedwojennych rogatywkach garnizonowych. Wersja dla chorążych i młodszych oficerów posiada powyżej otoku obszycie z jednego srebrnego galonu, natomiast wersja dla oficerów starszych - z dwóch galonów. Rogatywka generalska posiada na otoku obszycie w formie wężyka generalskiego. Ponadto wersje dla oficerów starszych i generałów obszyte są krzyżującym się srebrnym galonem na denku. Kolor otoku wyróżnia rodzaj wojska. Ponadto na otoku umieszcza się stopień wojskowy. Na wszystkich rogatywkach umieszczony jest metalowy znak orła Wojsk Lądowych.
Czapka futrzana jest wojskową wersją uszanki. Przeznaczona jest na okres zimowy. Wyróżniamy dwa rodzaje czapek futrzanych: zwykłą oraz oficerską. Różnica polega na innym kolorze „futerka”. Na czapce futrzanej umieszcza się metalowy znak orła Wojsk Lądowych
Furażerka w kolorze khaki stanowi wyjściowe nakrycie głowy żołnierzy-kobiet. Umieszczony jest na niej orzeł wykonany techniką termonadruku na tkaninie khaki oraz oznaka stopnia wykonana w takim sam sposób.
Koszule.
Koszula oficerska koloru białego i Koszula oficerska koloru khaki zapinane są na 7 guzików. Koszule posiadają długi rękaw z mankietem zapinanym na guzik lub spinkę. Szwy barkowe skierowane są nieco ku przodowi. Dół koszuli zaokrąglony.
Koszulo-bluza z krótkimi rękawami koloru białego i Koszulo-bluza oficerska z krótkimi rękawami koloru khaki zapinane są z przodu na 7 guzików. Na szwach barkowych skierowanych w przód umieszczono dwa guziki pozwalające na zamocowanie naramienników z oznaczeniem stopnia. Z przodu u góry naszyte dwie kieszenie zapinane na guzik.
Koszulo-bluza oficerska z długimi rękawami koloru białego i Koszulo-bluza oficerska z długimi rękawami koloru khaki mają podobną konstrukcję do koszulo-bluzy z krótkimi rękawami. Zasadniczą różnicą są długie rękawy zakończone mankietami zapinanymi na guziki.
Koszula oficerska damska koloru białego i Koszula oficerska damska koloru khaki zapinane są na 7 guzików na damską stronę. Koszule posiadają długi rękaw z mankietem zapinanym na guzik lub spinkę. Szwy barkowe skierowane są nieco ku przodowi. Dół koszuli zaokrąglony. Krój koszuli dopasowany jest do kobiecej sylwetki.
Koszulo-bluza oficerska damska z krótkimi rękawami koloru białego i Koszulo-bluza oficerska damska z krótkimi rękawami koloru khaki zapinane są z przodu na 7 guzików na damską stronę. Na szwach barkowych skierowanych w przód umieszczono dwa guziki pozwalające na zamocowanie naramienników z oznaczeniem stopnia. Z przodu u góry naszyte dwie kieszenie zapinane na guzik. Krój koszulo-bluzy dopasowany jest do kobiecej sylwetki.
Koszulo-bluza oficerska damska z długimi rękawami koloru białego i Koszulo-bluza oficerska damska z długimi rękawami koloru khaki mają podobną konstrukcję do koszulo-bluzy z krótkimi rękawami. Zasadniczą różnicą są długie rękawy zakończone mankietami zapinanymi na guziki. Krój koszulo-bluzy dopasowany jest do kobiecej sylwetki.
Bluzy i spodnie.
Kurtka i spodnie munduru wyjściowego wykonane są z garbaryny mundurowej w kolorze khaki. Kurtka jednorzędowa z wykładanym kołnierzem i wyłogami, zapinana na cztery guziki. Z przodu umieszczono cztery kieszenie. Kurtka ponadto posiada naramienniki. Na guzikach umieszczono znak orła Wojsk Lądowych. Spodnie długie, bez mankietów zwężane ku dołowi.
Kurtka i spodnie munduru wyjściowego letniego wykonane są z tropiku mundurowego w kolorze khaki. Krój taki jak przy umundurowaniu wyjściowym zwykłym.
Kurtka i spodnie munduru wyjściowego damskiego (ze spódnicą) wykonane są z garbaryny mundurowej w kolorze khaki. Krój umundurowania dopasowany jest do damskiej figury. Kurtka jednorzędowa z wykładanym kołnierzem i wyłogami, zapinana na cztery guziki na damską stronę. Z przodu umieszczono cztery kieszenie. Kurtka ponadto posiada naramienniki. Na guzikach umieszczono znak orła Wojsk Lądowych. Spodnie długie, bez mankietów zwężane ku dołowi. Długość spódnicy - do kolan. Z boku umieszczono zamek błyskawiczny.
Kurtka i spodnie munduru letniego damskiego (ze spódnicą) wykonane są z tropiku mundurowego w kolorze khaki. Krój taki jak przy umundurowaniu wyjściowym damskim.
Bluza olimpijka wykonana jest z garbaryny mundurowej w kolorze khaki. Zapinana jest na pięć krytych guzików, kołnierz i wyłogi wykładane. Z przodu umieszczono dwie kieszenie. Na szwach barkowych umieszczono naramienniki zapinane na guzik. Do dołu doszyty pasek, zapinany na klamrę. Występuje też wersja dla kobiet o kroju bardziej dopasowanym do kobiecej sylwetki.
Sweter oficerski wykonany jest z dzianiny wełnianej w kolorze khaki. Posiada wzmocnienia na rękawach i łokciach oraz naramienniki.
Nakrycia wierzchnie.
Wiatrówka oficerska wykonana jest z tropiku wiatrówkowego w kolorze khaki. Wiatrówka jest jednorzędowa z naramiennikami, zapinana na guziki (niekryte), posiada kołnierz wykładany. Na wysokości piersi naszyte są dwie kieszenie zapinane na guzik. Dół wiatrówki wykończono paskiem podobnym jak w olimpijce.
Płaszcz sukienny wykonany jest z tkaniny płaszczowej w kolorze khaki. Jest to płaszcz dwurzędowy zapinany z przodu na trzy guziki z godłem. Płaszcz po bokach posiada dwie kieszenie oraz jedną wewnętrzną w podszewce Płaszcz jest poszerzony na ramionach i w pasie wcięty. Naramienniki umieszczono na ramionach nieco ku przodowi. W tali wszyty pasek zapinany na dziurki i dwa guziki mundurowe z orłem. Płaszcz ocieplony jest watoliną. Opracowano też wersję płaszcza przeznaczoną dla kobiet.
Płaszcz letni wykonany jest z tkaniny w kolorze khaki. Zapinany jest na cztery duże guziki. Posiada dwie kieszenie skośne oraz pasek zapinany na klamrę z bolcem. Na szwach barkowych umieszczono naramienniki. Płaszcz ocieplony podpinką mocowaną do płaszcza guzikami. Ponadto istnieje wersja dla kobiet-żołnierzy o kroju bardziej dopasowanym do kobiecej sylwetki.
Kurtka wyjściowa z podpinką (popularnie "Szu-szu") wykonana jest z tkaniny PES w kolorze khaki. Kurtka posiada wszyty na stałe ocieplacz w kolorze zielonym. Dół ściągnięty jest na bokach taśmą gumową. Do podkroju szyi wszyty jest kaptur. Podpinka z kołnierzem futrzanym dopinana jest do kurtki zamkiem błyskawicznym.
Kurtka wiatrówka to lekka kurtka przeciwdeszczowa wykonana z poliestru w kolorze khaki.
Akcesoria.
Krawat w kolorze khaki.
Szalik letni i Szalik zimowy wykonane są z tkaniny w kolorze khaki.
Rękawiczki oficerskie letnie i Rękawiczki oficerskie zimowe wykonane są ze skóry naturalnej (cielęcej) w kolorze czarnym.
Skarpetki – koloru czarnego.
Pasek skórzany oficerski wykonany z czarnej, naturalnej skóry.
Pończochy lub rajstopy w kolorze cielistym lub beżowym. Przeznaczone wyłącznie dla żołnierzy-kobiet.
Pochewka w kolorze czarnym z oznaką stopnia wojskowego przeznaczona jest dla żołnierzy 11 Dywizji Kawalerii Pancernej. Nakładana jest na lewy naramiennik kurtek munduru wyjściowego, wyjściowego letniego oraz płaszczy (sukienny i letni).
Obuwie.
Półbuty wykonane są z czarnej, naturalnej skóry. Przeznaczone wyłącznie dla żołnierzy-mężczyzn.
Botki zimowe oficerskie wykonane są z czarnej, naturalnej skóry licowej. Z boku but posiada zamek błyskawiczny pomocny przy zakładaniu. Jako ocieplenie zastosowano włókninę ocieplającą Thinsulate.
Półbuty damskie wykonane są z czarnej, naturalnej skóry. Jest to obuwie typu czółenko. Przeznaczone wyłącznie dla żołnierzy-kobiet.
Półbuty damskie do spodni wykonane z licowej skóry bydlęcej w kolorze czarnym. Jest to obuwie wsuwane z niską cholewką. Przeznaczone wyłącznie dla żołnierzy-kobiet.
Półbuty damskie galowe wykonane są z czarnej, naturalnej skóry. Jest to obuwie typu czółenko. Przeznaczone do noszenia wraz z mundurem wyjściowym lub galowym. Przeznaczone wyłącznie dla żołnierzy-kobiet.
Kozaki damskie wykonane są z czarnej, naturalnej skóry bydlęcej. W środku posiadają wyściółkę wykonaną z tkaniny ocieplającej. Dla ułatwienia wkładania, z boku umieszczony jest zamek błyskawiczny. Przeznaczone do noszenia wraz z mundurem wyjściowym lub galowym w okresie jesienno-zimowym. Przeznaczone wyłącznie dla żołnierzy-kobiet.
Wycofane elementy umundurowania wyjściowego.
Kapelusz damski – wycofany rozporządzeniem zmieniającym z dn. 12 lutego 2010.
Zestawy przeznaczone dla mężczyzn.
Zestaw 1 (zima).
W skład zestawu wchodzi:
Zestaw 2 (zima).
W skład zestawu wchodzi:
Zestaw 3 (zima).
W skład zestawu wchodzi:
Zestaw 4 (zima).
W skład zestawu wchodzi:
Zestaw 5 (zima).
W skład zestawu wchodzi:
Zestaw 6 (lato).
W skład zestawu wchodzi:
Zestaw 7 (lato).
W skład zestawu wchodzi:
Zestaw 8 (lato).
W skład zestawu wchodzi:
Zestaw 9 (lato).
W skład zestawu wchodzi:
Zestaw 10 (lato).
W skład zestawu wchodzi:
Ponadto regulamin dozwala noszenie kurtki wiatrówki w okresie letnim i przejściowym we wszystkich zestawach w zależności od warunków atmosferycznych lub zamiast kurtki wyjściowej. Dopuszcza się, także noszenie swetra oficerskiego w okresie letnim w niskich temperaturach oraz w okresie przejściowym i letnim zezwala się na noszenie kurtki wyjściowej lub płaszczu letniego z rękawiczkami i szalikiem lub bez (w zależności od warunków atmosferycznych).
Zestawy przeznaczone dla kobiet.
Zestaw 1 (zima).
W skład zestawu wchodzi:
Zestaw 2 (zima).
W skład zestawu wchodzi:
Zestaw 3 (zima).
W skład zestawu wchodzi:
Zestaw 4 (zima).
W skład zestawu wchodzi:
Zestaw 5 (zima).
W skład zestawu wchodzi:
Zestaw 6 (zima).
W skład zestawu wchodzi:
Zestaw 7 (lato).
W skład zestawu wchodzi:
Zestaw 8 (lato).
W skład zestawu wchodzi:
Zestaw 9 (lato).
W skład zestawu wchodzi:
Zestaw 10 (lato).
W skład zestawu wchodzi:
Zestaw 11 (lato).
W skład zestawu wchodzi:
Zestaw 12 (lato).
W skład zestawu wchodzi:
Ponadto regulamin dozwala noszenie kurtki wiatrówki w okresie letnim i przejściowym we wszystkich zestawach w zależności od warunków atmosferycznych lub zamiast kurtki wyjściowej.
Zasady noszenia oznak wojskowych na umundurowaniu wyjściowym.
Orły wojskowe.
Na kołnierzu generalskich kurtek mundurowych oraz generalskiego płaszcza sukiennego umieszcza się znak orła generalskiego haftowanego srebrzystym bajorkiem. Korona, dziób i szpony haftowane są bajorkiem złocistym.
Natomiast na kołnierzu kurtek mundurowych oraz płaszcza sukiennego używanych przez Marszałka Polski umieszcza się znak orła Marszałka Polski haftowanego srebrzystym bajorkiem. Korona, dziób, szpony i głowice buław haftowane są bajorkiem złocistym.
Oznaka przynależności państwowej.
Na lewym rękawie ubiorów wyjściowych umieszcza się oznakę przynależności państwowej w postaci naszywki z godłem Rzeczypospolitej Polskiej (obowiązkowo podczas służby poza granicami kraju, w kraju opcjonalnie)
Oznaki stopni wojskowych.
Oznaki stopni wojskowych w Wojskach Lądowych na umundurowaniu wyjściowym są wyszyte nicią barwy matowosrebrzystej.
Oznaki stopni wojskowych nosi się na naramiennikach:
W formie naszywki w kształcie prostokąta na lewej piersi:
Oznaki korpusów osobowych.
Oznaki korpusów osobowych (tzw. korpusówki) nosi się na kołnierzach płaszczów oraz kurtek mundurowych. Generałowie oraz Marszałek Polski zamiast korpusówek noszą znaki orłów generalskich i Marszałka Polski.
Oznaki szkolne.
Podchorążowie wyższych szkół wojskowych na umundurowaniu wyjściowym noszą oznaki szkolne (oznaki „WSO” lub „WAT”) na naramiennikach. Ponadto naramienniki obszywa się dokoła sznurkiem plecionym koloru matowosrebrnego średnicy 3 mm. Oprócz tego na zewnętrznej części mankietów rękawów kurtki wyjściowej naszywa się taśmy koloru matowosrebrnego szerokości 16 mm, oznaczające rok nauki.
Elewi szkół podoficerskich na naramiennikach bluz olimpijek i koszulo-bluz umieszczają oznakę „SP”.
Oznaki rozpoznawcze.
Oznaki rozpoznawcze jednostki nosi się na lewym (w batalionie reprezentacyjnym Wojska Polskiego na prawym) rękawie płaszczy sukiennych, kurtki munduru wyjściowego oraz bluz olimpijek.
Oznaka identyfikacyjna z nazwiskiem.
Oznakę identyfikacyjną z nazwiskiem nosi się nad klapką prawej górnej kieszeni kurtek mundurów wyjściowych. Na swetrze oficerskim oznakę identyfikacyjną nosi się po prawej stronie na środku na wysokości kieszeni.

</doc>
<doc id="2737930" url="https://pl.wikipedia.org/wiki?curid=2737930" title="Halżbejówka">
Halżbejówka

Halżbejówka (ukr. "Halżbijiwka") – wieś na Podolu, w rejonie jampolskim obwodu winnickiego.

</doc>
<doc id="2737935" url="https://pl.wikipedia.org/wiki?curid=2737935" title="Dyskografia Jonasa Altberga">
Dyskografia Jonasa Altberga



</doc>
<doc id="2737936" url="https://pl.wikipedia.org/wiki?curid=2737936" title="Centrum Wsparcia Teleinformatycznego i Dowodzenia Marynarki Wojennej">
Centrum Wsparcia Teleinformatycznego i Dowodzenia Marynarki Wojennej

Centrum Wsparcia Teleinformatycznego i Dowodzenia Marynarki Wojennej im. płk. Kazimierza Pruszkowskiego – była jednostka Wojsk Łączności i Dowodzenia Marynarki Wojennej.
Zasadnicze zadania.
Zadania Centrum obejmują szeroki zakres, między innymi:
Historia i tradycje.
Centrum Wsparcia Teleinformatycznego i Dowodzenia MW zostało sformowane na podstawie rozkazu dowódcy Marynarki Wojennej nr PF-40/Org./N1 z 9 maja 2007, na bazie 11 Pułku Łączności Marynarki Wojennej.
Decyzją nr 280/MON z dnia 6 czerwca 2008 jednostka dziedziczy i kultywuje tradycje 11 Pułku Łączności Marynarki Wojennej.
Tą samą decyzją ustalono patrona oraz święto jednostki na 1 lipca.
Centrum posiada także własną odznakę pamiątkową zatwierdzoną decyzją nr 59/MON z dnia 3 marca 2009.
10 września 2009 Centrum Wsparcia Teleinformatycznego i Dowodzenia Marynarki Wojennej otrzymało sztandar ufundowany przez Starostwo Powiatowe w Wejherowie, Urząd Miasta i Urząd Gminy Wejherowo. Uroczystość odbyła się na placu Jakuba Wejhera w Wejherowie, w asyście Kompanii Reprezentacyjnej i Orkiestry Reprezentacyjnej Marynarki Wojennej.
1 stycznia 2014 roku Centrum zostało podporządkowane dowódcy 9. Brygady Wsparcia Dowodzenia Dowództwa Generalnego Rodzaju Sił Zbrojnych.
W 2014 roku Centrum zostało rozformowane, a na jego bazie utworzono:

</doc>
<doc id="2737937" url="https://pl.wikipedia.org/wiki?curid=2737937" title="Dyskografia Basscreatora">
Dyskografia Basscreatora



</doc>
<doc id="2737940" url="https://pl.wikipedia.org/wiki?curid=2737940" title="Jesper Worre">
Jesper Worre

Jesper Worre (ur. 5 czerwca 1959 we Frederiksbergu) – duński kolarz torowy i szosowy, trzykrotny medalista torowych mistrzostw świata.
Kariera.
Pierwszy sukces w karierze Jesper Worre osiągnął w 1976 roku, kiedy zdobył srebrny medal w drużynowej jeździe na czas podczas mistrzostw Danii juniorów. W tej samej konkurencji zajął dziesiąte miejsce na rozgrywanych w 1980 roku igrzyskach olimpijskich w Moskwie. Na mistrzostwach świata w Colorado Springs w 1986 roku zdobył brązowy medal w indywidualnym wyścigu na dochodzenie, ulegając jedynie Brytyjczykowi Anthony'emu Doyle'owi i swemu rodakowi Hansowi-Henrikowi Ørstedowi. Indywidualnie zdobył ponadto srebrny medal na mistrzostwach świata w Wiedniu w 1987 roku (wygrał Ørsted) oraz kolejny brązowy podczas mistrzostw w Gandawie rok później, gdzie wyprzedzili go tylko Polak Lech Piasecki i Anthony Doyle. W wyścigach szosowych jego największe osiągnięcia to zwycięstwa w Giro del Veneto w 1983 roku, Post Danmark Rundt w 1986 roku i w 1988 roku.

</doc>
<doc id="2737941" url="https://pl.wikipedia.org/wiki?curid=2737941" title="Serhij Żarkow">
Serhij Żarkow

Serhij Mykołajowycz Żarkow, ukr. Сергій Миколайович Жарков, ros. Сергей Николаевич Жарков, "Siergiej Nikołajewicz Żarkow" (ur. 7 maja 1958 w Odessie, Ukraińska SRR, zm. 26 lipca 2012 w Odessie) - ukraiński piłkarz, grający na pozycji obrońcy lub pomocnika.
Kariera piłkarska.
Kariera klubowa.
Wychowanek Szkoły Sportowej Czornomoreć Odessa, w którym w 1977 rozpoczął karierę piłkarską. Pierwszy trener Ołeksandr Ruha. W latach 1978-1980 służył w wojskowym zespole SKA Odessa, gdzie razem z nim występowali tak znani graczy, jak Ihor Biełanow, Valdas Kasparavičius i Petro Czilibi. Po zwolnieniu z wojska powrócił do Czornomorca, w którym grał przez następne 9 lat. Po zakończeniu sezonu 1988 postanowił zakończyć karierę piłkarską.
W 1992 po kilka latach pływania na statku został zaproszony do SK Odessa na stanowisko grającego trenera. Później, z powodu nieporozumień z kierownictwem klubu opuścił stanowisko głównego trenera klubu. Od 1994 do 2000 grał w zespołach amatorskich Błaho Błahojewe, Rybak Odessa i Łotto-GMC Odessa. Z ostatnim zespołem awansował do drugiej ligi, który w sezonie 1997/98 występował pod nazwą SKA-Łotto Odessa. Następnie grał w zespołach Odessy Rybak-Dorożnyk Odessa, Syhnał Odessa oraz w drużynie KAPO Perwomajśke. Reprezentował również piłkarski zespół seniorów Odessy.
Kariera reprezentacyjna.
W 1977 roku został powołany do drużyny młodzieżowej ZSRR na Mistrzostwa Świata U-20 w Tunezji, gdzie zdobył złoty medal. Z powodu konfliktu z trenerem Siergiejem Mosiaginym na boisko nie wychodził, ale jako członek zespołu również otrzymał złoty medal.
Kariera trenerska.
Od stycznia do czerwca 1993 łączył funkcje piłkarza i trenera w SK Odessa.
26 lipca 2012 roku tragicznie zginął w wieku 55 lat.

</doc>
<doc id="2737944" url="https://pl.wikipedia.org/wiki?curid=2737944" title="Lalki voodoo">
Lalki voodoo



</doc>
<doc id="2737946" url="https://pl.wikipedia.org/wiki?curid=2737946" title="Laleczki voodoo">
Laleczki voodoo



</doc>
<doc id="2737950" url="https://pl.wikipedia.org/wiki?curid=2737950" title="Deficyt lizosomalnej kwaśnej lipazy">
Deficyt lizosomalnej kwaśnej lipazy

Deficyt lizosomalnej kwaśnej lipazy (ang. "lysosomal acid lipase deficiency", LAL-D)
Deficyt kwaśnej lipazy, enzymu lizosomalnego może prowadzić do dwóch różnych w przebiegu chorób: choroby Wolmana, kiedy niedobór aktywności jest bardzo duży, i do choroby spichrzania estrów cholesterolu ("cholesteryl ester storage disease", CESD), kiedy niedobór jest mniejszy. Obie choroby dziedziczą się autosomalnie recesywnie.
W chorobie Wolmana głęboki niedobór aktywności lizosomalnej kwaśnej lipazy prowadzi do masywnego gromadzenia się trójglicerydów oraz estrów cholesterolu w większości tkanek szczególnie w wątrobie i śledzionie, i prawie zawsze prowadzi do zgonu jeszcze w okresie niemowlęcym. Nieprawidłowości metabolizmu lipidów stają się klinicznie widoczne już w pierwszych tygodniach życia. Głównymi objawami są: narastające powiększenie wątroby i śledziony, wymioty, tłuszczowe stolce, zahamowanie rozwoju oraz zwapnienie nadnerczy.
Choroba spichrzania estrów cholesterolu przebiega łagodniej, jest wywołana mniejszym niedoborem aktywności lizosomalnej kwaśnej lipazy. Nieprawidłowości metabolizmu lipidów stają się klinicznie widoczne w pierwszej lub drugiej dekadzie życia. Dotyczą głównie wątroby i śledziony, które ulegają powiększeniu, i podwyższonego poziomu cholesterolu. Stłuszczenie wątroby może prowadzić do marskości wątroby. Hipercholesterolemia może być przyczyną przedwczesnej miażdżycy oraz powikłań naczyniowych. Choroba powinna być uwzględniona w diagnostyce różnicowej przewlekłych chorób wątroby o nieustalonej etiologii (atypowe stłuszczenie wątroby bez obecności otyłości), jak również u pacjentów z dyslipidemią (złożoną hyperlipidemią z niskim poziomem HDL).
Częstość występowania.
Częstość występowania choroby Wolmana nie jest dokładnie znana, ale ocenia się ją na bardzo rzadko występującą (mniej niż 1 na 100 000 żywych urodzeń). W Polsce do roku 1994 zdiagnozowano i opisano dwóch pacjentów. Częstość występowania choroby spichrzania estrów cholesterolu nie jest dokładnie znana, a ocena częstości występowania w ogólnej populacji najczęstszej mutacji (E8SJM) wykazała, że choroba może być znacznie nierozpoznawana. W Polsce do roku 1994 dzisiejszego zdiagnozowano dziewiętnastu pacjentów. Wiele z chorób lizosomalnych, podobnie jak i innych chorób dziedziczących się w sposób autosomalny recesywny występuje znamiennie częściej w pewnych populacjach, co jest wynikiem zaistniałego efektu założyciela i związków małżeńskich w obrębie tej samej populacji, może to być warunkowane sytuacją geograficzną, konfesyjną i obyczajową.
Diagnostyka.
Podstawą rozpoznania deficytu lizosomalnej kwaśnej lipazy jest stwierdzenie niedoboru/braku aktywności LAL w leukocytach krwi obwodowej, hodowanych fibroblastach skóry, a ostatnio w suchej kropli krwi. Możliwość wykonania badania enzymatycznego w suchej kropli krwi umożliwia szybkie rozpoznanie. 
Za deficyt aktywności LAL odpowiadają różne mutacje genu "LIPA" zlokalizowanego na chromosomie 10q23.2-q23.3, kodującego białko lizosomalnej kwaśnej lipazy. Konsultacja genetyczna jest wskazana dla rodziców i rodzeństwa probantów celu określenia ryzyka posiadania chorego dziecka. Jeżeli znana jest mutacja/mutacje występująca w rodzinie, rozpoznanie może być szybko uzyskane przy pomocy molekularnej analizy pobranego materiału. 
Postępowanie terapeutyczne.
Dotychczas możliwe było tylko leczenie paliatywne, np. transfuzje krwi w łagodzeniu niedokrwistości, wyrównywanie niedoczynności nadnerczy.
Badania nad leczeniem enzymatycznym z użyciem rekombinowanej LAL u pacjentów z chorobą Wolmana są obecnie w toku (www.clinicaltrials.gov identifier: NCT01371825).

</doc>
<doc id="2737951" url="https://pl.wikipedia.org/wiki?curid=2737951" title="Borszczahówka">
Borszczahówka

Borszczahówka (ukr. "Борщагівка") – wieś na Podolu, w rejonie pohrebyszczeńskim obwodu winnickiego.
W 1604 roku była miastem prywatnym.
Siedziba dawnej w powiecie skwirskim na Ukrainie.

</doc>
<doc id="2737952" url="https://pl.wikipedia.org/wiki?curid=2737952" title="Bułhaje">
Bułhaje

Bułhaje (ukr. "Булаї") - wieś na Podolu, w rejonie pohrebyszczeńskim obwodu winnickiego.

</doc>
<doc id="2737953" url="https://pl.wikipedia.org/wiki?curid=2737953" title="Adolf Stelzer">
Adolf Stelzer

Adolf Stelzer (ur. 1 września 1908, zm. 30 kwietnia 1977) – piłkarz szwajcarski grający na pozycji pomocnika. W reprezentacji Szwajcarii rozegrał 21 meczów i zdobył 1 gola.
Kariera klubowa.
Swoją karierę piłkarską Stelzer rozpoczął w klubie FC Zürich. W nim zadebiutował w sezonie 1929/1930. W 1932 roku przeszedł do Lausanne Sports. W sezonie 1935/1936 wywalczył z klubem z Lozanny mistrzostwo Szwajcarii. Zdobył z nim też dwa Puchary Szwajcarii w latach 1935 i 1939. Latem 1939 roku odszedł do FC La Chaux-de-Fonds, w którym w 1942 roku zakończył karierę.
Kariera reprezentacyjna.
W reprezentacji Szwajcarii Stelzer zadebiutował 9 lutego 1930 roku w przegranym 2:4 towarzyskim meczu z Włochami, rozegranym w Rzymie. W 1938 roku został powołany do kadry na mistrzostwa świata we Francji. Na nich rozegrał jeden mecz, ćwierćfinałowy z Węgrami (0:2). Od 1930 do 1941 roku rozegrał w kadrze narodowej 21 meczów i strzelił 1 bramkę.

</doc>
<doc id="2737954" url="https://pl.wikipedia.org/wiki?curid=2737954" title="NÜRNBERGER Gastein Ladies 2012">
NÜRNBERGER Gastein Ladies 2012



</doc>
<doc id="2737956" url="https://pl.wikipedia.org/wiki?curid=2737956" title="Frank Yallop">
Frank Yallop

Frank Walter Yallop (ur. 4 kwietnia 1964 w Watfordzie) – kanadyjski piłkarz pochodzenia angielskiego występujący na pozycji obrońcy. Trener.
Kariera klubowa.
Yallop karierę rozpoczynał w 1983 roku w angielskim zespole Ipswich Town. W Division One zadebiutował 17 marca 1984 roku w przegranym 0:1 pojedynku z Evertonem. W 1986 roku spadł z zespołem do Division Two. W 1992 roku awansował z nim do Premier League. Tam spędził z klubem 3 lata, a potem, w 1995 roku spadł z nim do Division One. W sezonie 1995/1996 grał na wypożyczeniu w Blackpool z Division Two.
W 1996 roku Yallop podpisał kontrakt z amerykańskim zespołem Tampa Bay Mutiny z nowo powstałej ligi MLS. Przez 3 sezony rozegrał tam 88 spotkań i zdobył 1 bramkę. W 1998 roku zakończył karierę.
Kariera reprezentacyjna.
W reprezentacji Kanady Yallop zadebiutował 6 maja 1990 roku w wygranym 1:0 pojedynku Mistrzostw Ameryki Północnej ze Stanami Zjednoczonymi. W 1991 roku po raz pierwszy wziął udział w Złotym Pucharze CONCACAF. Rozegrał na nim 3 spotkania: z Hondurasem (2:4), Meksykiem (1:3) i Jamajką (3:2), a Kanada odpadła z turnieju po fazie grupowej.
W 1993 roku ponownie znalazł się w drużynie na Złoty Puchar CONCACAF, zakończony przez Kanadę na fazie grupowej. Wystąpił na nim w pojedynkach z Martyniką (2:2) i Meksykiem (0:8).
W 1996 roku Yallop po raz ostatni został powołany do kadry na Złoty Puchar CONCACAF. Zagrał na nim w meczach z Hondurasem (3:1) i Brazylią (1:4), z Kanada znów odpadła z turnieju po fazie grupowej.
W latach 1990-1997 w drużynie narodowej Yallop rozegrał 52 spotkania.
Kariera trenerska.
Jako trener Yallop zadebiutował w 2001 roku w klubie San Jose Earthquakes z MLS. W sezonach 2001 oraz 2003 zdobył z nim MLS Cup. W 2001 roku został także uznany trenerem roku MLS. W 2004 roku został selekcjonerem reprezentacji Kanady. W 2005 roku wziął z nią udział w Złotym Pucharze CONCACAF. Kanada rozegrał na nim 3 spotkania: z Kostaryką (0:1), Stanami Zjednoczonymi (1:2) i Kubą (2:1), po czym odpadła z turnieju po fazie grupowej.
W 2006 roku Yallop przestał być selekcjonerem reprezentacji Kanady i objął stanowisko trenera Los Angeles Galaxy. Pracował tam przez rok. W 2008 roku wrócił do San Jose Earthquakes.

</doc>
<doc id="2737957" url="https://pl.wikipedia.org/wiki?curid=2737957" title="Stary cmentarz w Krościenku nad Dunajcem">
Stary cmentarz w Krościenku nad Dunajcem

Stary cmentarz w Krościenku nad Dunajcem – drugi w Krościenku nad Dunajcem i jeden z najstarszych tzw. cmentarzy pozamiejskich w Polsce, czynny w latach 1788–1897. Cmentarz znajduje się między zabudowaniami ul. Jagiellońskiej, w pobliżu ul. Jagiellońskiej 18, prowadzi doń wąska uliczka.
Historia.
Najstarszym cmentarzem w Krościenku nad Dunajcem był cmentarz przykościelny, wokół kościoła parafialnego Wszystkich Świętych. W 1788 roku zbiegły się dwa wydarzenia, w wyniku których powstał nowy cmentarz: w tym roku wybuchł pożar kościoła i w czasie jego gaszenia spowodowano duże zniszczenia cmentarza wokółkościelnego. Jednocześnie władze austriackie wydały zarządzenie higieniczne nakazujące utworzenie cmentarza poza granicami miasteczka.
Pierwszy pochówek miał tu miejsce już w 1788 roku. Jedną z ostatnich pochowanych tu osób była Agnieszka z Jankowskich Kozłecka (w 1896 roku), której pomnik zachował się do dzisiaj. Na cmentarzu tym spoczywa około 4800 mieszkańców Krościenka grzebanych tu do połowy 1897 roku, kiedy otworzono nowy cmentarz komunalny przy ulicy świętej Kingi.
Pod koniec lat 80. XX wieku proboszcz tutejszej parafii ks. Bronisław Krzan próbował ratować ulegający degradacji cmentarz, czyniąc z niego miejsce pamięci. Z jego inicjatywy powstały tu 3 krzyże upamiętniające ofiary kampanii wrześniowej 1939 roku oraz zbrodni katyńskiej.
Stan dzisiejszy i ważniejsze obiekty.
Obecnie cmentarz bardziej przypomina łąkę z kilkoma drzewami i pomnikami niż cmentarz. Jest to spowodowane tym, że w czasach, gdy cmentarz był czynny, groby były jedynie ziemnymi kopczykami, na których zatykano krzyż. Groby te po pewnym czasie zanikały, stając się niewielkimi nierównościami trawiastej łąki. Na terenie cmentarza znajduje się jednak kilka obiektów:

</doc>
<doc id="2737958" url="https://pl.wikipedia.org/wiki?curid=2737958" title="Dziuńków">
Dziuńków

Dziuńków (ukr. "Дзюньків") – wieś na Podolu, przy zlewie rzeczki Kojanki z rzeką Rosią w rejonie pohrebyszczeńskim obwodu winnickiego.
Prywatne miasto szlacheckie położone w województwie bracławskim było w 1789 własnością Przezdzieckich.
Należał do Komarów Sutyskich, Hulewiczów, Żytyńskich, ks. Zbaraskich i innych.
Miejsce zamieszkania Ernesta Rzewuskiego
Bitwa pod Dziuńkowem miała miejsce w 1920 r.

</doc>
<doc id="2737959" url="https://pl.wikipedia.org/wiki?curid=2737959" title="Leszczyńce">
Leszczyńce

Leszczyńce (ukr. "Ліщинці") – wieś na Podolu, w rejonie pohrebyszczeńskim obwodu winnickiego.

</doc>
<doc id="2737961" url="https://pl.wikipedia.org/wiki?curid=2737961" title="Anthony Doyle">
Anthony Doyle

Anthony Paul „Tony” Doyle (ur. 19 maja 1958 w Ashford) – brytyjski kolarz torowy i szosowy, siedmiokrotny medalista torowych mistrzostw świata.
Kariera.
Pierwszy sukces w karierze Anthony Doyle osiągnął w 1978 roku, kiedy zdobył brązowe medale w indywidualnym i drużynowym wyścigu na dochodzenie podczas igrzysk Wspólnoty Narodów w Edmonton. Dwa lata później, podczas mistrzostw świata w Besançon Brytyjczyk zwyciężył w indywidualnym wyścigu na dochodzenie, bezpośrednio wyprzedzając Holendra Hermana Ponsteena i Duńczyka Hansa-Henrika Ørsteda. W tym samym roku brał również udział w igrzyskach olimpijskich w Moskwie, gdzie w drużynowym wyścigu na dochodzenie wraz z kolegami z reprezentacji zajął siódmą pozycję. W latach 1984–1988 w swojej koronnej konkurencji zdobył pięć medali: złoty na mistrzostwach w Colorado Springs (1986), srebrne na mistrzostwach w Barcelonie (1984), mistrzostwach w Bassano (1985) i mistrzostwach w Gandawie (1988) oraz brązowy na mistrzostwach w Wiedniu (1987). Na wiedeńskich mistrzostwach zdobył ponadto srebrny medal w wyścigu punktowym, przerywając tylko z Ursem Freulerem ze Szwajcarii. Ponadto wielokrotnie zwyciężał w zawodach cyklu Six Days oraz w głównie krajowych wyścigach szosowych.

</doc>
<doc id="2737962" url="https://pl.wikipedia.org/wiki?curid=2737962" title="Nowochwastów">
Nowochwastów

Nowochwastów (ukr. "Новофастів") – wieś na Podolu, w rejonie pohrebyszczeńskim obwodu winnickiego.

</doc>
<doc id="2737965" url="https://pl.wikipedia.org/wiki?curid=2737965" title="TG4">
TG4

TG4 (irl.: "TG Ceathair") – irlandzki telewizyjny i radiowy nadawca publiczny przeznaczony dla irlandzkojęzycznych odbiorców. Kanał powstał 31 października 1996 nadając w systemie analogowym na terenie Irlandii, a od kwietnia 2005 roku poprzez Sky.
TG4, przed kampanią rebrandingu w 1999 roku, był znany jako "Teilifís Na Gaeilge". Jest trzecią krajową stacją uruchomioną w Irlandii, po RTÉ One w 1961 roku i RTÉ Two w 1978.

</doc>
<doc id="2737967" url="https://pl.wikipedia.org/wiki?curid=2737967" title="Myszarówka">
Myszarówka

Myszarówka () – wieś na Podolu, w rejonie tepłyckim obwodu winnickiego.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. Należała do rodziny Potockich. Wchodziła w skład klucza teplickiego ich dóbr. Pod koniec XVIII wieku była własnością chorążego kawalerii narodowej Michała Ostaszewskiego, a w I połowie XIX wieku, jego syna, Spirydona Ostaszewskiego (1797-1875), znanego hipologa i powstańca listopadowego. Odpadła od Polski w wyniku II rozbioru.

</doc>
<doc id="2737969" url="https://pl.wikipedia.org/wiki?curid=2737969" title="Mechack Jérôme">
Mechack Jérôme

Mechack Jérôme (ur. 21 kwietnia 1990 w Liancourt) – haitański piłkarz występujący na pozycji obrońcy. Zawodnik klubu El Paso Locomotive FC.
Życiorys.
Kariera klubowa.
Jérôme karierę rozpoczynał w 2007 roku w zespole Baltimore SC. W tym samym roku wywalczył z nim mistrzostwo fazy Ouverture (sezon otwarcia). W 2009 roku przeszedł do portugalskiego czwartoligowego klubu SC Mirandela. Spędził tam rok. W 2010 roku wyjechał do Stanów Zjednoczonych, gdzie został graczem klubu Austin Aztex FC z USSF Division 2 Professional League. W sezonie 2010 rozegrał tam 3 spotkania. W 2011 roku wraz z klubem przeniósł się do Orlando i rozpoczął grę w Orlando City SC z ligi USL Pro. W 2013 roku przeszedł do klubu Sporting Kansas City. Następnie był piłkarzem Montreal Impact i Charlotte Independence, a w 2015 trafił do Jacksonville Armada FC.
21 stycznia 2019 podpisał kontrakt z amerykańskim klubem El Paso Locomotive FC, umowa do 30 listopada 2019; bez odstępnego.
Kariera reprezentacyjna.
W reprezentacji Haiti Jérôme zadebiutował w 2008 roku.

</doc>
<doc id="2737970" url="https://pl.wikipedia.org/wiki?curid=2737970" title="Daniel Wyder">
Daniel Wyder

Daniel Wyder (ur. 15 lutego 1962 w Wädenswil) – szwajcarski kolarz torowy i szosowy, złoty medalista torowych mistrzostw świata.
Kariera.
Największym sukcesem w karierze Daniela Wydera jest zdobycie złotego medalu w wyścigu punktowym zawodowców podczas mistrzostw świata w Gandawie. W wyścigu tym bezpośrednio wyprzedził Włocha Adriano Baffiego oraz Duńczyka Michaela Markussena. Nigdy wcześniej ani później Wyder nie zdobył medalu na mistrzostwach świata. Wielokrotnie zdobywał medale torowych mistrzostw Szwajcarii, startował także na szosie - głównie na arenie krajowej, chociaż w 1990 roku zwyciężył w amerykańskich Tour of the Americas oraz Vuelta a Venezuela. Nigdy nie startował na igrzyskach olimpijskich.

</doc>
<doc id="2737971" url="https://pl.wikipedia.org/wiki?curid=2737971" title="Mechack Jerome">
Mechack Jerome



</doc>
<doc id="2737972" url="https://pl.wikipedia.org/wiki?curid=2737972" title="Meghan Musnicki">
Meghan Musnicki

Meghan Musnicki (ur. 5 lutego 1983 w Naplesie) – amerykańska wioślarka pochodzenia polskiego, dwukrotna złota medalistka igrzysk olimpijskich, pięciokrotna mistrzyni świata.
Igrzyska olimpijskie.
Na igrzyskach zadebiutowała w 2012 roku w Londynie, biorąc udział w zawodach ósemek. Skład osady uzupełniły Erin Cafaro, Susan Francia, Esther Lofgren, Taylor Ritzel, Elle Logan, Caroline Lind, Caryn Davies i Mary Whipple jako sternik. Wygrały wyścig eliminacyjny, przez co awansowały do finału A. Tam wygrały rywalizację, zdobywając złoty medal. Na mecie wyprzedziły reprezentacje Kanady i Holandii.
Cztery lata później w Rio de Janeiro ponownie wystąpiła w ósemce. Tym razem w osadzie znalazły się także Emily Regan, Kerry Simmonds, Amanda Polk, Lauren Schmetterling, Tessa Gobbo, Elle Logan, Amanda Elmore i Katelin Snyder w roli sternika. Po zwycięstwie w eliminacjach awansowały bezpośrednio do finału, w którym zajęły pierwsze miejsce i zdobyły złoty medal. Okazały się lepsze od reprezentantek Wielkiej Brytanii i Rumunii.

</doc>
<doc id="2737973" url="https://pl.wikipedia.org/wiki?curid=2737973" title="Sirio Vernati">
Sirio Vernati

Sirio Vernati (ur. 12 maja 1907 w Zurychu, zm. 22 lutego 1993) – szwajcarski piłkarz grający na pozycji pomocnika. W reprezentacji Szwajcarii rozegrał 34 mecze.
Kariera klubowa.
Swoją karierę piłkarską Vernati rozpoczął w klubie FC Zürich. W nim zadebiutował w sezonie 1928/1929. W 1933 roku przeszedł do Grasshoppers Zurych. W sezonach 1936/1937 i 1938/1939 wywalczył z klubem z Zurychu dwa mistrzostwa Szwajcarii. Zdobył z nim też cztery Puchary Szwajcarii w latach 1934, 1937, 1938 i 1940. W latach 1940-1943 występował w FC Luzern. Latem 1943 roku odszedł do SC Young Fellows Juventus, w którym w 1946 roku zakończył karierę.
Kariera reprezentacyjna.
W reprezentacji Szwajcarii Vernati zadebiutował 8 listopada 1936 roku w przegranym 1:3 meczu Pucharu im. Dr. Gerö z Austrią, rozegranym w Zurychu. W 1938 roku został powołany do kadry na mistrzostwa świata we Francji. Na nich rozegrał trzy mecze: w 1/8 finału z Niemcami (1:1 i 4:2) oraz ćwierćfinałowy z Węgrami (0:2). Od 1936 do 1943 roku rozegrał w kadrze narodowej 34 mecze.

</doc>
<doc id="2737978" url="https://pl.wikipedia.org/wiki?curid=2737978" title="Linia kolejowa Jabłonka Słupecka – Wilczyn">
Linia kolejowa Jabłonka Słupecka – Wilczyn

Linia kolejowa Jabłonka Słupecka – Wilczyn – rozebrana, jednotorowa, wąskotorowa linia kolejowa o długości 21 km, łącząca Jabłonkę Słupecką z Wilczynem.
Linia kolejowa budowana była od października 1911 do listopada 1912 roku, jako odnoga główniejszej linii Anastazewo – Cukrownia Gosławice. Pierwsze pociągi pojechały nią jeszcze w 1912 roku. Trasa powstała jako jednotorowa linia wąskotorowa o rozstawie szyn 750 mm. W 1915 roku rozstaw został zmniejszony do 600 mm. Po około 40. latach rozstaw ponownie zmieniono na 750 mm i taki pozostał, aż do zamknięcia linii. Na odcinku Jabłonka Słupecka – Sławoszewek linia została rozebrana przez KWB Konin, jeszcze przed otwarciem odkrywki "Kazimierz Północ" w 1992 roku. Na pozostałym odcinku torowisko rozebrano wiosną 2012 roku.

</doc>
<doc id="2737979" url="https://pl.wikipedia.org/wiki?curid=2737979" title="Yordany Álvarez">
Yordany Álvarez

Yordany Álvarez Oropeza (ur. 24 maja 1985 w Cienfuegos) – kubański piłkarz występujący na pozycji pomocnika.
Kariera klubowa.
Álvarez karierę rozpoczynał w 2005 roku w zespole FC Cienfuegos. W 2008 roku zdobył z nim mistrzostwo Kuby. W 2009 roku otrzymał azyl w Stanach Zjednoczonych. W 2009 roku został tam graczem klubu Austin Aztex FC z USL First Division. W sezonie występował z nim w lidze USSF Division 2 Professional League. Przez 2 sezony rozegrał tam 40 spotkań i zdobył 5 bramek. W 2011 roku wraz z klubem przeniósł się do Orlando i rozpoczął grę w Orlando City z ligi USL Pro.
W trakcie sezonu 2011 Álvarez został wypożyczony do Realu Salt Lake z MLS. Zadebiutował tam 22 września 2011 roku w wygranym 3:1 pojedynku z New York Red Bulls. W 2012 roku podpisał kontrakt z Realem. W 2014 roku był wypożyczony do Orlando City, a następnie zakończył karierę.
Kariera reprezentacyjna.
W latach 2006-2008 w reprezentacji Kuby Álvarez rozegrał 8 spotkań i zdobył 3 bramki.

</doc>
<doc id="2737980" url="https://pl.wikipedia.org/wiki?curid=2737980" title="Biblioteki naukowe">
Biblioteki naukowe



</doc>
<doc id="2737981" url="https://pl.wikipedia.org/wiki?curid=2737981" title="Yordany Alvarez">
Yordany Alvarez



</doc>
<doc id="2737982" url="https://pl.wikipedia.org/wiki?curid=2737982" title="Woroszyłówka">
Woroszyłówka

Woroszyłówka – wieś na Podolu, w rejonie tywrowskim obwodu winnickiego.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. Odpadła od Polski w wyniku II rozbioru. Pod zaborami należała do w powiecie winnickim guberni podolskiej.

</doc>
<doc id="2737983" url="https://pl.wikipedia.org/wiki?curid=2737983" title="Rejon tywrowski">
Rejon tywrowski



</doc>
<doc id="2737985" url="https://pl.wikipedia.org/wiki?curid=2737985" title="Adriano Baffi">
Adriano Baffi

Adriano Baffi (ur. 7 sierpnia 1962 w Vailate) – włoski kolarz torowy i szosowy, srebrny medalista torowych mistrzostw świata.
Kariera.
Największym sukcesem w karierze Adriano Baffi jest zdobycie srebrnego medalu w wyścigu punktowym zawodowców podczas mistrzostw świata w Gandawie. W wyścigu tym uległ jedynie Danielowi Wyderowi ze Szwajcarii, a bezpośrednio wyprzedził Duńczyka Michaela Markussena. Nigdy wcześniej ani później Baffi nie zdobył medalu na międzynarodowej imprezie. Startował także w wyścigach szosowych - jego największe osiągnięcia to zwycięstwa w: Settimana Internazionale di Coppi e Bartali (1988), Giro della Provincia di Reggio Calabria (1989), Trofeo Pantalica (1990), Vuelta a Murcia i Challenge Ciclista a Mallorca (1995) oraz Circuit de la Sarthe (1996). Ponadto w 1993 roku wygrał trzy etapy Giro d'Italia i zwyciężył w klasyfikacji punktowej tej edycji wyścigu. Nigdy nie startował na igrzyskach olimpijskich.

</doc>
<doc id="2737987" url="https://pl.wikipedia.org/wiki?curid=2737987" title="Benedykt (Bobkowski)">
Benedykt (Bobkowski)

Benedykt, imię świeckie Wasilij Bobkowski (ur. 28 lutego 1876 w Zawołoczu, zm. 3 września 1951 w Monachium) – rosyjski duchowny prawosławny, jeden z twórców Białoruskiego Kościoła Prawosławnego w czasie II wojny światowej, następnie hierarcha Rosyjskiego Kościoła Prawosławnego poza granicami Rosji.
Życiorys.
Ukończył seminarium duchowne w Pskowie (w 1903), następnie przez dwa lata był studentem Uniwersytetu w Dorpacie. W 1905, jako mężczyzna żonaty, przyjął święcenia kapłańskie. Służył początkowo w parafii w Starosielu (eparchia mińska), zaś od 1914 w soborze w Nowogródku. W latach 1914–1918 był kapelanem w armii rosyjskiej. W 1918 otrzymał godność protoprezbitera, proboszcza parafii przy soborze w Nowogródku i dziekana cerkwi w ujeździe.
Po zmianie granic państwowych i odzyskaniu niepodległości przez Polskę wszedł w skład duchowieństwa prawosławnego działającego na jej terytorium, od 1925 w ramach Polskiego Autokefalicznego Kościoła Prawosławnego. Pracę duszpasterską łączył z obowiązkami katechety w białoruskim gimnazjum i szkole podstawowej w Nowogródku, zaś w latach 1920–1931 był wizytatorem szkół powszechnych i średnich w dekanacie nowogródzkim. Po śmierci żony 27 marca 1937 złożył wieczyste śluby mnisze, przyjmując imię Benedykt. W tym samym roku został przełożonym monasteru Zaśnięcia Matki Bożej w Żyrowiczach jako archimandryta.
Po agresji radzieckiej na Polskę i aneksji ziem wschodnich do ZSRR, 29 czerwca 1940 archimandryta Benedykt został ponownie przyjęty w poczet duchowieństwa Rosyjskiego Kościoła Prawosławnego.
Działalność na ziemiach białoruskich w czasie II wojny światowej.
Na prośbę metropolity mińskiego Pantelejmona został 26 marca 1941 nominowany na biskupa brzeskiego, wikariusza eparchii grodzieńskiej, przy zachowaniu dotychczasowych funkcji w monasterze w Żyrowiczach. Jego chirotonia biskupia odbyła się w Moskwie 30 marca 1941 pod przewodnictwem metropolity moskiewskiego i kołomieńskiego Sergiusza.
Biskup Benedykt, razem z metropolitą Pantelejmonem, na żądanie okupacyjnych władz niemieckich rozpoczął tworzenie struktur Białoruskiego Kościoła Prawosławnego. 3 marca 1942 Wszechbiałoruski Sobór Cerkiewny w Mińsku powołał go w skład Synodu tegoż Kościoła, polecając mu zarazem zarządzanie wszystkimi jego strukturami na terenie eparchii grodzieńskiej i białostockiej na prawach egzarchy. Polecono także, by biskup Benedykt uznawał za swojego bezpośredniego zwierzchnika nie metropolitę Pantelejmona, a biskupa berlińskiego i niemieckiego Serafina. 10 marca 1943 został podniesiony do godności arcybiskupiej.
Hierarcha stanowczo sprzeciwiał się białorutenizacji Kościoła prawosławnego na podległym mu obszarze, zabraniał odprawiania nabożeństw w językach białoruskim, polskim i ukraińskim, zezwalając jedynie na tradycyjny język cerkiewnosłowiański. Władze niemieckie charakteryzowały go jako zwolennika rosyjskiego charakteru Cerkwi i utrudniały mu sprawowanie obowiązków, ograniczając czas trwania nabożeństw i możliwości ich organizowania w święta przypadające w dni robocze. W październiku 1943 udał się do Wiednia na spotkanie biskupów Rosyjskiego Kościoła Prawosławnego poza granicami Rosji, którego uczestnicy ocenili wybór patriarchy moskiewskiego i całej Rusi, jaki miał miejsce w Moskwie, jako niekanoniczny. Zaprotestowali również przeciwko ograniczaniu działalności duszpasterskiej duchownych związanych z Cerkwią Zagraniczną na okupowanych przez Niemców terytoriach radzieckich.
W 1944 wycofał się z terenu Białorusi po jej zajęciu przez Armię Czerwoną, emigrował do Niemiec. W 1946 został przyjęty w poczet biskupów Rosyjskiego Kościoła Prawosławnego poza granicami Rosji. Od 1950 do śmierci w roku następnym był biskupem berlińskim. Pochowany w Monachium.

</doc>
<doc id="2737988" url="https://pl.wikipedia.org/wiki?curid=2737988" title="Eugen Walaschek">
Eugen Walaschek

Eugen Walaschek (ur. 20 czerwca 1916 w Moskwie, zm. 22 marca 2007) – piłkarz szwajcarski grający na pozycji napastnika. W reprezentacji Szwajcarii rozegrał 26 meczów i strzelił 4 gole.
Kariera klubowa.
Swoją karierę piłkarską Walaschek rozpoczął w klubie Urania Genève Sport. W 1936 roku przeszedł do Servette FC. W sezonie 1939/1940 wywalczył z Servette mistrzostwo Szwajcarii. W sezonie 1944/1945 grał w BSC Young Boys. Zdobył z nim Puchar Szwajcarii, a następnie zakończył karierę.
Kariera reprezentacyjna.
W reprezentacji Szwajcarii Walaschek zadebiutował 19 września 1937 roku w przegranym 3:4 meczu Pucharu im. Dr. Gerö z Austrią, rozegranym w Wiedniu. W 1938 roku został powołany do kadry na mistrzostwa świata we Francji. Na nich rozegrał trzy mecze: w 1/8 finału z Niemcami (1:1 i 4:2) oraz ćwierćfinałowy z Węgrami (0:2). Od 1937 do 1945 roku rozegrał w kadrze narodowej 26 meczów i zdobył w nich 4 bramki.

</doc>
<doc id="2737989" url="https://pl.wikipedia.org/wiki?curid=2737989" title="Taylor Ritzel">
Taylor Ritzel

Taylor Ritzel (ur. 4 września 1988) – amerykańska wioślarka. Złota medalistka olimpijska z Londynu.
Zawody w 2012 były jej pierwszymi igrzyskami olimpijskimi. Po medal sięgnęła w rywalizacji ósemek. W 2010 i 2011 została w tej konkurencji mistrzem świata. Wcześniej odnosiła sukcesy w rywalizacji juniorskiej.

</doc>
<doc id="2737991" url="https://pl.wikipedia.org/wiki?curid=2737991" title="Jacques Gotko">
Jacques Gotko

Jacques Gotko, właśc. Jakow (Jankiel) Gotkowski (ur. 1900 w Odessie, zm. 2 stycznia 1944 w KL Auschwitz) – białoruski malarz i grafik pochodzenia żydowskiego tworzący we Francji.
W 1905 w Rosji miały miejsce częste pogromy ludności żydowskiej, rodzina Gotkowskich postanowiła emigrować do Paryża. Ojciec Jankiela pracował w fabryce Fiata; zmarł w 1913, pozostawiając rodzinę w trudnej sytuacji finansowej. Mimo to Jankiel rozpoczął studia architektoniczne i scenograficzne w École des Beaux-Arts, po ich ukończeniu został scenografem filmowym. W wolnym czasie malował, jego prace zyskały uznanie krytyków podczas Salonu Niezależnych, Salonu Jesiennego i innych wystaw. Mimo osiągnięcia sukcesu artystycznego i finansowego w 1935 opuścił Paryż i zamieszkał z rodziną w departamencie Charente-Maritime, gdzie cały swój czas poświęcił malarstwu. Ostatnia wystawa prac Gotkowskiego została otwarta 26 kwietnia 1939 w paryskiej Galerii Jeanne Castelle. W lipcu 1941 Gotka jako Rosjanina aresztowano, ale po kilku dniach opuścił więzienie. Jesienią 1941 został ponownie aresztowany, była to zmasowana akcja uwięzienia osób pochodzenia żydowskiego. Został przewieziony do obozu w Compiègne, jego pracownię w Charente-Maritime i zgromadzone w niej obrazy zniszczono. Podczas pobytu w obozie nadal tworzył, powstawały wówczas akwarele i grafiki oraz drzeworyty. W obozie poznał Isisa Kischkę, Davida Goychmana, Jacques'a Ostrowskiego i Savely'ego Schleifera. We wrześniu 1942 razem z innymi więźniami został przetransportowany do obozu w Drancy, dwa miesiące później był świadkiem skierowania do transportu do Auschwitz swojej matki i siostry, ale nie mógł nic uczynić aby je ratować. Sam został skierowany do obozu w Auschwitz 31 lipca 1943, zmarł tam na tyfus 2 stycznia 1944.
Część prac stworzonych przez Gotko podczas pobytu w obozach w Compiègne i w Drancy została uratowana przez Isisa Kischkę i Georges'a Wellersa i przekazana do Beit Lohamei Haghetaot (Ghetto Fighters 'House Museum). Przedwojenne prace Gotko znajdują się w zbiorach Musée d'Histoire Contemporaine w Paryżu.

</doc>
<doc id="2737992" url="https://pl.wikipedia.org/wiki?curid=2737992" title="Rachelle Viinberg">
Rachelle Viinberg



</doc>
<doc id="2737993" url="https://pl.wikipedia.org/wiki?curid=2737993" title="Kleczew (stacja kolejowa)">
Kleczew (stacja kolejowa)



</doc>
<doc id="2737994" url="https://pl.wikipedia.org/wiki?curid=2737994" title="Pływanie na Letnich Igrzyskach Olimpijskich 2012 – 100 m stylem motylkowym mężczyzn">
Pływanie na Letnich Igrzyskach Olimpijskich 2012 – 100 m stylem motylkowym mężczyzn

Wyścig na 100 m stylem motylkowym mężczyzn był jedną z konkurencji pływackich rozgrywanych podczas XXX Igrzysk Olimpijskich w Londynie.
Wyniki.
Eliminacje.
Do zawodów przystąpiło 43 zawodników. Zostali podzieleni na 5 biegów. Awans uzyskiwało 16 z najlepszymi czasami. Ostatni wynik dający awans wynosił 52,23.

</doc>
<doc id="2737995" url="https://pl.wikipedia.org/wiki?curid=2737995" title="Shinsei">
Shinsei

Shinsei (MS-F2) - pierwszy japoński satelita naukowy, wystrzelony 28 grudnia 1971 rakietą M-4S-3. Konstrukcyjnie pojazd był podobny do satelity "MS-T1 Tansei". Jego zadaniem była obserwacja jonosfery, promieniowania kosmicznego etc.

</doc>
<doc id="2737996" url="https://pl.wikipedia.org/wiki?curid=2737996" title="Lauren Wilkinson">
Lauren Wilkinson

Lauren Wilkinson (ur. 17 października 1989) – kanadyjska wioślarka. Srebrna medalistka olimpijska z Londynu.
Zawody w 2012 były jej pierwszymi igrzyskami olimpijskimi. Po medal sięgnęła w rywalizacji ósemek. Wcześniej odnosiła sukcesy w rywalizacji juniorskiej.

</doc>
<doc id="2737997" url="https://pl.wikipedia.org/wiki?curid=2737997" title="Czeremoszne">
Czeremoszne

Czeremoszne () – wieś na Ukrainie, w rejonie tywrowskim obwodu winnickiego, na wschodnim Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. Odpadła od Polski w wyniku II rozbioru.
W Czeremosznem przez pewien czas mieszkał Maurycy Gosławski.

</doc>
<doc id="2737999" url="https://pl.wikipedia.org/wiki?curid=2737999" title="Natalie Mastracci">
Natalie Mastracci

Natalie Mastracci (ur. 5 czerwca 1989) – kanadyjska wioślarka. Srebrna medalistka olimpijska z Londynu.
Zawody w 2012 były jej pierwszymi igrzyskami olimpijskimi. Po medal sięgnęła w rywalizacji ósemek. W 2014 zdobyła złoto mistrzostw świata w tej konkurencji.

</doc>
<doc id="2738004" url="https://pl.wikipedia.org/wiki?curid=2738004" title="Maryna Szkiermankowa">
Maryna Szkiermankowa

Maryna Iwanauna Szkiermankowa (biał. Марына Іванаўна Шкерманкова, ros. Марина Ивановна Шкерманкова; ur. 9 kwietnia 1990 w Głębokim) – białoruska sztangistka.
Jest kilkukrotną medalistką mistrzostw Europy juniorów. Na igrzyskach olimpijskich w Londynie wystartowała w kategorii do 69 kg, uzyskując wynik 256 kg (113+135 kg) i zdobywając brązowy medal. Uzyskała identyczny wynik jak Roxana Cocoș, z którą przegrała rywalizację większą wagą ciała. W październiku 2016 roku została zdyskwalifikowana i pozbawiona medalu, po tym jak w jej organizmie wykryto doping. Był to jej jedyny start olimpijski.
W 2015 roku zajęła czwarte miejsce w wadze lekkociężkiej podczas mistrzostw Europy w Tblisi.

</doc>
<doc id="2738005" url="https://pl.wikipedia.org/wiki?curid=2738005" title="Jacek Dzięgiel">
Jacek Dzięgiel

Jacek Dzięgiel (ur. 10 stycznia 1985 w Toruniu) – polski hokeista.
Kariera.
Od 2014 do 2016 był kapitanem drużyny toruńskiej; po sezonie 2015/2016 zakończył karierę.
W trakcie kariery zyskał pseudonim "Bida".

</doc>
<doc id="2738007" url="https://pl.wikipedia.org/wiki?curid=2738007" title="Bitwa pod Massangano">
Bitwa pod Massangano

Bitwa pod Massangano – starcie zbrojne, które miało miejsce w 1868.
W roku 1867 doszło do wybuchu buntu Mozambijczyków pod wodzą wodza Bongi przeciwko siłom portugalskim. W rok później wojskowa ekspedycja portugalska licząca 475 ludzi – Portugalczyków oraz Hindusów pod dowództwem płk. Guilherme de Vasconcelo – wyruszyła w kierunku Massangano, gdzie znajdowały się 2-tysięczne siły wojowników mozambickich. Portugalczycy rozpoczęli bitwę, ostrzeliwując z dział obóz Bongi. W odpowiedzi wojownicy podjęli bezskuteczne próby szturmu na wzgórza, gdzie ulokowane były stanowiska portugalskie. W tej sytuacji Bonga poprosił o pokój i rozpoczął negocjację. W trakcie rozmów wojownicy mozambiccy znienacka zaatakowali Portugalczyków zabijając 260 żołnierzy. Dowodzącemu siłami portugalskimi Vasconcelo udało się uciec wraz z resztą oddziału.

</doc>
<doc id="2738009" url="https://pl.wikipedia.org/wiki?curid=2738009" title="Toshiba Corp.">
Toshiba Corp.



</doc>
<doc id="2738010" url="https://pl.wikipedia.org/wiki?curid=2738010" title="Emilie Fer">
Emilie Fer



</doc>
<doc id="2738012" url="https://pl.wikipedia.org/wiki?curid=2738012" title="Kamil Kalinowski">
Kamil Kalinowski

Kamil Kalinowski (ur. 11 kwietnia 1992 w Toruniu) – polski hokeista, reprezentant Polski.
Jego brat Michał (ur. 1993) także został hokeistą i wychowankiem toruńskiego klubu.
Kariera.
Wychowanek klubu MKS Sokoły Toruń. Od 2009 do 2012 występował w seniorskiej drużynie z Torunia. Od 22 października 2012 roku, po wycofaniu z rozgrywek zespołu z Torunia, wraz z bratem Michałem byli zawodnikami HC GKS Katowice. Od listopada 2012 roku obaj występowali także w drużynie Polonii Bytom w rozgrywkach I ligi 2012/2013 (klub z Bytomia współpracował wówczas z HC GKS). Od maja 2013 zawodnik Unii Oświęcim. W kwietniu 2014 przedłużył kontrakt o dwa lata. Od maja 2015 zawodnik GKS Tychy. W październiku 2016 został zawieszony w związku z wykryciem podczas kontroli antydopingowej w jego organizmie niedozwolonej substancji (tetrahydrokannabinol). Decyzją Panelu Dyscyplinarnego przy Komisji do Zwalczania Dopingu w Sporcie otrzymał karę dyskwalifikacji do końca lutego 2017. Na początku stycznia 2019 został zawodnikiem Cracovii. W połowie 2020 ponownie został zawodnikiem klubu z Torunia i kapitanem drużyny.
W trakcie kariery zyskał pseudonim "Kalina".
W barwach reprezentacji Polski do lat 18 uczestniczył w turnieju mistrzostw świata juniorów do lat 18 w 2010 (Dywizja I). W barwach reprezentacji Polski do lat 20 uczestniczył w turnieju mistrzostw świata juniorów do lat 20 w 2011 (Dywizja II), 2012 (Dywizja I). W barwach seniorskiej kadry Polski uczestniczył w turnieju mistrzostw świata w 2015 (Dywizja IB).

</doc>
<doc id="2738015" url="https://pl.wikipedia.org/wiki?curid=2738015" title="Émilie Fer">
Émilie Fer

Émilie Fer (ur. 17 lutego 1983) – francuska kajakarka górska. Złota medalistka olimpijska z Londynu.
Zawody w 2012 były jej drugimi igrzyskami olimpijskimi, debiutowała w Pekinie cztery lata wcześniej (7. miejsce). Po medal sięgnęła w rywalizacji kajakarek w jedynce. W 2006 była drużynową mistrzynią świata. Indywidualnie była wicemistrzynią Europy w 2009. W drużynie zajęła drugie miejsce w 2012.

</doc>
<doc id="2738018" url="https://pl.wikipedia.org/wiki?curid=2738018" title="Palestyna na Letnich Igrzyskach Olimpijskich 2012">
Palestyna na Letnich Igrzyskach Olimpijskich 2012

 
Palestynę na XXX Letnich Igrzyskach Olimpijskich w Londynie reprezentowało 5 sportowców - 3 mężczyzn i 2 kobiety. Nie zdobyli oni żadnego medalu.
Był to piąty start Palestyny na letnich igrzyskach olimpijskich.

</doc>
<doc id="2738020" url="https://pl.wikipedia.org/wiki?curid=2738020" title="Skill">
Skill



</doc>
<doc id="2738023" url="https://pl.wikipedia.org/wiki?curid=2738023" title="Emanuel Feuermann">
Emanuel Feuermann

Emanuel Feuermann (ur. 22 listopada 1902 w Kołomyi; zm. 25 maja 1942 w Nowym Jorku) – austriacki wiolonczelista pochodzenia żydowskiego; od 1938 aktywny w USA.
Życiorys.
Od 1902 uczył się gry na wiolonczeli, najpierw u swojego ojca, później u Antona Waltera w Wiedniu. Następnie doskonalił grę wiolonczelową, studiując prywatnie u Juliusa Klengela w Lipsku. W 1918, mając zaledwie 16 lat, objął klasę wiolonczeli w Konserwatorium w Kolonii. Był też pierwszym wiolonczelistą kolońskiej Gürzenich-Orchester i kameralistą w kwartecie smyczkowym Brama Elderinga.
W latach 1923–1929 nieprzerwanie koncertował w Europie, w tym w Rosji z recitalem w duecie z Arturem Schnabelem. W 1929 został wykładowcą berlińskiej Hochschule für Musik. W tym samym roku wraz z Paulem Hindemithem i Josephem Wolfsthalem założył trio smyczkowe. W 1935 debiutował w Nowym Jorku, wykonując z Filharmonią Nowojorską "II Koncert wiolonczelowy" D-dur Haydna. W następnych latach odbył światowe podróże koncertowe, w tym do Azji Wschodniej i Ameryki Południowej. W latach 1937–1938 działał w Zurychu. Wobec antysemickiej polityki nazistów, w 1938 wyemigrował do USA.
W 1939 wraz z Jaschą Heifetzem i Orkiestrą Filadelfijską pod dyrekcją Eugene’a Ormandy’ego nagrał "Koncert podwójny" a-moll Brahmsa. Później założył słynne trio z Heifetzem i Arturem Rubinsteinem, które dokonało znanych nagrań utworów Beethovena, Schuberta i Brahmsa. W 1941 objął stanowisko wykładowcy Curtis Institute of Music w Filadelfii. Wśród jego wielu wybitnych uczniów byli m.in. Hideo Saito, Bernard Greenhouse, Claus Adam i Zara Nelsova. 
Był właścicielem kilku wartościowych wiolonczeli, w tym „Feuermann, De Munck, Gardiner” Stradivariusa z 1730 i „Feuermann” Montagnany z 1735.
Zmarł z powodu zapalenia otrzewnej, prawdopodobnie wskutek błędnie wykonanego zabiegu chirurgicznego.

</doc>
<doc id="2738024" url="https://pl.wikipedia.org/wiki?curid=2738024" title="BOX">
BOX



</doc>
<doc id="2738025" url="https://pl.wikipedia.org/wiki?curid=2738025" title="Południowe Zakłady Przemysłu Skórzanego „Chełmek”">
Południowe Zakłady Przemysłu Skórzanego „Chełmek”

Południowe Zakłady Przemysłu Skórzanego „Chełmek” – byłe przedsiębiorstwo funkcjonujące w Chełmku koło Chrzanowa w latach 1932–2003.
Historia.
Powstało w 1932 roku jako zakłady produkcyjne firmy Polska Spółka Obuwia Bata S.A. z siedzibą w Krakowie, stanowiąc pierwszy zakład przemysłowej produkcji obuwia w Polsce. Wzorując się na założeniach, które wdrożono w zakładach Baty wcześniej, w Chełmku wybudowano fabrykę obuwia wraz z osiedlem pracowniczym, szkołą, infrastrukturą sportową (wraz z boiskiem, basenem, kortami tenisowymi i skocznią narciarską). Zakład posiadał dwie garbarnie skór – w Brzeziu i Jaśkowicach.
Od 1934 rozpoczęto wydawanie gazety zakładowej „Echo Chełmka”.
W 1945 r. wznowiono produkcję. W 1947 zakłady upaństwowiono, funkcjonowały potem jako Południowe Zakłady Obuwia (1947-1959), Kombinat Garbarsko-Obuwniczy Południowe Zakłady Przemysłu Skórzanego „Chełmek” (1959-1990) oraz Południowe Zakłady Przemysłu Skórzanego „Chełmek” S.A. (1991-2003). Pozostają w stanie upadłości. W 2006 otwarto Dom Pamięci Baty.
W okresie funkcjonowania kombinatu w jego skład wchodziły m.in. zakłady obuwia w Będzinie i Krakowie, garbarnie w Łodygowicach, Oświęcimiu, Skoczowie, Szczakowej i Żywcu.

</doc>
<doc id="2738029" url="https://pl.wikipedia.org/wiki?curid=2738029" title="Maksim Anisimow">
Maksim Anisimow



</doc>
<doc id="2738031" url="https://pl.wikipedia.org/wiki?curid=2738031" title="Małgorzata Omilanowska">
Małgorzata Omilanowska

Małgorzata Omilanowska-Kiljańczyk z domu Jakubowska (ur. 10 kwietnia 1960 w Warszawie) – polska historyk sztuki i nauczycielka akademicka, profesor nauk humanistycznych. W latach 2012–2014 podsekretarz stanu w Ministerstwie Kultury i Dziedzictwa Narodowego, w latach 2014–2015 minister kultury i dziedzictwa narodowego.
Życiorys.
W 1979 ukończyła Liceum Ogólnokształcące im. Jana Zamoyskiego w Warszawie. W 1984 została absolwentką Uniwersytetu Warszawskiego, kształciła się także na wydziale architektury Uniwersytetu Technicznego w Berlinie. W 1994 na podstawie rozprawy zatytułowanej "Stefan Szyller (1857–1933) – życie i twórczość" uzyskała na Wydziale Historycznym UW stopień doktora nauk humanistycznych w zakresie nauk o sztuce. Habilitowała się w 2005 w Instytucie Sztuki Polskiej Akademii Nauk w oparciu o pracę "Świątynie handlu. Warszawska architektura komercyjna doby wielkomiejskiej". W 2013 otrzymała tytuł profesora nauk humanistycznych.
Uzyskiwała stypendia zagraniczne, m.in. przyznane przez British Academy. Od 1985 zawodowo związana z Instytutem Sztuki PAN, gdzie była m.in. zastęczynią dyrektora (1999–2007) i redaktor naczelną "Słownika Architektów Polskich". Została też wykładowczynią Uniwersytetu Gdańskiego, od 2006 na stanowiskach profesorskich. W 2008 objęła stanowisko dyrektora Instytutu Historii Sztuki UG. Została członkinią rady naukowej Instytutu Herdera w Marburgu, a także członkinią Komitetu Nauk o Sztuce PAN. W 2006 powołana na funkcję prezesa stowarzyszenia Patria Polonorum.
12 stycznia 2012 objęła stanowisko podsekretarza stanu w Ministerstwie Kultury i Dziedzictwa Narodowego. 17 czerwca 2014 powołana na urząd ministra kultury i dziedzictwa narodowego, zastępując Bogdana Zdrojewskiego. 22 września 2014 objęła to samo stanowisko w rządzie Ewy Kopacz. 16 listopada 2015 zakończyła pełnienie funkcji ministra.
Została następnie przez radę powierniczą wybrana na dyrektora Zamku Królewskiego w Warszawie w miejsce przechodzącego na emeryturę Andrzeja Rottermunda. Nowy minister kultury Piotr Gliński odmówił jednak powołania jej na to stanowisko, motywując to względami politycznymi.
W 2019 wybrana w skład Rady Doskonałości Naukowej I kadencji. W kadencji 2021–2024 członkini Rady Uniwersytetu Gdańskiego. W 2022 powołana w skład rady Muzeum Gdańska i Rady Odbudowy Pałacu Saskiego.
Odznaczenia i wyróżnienia.
W 2014 odznaczona Krzyżem Wielkim Orderu Zasługi Republiki Włoskiej oraz Krzyżem Wielkim Orderu Oranje-Nassau, a w 2016 Orderem Sztuki i Literatury I klasy. W 2016 wyróżniona tytułem honorowego obywatela Połągi.

</doc>
<doc id="2738033" url="https://pl.wikipedia.org/wiki?curid=2738033" title="Szykiele">
Szykiele

Szykiele (Szykiły; biał. Шыкілі, "Szykili"; ros. Шикили) – wieś na Białorusi, w obwodzie brzeskim, w rejonie brzeskim, w sielsowiecie Domaczewo.
Geografia.
Miejscowość położona nad Bugiem, przy granicy z Polską, nieco powyżej polskiej miejscowości Hanna, a poniżej Kuzawki. Szykiele znajdują się na południe od Borysów i na północ od Podłuża.
Historia.
W XIX w. Szykiły znajdowały się w gminie Domaczew w powiecie brzeskim guberni grodzieńskiej.
W okresie międzywojennym miejscowość należała do gminy Domaczewo w powiecie brzeskim województwa poleskiego. Według spisu powszechnego z 1921 r. Szykiele był to przysiółek liczący ogółem 16 domów (w tym 2 przeznaczone na mieszkanie, 14 – innych zamieszkałych). Mieszkało tu 65 osób: 33 mężczyzn, 32 kobiety. Wszyscy mieszkańcy byli prawosławni i wszyscy deklarowali narodowość białoruską.
Po II wojnie światowej Szykiele znalazły się w granicach ZSRR i od 1991 r. – w niepodległej Białorusi.

</doc>
<doc id="2738040" url="https://pl.wikipedia.org/wiki?curid=2738040" title="Govardhanram Tripathi">
Govardhanram Tripathi

Govardhanram Tripathi (ur. 1855, zm. 1907) – indyjski pisarz.
Urodził się w rodzinie bramińskiej (kasta Nagar), w małym mieście niedaleko Barody. Studiował prawo, praktykował w Sądzie Najwyższym w Bombaju. Stworzył, wydaną w czterech tomach (1887-1901), powieść "Saraswatichandra", uznawaną obecnie za klasyczną. Poruszał w niej tematykę związaną z problemami ówczesnych Indii. Pozostawił także esej "Classical Poets of Gujarat and their Influence on Society and Morals" (opublikowany w 1894), uznawany za jedno z pierwszych opracowań poświęconych socjologii poezji tworzonej w gudźarati oraz, wydaną w trzech tomach, "Scrap Book", zawierającą różnorodne tematycznie refleksje.
Publikował w piśmie "East and West". Swojej zmarłej w młodym wieku córce poświęcił poemat "Lilavatijivanakala".

</doc>
<doc id="2738041" url="https://pl.wikipedia.org/wiki?curid=2738041" title="Jekatierina Iwanowa (biathlonistka)">
Jekatierina Iwanowa (biathlonistka)



</doc>
<doc id="2738044" url="https://pl.wikipedia.org/wiki?curid=2738044" title="Wasilij Kaptiuch">
Wasilij Kaptiuch



</doc>
<doc id="2738048" url="https://pl.wikipedia.org/wiki?curid=2738048" title="Bronisław Krzan">
Bronisław Krzan

Bronisław Krzan (ur. 4 czerwca 1910 w Stróży, zm. 19 czerwca 1991 w Krakowie) – polski duchowny katolicki, doktor teologii, proboszcz parafii w Krościenku nad Dunajcem w latach 1947–1979, znawca historii Krościenka nad Dunajcem.
Życiorys.
Pochodził z parafii Skrzydlna. Po maturze wstąpił do Wyższego Seminarium Duchownego w Tarnowie. Święcenia kapłańskie przyjął 29 czerwca 1934 roku w Tarnowie. Jako wikariusz pracował w Muszynie i Trzcianie k. Bochni. Rozpoczął studia na Uniwersytecie Lwowskim, a zakończył je doktoratem z teologii w 1945 roku na Uniwersytecie Jagiellońskim. W latach 1938–1947 pełnił funkcje notariusza, sekretarza Sądu Diecezjalnego i pomocnika kustosza Diecezjalnego Muzeum w Tarnowie. W 1947 roku został proboszczem parafii pw. Wszystkich Świętych w Krościenku nad Dunajcem. W tym czasie blisko współpracował z księdzem Franciszkiem Blachnickim, twórcą ruchu oazowego, później zwanego Ruchem Światło-Życie. 
Zmarł w 1991 roku i został pochowany na nowym cmentarzu w Krościenku nad Dunajcem.
Twórczość.
Bronisław Krzan napisał monograficzną książkę o historii Krościenka pt. "Klejnot zagubiony w górach: 700-lecie Krościenka nad Dunajcem", wydaną przez Polskie Towarzystwo Teologiczne (Kraków 1988, ). 
Ponadto publikował kilka znaczących prac w czasopiśmie „Prace Pienińskie”, m.in.:

</doc>
<doc id="2738049" url="https://pl.wikipedia.org/wiki?curid=2738049" title="Ralph Demolka">
Ralph Demolka

Ralph Demolka () – amerykański film komediowy wykonany w technice animacji komputerowej, wyprodukowany przez Walt Disney Animation Studios i w reżyserii Richa Moore’a.
Fabuła.
Ralph Demolka, antagonista zręcznościowej gry "Felix Zaradzisz", w dniu 30 rocznicy premiery produkcji postanawia zmienić swoje życie. Mając dosyć trzydziestu lat nie wykazywania zainteresowania jego osobą oraz mieszkania na śmietniku, konfrontuje się z protagonistą i innymi „mieszkańcami” gry, którzy stwierdzają, że jeśli Ralph zdobędzie medal, otrzyma mieszkanie w ich bloku. Nazajutrz Ralph zakrada się do gry typu First Person Shooter (skrót FPS) "Ku polu chwały", skąd wykrada medal. Podczas ucieczki odrzutowcem, ze złowrogim robalem na pokładzie, rozbija się w grze "Mistrz cukiernicy," gdzie uwalnia robala. Na poszukiwanie Ralpha wyruszają Felix i sierżant Rurecka z "Ku polu chwały".

</doc>
<doc id="2738052" url="https://pl.wikipedia.org/wiki?curid=2738052" title="Jerryd Bayless">
Jerryd Bayless

Jerryd Bayless (ur. 20 sierpnia 1988 w Phoenix) – amerykański koszykarz, występujący na pozycji rozgrywającego, obecnie zawodnik Sichuan Blue Whales.
Podczas nauki w szkole średniej St. Mary's High School zdobywał wiele nagród. W 2007 uczestniczył w meczu gwiazd organizowanym przez McDonald’s, oraz był wybierany do najlepszego składu Stanów Zjednoczonych w kategorii juniorów. Wystąpił też w meczu wschodzących gwiazd - Nike Hoop Summit. Rok wcześniej zdobył wraz z kadrą Stanów Zjednoczonych mistrzostwo Ameryk do lat 18. Od 2004 roku do ukończenia szkoły średniej w 2007 roku był wybierany przez dziennik Arizona Republic do najlepszego składu stanu Arizona. Gdy kończył szkołę średnią, był uznawany za jednego z dziesięciu najlepszych koszykarzy rozpoczynających karierę akademicką.
Naukę rozpoczął na uniwersytecie Arizona z rodzinnego stanu. W pierwszym sezonie w rozgrywkach akademickich NCAA notował średnio 19,7 punktu, 4,0 asysty i 2,7 zbiórki na mecz. Drużyna Wildcats z nim w składzie zakończyła sezon z bilansem 19-15 (9-11 w konferencji Pacific-12 Conference), a sezon zakończyła w pierwszej rundzie turnieju NCAA, przegrywając z uniwersytetem Zachodniej Virginii. W tym też sezonie został wybrany do najlepszej piątki konferencji Pac 10. Po zakończeniu rozgrywek zadeklarował udział w drafcie NBA 2008.
Został w nim wybrany z numerem jedenastym przez Indianę Pacers, jednak od razu oddano go wraz z Ike Diogu do Portland Trail Blazers za wybranego dwa numery później Brandona Rusha, Jarretta Jacka i Josha McRobertsa. Latem 2008 roku wziął udział w rozgrywkach ligi letniej NBA, gdzie zdobywając średnio 29,8 punktu na mecz i prowadząc Trail Blazers do bilansu 3 zwycięstw i 2 porażek został wybrany jej najbardziej wartościowym zawodnikiem. W dniu 23 grudnia 2009 roku, w meczu przeciwko San Antonio Spurs ustanowił swój rekord kariery, zdobywając 31 punktów. 23 października 2009 roku został wymieniony do New Orleans Hornets za przyszłe wybory w drafcie. W tym też samym roku został zawodnikiem Toronto Raptors. W debiucie w drużynie Raptors zanotował 13 punktów, 2 asysty i 2 zbiórki. 11 grudnia 2010 roku w meczu przeciwko Detroit Pistons zdobył 31 punktów i wyrównał swój rekord kariery. W lipcu 2012 podpisał kontrakt z Memphis Grizzlies. 7 stycznia 2014 w ramach wymiany trzech klubów trafił do Boston Celtics. 31 lipca 2014, jako wolny agent, podpisał kontrakt z Milwaukee Bucks.
13 lipca 2016 podpisał umowę z klubem Philadelphia 76ers.
12 listopada 2018 w wyniku wymiany trafił do Minnesoty Timberwolves.
15 sierpnia 2019 został zawodnikiem chińskiego Sichuan Blue Whales.

</doc>
<doc id="2738055" url="https://pl.wikipedia.org/wiki?curid=2738055" title="Braha">
Braha

Braha (ukr. Брага) – wieś na Ukrainie, w obwodzie chmielnickim, w rejonie kamienieckim. W 2001 roku liczyła 175 mieszkańców.
Miejscowość leży na prawym brzegu Dniestru, naprzeciw twierdzy chocimskiej.

</doc>
<doc id="2738057" url="https://pl.wikipedia.org/wiki?curid=2738057" title="Hruszka (obwód chmielnicki)">
Hruszka (obwód chmielnicki)

Hruszka (ukr. Грушка, pol. hist. "Gruszka") – wieś na Ukrainie, w rejonie kamienieckim obwodu chmielnickiego. 

</doc>
<doc id="2738059" url="https://pl.wikipedia.org/wiki?curid=2738059" title="Maćij Wjacław Jakula">
Maćij Wjacław Jakula

Maćij Wjacław Jakula (niem. "Mätthäus Wenzel Jäckel", ur. 11 września 1655 w Kulowie na Łużycach Górnych, zm. 16 stycznia 1738 w Pradze) – pochodzący z Łużyc rzeźbiarz czeskiego baroku.
Życiorys.
Sztuki rzeźbiarskiej nauczył się prawdopodobnie u drezdeńskiego rzeźbiarza Melchiora Barthela. Około 1684 roku założył w Pradze własny warsztat rzeźbiarski, w którym przez następne dziesięciolecia stworzył dzieła sztuki, zamawiane zazwyczaj przez instytucje kościelne i zakony. Do najbardziej znanych dzieł należą posągi „Święta Anna Samotrzeć” (1707), „Matka Boża ze św. Dominikiem i św. Tomaszem z Akwinu” (1708) oraz „Matka Boża ze św. Bernardem” (1709) umieszczone przy Moście Karola w Pradze.

</doc>
<doc id="2738060" url="https://pl.wikipedia.org/wiki?curid=2738060" title="Zalesie Pierwsze">
Zalesie Pierwsze



</doc>
<doc id="2738061" url="https://pl.wikipedia.org/wiki?curid=2738061" title="Zalissia Persze">
Zalissia Persze

Zalissia Persze, do 1945 Frydrowce (ukr. Залісся Перше) – wieś na Ukrainie, w rejonie kamienieckim obwodu chmielnickiego. W XIX w. w gminie Orynin.

</doc>
<doc id="2738062" url="https://pl.wikipedia.org/wiki?curid=2738062" title="Natalia Permiakowa">
Natalia Permiakowa



</doc>
<doc id="2738068" url="https://pl.wikipedia.org/wiki?curid=2738068" title="Natalia Szykolenko">
Natalia Szykolenko



</doc>
<doc id="2738070" url="https://pl.wikipedia.org/wiki?curid=2738070" title="Leplówka">
Leplówka

Leplówka (Leplewka; ; ) – wieś na Białorusi, w obwodzie brzeskim, w rejonie brzeskim, w sielsowiecie Domaczewo.
Geografia.
Wieś położona na wschód od Bugu, niedaleko granicy z Polską i przejścia granicznego Sławatycze-Domaczewo, nieco poniżej polskiej miejscowości Mościce Dolne. Leplówka leży na lewym brzegu rzeczki Kapajówka (Kopajówka), która w tej okolicy ma swoje ujście. Na południowy zachód od Leplówki znajduje się osiedle typu miejskiego Domaczewo, na południu wieś Kobełka, na wschodzie Rudnia, a na północy Dubica.
Historia.
Wieś magnacka położona była w końcu XVIII wieku w powiecie brzeskolitewskim województwa brzeskolitewskiego. 
W XIX w. Leplewka znajdowała się w gminie Domaczewo w powiecie brzeskim guberni grodzieńskiej.
W okresie międzywojennym Leplówka należała do gminy Domaczewo w powiecie brzeskim województwa poleskiego. Według spisu powszechnego z 1921 r. była to wieś licząca 79 domów. Mieszkało tu 418 osób: 205 mężczyzn, 213 kobiet. Pod względem wyznania dominowali prawosławni (402), ponadto mieszkało tu 14 wyznawców judaizmu i 2 rzymskich katolików. 267 osób deklarowało narodowość białoruską, 144 – polską, a 7 – żydowską. Katolicy należeli do parafii rzymskokatolickiej w Domaczewie.
Po agresji ZSRR na Polskę pod władzą radziecką (1939-1941). Po ataku III Rzeszy na ZSRR – pod władzą niemiecką (1941-1944). W czasie okupacji hitlerowskiej miejscowi Żydzi zostali umieszczeni w getcie w Domaczewie. 23 września 1942 r., kilka dni po likwidacji getta, niedaleko Leplówki niemieccy naziści rozstrzelali 54 dzieci wraz z ich opiekunami z domaczewskiego sierocińca. Wśród ofiar były także dzieci żydowskie. Wydarzenie to obecnie upamiętnia pomnik ofiar faszyzmu "Protest".
Po II wojnie światowej Leplówka znalazła się w granicach ZSRR i od 1991 r. – w niepodległej Białorusi.
Współczesność.
Obecnie w Leplówce istnieje przystanek kolejowy Leplówka Kolei Białoruskich na trasie między stacjami: Brześć Centralny – Włodawa (Tomaszówka).

</doc>
<doc id="2738072" url="https://pl.wikipedia.org/wiki?curid=2738072" title="Leplewka">
Leplewka



</doc>
<doc id="2738074" url="https://pl.wikipedia.org/wiki?curid=2738074" title="Ulica 1 Maja w Wałbrzychu">
Ulica 1 Maja w Wałbrzychu

Ulica 1 Maja – jedna z głównych ulic w Wałbrzychu, posiadająca przebieg równoleżnikowy. Swój bieg rozpoczyna w Rynku, w ścisłym centrum miasta i łączy z nim dzielnicę Sobięcin. Od skrzyżowania z ulicą Władysława Sikorskiego znajduje się w ciągu drogi wojewódzkiej nr 367.
Przy ulicy 1 Maja znajdują się m.in.: Muzeum wałbrzyskie, Galeria Handlowa „Victoria”, Publiczna Szkoła Podstawowa nr 17 i Publiczne Gimnazjum nr 4 oraz Wyższa Szkoła Zarządzania i Przedsiębiorczości.
W dwudziestoleciu międzywojennym ulica była położona na terenie dwóch miejscowości, Waldenburg (obecne Śródmieście) oraz Hermsdorf (obecny Sobięcin), i była podzielona na krótsze odcinki o różnych nazwach:

</doc>
<doc id="2738077" url="https://pl.wikipedia.org/wiki?curid=2738077" title="Dmitri Markow">
Dmitri Markow



</doc>
<doc id="2738080" url="https://pl.wikipedia.org/wiki?curid=2738080" title="Gabriel Arroyo">
Gabriel Arroyo

Gabriel Arroyo (ur. 3 marca 1977 roku w Buenos Aires) – argentyński siatkarz, grający na pozycji środkowego, reprezentant Argentyny. Od sezonu 2017/2018 występuje w drużynie Personal Bolívar.
Kariera klubowa.
Gabriel Arroyo karierę sportową rozpoczynał w argentyńskim klubie Vélez Sarsfield. Przed sezonem 2005/2006 trafił do innego argentyńskiego zespołu występującego w najwyższej klasie rozgrywkowej - Club Ciudad de Bolívar. Już w pierwszym sezonie wraz z klubem sięgnął po mistrzostwo i puchar ligi argentyńskiej. W kolejnych 3 sezonach zespołowi, w którym występował G. Arroyo, udało się powtórzyć sukces. W roku 2010 wraz z klubem sięgnął po klubowe mistrzostwo Ameryki Południowej, co pozwoliło mu wystąpić w tym samym roku na klubowych mistrzostwach świata osiągając półfinał imprezy. W sezonach 2010/2011 oraz 2011/2012 nie udało mu się powtórzyć sukcesów z zespołem.
Kariera reprezentacyjna.
Gabriel Arroyo zadebiutował w reprezentacji w oficjalnych rozgrywkach w roku 2009, gdy został powołany do kadry na Ligę Światową. W rozgrywkach Ligi Światowej uczestniczył również w latach 2010, 2011 oraz 2012. Został powołany do kadry na Igrzyska Olimpijskie 2012 odbywające się w Londynie.
Sukcesy klubowe.
Mistrzostwo Argentyny:
Puchar ACLAV:
Klubowe Mistrzostwa Ameryki Południowej:
Puchar Mistrza:
Sukcesy reprezentacyjne.
Mistrzostwa Ameryki Południowej:
Memoriał Huberta Jerzego Wagnera:

</doc>
<doc id="2738084" url="https://pl.wikipedia.org/wiki?curid=2738084" title="Dedowo">
Dedowo

Dedowo (bułg. "Дедово") – wieś w południowej Bułgarii, w obwodzie Płowdiw, w gminie Rodopi. 21 km od Płowdiwu.

</doc>
<doc id="2738088" url="https://pl.wikipedia.org/wiki?curid=2738088" title="Tyski Festiwal Muzyczny im. Ryśka Riedla &quot;Ku Przestrodze&quot;">
Tyski Festiwal Muzyczny im. Ryśka Riedla &quot;Ku Przestrodze&quot;



</doc>
<doc id="2738089" url="https://pl.wikipedia.org/wiki?curid=2738089" title="Mathias Wenzel Jäckel">
Mathias Wenzel Jäckel



</doc>
<doc id="2738090" url="https://pl.wikipedia.org/wiki?curid=2738090" title="Dimitrij Owczarow">
Dimitrij Owczarow



</doc>
<doc id="2738094" url="https://pl.wikipedia.org/wiki?curid=2738094" title="Okręty podwodne typu R-21">
Okręty podwodne typu R-21

Okręty podwodne typu R-21 – typ amerykańskich okrętów podwodnych o wyporności 518 ton na powierzchni, zaprojektowanych i wybudowanych przez stocznię Lake Torpedo Boat w latach 1918-1919. Dwukadłubowe okręty Lake'a miały stery głębokości konwencjonalnie umieszczone na dziobie i rufie, zachowały jednak charakterystyczną dla jednostek tej stoczni szeroką rufę i wyrzutnie torpedowe kalibru 18" (457 mm). Służyły w marynarce amerykańskiej w latach 1919-1930.

</doc>
<doc id="2738098" url="https://pl.wikipedia.org/wiki?curid=2738098" title="Dialogowe Ja">
Dialogowe Ja

Dialogowe Ja (ang. "dialogical self") – psychologiczna koncepcja holenderskiego psychologa Huberta Hermansa, zakładająca że Ja jest dynamiczną wielością częściowo autonomicznych pozycji Ja, które mogą (i powinny) być ze sobą w dialogu. Wokół tej koncepcji powstała "Teoria dialogowego Ja" (Dialogical Self Theory – DST).
Założenia.
Zgodnie z koncepcją dialogowego Ja, Ja podmiotowe ma zdolność przemieszczania się od jednej "pozycji" do innej wraz ze zmianami sytuacji i czasu. Ma też zdolność obdarzania każdej "pozycji" "głosem" (dłuższa nazwa tej koncepcji to "wielogłosowe, dialogowe Ja"). W ten sposób mogą zostać nawiązane relacje dialogowe pomiędzy poszczególnymi "głosami" w wyobrażonych dialogach. Na przykład, człowiek może rozmawiać:
Może także rozmawiać:
Także podczas rzeczywistej rozmowy można przechodzić tam i z powrotem od swojej pozycji do pozycji swojego rozmówcy (w sobie).
Co więcej, może toczyć się rozmowa (przykładowo) "głosu" matki z "głosem" ojca w wyobraźni córki lub syna – to też będzie przejaw "dialogowego Ja".
Podane przykłady pokazują, że "pozycje Ja" mogą być nie tylko wewnętrzne, ale i zewnętrzne – "inni w nas", rozszerzający nasze Ja. Przy takim podejściu do Ja rozmywa się granica Ja – inni. Inni wchodzą w skład mojego Ja, a ja wchodzę w skład cudzych Ja.
Koncepcja ta jest jednym z ujęć zakładających "wielorakość Ja", a pozycje Ja są specyficznie ujętym odpowiednikiem podosobowości.
"Głosy" funkcjonują tak, jak wchodzące ze sobą w relacje postacie z powieści, zadają pytania, udzielają odpowiedzi, zgadzają się lub nie zgadzają. Każda z tych postaci ma do opowiedzenia historię swoich doświadczeń z własnego punktu widzenia. Te różne postacie – jako różne "głosy" – mogą opowiadać o posiadanych przez każdą z nich obrazach siebie (Ja przedmiotowych), co prowadzi do ukształtowania się złożonego, narracyjnie (dialogowo) ustrukturalizowanego Ja.
Rozbieżności, a nawet sprzeczności między "głosami" wewnątrz Ja są traktowane jako zjawisko konstruktywne, jako nieodłączna cecha zdrowego funkcjonowania Ja, przyczyniająca się do rozwoju (mimo iż czasem mogą wiązać się z lękiem i depresją).
Szkodliwy jest natomiast brak dialogu, uciszanie jednych "głosów" przez inne.
Usytuowanie w światowej psychologii.
"Teoria dialogowego Ja" ta i jej zastosowania zostały opisane w pismach takich jak Psychological Bulletin i American Psychologist. Od roku 2000 co dwa lata odbywają się międzynarodowe konferencje poświęcone tej teorii, badaniom i zastosowaniom (w tym w Warszawie w 2004 roku), lecz mimo tego nie stała się ona elementem głównego nurtu światowej psychologii. Jako przyczyny podaje się m.in.:
"Teoria dialogowego Ja" jest wykładana na polskich uczelniach, np. w ramach przedmiotu "Psychologia Ja i tożsamości" .

</doc>
<doc id="2738099" url="https://pl.wikipedia.org/wiki?curid=2738099" title="Kobełka">
Kobełka

Kobełka (biał. Кабелка, "Kabiełka"; ros. Кобелка, "Kobiełka") – wieś na Białorusi, w obwodzie brzeskim, w rejonie brzeskim, w sielsowiecie Domaczewo.
Geografia.
Miejscowość położona na wschód od Domaczewa, na zachód od wsi Rudnia, na południe od Leplówki, na północ od Dąbrówki, przy linii kolejowej Kolei Białoruskich.
Historia.
Wieś magnacka położona była w końcu XVIII wieku w powiecie brzeskolitewskim województwa brzeskolitewskiego. 
W XIX w. Kobełka znajdowała się w gminie Domaczewo w powiecie brzeskim guberni grodzieńskiej.
W okresie międzywojennym miejscowość należała do gminy Domaczewo w powiecie brzeskim województwa poleskiego. Według spisu powszechnego z 1921 r. Kobełka była to wieś licząca ogółem 46 domów. Mieszkało tu 257 osób: 133 mężczyzn, 124 kobiety. Wszyscy mieszkańcy byli wyznania prawosławnego. W większości (247) deklarowali narodowość białoruską, 5 – rusińską, a 5 – polską.
Po II wojnie światowej Kobełka znalazła się w granicach ZSRR i od 1991 r. – w niepodległej Białorusi.
Współczesność.
Obecnie w Kobełce istnieje przystanek kolejowy Kobełka na trasie między stacjami: : Brześć Centralny – Włodawa (Tomaszówka).

</doc>
<doc id="2738100" url="https://pl.wikipedia.org/wiki?curid=2738100" title="Lee So-eun">
Lee So-eun

Lee So-eun (; ur. 4 maja 1982) – południowokoreańska piosenkarka i prawniczka.
Zadebiutowała w 1998 pierwszym albumem pt. "Girl". Wykonała również takie utwory jak "Kitchen" oraz "Good Bye".

</doc>
<doc id="2738108" url="https://pl.wikipedia.org/wiki?curid=2738108" title="Franciszek Borgia">
Franciszek Borgia



</doc>
<doc id="2738109" url="https://pl.wikipedia.org/wiki?curid=2738109" title="Maria Pilar od św. Franciszka Borgia">
Maria Pilar od św. Franciszka Borgia



</doc>
<doc id="2738110" url="https://pl.wikipedia.org/wiki?curid=2738110" title="Maria Angeles od św. Józefa">
Maria Angeles od św. Józefa



</doc>
<doc id="2738111" url="https://pl.wikipedia.org/wiki?curid=2738111" title="Dziady część III">
Dziady część III

Dziady część III – utwór dramatyczny Adama Mickiewicza należący do cyklu dramatów "Dziady". Utwór powstawał w roku 1832 w Dreźnie. Opublikowany został po raz pierwszy w 1832 roku jako IV tom "Poezji" (w wydaniu zbiorowym), oraz rok później w edycji osobnej. 
Utwór niekiedy określany mianem "Dziady drezdeńskie", ze względu na miejsce powstania.
"Dziady" część III.
Trzecia, ostatnia ukończona część dramatu, została napisana wiosną 1832 roku (wiąże się to z pobytem Mickiewicza w Dreźnie). Przez badaczy ta część "Dziadów" jest uważana za arcydzieło polskiego dramatu romantycznego, m.in. ze względu na połączenie w jednym utworze problematyki polityczno-historycznej z metafizyczną.
Charakterystyczną cechą tego dramatu jest jego nieciągłość, fragmentaryczność i otwarta, swobodna kompozycja. Żaden z licznych wątków fabularnych nie został ukończony, losy bohaterów są niedopowiedziane (z wyjątkiem Doktora, który ginie od uderzenia piorunem). Do całego cyklu nawiązuje scena IX (obrzęd tytułowych "Dziadów").
Plan historyczny utworu dzieli się na dwie części: jawną (oficjalny wymiar rzeczywistości) i ukrytą (martyrologia, spiski i walka narodowowyzwoleńcza). W części jawnej ("Dom wiejski pode Lwowem", "Salon Warszawski", "Pan Senator") poeta staje się bezlitosnym analitykiem i krytycznym obserwatorem zaprezentowanej w utworze zbiorowości. Zbiorowość ta dzieli się na „lewą” i „prawą” stronę. W części ukrytej autor zawarł swoją drezdeńską koncepcję martyrologicznej historii Polski.
Jedną z cech charakterystycznych dla tej części Dziadów jest mesjanizm, polegający na eksploatowaniu paraleli pomiędzy cierpieniem Jezusa a ofiarą Polaków pozbawionych własnej państwowości i prześladowanych. Ofiara ta ma mieć, według Mickiewicza, charakter uniwersalny, stanowi bowiem powtórzenie odkupienia Chrystusa. Wyrazicielem takiej postawy w utworze jest Ks. Piotr, który posiada zdolność przewidywania przyszłości („widzenia”). Jego przepowiednie mają charakter optymistyczny, chociaż ich treść jest bardzo nieprecyzyjna (np. liczba 44). Przeciwieństwem ks. Piotra w utworze jest Konrad, którego cechuje indywidualizm, świadomość własnej wyjątkowości, a nawet duma urastająca do pychy. Źródło takiej postawy tkwi w przekonaniu, że jest wielkim poetą, dzięki czemu dysponuje wyjątkową mocą ("Ja czuję nieśmiertelność, nieśmiertelność tworzę, / Cóż ty większego mogłeś zrobić - Boże?", sc. II, w. 54-55). Posiada zdolność do odczuwania bólu za cały naród polski. W "Wielkiej improwizacji" podnosi bunt przeciwko Bogu, żądając od Niego władzy nad światem, aby urządzić go lepiej. Oskarża Boga w ten sposób o całe zło, a do tak gwałtownych żądań popycha Konrada odczuwanie cierpień własnego narodu ("Ja i ojczyzna to jedno. / Nazywam się Milijon - bo za milijony / Kocham i cierpię katusze", w. 259-261). Żąda od Stwórcy całkowitej kontroli nad ludźmi, dlatego też marzenie o szczęściu i pokoju na Ziemi nosi cechy tyranii. Jednak Konrad nie zostaje wyraźnie w utworze potępiony.
"Ustęp".
W skład dramatu wchodzi obszerny epicki "Ustęp", w którym poeta opisuje państwo carskie, jako machinę bezmyślnego ucisku oraz związane z tym wynaturzenia (militaryzm). Jednocześnie jednak dostrzega w społeczeństwie rosyjskim zjawiska mogące w przyszłości obalić despotyzm. Dlatego ustęp zamyka hołd złożony rosyjskim dekabrystom w wierszu lirycznym – "Do przyjaciół Moskali".

</doc>
<doc id="2738114" url="https://pl.wikipedia.org/wiki?curid=2738114" title="Edmond Loichot">
Edmond Loichot

Edmond Loichot (ur. 12 czerwca 1905, zm. 1989 w Genewie) – piłkarz szwajcarski grający na pozycji pomocnika. W reprezentacji Szwajcarii rozegrał 5 meczów.
Kariera klubowa.
W swojej karierze piłkarskiej Loichot grał w dwóch klubach z Genewy: Urania Genève Sport i Servette FC.
Kariera reprezentacyjna.
W reprezentacji Szwajcarii Loichot zadebiutował 2 listopada 1930 roku w wygranym 6:3 towarzyskim meczu z Holandią, rozegranym w Zurychu. W 1934 roku został powołany do kadry na mistrzostwa świata we Włoszech. Na nich był rezerwowym i nie wystąpił w żadnym spotkaniu. Od 1930 do 1934 roku rozegrał w kadrze narodowej 5 meczów.

</doc>
<doc id="2738115" url="https://pl.wikipedia.org/wiki?curid=2738115" title="Oenpelli">
Oenpelli

Oenpelli – miejscowość wspólnoty aborygeńskiej, na obszarze Terytorium Północnego w Australii, w odległości 60 km na północny wschód od Jabiru, w parku narodowym Kakadu.

</doc>
<doc id="2738116" url="https://pl.wikipedia.org/wiki?curid=2738116" title="Arnaldo Ortelli">
Arnaldo Ortelli

Arnaldo Ortelli (ur. 5 sierpnia 1913, zm. 27 lutego 1986 w Lugano) – piłkarz szwajcarski grający na pozycji obrońcy. W reprezentacji Szwajcarii rozegrał 5 meczów.
Kariera klubowa.
W swojej karierze piłkarskiej Ortelli grał w klubie FC Lugano.
Kariera reprezentacyjna.
Swój jedyny mecz w reprezentacji Szwajcarii Ortelli rozegrał 1 stycznia 1942 roku przeciwko Portugalii. Był to mecz towarzyski, rozegrany w Lizbonie, który Portugalia wygrała 3:0. Wcześniej, w 1934 roku został powołany do kadry na mistrzostwa świata we Włoszech, na których był rezerwowym.

</doc>
<doc id="2738117" url="https://pl.wikipedia.org/wiki?curid=2738117" title="Raymond Passello">
Raymond Passello

Raymond Passello (ur. 12 stycznia 1905 w Genewie, zm. 16 marca 1987) – szwajcarski piłkarz grający na pozycji napastnika. W reprezentacji Szwajcarii rozegrał 18 meczów i strzelił 3 gole.
Kariera klubowa.
W swojej karierze piłkarskiej Passello grał w klubie Servette FC. Zadebiutował w nim w 1924 roku i grał w nim do 1936 roku. Wraz z Servette pięciokrotnie zostawał mistrzem Szwajcarii w sezonach 1924/1925, 1925/1926, 1929/1930, 1932/1933 i 1933/1934. Zdobył też Puchar Szwajcarii w sezonie 1927/1928.
Kariera reprezentacyjna.
W reprezentacji Szwajcarii Passello zadebiutował 25 października 1925 roku w przegranym 0:4 towarzyskim meczu z Niemcami, rozegranym w Bazylei. W 1934 roku został powołany do kadry na mistrzostwa świata we Włoszech. Na nich rozegrał jeden mecz, w 1/8 finału z Holandią (3:2). Od 1925 do 1934 roku rozegrał w kadrze narodowej 18 meczów i strzelił 3 gole.

</doc>
<doc id="2738122" url="https://pl.wikipedia.org/wiki?curid=2738122" title="Willy von Känel">
Willy von Känel

Willy von Känel (ur. 30 października 1909 w La Chaux-de-Fonds, zm. 28 kwietnia 1991) – szwajcarski piłkarz grający na pozycji napastnika. W reprezentacji Szwajcarii rozegrał 19 meczów i strzelił 3 gole.
Kariera klubowa.
Swoją karierę piłkarską von Känel rozpoczął w klubie FC Biel-Bienne. Zadebiutował w nim w 1929 roku i grał w nim do 1939 roku. W 1939 roku przeszedł do Servette FC. W sezonie 1939/1940 wywalczył z Servette mistrzostwo kraju. W 1941 roku zakończył karierę.
Kariera reprezentacyjna.
W reprezentacji Szwajcarii von Känel zadebiutował 19 czerwca 1930 roku w przegranym 0:3 towarzyskim meczu z Norwegią, rozegranym w Oslo. W 1934 roku został powołany do kadry na mistrzostwa świata we Włoszech. Na nich rozegrał dwa mecze: w 1/8 finału z Holandią (3:2) i ćwierćfinałowy z Czechosłowacją (2:3). Od 1930 do 1934 roku rozegrał w kadrze narodowej 19 meczów i strzelił 3 gole.

</doc>
<doc id="2738126" url="https://pl.wikipedia.org/wiki?curid=2738126" title="Lekkoatletyka na Letnich Igrzyskach Olimpijskich 2012 – pchnięcie kulą mężczyzn">
Lekkoatletyka na Letnich Igrzyskach Olimpijskich 2012 – pchnięcie kulą mężczyzn

Pchnięcie kulą mężczyzn – jedna z konkurencji lekkoatletycznych rozgrywanych podczas igrzysk olimpijskich w Londynie.
Obrońcą tytułu mistrzowskiego z 2008 roku był Polak Tomasz Majewski. Ustalone przez International Association of Athletics Federations minima kwalifikacyjne do igrzysk wynosiły 20,50 (minimum A) oraz 20,00 (minimum B). T. Majewski jest pierwszym obrońcą tytułu mistrzowskiego od 1956 – gdy obrońcą był Parry O’Brien. Poza nimi tylko Ralph Rose w 1908 obronił. Dlatego Tomasz Majewski jest pierwszym nie-Amerykaninem, ze skutecznie obronionym tytułem mistrzowskim.
Eliminacje i finał igrzysk zaplanowano na pierwszy dzień zawodów lekkoatletycznych, czyli 3 sierpnia.
Rekordy.
Tabela prezentuje rekord świata, rekordy poszczególnych kontynentów, igrzysk olimpijskich, a także najlepszy rezultat na świecie w sezonie 2012 przed rozpoczęciem igrzysk.
Rezultaty.
Eliminacje.
Zawodnicy rywalizowali w dwóch grupach: A i B. Aby awansować do finału należało pchnąć co najmniej 20,65 (Q).

</doc>
<doc id="2738129" url="https://pl.wikipedia.org/wiki?curid=2738129" title="Henryk Majętny">
Henryk Majętny

Henryk Majętny (ur. 30 grudnia 1883 w Królewskiej Hucie, zm. 8 stycznia 1948 w Chorzowie) – polski dowódca powstańczy na Górnym Śląsku, odznaczony Krzyżem Virtuti Militari.
Rodzina.
Syn Józefa Majętnego i Franciszki z d. Wróbel.
Życiorys.
Po ukończeniu szkoły technicznej został mistrzem w Wytwórni Wagonów i Mostów. Działał w Kółku Towarzyskim i Towarzystwie Śpiewu „Moniuszko”. W latach 1903 – 1914 służył w niemieckiej armii, podczas I wojny światowej walcząc m.in. na froncie w Belgii i w Rosji.
Od 1920 r. członek Polskiej Organizacji Wojskowej, jej dowódca i organizator w Królewskiej Hucie. Jego oddział uzbrojony w kilka karabinów ręcznych i krótką broń palną czekał w pełnej gotowości bojowej na rozkazy. Po powstaniu Majętny został zdekonspirowany jako przywódca miejscowej POW. Ukrywał się przed bojówkami niemieckimi i policją, która przetrząsała jego mieszkanie. Schronienie znalazł u Marcina Watoły w Chorzowie Starym. W okresie plebiscytu oddział Majętnego uzbrojony został w Bytkowie i wszedł w skład 10 Pułku Karola Gajdzika. Powstańcy zdobyli miasto, a następnie ustąpili Komisji Międzysojuszniczej, domagającej się zachowania neutralności miasta. Wycofali się i otoczyli miasto kordonem. Po naruszeniu spokoju przez Niemców 7 maja wojska powstańcze wkroczyły tam z powrotem. Oddział Majętnego nie dopuszczał do zorganizowania się niemieckich bojówek i pełnił kontrolę nad transportami uzbrojenia przez chorzowski dworzec kolejowy dla frontu powstańczej grupy „Wschód”.
2 czerwca 1921 roku batalion wyruszył pod górę św. Anny. Stoczył walki pod Daszową, Cisową, Łąkami, Rokitną, Pogorzelcami, Januszkowicami i innymi miejscowościami ziemi opolskiej. Po przyłączeniu części Górnego Śląska do Polski Majętny założył Związek Powstańców w Chorzowie i pełnił funkcję jego prezesa. Wrócił także do Wytwórni Wagonów i Mostów, gdzie był nadmistrzem.
W 1939 roku wraz z innymi powstańcami bronił miasta. Następnie wyemigrował do Rumunii, skąd przez Jugosławię i Włochy przedostał się do Francji. Pracował tam w fabryce samolotów. W 1940 roku został ewakuowany wraz z innymi pracownikami do Anglii, gdzie nadal pracował w fabryce samolotów. Do kraju powrócił w grudniu 1945 roku. Podjął pracę w macierzystym zakładzie na stanowisku inspektora montażowego.
Schorowany tułaczką wojenną zmarł 8 stycznia 1948 roku. Pochowany został na cmentarzu parafii św. Barbary.
Ordery i odznaczenia.
Henryk Majętny został odznaczony Krzyżem Virtuti Militari (nr 7846), Krzyżem Niepodległości, Srebrnym Krzyżem Zasługi oraz innymi odznaczeniami.

</doc>
<doc id="2738134" url="https://pl.wikipedia.org/wiki?curid=2738134" title="2112">
2112



</doc>
<doc id="2738136" url="https://pl.wikipedia.org/wiki?curid=2738136" title="Seymour Fagan">
Seymour Fagan

Seymour Fagan (ur. 30 grudnia 1967 w Old Harbour Bay w regionie Saint Catherine) – jamajski lekkoatleta specjalizujący się w długich biegach sprinterskich.

</doc>
<doc id="2738137" url="https://pl.wikipedia.org/wiki?curid=2738137" title="Park Narodowy Garig Gunak Barlu">
Park Narodowy Garig Gunak Barlu

Park Narodowy Garig Gunak Barlu, ("Garig Gunak Barlu National Park") - park narodowy utworzony w roku 2000, położony 570 km od Darwin, na obszarze Terytorium Północnego w Australii. Park swoją powierzchnią obejmuje cały półwysep Cobourg i rafę koralową na morzu Arafura.

</doc>
<doc id="2738140" url="https://pl.wikipedia.org/wiki?curid=2738140" title="Dulcie Ranges National Park">
Dulcie Ranges National Park



</doc>
<doc id="2738141" url="https://pl.wikipedia.org/wiki?curid=2738141" title="Garig Gunak Barlu National Park">
Garig Gunak Barlu National Park



</doc>
<doc id="2738142" url="https://pl.wikipedia.org/wiki?curid=2738142" title="Lekkoatletyka na Letnich Igrzyskach Olimpijskich 2012 – bieg na 10 000 m kobiet">
Lekkoatletyka na Letnich Igrzyskach Olimpijskich 2012 – bieg na 10 000 m kobiet

Bieg na 10 000 metrów kobiet – jedna z konkurencji lekkoatletycznych rozgrywanych podczas igrzysk olimpijskich w Londynie. 
Obrończynią tytułu mistrzowskiego z 2008 roku była Etiopka Tirunesh Dibaba. Udało się jej powtórzyć swój sukces w Londynie.
Ustalone przez International Association of Athletics Federations minima kwalifikacyjne do igrzysk wynosiły 31:45,00 (minimum A) oraz 32:10,00 (minimum B).
W biegu na 10 000 metrów odbył się tylko finał, który miał miejsce w pierwszym dniu zawodów lekkoatletycznych, czyli 3 sierpnia o godzinie 21:25 czasu londyńskiego ().

</doc>
<doc id="2738148" url="https://pl.wikipedia.org/wiki?curid=2738148" title="Masticophis">
Masticophis

 
Masticophis – rodzaj węża z podrodziny Colubrinae w rodzinie połozowatych (Colubridae). 
Zasięg występowania.
Rodzaj obejmuje gatunki występujące w Stanach Zjednoczonych, Meksyku, Belize, Gwatemali, Salwadorze, Hondurasie, Nikaragui, Kostaryce, Panamie, Kolumbii i Wenezueli. 
Systematyka.
Etymologia.
"Masticophis": "mastix", μαστιγος "mastigos" „bicz, bat”; οφις "ophis", οφεως "opheōs" „wąż”.
Podział systematyczny.
Do rodzaju należą następujące gatunki: 
Przypisy.
 

</doc>
<doc id="2738158" url="https://pl.wikipedia.org/wiki?curid=2738158" title="Wacław Hagemajer">
Wacław Hagemajer

Wacław Hagemajer (ur. 11 lipca 1886 w Popłówku k. Mławy, zm. 1953 w Radomiu) – polski rzeźbiarz i pedagog.
W 1912 rozpoczął studia na Akademii Sztuk Pięknych w Krakowie, na Wydziale Rzeźby. W 1914 przerwał naukę i wstąpił do 4 kompanii IV baonu oddziału strzeleckiego 1 Brygady Legionów Polskich, przyjął pseudonim "Scyzoryk". W 1915 awansował do stopnia sierżanta i został zaszeregowany do 3 kompanii II baonu 5 Pułku Piechoty. W 1916 ze względu na zły stan zdrowia skierowany na urlop, a następnie przeniesiony do rezerwy. W 1917 powrócił na uczelnię i ukończył ją otrzymując dyplom w 1919. Osiedlił się wówczas w Jędrzejowie, otrzymał etat w tamtejszym Seminarium Nauczycielskim gdzie uczył rysunku i zajęć technicznych. Przed 1939 przeprowadził się do Radomia, gdzie nauczał w gimnazjum. W 1945 był jednym z założycieli Towarzystwa Przyjaciół Sztuk Pięknych w Radomiu. Dorobek artystyczny Wacława Hagemajera obejmuje malarstwo olejne i rzeźbę, wiele z dzieł tego artysty znajduje się w kolekcji Muzeum Sztuki Współczesnej w Radomiu.

</doc>
<doc id="2738159" url="https://pl.wikipedia.org/wiki?curid=2738159" title="Umile Pirozzo z Bisignano">
Umile Pirozzo z Bisignano



</doc>
<doc id="2738168" url="https://pl.wikipedia.org/wiki?curid=2738168" title="Shay Mitchell">
Shay Mitchell

Shannon Ashley Mitchell (ur. 10 kwietnia 1987 w Mississauga) – kanadyjska aktorka i modelka.
Życiorys.
Shannon urodziła się w 1987 roku. Jej matka jest Filipinką, a ojciec Irlandczykiem pochodzenia szkockiego. Mając pięć lat rozpoczęła lekcje tańca. W wieku dziesięciu lat przeprowadziła się wraz z rodziną do Vancouver. Jako nastolatka odnosiła sukcesy jako modelka. Studiowała w Toronto.

</doc>
<doc id="2738171" url="https://pl.wikipedia.org/wiki?curid=2738171" title="MFV January Gdy-117">
MFV January Gdy-117

MFV January Gdy-117 – polski superkuter rybacki. Jednostki bliźniacze MFV Hilary Gdy-115, MFV Walery Gdy-116, MFV Ksawery Gdy-118, MFV Aleksy Gdy-119, MFV Damazy Gdy-120. Statek podniósł polską banderę 21 sierpnia 1947 roku, wycofany z eksploatacji w latach 1970-1973.
Historia.
Budowa.
Mały trawler motorowy typu „y” (w końcu lat 40. przeklasyfikowany na superkuter rybacki typu MFV-75), zbudowany dla Polski, w ramach pomocy UNRRA (nr kontraktu D 3148), przez szkocką stocznię "James V. Hepburn &amp; Co, Ltd" z Aberdeen.
Polską banderę podniósł 21 sierpnia 1947 roku.
Służba.
Po podniesieniu polskiej bandery, rozpoczął służbę w barwach "Przedsiębiorstwa Połowów Dalekomorskich „Dalmor”, spółka z o.o." z Gdyni; był klasyfikowany wówczas jako „trawler motorowy 75-stopowy” i poławiał na Bałtyku. W początku marca 1949 roku, przekazany nowo powstałemu "Państwowemu Przedsiębiorstwu Połowów Morskich „Barka”" ze Świnoujścia, zmienił wtedy nazwę na Świ-61. W wyniku reorganizacji „Barki” w dniu 1 stycznia 1951 roku został przekazany do władysławowskiego oddziału "Przedsiębiorstwa Połowów i Usług Rybackich „Arka”" w Gdyni, co spowodowało zmianę nazwy na Arka 97 Wła-68. W latach 50. dokonano wymiany oryginalnego silnika na 6-cylindrowy marki MWM. 1 stycznia 1955 roku przekazany został do nowo utworzonego "Przedsiębiorstwa Połowów i Usług Rybackich „Szkuner”" we Władysławowie, zmienił nazwę na Wła-68. W 1960 roku został sprzedany "Z. Bartoszewiczowi" ze Świnoujścia, przemianowano go wówczas na Świ-31. W 1961 roku nadal eksploatował go "Z. Bartoszewicz", lecz przeniósł on się do Darłowa, w związku z czym kuter przemianowano na Dar-23. W 1962 roku został przerejestrowany do portu w Świnoujściu, w związku z czym powrócił do swojej poprzedniej nazwy Świ-31, lecz właściciel nadal mieszkał w Darłowie. W 1967 roku statek został nabyty przez "Leszka Ciborowskiego" ze Świnoujścia, ale zachował dotychczasową nazwę.
Losy końcowe.
Wycofany z eksploatacji w latach 1970-1973.

</doc>
<doc id="2738172" url="https://pl.wikipedia.org/wiki?curid=2738172" title="Park Narodowy Keep River">
Park Narodowy Keep River

Park Narodowy Keep River, ("Keep River National Park") - park narodowy utworzony w roku 1991, położony 470 km na zachód od Katherine, na obszarze Terytorium Północnego w Australii.

</doc>
<doc id="2738178" url="https://pl.wikipedia.org/wiki?curid=2738178" title="Lauter (dopływ Renu)">
Lauter (dopływ Renu)

Lauter – rzeka w Niemczech i Francji o długości 55 km. Jest lewym dopływem Renu. Źródła rzeki znajdują się w okolicach wsi Hinterweidenthal, w Lesie Palatynackim. Następnie rzeka przepływa przez miejscowość Dahn, po czym przekracza granicę niemiecko-francuską. Na kilka kilometrów przed wpłynięciem do Renu, w okolicach wsi Neuburg am Rhein, stanowi także granicę pomiędzy dwoma państwami.

</doc>
<doc id="2738183" url="https://pl.wikipedia.org/wiki?curid=2738183" title="Sasha Pieterse">
Sasha Pieterse

Sasha Embeth Pieterse (ur. 17 lutego 1996 w Johannesburgu) – amerykańska aktorka i piosenkarka.
Życiorys.
Dzieciństwo.
Urodziła się w Johannesburgu w Południowej Afryce 17 lutego 1996 roku. Jej rodzice są zawodowymi tancerzami. Przybyła do Stanów Zjednoczonych w wieku 3 lat. Początkowo zamieszkiwała Las Vegas, następnie przeniosła się do Los Angeles wraz ze znanymi rodzicami, którzy profesjonalnie zajmowali się akrobatycznym tańcem. Bardzo szybko dzięki sławie rodziców podpisała umowę dotyczącą aktorstwa i modelingu. Jej wizerunek został wykorzystany w wielu reklamach telewizyjnych m.in. dla Nesquik. Wkrótce wystąpiła w Macy's Passport Fashion Show, który ukazywał się w całej Kalifornii.
Aktorstwo.
W wieku 6 lat wystąpiła w serialu komediowym Family Affair jako Buffy Davis. Jej sława rozwinęła się dzięki filmowi House, w którym zagrała Andie chorującą na raka. W 2005 roku zagrała swoją pierwszą główną rolę w filmie prezentowanym przez Disney Channel.
W 2009 roku wzięła udział w przesłuchaniach do serialu Słodkie kłamstewka i rozpoczęła pracę na planie jako Alison DiLaurentis.
Muzyka.
Podpisała umowę z wytwórnią Dan Franklin Music. Jej pierwszą debiutancką piosenką jest "This Country is Bad Ass". Drugi singel wyszedł 13 czerwca 2013 roku. Niedługo potem na światło dzienne wypłynęło "I Can't Fix You" oraz "No".

</doc>
<doc id="2738185" url="https://pl.wikipedia.org/wiki?curid=2738185" title="Małgorzata Kozuch">
Małgorzata Kozuch



</doc>
<doc id="2738186" url="https://pl.wikipedia.org/wiki?curid=2738186" title="Migingo">
Migingo

Migingo – skalista wyspa na Jeziorze Wiktorii. Do Migingo roszczą sobie prawo Kenia i Uganda. Pomimo małej powierzchni na wyspie znajdują się cztery bary, domy publiczne i apteka. Na wyspie występuje niewielka roślinność.
Historia.
Do lat 90. na wyspie nie mieszkał żaden człowiek. W 1991 roku osiedliło się dwóch rybaków kenijskich: George Kibele i Dalmas Tembo. W 2004 roku na wyspie osiedlił się rybak ugandyjski Joseph Nubuk. Według Nubuka, zamieszkał on opuszczoną wyspę. Ze względu na bliskość łowisk bogatych w okonie nilowe, na wyspie zaczęli osiedlać się kolejni rybacy z Ugandy, Kenii i Tanzanii.
W 2009 roku rybacy kenijscy zgłosili roszczenia o wyspę. W różnych okresach wyspę zajmowała policja z Ugandy i Kenii. W lutym 2009 roku wybuchł konflikt dyplomatyczny pomiędzy państwami, kiedy Kenijczycy mieszkający na Migingo musieli uzyskać zezwolenie na pobyt od rządu Ugandy. 12 marca 2009 roku rząd Ugandy zaproponował rozwiązanie sporu za pomocą ankiety, kierując się wytyczonymi w 1926 roku granicami pomiędzy koloniami. Dzień później minister spraw zagranicznych Ugandy Sam Kuteesa i minister spraw zagranicznych Kenii Moses Wetangula podczas spotkania w Ugandzie doszli do porozumienia, że do czasu ustalenia przynależności wyspy i ustalenia granicy, rybacy z obu państw mogą na niej nadal mieszkać. W wyniku rozmów Uganda wycofała swoją policję z wyspy.

</doc>
<doc id="2738188" url="https://pl.wikipedia.org/wiki?curid=2738188" title="Dyskografia Florence and the Machine">
Dyskografia Florence and the Machine

Dyskografia Florence and the Machine, brytyjskiego zespołu indie rockowego składa się z pięciu albumów studyjnych, dwóch albumów koncertowych, sześciu minialbumów, dwudziestu czterech singli oraz dwudziestu dziewięciu teledysków.
W marcu 2009 roku Florence and the Machine wydali swoją pierwszą EPkę, zatytułowaną "A Lot of Love. A Lot of Blood". Ich debiutancki album "Lungs" wydany został 6 lipca 2009 roku przez wytwórnię Island Records i dotarł do szczytu notowania UK Albums Chart. Uzyskał także status pięciokrotnej platynowej płyty w Wielkiej Brytanii, czterokrotnej platynowej płyty w Irlandii, potrójnej platynowej w Australii i platynowej w Polsce i Stanach Zjednoczonych, a także złotej płyty w Kanadzie oraz Nowej Zelandii. Singlem promującym debiutancką płytę był utwór „Kiss with a Fist”, który notowany był w Wielkiej Brytanii na 51. pozycji. Drugi singel „Dog Days Are Over” dobrze radził sobie w Stanach Zjednoczonych, gdzie znalazł się na dwudziestym pierwszym miejscu na liście Hot 100 i zdobył tam status dwukrotnej platynowej płyty. Na dwa następne single wybrano „Rabbit Heart (Raise It Up)” i „Drumming Song”, które tak jak poprzednie były też notowane w Wielkiej Brytanii. Piątym singlem został utwór „You’ve Got the Love”, który zdobył status podwójnej platynowej płyty w Australii. Podczas występu Florence and the Machine na Brit Awards 2010 grupa wykonała wraz z gościnnym udziałem brytyjskiego rapera Dizzee Rascala nową wersję tego singla zatytułowaną „You Got the Dirtee Love”, która zadebiutowała na drugiej pozycji na liście UK Singles Chart. Następnymi singlami były „Cosmic Love” i „Heavy in Your Arms”.
23 sierpnia 2011 roku ukazał się singel „What the Water Gave Me”, który promował drugi album studyjny grupy, "Ceremonials". Album zadebiutował na pierwszym miejscu w Australii, Irlandii, Nowej Zelandii oraz Wielkiej Brytanii. Dobrze radził sobie również w Polsce, gdzie dotarł do drugiego miejsca na liście OLiS oraz zdobył status platynowej płyty. Kolejnymi singlami z płyty były „Shake It Out”, „No Light, No Light”, „Never Let Me Go”, „Spectrum (Say My Name)” oraz „Breaking Down”. 17 kwietnia 2012 roku Florence and the Machine wydali swój drugi album koncertowy zatytułowany "MTV Unplugged", który uzyskał status złotej płyty w Polsce. Również w tym samym roku ukazał się utwór „Breath of Life”, który promował film pt. "Królewna Śnieżka i Łowca" w reżyserii Ruperta Sandersa.
Pozostałe występy.
Poniższe utwory nie zostały wydane na żadnym albumie studyjnym lub singlu Florence and the Machine.

</doc>
<doc id="2738191" url="https://pl.wikipedia.org/wiki?curid=2738191" title="Intel 8048">
Intel 8048



</doc>
<doc id="2738192" url="https://pl.wikipedia.org/wiki?curid=2738192" title="Yohance Marshall">
Yohance Marshall

Yohance Marshall (ur. 22 stycznia 1986 w Diego Martin) – trynidadzko-tobagijski piłkarz występujący na pozycji obrońcy.
Kariera klubowa.
Marshall karierę rozpoczynał w 2005 roku w drużynie South Florida Bulls z amerykańskiej uczelni University of South Florida. W 2009 roku trafił do Los Angeles Galaxy z MLS. W sezonie 2009 grał jednak na wypożyczeniu w Austin Aztex FC z USL First Division. W następnym sezonie również występował w tym zespole, teraz grającym w USSF Division 2 Professional League. We wrześniu 2010 roku wrócił do Los Angeles. W MLS zadebiutował 19 września 2010 roku w wygranym 2:1 pojedynku z DC United. W barwach Los Angeles rozegrał łącznie 2 spotkania.
W 2011 roku Marshall odszedł do Vermont Voltage z USL Premier Development League. Jednak jeszcze w tym samym roku przeniósł się do Rochester Rhinos z USL Pro. Grał tam do końca sezonu 2011, a potem wyjechał do Tajlandii, by grać w zespole tamtejszej ekstraklasy, Chainat FC.
Kariera reprezentacyjna.
W reprezentacji Trynidadu i Tobago Marshall zadebiutował w 2010 roku.

</doc>
<doc id="2738194" url="https://pl.wikipedia.org/wiki?curid=2738194" title="Atala (opowiadanie)">
Atala (opowiadanie)

Atala, czyli Miłość dwojga dzikich na pustyni (fr.: "Atala, ou Les Amours de deux sauvages dans le désert") – opowiadanie francuskiego pisarza François-René de Chateaubrianda opublikowane w 1801 roku, zainspirowane jego podróżą po Stanach Zjednoczonych. Utwór miał wielki wpływ na wczesny romantyzm.
Okoliczności powstania utworu.
Podróż do Stanów Zjednoczonych.
Zachęcony przez teścia swego brata Guillaume-Chrétien Maleherbesa, ministra w rewolucyjnym rządzie francuskim, z początkiem 1791 roku Chateaubriand wyruszył do Ameryki z zamiarem odkrycia północnej drogi do Indii. Podróż na niewielkim żaglowcu trwała około 3 miesięcy. Ameryka początkowo Chateaubrianda rozczarowała powszedniością swych miast i obywateli. Waszyngton, który przyjął osobiście młodego podróżnika, słuchał o jego planach z nieukrywanym zdziwieniem. Chateaubriand wylądował w Baltimore, skąd dotarł do Filadelfii, a dalej na północ do Albany. Stamtąd, zakupiwszy dwa konie i wynająwszy tęgiego Holendra jako przewodnika, wyruszył na podbój dziewiczych puszcz i na spotkanie z dzikimi. Zdaniem badaczy, którzy skrupulatnie wyliczyli z kalendarzem i mapą maksymalny zasięg jego podróży, pisarz mógł w ciągu półrocznego pobytu dotrzeć do Niagary, zobaczyć Wielkie Jeziora, odwiedzić fort Pittsburgh, spędzić kilka tygodni w lasach Ohio i zobaczyć górny bieg Missisipi. Dolny bieg Missisipi i puszcze Kentucky, tak sugestywnie opisane w "Atali", poznał prawdopodobnie z cudzych relacji. Jak jednak zauważył jeden z jego biografów, "w ostatecznym rozrachunku ludzkość więcej zyskała na zmyśleniach Chateaubrianda, niż na jego podróżach".
Wędrując przez amerykańskie puszcze pisarz upajał się ich pierwotną wolnością. Pisał w dzienniku: "Nikt nie okiełzna ani jednego uderzenia mojego serca, nikt nie nałoży więzów na żadną moją myśl. Będę wolny jak natura". Przebywanie sam na sam z naturą szybko go jednak znużyło. Natłok wrażeń domagał się podzielenia nim z innymi. Nadto doszły go wieści o ucieczce i uwięzieniu króla. Swój powrót do Francji uznał za rzecz honoru. Po półrocznym pobycie w Stanach Zjednoczonych wsiadł na statek zdążający do Francji. 2 stycznia 1792 roku wylądował w Hawrze.
Praca nad utworem.
W 1793 roku Chateaubriand znalazł się na emigracji w Anglii. Po ustabilizowaniu się jego sytuacji w Londynie pisarz podjął pracę nad "Szkicem o rewolucjach", który wydał ostatecznie w 1797 roku. Książka, choć przyjęta raczej chłodno, przyniosła młodemu autorowi pewien rozgłos, który otwarł mu wstęp na emigracyjne salony. Powodzenie "Szkicu" skłoniło Chateaubrianda do kontynuowania prac literackich. Zachęcany przez przyjaciela Louis Fontanesa, zajął się przetwarzaniem notatek amerykańskich w epopeję z życia Indian z plemienia Naczezów. Opuszczając w 1798 roku Anglię Fontanes pisał do przyjaciela: "Odkąd się z tobą rozstałem, najdroższa mi i najstalsza myśl zwraca się ku "Naczezom". To co mi z nich czytałeś, zwłaszcza ostatnio, jest zachwycające i nie zatrze się w mej pamięci. Nie ustawaj w pracy, drogi przyjacielu, zarabiaj na sławę. Stać cię na nią". 
Pisarz zamierzał dać w "Naczezach" wzór nowoczesnej epopei chrześcijańskiej, pisanej prozą i rozgrywającej się współcześnie. Miejscem akcji uczynił Luizjanę francuską w okresie panowania Ludwika XIV, tematem – starcie dwóch cywilizacji: indiańskiej i europejskiej, reprezentowanej przez okupujących kraj Francuzów. Bohater utworu René szuka na łonie przyrody i wśród pierwotnych obyczajów plemiennych ukojenia, a znajduje przybranego ojca w starym wodzu Szaktasie, żonę w pięknej Indiance, Celucie i oddanego bez reszty przyjaciela - Utagamiza. Na koniec ginie z ręki zaciętego wroga i rywala, Ondurego. Młodzieńcze dzieło pisarza okazało się ostatecznie nie tyle epopeją, co konglomeratem sprzecznych elementów, związanych z rozgrywającą się wokół pisarza, a w sporej części za jego sprawą - rewolucji literackiej.
Równocześnie, również nie bez wpływu Fontanesa, Chateaubriand podjął pracę nad dziełem apologetycznym "O pięknościach poetyckich i moralnych religii chrześcijańskiej", które w przyszłości miało otrzymać tytuł "Geniusz chrześcijaństwa". W 1800 roku w ślad za Fontanesem, pod przybranym nazwiskiem powrócił do Francji. Zabrał ze sobą dzieło o chrześcijaństwie i dwa fragmenty "Naczezów", opowieść o młodzieńczej miłości Szaktasa (przyszłą "Atalę") i opowieść Renégo o swoim życiu (przyszłego "Renégo") z zamiarem włączenia ich do "Geniuszu chrześcijaństwa". Pełny rękopis epopei złożył w depozycie, który miał odebrać po latach, gdy powrócił do Anglii jako ambasador Francji.
Po powrocie do Paryża Chateaubriand zamierzał wydać książkę o religii, której druk rozpoczął już w Londynie. Za radą Fontanesa wyłączył z niej jednak fragment "Naczezów" i wydał go osobno 3 kwietnia 1801 roku – pod tytułem "Atala, czyli Miłość dwojga dzikich na pustyni". Publikacja "Atali" przyniosła Chateaubriandowi znaczny rozgłos i wywołała gwałtowny spór między zwolennikami klasycyzmu – Morelletem i M. J. Chénierem, a młodymi zwolennikami romantyzmu.
Treść.
Akcja utworu rozgrywa się w XVIII wieku w Luizjanie nad brzegami Missisipi. Podczas polowania na bobry stary Indianin Szaktas opowiada młodemu Francuzowi Renému, którego nieszczęścia wygnały z ojczyzny, historię swej młodzieńczej miłości. Wzięty do niewoli przez nieprzyjacielskie plemię został uwolniony przez młodą Indiankę Atalę. Atala uciekła wraz z Szaktasem do puszczy. Przez miesiąc zbiegowie wymykali się pogoni. W trakcie ucieczki Szaktas odkrył, że jego wybawicielka i ukochana jest chrześcijanką. Wyczerpani pościgiem oboje dotarli do wioski skupionej wokół pustelni ojca Aubry. Atala zakochała się w Szaktasie. Ponieważ jednak jej matka przed śmiercią ofiarowała ją Bogu, ażeby nie ulec miłości, zrozpaczona dziewczyna spożyła truciznę. Umarła jak prawdziwa chrześcijanka, uzyskawszy przed śmiercią od Szaktasa obietnicę, że się nawróci. Ojciec Aubry nie zdążył jej uprzedzić, że śluby matki nie wiążą dziecka. W epilogu autor opowiada o męczeństwie ojca Aubry i o powrocie Szaktasa, już chrześcijanina, po prochy misjonarza i ukochanej.
Charakterystyka utworu.
Egzotyczne tło Chateaubriand po części zawdzięczał własnym doświadczeniom, po części tradycji literackiej. Wcześniejszy o pokolenie Bernardin de Saint-Pierre wprowadził do literatury francuskiej "Pawłem i Wirginią" podzwrotnikowy krajobraz, i pisarz poszedł tą drogą. Sielankowi Indianie Chateaubrianda (co jeszcze wyraźniej widać w "Naczezach") nie są szczególnie podobni do tych, których pisarz spotkał nad brzegami Missisipi, wywodzą się w prostej linii z mitu "szlachetnego dzikusa". Kulturowy topos zatriumfował nad bystrym skądinąd obserwatorem. Perypetie bohaterów zaczerpnięte zostały z sentymentalnych romansów współczesnych autorowi. Jednocześnie "Atala" przynosi szereg znaczących zmian: nie tylko fascynację amerykańskim kontynentem i Indianami, którzy poczynając od Jamesa Fenimore’a Coopera zostali sportretowani w dziesiątkach powieści i filmów, ale i głęboką fascynację współczesnej cywilizacji kulturą pierwotną. 
Równie istotny jest wpływ "Atali" na kwestie formalne. Wprowadzony do literatury przez Jana Jakuba Rousseau świat przyrody i jego głęboki związek ze światem ludzkich uczuć, został przezeń w prozie zaledwie zasygnalizowany. Rousseau, jakkolwiek bardzo wrażliwy na piękno przyrody, nie potrafił go oddać w opisie. Jego krajobrazy są "cudne", "rozkoszne" lub "ponure", to znaczy raczej poinformowaniem czytelnika o odniesionym wrażeniu, niż zasugerowaniem mu tego wrażenia. Chateaubriand w "Atali" pokonuje tą trudność, nadając opisowi przyrody plastyczność, odmiennie jednak od Bernardina de Saint-Pierre nie przez naiwne nagromadzenie szczegółów i porównań, ale przez eliminację, umiejętny wybór wsparty celnym określeniem i przenośnią. Wprowadza do prozy epitet i metaforę, środki poetyckie od dawna (przynajmniej we francuskiej prozie) nieobecne. Słowo staje się u niego muzyką, barwą, wonią, co kazało Saint-Beuve’owi pisać o "azjatyckości" stylu Chateaubrianda. Z tego stylu wywodzi się prawie cały francuski romantyzm.

</doc>
<doc id="2738199" url="https://pl.wikipedia.org/wiki?curid=2738199" title="Randi Patterson">
Randi Patterson

Randi Luther Pereira-Patterson (ur. 16 sierpnia 1985 w Hackensack) – trynidadzko-tobagijski piłkarz występujący na pozycji napastnika.
Kariera klubowa.
Patterson karierę rozpoczynał w 2004 roku w drużynie UNC Greensboro Spartans z amerykańskiej uczelni University of North Carolina at Greensboro. W 2006 roku trafił do zespołu Carolina Dynamo z USL Premier Development League. Spędził tam jeden sezon, a potem przeszedł do New York Red Bulls z MLS. Jego graczem również był przez jeden sezon, jednak w tym czasie nie rozegrał tam żadnego spotkania.
W 2008 roku Patterson odszedł do Charleston Battery z USL First Division. Tam z kolei występował przez dwa sezony. Sezon 2010 spędził w USSF Division 2 Professional League, grając w zespołach Crystal Palace Baltimore oraz Austin Aztex FC.
Kariera reprezentacyjna.
W reprezentacji Trynidadu i Tobago Patterson zadebiutował 19 marca 2008 roku w wygranym 1:0 towarzyskim meczu z Salwadorem. W drużynie narodowej rozegrał łącznie 2 spotkania, oba w 2008 roku.

</doc>
<doc id="2738201" url="https://pl.wikipedia.org/wiki?curid=2738201" title="Max Weiler">
Max Weiler

Max Weiler (ur. 25 września 1900 w Winterthurze, zm. 1 września 1969 w Zurychu) – piłkarz szwajcarski grający na pozycji obrońcy. W reprezentacji Szwajcarii rozegrał 39 meczów i strzelił 2 gole.
Kariera klubowa.
Swoją karierę piłkarską Weiler rozpoczął w klubie SC Veltheim. Zadebiutował w nim w 1922 roku i grał w nim do 1925 roku. W 1925 roku przeszedł do Grasshoppers Zurych i jego zawodnikiem był do końca swojej kariery, czyli do 1937 roku. W latach 1927, 1928, 1931 i 1937 wywalczył z nim mistrzostwo kraju. Z kolei w latach 1926, 1927, 1932, 1934 i 1937 zdobył z Grasshoppers Puchary Szwajcarii.
Kariera reprezentacyjna.
W reprezentacji Szwajcarii Weiler zadebiutował 14 grudnia 1924 roku w zremisowanym 1:1 towarzyskim meczu z Niemcami, rozegranym w Stuttgarcie. W 1928 roku reprezentował Szwajcarię na igrzyskach olimpijskich w Amsterdamie. W 1934 roku został powołany do kadry na mistrzostwa świata we Włoszech. Na nich był rezerwowym i nie rozegrał żadnego spotkania. Od 1924 do 1936 roku rozegrał w kadrze narodowej 39 meczów i strzelił 2 gole.

</doc>
<doc id="2738206" url="https://pl.wikipedia.org/wiki?curid=2738206" title="Jessica Fox">
Jessica Fox

Jessica Fox (ur. 11 czerwca 1994 r. w Marsylii) – australijska kajakarka górska, złota, srebrna i dwukrotna brązowa medalistka igrzysk olimpijskich, jedenastokrotna mistrzyni świata.
Życiorys.
Urodziła się we Francji. Jej rodzice również startowali w tej dyscyplinie sportu – ojciec, Richard, reprezentował Wielką Brytanię i był olimpijczykiem w Barcelonie (1992) oraz wielokrotnym mistrzem świata. Matka, Myriam, w barwach Francji zdobyła brąz na igrzyskach w Atlancie (1996), a aktualnie jest trenerem córki.
Igrzyska olimpijskie.
W 2012 roku na igrzyskach olimpijskich w Londynie zdobyła srebrny medal w kajakowej jedynce, przegrywając w finale jedynie z Francuzką Émilie Fer. Cztery lata później w Rio de Janeiro zdobyła brązowy medal.. Podczas igrzysk olimpijskich w Tokio zdobyła złoty medal w pierwszy raz rozgrywanej na igrzyskach konkurencji slalomu C-1 kobiet oraz brązowy medal w konkurencji K-1.

</doc>
<doc id="2738207" url="https://pl.wikipedia.org/wiki?curid=2738207" title="Carlos Luis de Ribera y Fieve">
Carlos Luis de Ribera y Fieve

Carlos Luis de Ribera y Fieve – hiszpański malarz, syn neoklasyka Juana Antonia Ribera.
Jego ojciec był nadwornym malarzem Karola IV i Marii Ludwiki. Rodzina cieszyła się względami para królewskiej, która została rodzicami chrzestnymi Carlosa Luisa. Studiował w Królewskiej Akademii Sztuk Pięknych św. Ferdynanda w Madrycie. Mając 15 lat zdobył pierwszą nagrodę akademii za obraz "Vasco Núnez de Balboa". Studiował również w Rzymie i w Paryżu, gdzie poznał Paula Delaroche.
W 1835 r. został profesorem Akademii Św. Ferdynanda. Od 1846 r. był nadwornym malarzem Izabeli II. Malował obrazy o tematyce historycznej ("Don Rodrigo Calderón camino del cadalso", "La Toma de Granada por los Reyes Católicos") i religijnej ("La conversión de San Pablo", "La Asunción de la Virgen") oraz portrety. Pracował przy dekoracji wnętrz "Palacio de las Cortes" oraz Królewskiej Bazyliki San Francisco el Grande.

</doc>
<doc id="2738210" url="https://pl.wikipedia.org/wiki?curid=2738210" title="Walter Weiler">
Walter Weiler

Walter Weiler (ur. 4 grudnia 1903 w Winterthurze, zm. 4 maja 1945) – szwajcarski piłkarz grający na pozycji obrońcy. W reprezentacji Szwajcarii rozegrał 25 meczów i strzelił 4 gole.
Kariera klubowa.
Swoją karierę piłkarską Weiler spędził w klubie Grasshoppers Zurych. Zadebiutował w nim w 1926 roku, a swoją karierę zakończył w 1944 roku. Wraz z Grasshoppers wywalczył siedem tytułów mistrza Szwajcarii w latach 1927, 1928, 1931, 1937, 1939, 1942 i 1943. Zdobył też dziewięć Pucharów Szwajcarii w latach 1927, 1932, 1934, 1937, 1938, 1940, 1941, 1942 i 1943.
Kariera reprezentacyjna.
W reprezentacji Szwajcarii Weiler zadebiutował 10 października 1926 roku w przegranym 1:7 towarzyskim meczu z Austrią, rozegranym w Wiedniu. W 1934 roku został powołany do kadry na mistrzostwa świata we Włoszech. Na nich był rozegrał dwa spotkania: w 1/8 finału z Holandią (3:2) i ćwierćfinałowe z Czechosłowacją (2:3). Od 1926 do 1942 roku rozegrał w kadrze narodowej 25 meczów i strzelił 4 gole.

</doc>
<doc id="2738211" url="https://pl.wikipedia.org/wiki?curid=2738211" title="Okręty podwodne typu O-11">
Okręty podwodne typu O-11

Okręty podwodne typu O-11 – amerykański typ okrętów podwodnych projektu stoczni Lake Torpedo Boat. Okręty zbudowane przez stocznię California Shipbuilding oraz zakład Simona Lake'a Lake Torpedo Boat, były typowymi dla konstrukcji tej ostatniej jednostkami dwukadłubowymi, ze sterami głębokości umieszczonymi w śródokręciu oraz szerokimi rufami. Jednostki te zostały wycofane ze służby w roku 1930.

</doc>
<doc id="2738212" url="https://pl.wikipedia.org/wiki?curid=2738212" title="Willy Jäggi">
Willy Jäggi

Willy Jäggi (ur. 28 lipca 1906 w Solurze, zm. 1 lutego 1968) – szwajcarski piłkarz grający na pozycji napastnika. W reprezentacji Szwajcarii rozegrał 21 meczów i strzelił 13 goli.
Kariera klubowa.
Swoją karierę piłkarską Jäggi rozpoczął w klubie FC Solothurn. Grał w nim w sezonie 1926/1927. Następnie w 1927 roku odszedł do Servette FC. W 1928 roku zdobył z tym klubem Puchar Szwajcarii. W latach 1929-1931 występował w FC La Chaux-de-Fonds, a w latach 1931-1933 był zawodnikiem klubu Urania Genève Sport.
W 1933 roku Jäggi przeszedł do Lausanne Sports i występował w nim do końca sezonu 1938/1939. W sezonach 1934/1935 i 1935/1936 wywalczył z nim dwa tytuły mistrza Szwajcarii. W 1935 i 1939 roku zdobył z Lausanne Sports dwa krajowe puchary. W sezonie 1939/1940 grał w FC Biel-Bienne, w którym zakończył swoją karierę.
Kariera reprezentacyjna.
W reprezentacji Szwajcarii Jäggi zadebiutował 17 kwietnia 1927 roku w przegranym 0:1 towarzyskim meczu z Hiszpanią, rozegranym w Santanderze. W 1928 roku reprezentował Szwajcarię na igrzyskach olimpijskich w Amsterdamie. W 1934 roku został powołany do kadry na mistrzostwa świata we Włoszech. Na nich rozegrał jedno spotkanie - ćwierćfinałowe z Czechosłowacją (2:3), w którym strzelił gola. Od 1927 do 1935 roku rozegrał w kadrze narodowej 27 meczów i strzelił 13 goli.

</doc>
<doc id="2738218" url="https://pl.wikipedia.org/wiki?curid=2738218" title="Babycall">
Babycall

Babycall – norwesko-szwedzko-niemiecki thriller z 2011 roku w reżyserii Pål Sletaune. Polska premiera odbyła się 18 maja 2012 roku.
Fabuła.
Anna, samotna matka ośmioletniego Andersa, przeprowadza się do nowego mieszkania. Oboje objęci są programem ochrony świadków i ich nowy adres jest tajemnicą. Kobieta ma nadzieję, że na ich ślad nie trafi ojciec chłopca, który swoim brutalnym zachowaniem wielokrotnie udowadniał, że jest zagrożeniem dla niej i ich dziecka.

</doc>
<doc id="2738219" url="https://pl.wikipedia.org/wiki?curid=2738219" title="Frank Séchehaye">
Frank Séchehaye

Frank Séchehaye (ur. 3 listopada 1907 w Genewie, zm. 13 lutego 1982 w Lozannie) – szwajcarski piłkarz grający na pozycji bramkarza. W reprezentacji Szwajcarii rozegrał 37 meczów.
Kariera klubowa.
Swoją karierę piłkarską Séchehaye rozpoczął w klubie Étoile Carouge FC. Zadebiutował w nim w sezonie 1923/1924. Następnie w 1929 roku odszedł do francuskiego Club Français. W 1931 roku zdobył z nim Puchar Francji.
W 1931 roku Séchehaye wrócił do Szwajcarii i został zawodnikiem Servette FC. W sezonach 1932/1933 i 1933/1934 dwukrotnie z rzędu wywalczył z nim mistrzostwo Szwajcarii. W 1934 roku przeszedł do Lausanne Sports i występował w nim do końca swojej kariery, czyli do końca sezonu 1935/1936. W sezonach 1934/1935 i 1935/1936 wywalczył z nim dwa tytuły mistrza Szwajcarii. W 1935 zdobył też Puchar Szwajcarii.
Kariera reprezentacyjna.
W reprezentacji Szwajcarii Séchehaye zadebiutował 17 kwietnia 1927 roku w przegranym 0:1 towarzyskim meczu z Hiszpanią, rozegranym w Santanderzeze. W 1928 roku reprezentował Szwajcarię na igrzyskach olimpijskich w Amsterdamie. W 1934 roku został powołany do kadry na mistrzostwa świata we Włoszech. Na nich rozegrał dwa spotkania: w 1/8 finału z Holandią (3:2) i ćwierćfinałowe z Czechosłowacją (2:3). Od 1927 do 1935 roku rozegrał w kadrze narodowej 37 meczów.
Kariera trenerska.
Po zakończeniu kariery piłkarskiej Séchehaye został trenerem. Prowadził takie kluby jak: Forward Morges, Lausanne Sports, Servette FC, FC Sion i ponownie Lausanne Sports. W 1962 roku zdobył z Lausanne Sports Puchar Szwajcarii.

</doc>
<doc id="2738222" url="https://pl.wikipedia.org/wiki?curid=2738222" title="Mleczaj przydymiony">
Mleczaj przydymiony

Mleczaj przydymiony ("Lactarius lignyotus" Fr.) – gatunek grzybów z rodziny gołąbkowatych ("Russulaceae"). Według Index Fungorum takson niepewny. 
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Niektóre synonimy naukowe: 
Nazwę polską podali Barbara Gumińska i Władysław Wojewoda w 1983 r. 
Morfologia.
Średnica 3–11 cm, za młodu łukowaty z podwiniętym brzegiem i o wklęśniętym środku, potem staje się lejkowaty z małym garbem. Skórka gładka, sucha, pilśniowata, często prążkowana (szczególnie u starszych okazów). Kolor ciemnobrązowy lub brązowoczarny.
Dość gęste, z długim ząbkiem i zbiegające na trzon. Są białe i mają bardzo charakterystyczną cechę: na trzonie zmieniają barwę na brązową.
Wysokość 4–10 cm, szerokość 0,5–1,2 cm. Jest gruby, walcowaty, w kolorze od sepiowobrązowego do ciemnobrązowego. Bardzo charakterystyczną cechą jest występowanie w górnej części trzonu żłobków w kolorze trzonu. Żłobki te stanowią przejście do białych blaszek.
Biały i wydzielający mlecznobiały sok, który po uszkodzeniu zmienia kolor dość wolno na różowy. Ma orzechowy smak i przyjemny zapach.
U młodych owocników wypływa obficie, u starszych słabo. Jest białe i nieco wodniste, na powietrzu po kilku minutach zmienia barwę na kolor od jasnoróżowego do łososiowego. W smaku jest łagodne, ale pozostawia gorzkawy posmak.
Wysyp zarodników jasno-ochrowy. Zarodniki niemal kuliste, o rozmiarach 9 × 10 μm. Na powierzchni posiadają brodawki połączone regularną siateczką. Podstawki mają rozmiar 45–55 × 10–11 μm. cystydy są mniej więcej równogrube i imają rozmiar 43–55 × 5–10 μm. Występują głównie na ostrzu blaszek. 
Występowanie i siedlisko.
Występuje w Ameryce Północnej, Środkowej, Europie i Azji. 
Rośnie na ziemi, w lasach iglastych, głównie górskich, pod świerkami, często wśród mchów. W Polsce jest rzadki.
Znaczenie.
Grzyb mikoryzowy. Jest niejadalny, nienadający się do spożycia z powodu gorzkiego smaku. Na Ukrainie jednak uważany jest za grzyb jadalny (po odpowiednim przyrządzeniu).
Gatunki podobne.
Najbardziej podobny i występujący w takich samych siedliskach jest mleczaj ciemny ("Lactarius picinus)". Najbardziej charakterystyczną cechą, po której można go odróżnić są blaszki, które u mleczaja przydymionego zbiegają po trzonie, przy czym na trzonie wyraźnie zmieniają kolor na brązowy. Ponadto u starszych okazów mleczaja przydymionego kapelusz jest promieniście pomarszczony. U mleczaja jelonka ("Lactarius fuliginosus") kapelusz ma zaokrąglony szczyt, a uciśnięty miąższ szybko różowieje.

</doc>
<doc id="2738224" url="https://pl.wikipedia.org/wiki?curid=2738224" title="Heini Müller">
Heini Müller

Heini Müller (ur. 4 czerwca 1889 - zm. 18 sierpnia 1968) – piłkarz szwajcarski grający na pozycji bramkarza.
Kariera piłkarska.
W swojej karierze piłkarskiej Müller rozegrał 8 meczów w barwach Interu Mediolan w latach 1909-1910.

</doc>
<doc id="2738225" url="https://pl.wikipedia.org/wiki?curid=2738225" title="Lactarius lignyotus">
Lactarius lignyotus



</doc>
<doc id="2738229" url="https://pl.wikipedia.org/wiki?curid=2738229" title="Roger Cañas">
Roger Cañas

Roger Cañas Henao (ur. 27 marca 1990 w Medellín) – kolumbijski piłkarz występujący na pozycji pomocnika.
Kariera.
Cañas jest wychowankiem Independiente Medellín, w którym zadebiutował jako senior i zdobył mistrzostwo Kolumbii w sezonie 2009. W 2010 roku przeszedł do łotewskiego Tranzitu, a następnie do rosyjskiego Sibiru Nowosybirsk. Został wypożyczony w 2011 roku do Jagiellonii Białystok, jednakże nie rozegrał żadnego spotkania w Ekstraklasie. Od 2012 roku grał w kazachskim Szachtiorze Karaganda. 12 grudnia 2013 podpisał kontrakt z ukraińskim Metałurhiem Donieck. Jednak po rozegranych kilku grach towarzyskich badanie medyczne wykazało, że piłkarz posiada tylko jedną nerkę i 1 lutego 2014 kontrakt został anulowany. Piłkarz powrócił do Kazachstanu, gdzie zasilił skład FK Astana.

</doc>
<doc id="2738233" url="https://pl.wikipedia.org/wiki?curid=2738233" title="Teofan (Protasiewicz)">
Teofan (Protasiewicz)

Teofan, imię świeckie Teodozy Protasiewicz (ur. 11 listopada 1896 w Orańczycach, zm. 5 sierpnia 1944 w Warszawie) – polski duchowny prawosławny, archimandryta, przewodniczący konsystorza diecezji warszawsko-chełmskiej w okresie międzywojennym.
Życiorys.
Urodził się 11 listopada 1896 w Orańczycach, w rodzinie Mikołaja i Heleny z Zienkowiczów. Ukończył gimnazjum w Wilnie (1914), wydział prawa Uniwersytetu w Petersburgu (1918) i Studia Teologiczne Prawosławne Uniwersytetu Warszawskiego (1927). W latach 20. i 30. XX wieku był przewodniczącym konsystorza prawosławnej diecezji warszawsko-chełmskiej i zaliczał się do najważniejszych współpracowników metropolity warszawskiego i całej Polski Dionizego. Organizował w Warszawie prawosławne liceum teologiczne i internat dla studentów wyznania prawosławnego, którym przez pewien czas kierował. Był też kierownikiem duchowym warszawskiego Bractwa Teologów Prawosławnych, posiadał godność protoprezbitera. Wieczyste śluby mnisze złożył w Ławrze Poczajowskiej 23 października 1933, przyjmując imię Teofan. Następnego dnia otrzymał godność archimandryty.
Pełnił funkcję proboszcza parafii św. Jana Klimaka w Warszawie. W czasie II wojny światowej metropolita Dionizy kilkakrotnie wysuwał jego kandydaturę do nominacji biskupiej. Był jednak przegłosowywany przez innych członków Synodu, biskupów Hilariona i Palladiusza, Ukraińców z pochodzenia, którzy nie życzyli sobie mianowania biskupa innej narodowości niż ukraińska.
W czasie rzezi Woli został zamordowany przez hitlerowców razem z całym duchowieństwem parafii św. Jana Klimaka i dziećmi z parafialnego sierocińca 5 sierpnia 1944. Pochowany na cmentarzu prawosławnym na warszawskiej Woli (sektor 2-11-8).
Autor monografii poświęconej Ławrze Poczajowskiej i przechowywanym w niej obiektom kultu, wydanej w Warszawie w 1930.

</doc>
<doc id="2738234" url="https://pl.wikipedia.org/wiki?curid=2738234" title="Moje tak zwane życie">
Moje tak zwane życie

Moje tak zwane życie (ang. "My So-Called Life", 1994-1995) – amerykański serial młodzieżowy stworzony przez Winniego Holzmana. Wyprodukowany przez The Bedford Falls Company i ABC Productions.
Światowa premiera serialu miała miejsce 25 sierpnia 1994 roku na antenie ABC. Ostatni odcinek serialu został wyemitowany 26 stycznia 1995 roku.
Opis fabuły.
Serial opowiada o piętnastoletniej dziewczynie imieniem Angela, zbuntowanej nastolatce, rozerwanej między rzeczywistością a światem marzeń.

</doc>
<doc id="2738235" url="https://pl.wikipedia.org/wiki?curid=2738235" title="Pseudocrenilabrini">
Pseudocrenilabrini



</doc>
<doc id="2738242" url="https://pl.wikipedia.org/wiki?curid=2738242" title="Ilja Policynski">
Ilja Policynski

Ilja Aleksandrowicz Policynski, ros. Илья Александрович Полицинский (ur. 12 grudnia 1972 w Ufie) – rosyjski hokeista.
Jego ojciec Aleksandr (ur. 1942) a także synowie Aleksandr (ur. 1998) i Daniła (ur. 2002) także zostali hokeistami.
Kariera zawodnicza.
Wychowanek szkoły SDJuSzOR klubu Saławat Jułajew Ufa. Następnie przeniósł się do Białoruskiej SRR i grał w zespole z Grodna. Grał głównie w klubach białoruskich. Ponadto występował w lidze polskiej: w sezonie 1996/1997 w barwach STS Sanok, w sezonie 1997/1998 w TTS Tychy, w sezonie 1998/1999 w barwach TTH Toruń.
Karierę wyczynową zakończył w 2009. W 2012 rozpoczął występy w Amatorskiej Hokejowej Lidze Republiki Baszkirii.
Kariera trenerska.
Po zakończeniu kariery zawodniczej rozpoczął pracę trenera. Pracował z grupami młodzieżowymi w Homlu w 2012.

</doc>
<doc id="2738244" url="https://pl.wikipedia.org/wiki?curid=2738244" title="Marcin Húska">
Marcin Húska

Marcin Húska, zwany Loquis (cz. "Martin Húska", zm. 21 sierpnia 1421 w Roudnicy) – czeski duchowny i teolog husycki, jeden z liderów taborytów, a następnie pikardów. 
Życiorys.
Pochodził z Moraw. Przed przystąpieniem do ruchu husyckiego należał do duchowieństwa diecezji ołomunieckiej. Mimo młodego wieku był wybitnym kaznodzieją i oratorem, obrońcą nauk radykalnego skrzydła husytów w sporze z utrakwistami. Należał do pierwszych duchownych husyckich osiadłych w Taborze po opuszczeniu Pragi. Uczestniczył w organizacji Kościoła taboryckiego. We wrześniu 1420 roku ordynował na seniora taborytów, Mikołaja z Pelhřimova. 
Podczas pobytu w Taborze jego radykalne poglądy religijne jeszcze bardziej się pogłębiły. Pod koniec 1420 roku stanął na czele stronnictwa czeskich pikardów. Ogłosił naukę przeczącą rzeczywistej obecności Chrystusa w Eucharystii. Odwołując się do racjonalistycznej argumentacji, wierzył, że fizycznie ciało Zbawiciela znajduje się tylko w Niebie. Przyjął ponadto pogląd, że konsekrowanego chleba i wina nie powinno się przyjmować na klęczkach, ale w sposób mniej formalny, w większej ilości i niesakramentalnie podczas spotkania wiernych, które przypominało uroczysty wspólny posiłek, a nie ceremonię liturgiczną.
Na początku 1421 roku poróżnił się w kwestiach doktrynalnych z Mikołajem z Pelhřimova. Został aresztowany. Po wyrzeczeniu się swoich nauk został zwolniony. Następnie uciekł z Czech i udał się na Morawy, gdzie powrócił do głoszenia swojej nauki. Zorganizował nową gminę pikardów. Został uznany przez utrakwistów i taborytów heretykiem. Na wiosnę 1421 roku hetman Jan Žižka zorganizował przeciwko jego stronnikom krucjatę. 
W lecie 1421 roku Marcin Húska został ponownie uwięziony. Postawiony przed sądem miejskim w Pradze został skazany na śmierć przez spalenie na stosie. Zginął podczas publicznej egzekucji wraz z Prokopem Jednookim w Roudnicy nad Łabą.

</doc>
<doc id="2738249" url="https://pl.wikipedia.org/wiki?curid=2738249" title="Marcel Uderzo">
Marcel Uderzo

Marcel Uderzo (ur. 20 grudnia 1933, zm. 24 stycznia 2021 w Evreux) – francuski autor komiksów pochodzenia włoskiego. Brat Alberta Uderzo, współtwórcy Asteriksa.

</doc>
<doc id="2738253" url="https://pl.wikipedia.org/wiki?curid=2738253" title="Tyler Hemming">
Tyler Hemming

Tyler Hemming (ur. 9 maja 1985 w London) – kanadyjski piłkarz występujący na pozycji pomocnika. Zawodnik klubu Forest City London.
Kariera klubowa.
Hemming karierę rozpoczynał w 2003 roku w drużynie Hartwick Hawks z amerykańskiej uczelni Hartwick College. Grał tam do 2006 roku. W międzyczasie, w latach 2005-2006 występował w zespole Ottawa Fury z USL Premier Development League. W 2007 roku trafił do Toronto FC z MLS. Zadebiutował tam 5 października 2007 roku w wygranym 2:1 pojedynku z New England Revolution. W barwach Toronto zagrał łącznie 7 razy.
W trakcie sezonu 2008 Hemming odszedł do fińskiego klubu Tampere United. W Veikkauliidze pierwszy mecz zaliczył 13 września 2008 roku przeciwko FC KooTeePee (3:1). Do końca sezonu 2008 dla Tampere rozegrał 4 spotkania. W 2009 roku odszedł do amerykańskiego Charleston Battery z USL First Division. Spędził tam sezon 2009. W następnym grał w zespołach USSF Division 2 Professional League, Montrealu Impact oraz Austin Aztex FC.
W 2011 roku Hemming został graczem klubu Forest City London z USL Premier Development League.
Kariera reprezentacyjna.
W reprezentacji Kanady Hemming zadebiutował 30 maja 2009 roku w wygranym 1:0 towarzyskim meczu z Cyprem.

</doc>
<doc id="2738254" url="https://pl.wikipedia.org/wiki?curid=2738254" title="Amauri Valle">
Amauri Valle



</doc>
<doc id="2738257" url="https://pl.wikipedia.org/wiki?curid=2738257" title="Ri Sol Dżu">
Ri Sol Dżu



</doc>
<doc id="2738260" url="https://pl.wikipedia.org/wiki?curid=2738260" title="Phantasmagoria">
Phantasmagoria

Phantasmagoria – interaktywna gra przygodowa typu wskaż i kliknij, przedstawiona w formie horroru, stworzona przez Sierra Entertainment na komputery PC oraz Sega Saturn. Gra została zaprojektowana przez Robertę Williams i wydana 31 lipca 1995 roku.
W 1997 roku został wydany sequel pod tytułem: "".
Produkcja.
"Phantasmagoria" jest pierwszą grą, w której wykorzystano żywych aktorów jako awatary. Gra została wydana na siedmiu płytach CD aby pomieścić ogromną ilość materiału wideo stworzonego w trakcie procesu produkcji. Niektóre dane były powtarzane na każdej płycie CD aby uniknąć częstej zmiany płyt przez gracza.
Fabuła.
Fabuła obraca się wokół pisarki Adrienne Delaney i jej męża Donalda Gordona, którzy właśnie kupili dworek byłego słynnego XIX-wiecznego magika Zoltana Carnovascha, praktykującego czarną magię. Ów iluzjonista "Carno", nieznany parze małżonków, podczas swoich praktyk wezwał złego demona, który go posiadł, zmuszając do zamordowania swoich pięciu żon. Zaraz po przeprowadzce Adrienne zaczyna miewać koszmary i podczas poszukiwań przyczyn nieświadomie uwalnia tego demona, który wchodzi w ciało jej męża.
Odbiór.
"Phantasmagoria" spotkała się z mieszanymi ocenami krytyków: agregator GameRankings przyznał jej średnią ocenę 59,17% zaś w serwisie GameSpot gra uzyskała 6/10 pkt. Z drugiej strony recenzent czasopisma „Computer Gaming World” pochwalił grę przyznając jej 4,5 punktów w skali 5 możliwych. Gra została zakazana w Australii oraz u części wydawców w Stanach Zjednoczonych ponieważ zawiera epizody brutalności oraz sceny erotyczne, w tym gwałt.

</doc>
<doc id="2738263" url="https://pl.wikipedia.org/wiki?curid=2738263" title="North Carolina FC">
North Carolina FC

Carolina RailHawks – amerykański klub piłkarski z siedzibą w mieście Cary z Karolinie Północnej. Założony w 2006 roku, w sezonach 2007-2009 uczestniczył w rozgrywkach USL First Division, w sezonie 2010 w USSF Division 2 Professional League, a od sezonu 2011 w NASL. Drużyna rozgrywa swoje mecze na stadionie WakeMed Soccer Park. Jej barwy to pomarańczowy, biały i niebieski.

</doc>
<doc id="2738264" url="https://pl.wikipedia.org/wiki?curid=2738264" title="Tufton Hall">
Tufton Hall

Tufton Hall – najwyższy wodospad Grenady. Znajduje się na terenie parafii Saint Mark.

</doc>
<doc id="2738265" url="https://pl.wikipedia.org/wiki?curid=2738265" title="Wasilij Kozłow">
Wasilij Kozłow

Wasilij Iwanowicz Kozłow, ros. Василий Иванович Козлов (ur. 19 kwietnia 1901 r. we wsi Podobrijewo w guberni riazańskiej, zm. ?) – radziecki wojskowy (major), komendant policji obozowej w jednym z niemieckich obozów jenieckich dla czerwonoarmistów podczas II wojny światowej,
Ukończył szkołę podstawową. W 1920 r. został zmobilizowany do Armii Czerwonej. W 1923 r. ukończył 5 dowódcze kursy piechoty w Kijowie. Służył w różnych oddziałach wojskowych. W 1940 r. ukończył kursy „Wystrieł” przy Akademii Sztabu Generalnego Armii Czerwonej. Po ataku wojsk niemieckich na ZSRR 22 czerwca 1941 r., w stopniu majora pełnił funkcję zastępcy dowódcy 25 Pułku Strzelców Górskich 44 Dywizji Strzelców Górskich. Pod koniec lipca tego roku dostał się do niewoli niemieckiej. Podczas przesłuchań w oddziale wywiadowczym 17 Armii Wehrmachtu ujawnił Niemcom wiele informacji o działaniach Armii Czerwonej. Przebywał w różnych obozach jenieckich. W początkowym okresie niewoli pełnił funkcję komendanta policji obozowej w jednym z obozów na okupowanych obszarach ZSRR. Był autorem broszury propagandowej dotyczącej życia w sowieckich kołchozach. Po wyzwoleniu z niewoli pod koniec wojny został deportowany do ZSRR, gdzie po procesie skazano go w 1946 r. na karę 10 lat łagrów. Dalsze jego losy są nieznane.
Linki zewnętrzne.
Biografia mjr. Wasilija I. Kozłowa (jęz. rosyjski)

</doc>
<doc id="2738267" url="https://pl.wikipedia.org/wiki?curid=2738267" title="Proszek gaśniczy">
Proszek gaśniczy



</doc>
<doc id="2738270" url="https://pl.wikipedia.org/wiki?curid=2738270" title="Środki pianotwórcze">
Środki pianotwórcze



</doc>
<doc id="2738271" url="https://pl.wikipedia.org/wiki?curid=2738271" title="Jungfraubahn">
Jungfraubahn

Jungfraubahn – wąskotorowa kolej zębata w Szwajcarii, będąca najwyżej w Europie położoną linią kolejową, łącząca stację Kleine Scheidegg z przełęczą Jungfraujoch. Górna stacja linii znajduje się na wysokości 3454 m n.p.m. Znaczna część trasy znajduje się w tunelu wykutym w masywie gór Eiger, Mönch i Jungfrau. Czas przejazdu linią wynosi 50 minut, a pokonywane spadki dochodzą do 250 promili. W 2015 linią przewieziono 1.007 tysięcy pasażerów.
Historia.
Pierwsze projekty linii kolejowej, biegnącej w kierunku szczytu Jungfrau, pojawiły się w latach 1869 (kolej pneumatyczna) oraz 1889 (dwa niezależne projekty, z których jeden przewidywał budowę kolei zębatej, a drugi – czterech podwieszonych kolei linowych). W 1891 udzielono koncesji na budowę kolei zębatej, która jednak nie doszła do skutku.
Ostateczna koncepcja przebiegu trasy pochodzi z sierpnia 1893, a jej autorem był Adolf Guyer-Zeller (koncepcja ta powstała w jego głowie w nocy z 27 na 28 sierpnia). Tym razem trudności formalne zostały pokonane: 21 grudnia 1894 uzyskano koncesję na budowę linii o szerokości 1000 mm, a 27 lipca 1896 uzyskano pozwolenie na budowę. W konstrukcji linii zastosowano szyny zębate systemu Struba, będącego kompilacją systemów zębatych Riggenbacha i Abta.
Pierwszy odcinek linii – z Kleine Scheidegg do Eigergletscher (2320 m n.p.m.) został otwarty w 1898. W kwietniu 1899 dotarto do prowizorycznej stacji "Rotstock". Z uwagi na trudności terenowe, tempo pracy przy budowie linii znacznie spadło. Niemniej jednak 28 czerwca 1903 otwarto odcinek do Eigerwand (2865 m n.p.m.), a w 1905 budowniczowie dotarli do stacji "Eismeer" (3160 m n.p.m.). 21 lutego 1912 o 5:35 przebito ostatnią skałę w tunelu pod Jungfrau, dzięki czemu 1 sierpnia 1912 – po 16 latach budowy – otwarty został odcinek długości 3,6 km do stacji Jungfraujoch na wysokości 3454 m n.p.m. Pierwotnie planowano zakończyć linię pod szczytem, ostatecznie jednak stacja końcowa została zbudowana pod przełęczą. Cała trasa liczyła sobie 9,3 km, a koszty jej budowy, szacowane pierwotnie na 8 milionów franków szwajcarskich, zamknęły się ostatecznie kwotą 16 milionów franków. 
Dla powstającej linii w roku 1895 zamówiono dwie pierwsze lokomotywy elektryczne serii "He 2/2". Posiadały one napęd adhezyjno-zębatkowy (ponieważ tylko odcinek "Eismeer" – "Jungfraujoch" oraz krótki odcinek przed stacją końcową posiadał listwę zębatą), masę 13 ton oraz moc 240 KM zapewniającą poruszanie się z maksymalną prędkością 8,3 km/h. Zasilane były one napięciem trójfazowym 500 V o częstotliwości 40 Hz, podniesionym następnie do 700 V. W 1964 lokomotywy te wycofano z eksploatacji ze względu na kolejną zmianę napięcia zasilającego, tym razem do 1125 V, 50 Hz.
W 2016 zakłady Stadler Bussnang dostarczyły do obsługi linii trzy nowe elektryczne zespoły trakcyjne serii "Bhe 4/8", składające się z 2 skrajnych członów napędowych oraz środkowego doczepnego.
W 1951 całą linię wyposażono w zębatkę systemu von Rolla (napęd przenoszony jest tylko na koło zębate).

</doc>
<doc id="2738272" url="https://pl.wikipedia.org/wiki?curid=2738272" title="Siraba Dembélé">
Siraba Dembélé

Siraba Dembélé (ur. 28 czerwca 1986 r. w Dreux) – francuska piłkarka ręczna pochodzenia malijskiego, reprezentantka kraju, zawodniczka Toulon Saint Cyr Var Handball, występująca na pozycji lewoskrzydłowej.
W 2006 roku zdobyła brązowy medal mistrzostw Europy w Szwecji po zwycięstwie nad reprezentacją Niemiec. Trzy lata później na mistrzostwach świata w Chinach przegrała w finałowym pojedynku z reprezentacją Rosji. Na następnych mistrzostwach świata w Brazylii powtórzyła sukces, zdobywając srebro, niosąc porażkę w finale z reprezentacją Norwegii.
W 2016 roku zdobyła srebrny medal na rozegranych w Rio de Janeiro igrzyskach olimpijskich, przegrywając w finale z reprezentacją Rosji. W grudniu tego samego roku po zwycięstwie w meczu o trzecie z reprezentacją Danii zdobyła brązowy medal mistrzostw Europy w Szwecji. Rok na mistrzostwach świata w Niemczech została mistrzynią świata, wygrywając w finale z reprezentacją Norwegii. W 2018 roku podczas mistrzostw Europy we Francji zdobyła złoty medal, rewanżując się za olimpijską porażkę przeciwko Rosji.

</doc>
<doc id="2738274" url="https://pl.wikipedia.org/wiki?curid=2738274" title="Łarysa Bereżna">
Łarysa Bereżna

Łarysa Bereżna (ukr. Лариса Бережна; ur. 28 lutego 1961 w Kijowie) – ukraińska lekkoatletka specjalizująca się w skoku w dal, uczestniczka letnich igrzysk olimpijskich w Barcelonie (1992). W czasie swojej kariery reprezentowała również Związek Socjalistycznych Republik Radzieckich oraz Wspólnotę Niepodległych Państw.

</doc>
<doc id="2738301" url="https://pl.wikipedia.org/wiki?curid=2738301" title="Łarysa Mychalczenko">
Łarysa Mychalczenko

Łarysa Mychalczenko, ukr. Лариса Михальченко (ur. 16 maja 1963 w Kijowie) – ukraińska lekkoatletka specjalizująca się w rzucie dyskiem, uczestniczka letnich igrzysk olimpijskich w Seulu (1988). W czasie swojej kariery reprezentowała również Związek Socjalistycznych Republik Radzieckich oraz Wspólnotę Niepodległych Państw.

</doc>
<doc id="2738303" url="https://pl.wikipedia.org/wiki?curid=2738303" title="Alaksiej Szczabłanau">
Alaksiej Szczabłanau

Alaksiej Hienadzjewicz Szczabłanau (błr. Аляксей Генадзьевіч Шчабланаў, ros. Алексей Геннадьевич Щебланов – Aleksiej Giennadjewicz Szczebłanow; ur. 24 stycznia 1968 w Mińsku) – białoruski hokeista, trener hokejowy.
Kariera zawodnicza.
Od 1975 trenował w szkole Junostii w Mińsku. Przez pierwsze 2-3 lata grał na pozycji napastnika. Od 1986 grał w Dynamie Mińsk, łącznie przez pięć sezonów. W barwach juniorskich reprezentacji ZSRR uczestniczył w turniejach mistrzostw Europy juniorów do lat 18 w 1986 oraz mistrzostw świata juniorów do lat 20 w 1988.
W czasie swojej kariery występował także w polskich klubach z Gdańska oraz w barwach Sanoka w sezonie 1997/1998. Ożenił się z Angeliką. Jego rodzina zamieszkiwała nadal w Gdańsku także po zakończeniu gry w Polsce, w tym mieście urodził się jego syn Daniel.
Kariera trenerska.
Od 2002 był równolegle trenerem bramkarzy juniorów w Stoczniowcu Gdańsk. Tuż po zakończeniu kariery zawodniczej rozpoczął pracę szkoleniową. Od 2004 jest asystentem trenera Michaiła Zacharaua w Junosti Mińsk. Ponadto pełnił funkcje asystenta trenera kadry Białorusi na mistrzostwach świata Dywizji I do lat 20 w 2005, asystenta trenera reprezentacji Białorusi w 2009 i asystentem trenera Ukrainy na mistrzostwach świata Dywizji I 2010. W sezonie 2012/2013 był również tymczasowo od października do listopada 2012 trenerem juniorskiej drużyny MHC Junost' w lidze Mołodiożnaja Chokkiejnaja Liga. W kwietniu 2013 został trenerem bramkarzy seniorskiej reprezentacji Białorusi (zastąpił Alaksandra Szumiduba) i w maju 2013 pełnił tę funkcję na mistrzostwach świata Elity 2013. Od grudnia 2013 trener bramkarzy w Dynamie Mińsk w lidze KHL. Odszedł z klubu na początku 2016. Od połowy 2016 trener bramkarzy w rosyjskim klubie Zwiezda Czechow w rozgrywkach WHL. W lutym 2020 dołączył do sztabu HK Homel.

</doc>
<doc id="2738306" url="https://pl.wikipedia.org/wiki?curid=2738306" title="Life As We Know It">
Life As We Know It

Life As We Know It (2004-2005) – amerykański serial młodzieżowy stworzony przez Jeffa Judaha i Gabe'a Sachsa.
Światowa premiera serialu miała miejsce 7 października 2004 roku na antenie ABC. Ostatni odcinek serialu został wyemitowany 20 stycznia 2005 roku.

</doc>
<doc id="2738307" url="https://pl.wikipedia.org/wiki?curid=2738307" title="MTV Video Music Award for Best R&amp;B Video">
MTV Video Music Award for Best R&amp;B Video



</doc>
<doc id="2738309" url="https://pl.wikipedia.org/wiki?curid=2738309" title="MTV Video Music Award for Best Dance Video">
MTV Video Music Award for Best Dance Video



</doc>
<doc id="2738312" url="https://pl.wikipedia.org/wiki?curid=2738312" title="MTV Video Music Award for Best New Artist">
MTV Video Music Award for Best New Artist



</doc>
<doc id="2738315" url="https://pl.wikipedia.org/wiki?curid=2738315" title="Przeszkadzajka">
Przeszkadzajka



</doc>
<doc id="2738317" url="https://pl.wikipedia.org/wiki?curid=2738317" title="Ignacy Kaczmarek">
Ignacy Kaczmarek

Ignacy Kaczmarek (ur. 22 grudnia 1888 w Komornikach, zm. 30 listopada 1975) – polski geodeta, inżynier, działacz społeczny i niepodległościowy, współzałożyciel i prezes Towarzystwa Miłośników Miasta Poznania.
Życiorys.
Pracował jako geodeta w przedsiębiorstwie mierniczo-melioracyjnym (1902-1914). W tym czasie działał na Warmii i Mazurach wśród młodzieży uczącej się przekazując polskie idee niepodległościowe. W 1914 został prezesem towarzystwa śpiewaczego "Harmonia" i funkcję tę piastował do 1958 (od 1929 był prezesem honorowym). W maju 1921 został kierownikiem Miejskiego Urzędu Pomiarów w Poznaniu. Był jednym z członków założycieli Towarzystwa Miłośników Miasta Poznania w grudniu 1922 (od kwietnia 1948 do lutego 1960 - prezes Towarzystwa).
Po II wojnie światowej 10 lutego 1945 objął kierownictwo Wydziału Techniczno-Budowlanego Zarządu Miejskiego w Poznaniu. W 1949 zamówił dla chóru "Harmonia" utwór na solo, chór i orkiestrę symfoniczną "Kantata Poznańska" (muzyka: Stefan Bolesław Poradowski, słowa: Stanisław Krokowski).
Został pochowany na Cmentarzu parafialnym św. Jana Vianneya w Poznaniu.
Upamiętnienie.
W 1994 Rada Miasta Poznania na wniosek Stowarzyszenia Geodetów Polskich i Towarzystwa Miłośników Miasta Poznania uczciła Ignacego Kaczmarka nadaniem jego imienia jednej z ulic na Podolanach. Jego imieniem nazwana jest również jedna z ulic w podpoznańskich Komornikach.

</doc>
<doc id="2738318" url="https://pl.wikipedia.org/wiki?curid=2738318" title="Abida attenuata">
Abida attenuata

Abida attenuata – gatunek europejskiego ślimaka z rodziny ziarnkowatych. 
Rozmieszczenie geograficzne.
Mięczaka tego, tworzącego dwie odrębne populacje, spotyka się we Francji (Pireneje Wschodnie) oraz w Hiszpanii (w kraju Basków, Orduna).
Jego siedlisko to kamienie wapienne.
Zagrożenia i ochrona.
Gatunek występuje względnie pospolicie, a jego populacja nie podlega większym zmianom.
IUCN nie wymienia żadnych znaczących zagrożeń dla gatunku. Wspomina jedynie, że kopalnictwo i rozwój komunikacji drogowej mogą wywierać niekorzystny wpływ na niektóre subpopulacje. W związku z tym nie prowadzi się żadnych działań zmierzających do ochrony gatunku.

</doc>
<doc id="2738324" url="https://pl.wikipedia.org/wiki?curid=2738324" title="József Zvara">
József Zvara

József Zvara (ur. 17 sierpnia 1966 w Vácu) – były węgierski piłkarz, grający na pozycji pomocnika. Zdobywca tytułu Mistrza Europy U-18 w 1984 roku. Przez większość kariery związany z Vasasem Budapeszt, dla którego rozegrał 185 ligowych meczów. Dwukrotny reprezentant Węgier (wystąpił w towarzyskich meczach z Katarem w 1992 roku).

</doc>
<doc id="2738330" url="https://pl.wikipedia.org/wiki?curid=2738330" title="Podnoszenie ciężarów na Letnich Igrzyskach Olimpijskich 2012 – waga do 69 kg kobiet">
Podnoszenie ciężarów na Letnich Igrzyskach Olimpijskich 2012 – waga do 69 kg kobiet

Rywalizacja kobiet w podnoszeniu ciężarów w kategorii do 69 kilogramów była jedną z konkurencji rozgrywanych podczas XXX Igrzysk Olimpijskich w Londynie. 
Zawody odbyły się 1 sierpnia w ExCeL.
Rekordy.
Tabela przedstawia rekordy olimpijski oraz świata w tej konkurencji.

</doc>
<doc id="2738332" url="https://pl.wikipedia.org/wiki?curid=2738332" title="Dokuzan sodowy">
Dokuzan sodowy



</doc>
<doc id="2738334" url="https://pl.wikipedia.org/wiki?curid=2738334" title="Husky Harris">
Husky Harris



</doc>
<doc id="2738336" url="https://pl.wikipedia.org/wiki?curid=2738336" title="Grupa Dystrybucyjna Tradis">
Grupa Dystrybucyjna Tradis

Grupa Dystrybucyjna Tradis – grupa spółek prowadzących dystrybucję artykułów spożywczych i chemiczno-kosmetycznych. W skład Grupy wchodzą m.in. spółka Tradis, hurtownie DEF, sieć Ambra, Polska Sieć Handlowa Lewiatan, sieć Detal Koncept, Euro Sklepy, drogerie Koliber oraz spółka PSD. Grupa Dystrybucyjna Tradis to jednostka biznesowa wchodząca w skład Grupy Eurocash.
Działalność Grupy Dystrybucyjnej Tradis.
Grupa Dystrybucyjna Tradis posiada ofertę składającą się z kilkunastu tysięcy produktów dostarczanych przez ponad 600 dostawców z całej Polski. Klientami firmy są właściciele małych sklepów oraz delikatesów, właściciele stacji benzynowych, restauracji, kawiarni czy też hoteli, a także instytucje sektora publicznego.
Grupa Dystrybucyjna Tradis prowadzi sprzedaż produktów za pomocą kilku kanałów dystrybucyjnych – m.in. sprzedaż za pośrednictwem magazynów cash&amp;carry (tam klienci samodzielnie zaopatrują się w niezbędne towary) lub sprzedaż towarów z dowozem do klienta (firma posiada flotą samochodów dostawczych, które zaopatrują blisko 40.000 klientów).

</doc>
<doc id="2738337" url="https://pl.wikipedia.org/wiki?curid=2738337" title="Podnoszenie ciężarów na Letnich Igrzyskach Olimpijskich 2012 – waga do 75 kg kobiet">
Podnoszenie ciężarów na Letnich Igrzyskach Olimpijskich 2012 – waga do 75 kg kobiet

Rywalizacja kobiet w podnoszeniu ciężarów w kategorii do 75 kilogramów była jedną z konkurencji rozgrywanych podczas XXX Igrzysk Olimpijskich w Londynie. 
Zawody odbyły się 3 sierpnia w ExCeL.
Podczas rywalizacji w rwaniu dwukrotnie ustanawiano rekord olimpijski. Najpierw wynikiem 130 kg dokonała tego Swietłana Podobiedowa, a zaraz po niej ciężar o kilogram większy wyrwała Natalja Zabołotna. Podobna sytuacja była w podrzucie. Rosjanka najpierw wynikiem 155 kg ustanowiła rekord olimpijski w podrzucie, co dało jej również rekord w dwuboju - 286 kg. Zaraz po niej reprezentantka Kazachstanu podrzuciła 156 kg i tym samym wyrównała rekord w dwuboju. W trzeciej kolejce Zabołotna znów pobiła rekord wynikiem 160 kg. Jej przeciwniczka by zwyciężyć musiała podrzucić co najmniej kilogram więcej. Tak też się stało, a ponieważ obie panie uzyskały ten sam rezultat, złoto trafiło do lżejszej Swietłany Podobiedowej, a rekord olimpijski w dwuboju zaliczony został Natalji Zabołotnej.
Rekordy.
Tabela przedstawia rekordy olimpijski oraz świata w tej konkurencji.

</doc>
<doc id="2738338" url="https://pl.wikipedia.org/wiki?curid=2738338" title="Vác FC">
Vác FC



</doc>
<doc id="2738341" url="https://pl.wikipedia.org/wiki?curid=2738341" title="Juan Antonio Ribera">
Juan Antonio Ribera

Juan Antonio Ribera Fernández de Velasco (ur. 27 maja 1779 w Madrycie; zm. 15 czerwca 1860 tamże) – hiszpański malarz, w latach 1857–60 był dyrektorem Muzeum Prado.
Studiował na Królewskiej Akademii Sztuk Pięknych św. Ferdynanda w Madrycie. Był uczniem José Piquera i Francisca Bayeu, prawdopodobnie znał również Goyę. W 1802 r. wziął udział w konkursie organizowanym przez akademię i otrzymał nagrodę za kopię obrazu "Pasmo de Sicilia" Rafaela oraz stypendium na studia w Paryżu. W Paryżu uczył się w pracowni malarza Jacques-Louis Davida, gdzie namalował swój najważniejszy obraz "Cincinato abandona el arado para dictar leyes a Roma".
W 1811 r. został mianowany nadwornym malarzem przebywającego na wygnaniu Karola IV. Towarzyszył królowi w Rzymie, gdzie został członkiem Akademii Świętego Łukasza. Kiedy w 1814 r. król Ferdynand VII wrócił do Hiszpanii potwierdził stanowisko Ribery jako nadwornego malarza. Ribera pozostał w Rzymie do 1818 r. malując takie dzieła jak "Alegorías de las Estaciones" i "Cristo crucificado".
W 1820 r. Vicente López Portaña powierzył mu stanowisko zwierzchnika restauratorów nowo powstałego Muzeum Prado, którego później był dyrektorem. To wyróżnienie wywołało portest innych nadwornych malarzy; szczególnie niedoceniony poczuł się José Madrazo.
Jego syn Carlos Luis de Ribera y Fieve również został malarzem.

</doc>
<doc id="2738344" url="https://pl.wikipedia.org/wiki?curid=2738344" title="Miasto cudów">
Miasto cudów

Miasto cudów (ang. "Magic City", 2012-2013) – amerykański serial obyczajowy stworzony przez Mitcha Glazera dla stacji Starz. Wyprodukowany przez Media Talent Group i South Beach Productions.
Światowa premiera serialu miała miejsce 30 marca 2012 roku na antenie Starz, natomiast w Polsce odbyła się 4 sierpnia 2012 roku na kanale HBO.
Opis fabuły.
Akcja serialu rozgrywa się w Miami Beach na przełomie lat 50. i 60. XX wieku. Opowiada o historii Ike'a Evansa (Jeffrey Dean Morgan), właściciela luksusowego hotelu Miramar Playa, który obraca się wśród elity artystycznej i finansowej Miami.
Obsada.
Pozostali.
i inni

</doc>
<doc id="2738345" url="https://pl.wikipedia.org/wiki?curid=2738345" title="Jamaal Tinsley">
Jamaal Tinsley

Jamaal Lee Tinsley (ur. 28 lutego 1978 na Brooklynie, w Nowym Jorku) – amerykański zawodowy koszykarz, występujący na pozycji rozgrywającego. W latach 2011–2013 zawodnik Utah Jazz.
Chodząc do szkoły średniej, Tinsley nie był członkiem tamtejszej drużyny koszykarskiej. Grał za to w zespole Brooklyn U.S.A., występującym w AAU. Po ukończeniu szkoły kontynuował naukę na koledżu Mt. San Jacinto, jednak po dwóch latach przeniósł się na uniwersytet stanowy Iowa, gdzie bronił barw zespołu Iowa State Cyclones.
Na ostatnim roku był wybierany do drugiego składu Stanów Zjednoczonych oraz najlepszym graczem konferencji Big 12, po czym zgłosił się do draftu NBA. Został w nim wybrany z numerem 27 przez Vancouver Grizzlies, jednak szybko wymieniony wraz z Shareefem Abdur-Rahimem do Atlanty Hawks za Pau Gasola, Brevina Knighta i Lorenzena Wrighta. Tego samego dnia Hawks oddali go do Indiany Pacers za wybór w drafcie 2003. W pierwszym sezonie został wybrany do drugiego składu pierwszoroczniaków oraz dwukrotnie najlepszym debiutantem miesiąca. W sezonie 2004–2005 zdobywał średnio 15,4 punktu oraz 4,0 zbiórki, ustanawiając rekord kariery w obu tych kategoriach.
Rok później notował średnio 8,9 asysty na mecz, co też jest jego rekordem kariery. 22 lipca 2009 roku został zwolniony przez Pacers. 14 listopada tegoż roku podpisał kontrakt z Memphis Grizzlies, skąd po roku trafił z pierwszym numerem draftu NBA Development League do Los Angeles D-Fenders. Przed rozpoczęciem skróconego lokautem sezonu NBA 2011/2012 podpisał kontrakt z Utah Jazz.

</doc>
<doc id="2738347" url="https://pl.wikipedia.org/wiki?curid=2738347" title="Recuerdos de la Alhambra">
Recuerdos de la Alhambra

Recuerdos de la Alhambra ("Wspomnienia z Alhambry") – najsłynniejszy utwór hiszpańskiego kompozytora i wirtuoza gitary klasycznej Francisco Tárrega skomponowany w 1896. Inspiracją do napisania utworu było wspomnienie wizyty Tarregi w Alhambrze dwa lata przed skomponowaniem utworu. Tytuł nawiązuje do ufortyfikowanego mauryjskiego pałacu wzniesionego na wzgórzu w mieście Grenada.
Utwór wykorzystuje wymagającą technikę gitarową tremolo, w której pojedyncza nuta melodii jest szybko i wielokrotnie powtarzana przez szarpnięcia struny kolejnymi z trzech środkowych palców co wywołuje iluzję, że słychać jeden długi ton. Tymczasem kciuk gra linię basu wyznaczając rytm. Technika ta wywołuje u słuchającego wrażenie, że słyszy grę dwóch instrumentów.
Wielu uznanych wirtuozów gitary klasycznej ma w swoim repertuarze ten wymagający utwór. Był wykonywany m.in. przez Andrés Segovia czy Narciso Yepes. Wokalne wersje tego gitarowego dzieła wykonują Nana Mouskouri i Sarah Brightman.
"Wspomnienia z Alhambry" zostały zaaranżowane przez Mike’a Oldfielda w utworze "Etude" (1984) i stały się częścią ścieżki dźwiękowej filmu „Pola śmierci” („The Killing Fields”, reż. Roland Joffé) z tego samego roku.

</doc>
<doc id="2738348" url="https://pl.wikipedia.org/wiki?curid=2738348" title="Słaboludź (przystanek kolejowy)">
Słaboludź (przystanek kolejowy)

Słaboludź – dawny wąskotorowy przystanek kolejowy w Słaboludziu, w woj. wielkopolskim, w Polsce. Przystanek znajdował się w pobliżu słaboludzkiego folwarku, przy drodze z Jabłonki do Kleczewa. Rozebrany prawdopodobnie przed 2001 rokiem, w związku z ekspansją odkrywki węgla brunatnego "Kazimierz Północ", prowadzonej przez KWB Konin.

</doc>
<doc id="2738349" url="https://pl.wikipedia.org/wiki?curid=2738349" title="Josh McRoberts">
Josh McRoberts

Joshua Scott McRoberts (ur. 28 lutego 1987 w Indianapolis) – amerykański koszykarz, grający na pozycji silnego skrzydłowego.
W 2005 wziął udział w spotkaniu gwiazd amerykańskich szkół średnich – McDonald’s All-American, w którym uzyskał tytuł MVP. Został też wybrany najlepszym zawodnikiem szkół średnich w skali całego kraju (Morgan Wootten National Player of the Year). Zaliczono go także do I składu Parade All-American oraz USA Today All-USA.
Po dwóch latach gry na uniwersytecie Duke, 22 marca 2007, McRoberts zadeklarował swój udział w drafcie. Został wybrany z 37 numerem przez Portland Trail Blazers. W zespole tym rozegrał zaledwie sześć spotkań; większość sezonu spędził w drużynie Idaho Stampede w lidze D-League. W 15 meczach w D-League zdobywał średnio 7,7 punktów i 6,4 zbiórki na mecz.
26 czerwca 2008 razem z Jarrettem Jackiem oraz Brandonem Rushem został wymieniony do Indiana Pacers za Ike Diogu i Jerryda Baylessa.
14 grudnia 2011 McRoberts podpisał dwuletni, opiewający na około 6 milionów dolarów, kontrakt z Los Angeles Lakers. 10 sierpnia 2012 trafił w wymianie do Orlando Magic. Pół roku później trafił do Charlotte Bobcats. 11 lipca 2013, McRoberts przedłużył kontrakt z Bobcats. 14 lipca 2014 podpisał kontrakt z Miami Heat.
7 lipca 2017 trafił w wyniku wymiany do Dallas Mavericks. 10 lutego 2018 został zwolniony.
Statystyki.
Na podstawie Basketball-Reference.com 
"Stan na koniec sezonu 2018/19"

</doc>
<doc id="2738351" url="https://pl.wikipedia.org/wiki?curid=2738351" title="Źródło św. Łukasza">
Źródło św. Łukasza

Źródło św. Łukasza – źródło wody mineralnej w miejscowości Jastrzębik w województwie małopolskim, w powiecie nowosądeckim, w gminie Muszyna. Znajduje się przy drodze Jastrzębik – Złockie, w dolinie potoku Jastrzębik, naprzeciwko cerkwi św. Łukasza w Jastrzębiku. Gmina Muszyna wykonała obudowę ujęcia i źródło jest ogólnie dostępne. Stale wypływa z niego woda mineralna o pH 6,56. Jest to szczawa nasycona dwutlenkiem węgla i ma następujący skład:

</doc>
<doc id="2738353" url="https://pl.wikipedia.org/wiki?curid=2738353" title="Tramwaje w Esslingen am Neckar">
Tramwaje w Esslingen am Neckar

Tramwaje w Esslingen am Neckar – zlikwidowany system komunikacji tramwajowej w niemieckim mieście Esslingen am Neckar, działający w latach 1912–1978.
Historia.
Tramwaje miejskie.
Pierwsze prace przy budowie infrastruktury tramwajowej rozpoczęto 16 listopada 1911 od rozpoczęcia budowy zajezdni tramwajowej. Pierwsze tramwaje na ulice miasta wyjechały 24 maja 1912. Pierwsza linia tramwajowa prowadziła od Oberesslingen do Obertürkheim. Rozstaw szyn wynosił 1000 mm. 2 lipca 1912 otwarto drugą linię pomiędzy Bahnhof a Charlottenplatz. W czasie I wojny światowej wstrzymano kursowanie tramwajów w mieście. W 1917 rozpoczęto naprawę torów i sieci trakcyjnej. W czasie II wojny światowej została zniszczona znaczna część infrastruktury, której nie można było naprawić. W związku z tym postanowiono tramwaje zastąpić komunikacją trolejbusową co nastąpiło 7 lipca 1944. Operatorem systemu była spółka "Eßlinger Städtische Straßenbahn" (ESS).
Linia Esslingen – Nellingen – Denkendorf.
Pierwsze plany budowy linii podmiejskiej do Fildern powstały w styczniu 1886. 19 sierpnia 1924 powstała spółka "Straßenbahn Esslingen-Nellingen-Denkendorf GmbH" (END). 24 czerwca 1926 wydano pozwolenie na budowę i eksploatację linii. Otwarcie linii Esslingen – Nellingen – Denkendorf nastąpiło 18 grudnia 1926. Do obsługi linii zamówiono w zakładach Maschinenfabrik Esslingen 5 wagonów silnikowych i 7 doczepnych. Wszystkie wagony były pomalowane w barwy niebiesko-zielone. W 1927 linią przewieziono 1,3 mln pasażerów. 30 sierpnia 1928 wydano pozwolenie na budowę linii Nellingen – Scharnhausen – Neuhausen. Linię tę otwarto 22 września 1929. W latach 30. XX w. zaczęła maleć liczba przewożonych pasażerów. W tym czasie z powodu trudnej sytuacji finansowej przedsiębiorstwa rozważano zamknięcie linii do Neuhausen. Sytuację finansową poprawiło dopiero przejęcie większości udziałów przez "Stuttgarter Straßenbahn AG" (SSB). W 1939 przewieziono 1,9 mln pasażerów. W 1972 w raporcie przygotowanym przez SSB zalecono zastąpienie tramwajów komunikacją autobusową. W 1976 przedsiębiorstwo posiadało 10 wagonów silnikowych i 12 wagonów doczepnych. Ostatecznie ostatni raz tramwaje zjechały do zajezdni 28 lutego 1978.

</doc>
<doc id="2738355" url="https://pl.wikipedia.org/wiki?curid=2738355" title="Wspomnienie z Alhambry">
Wspomnienie z Alhambry



</doc>
<doc id="2738359" url="https://pl.wikipedia.org/wiki?curid=2738359" title="Ponad falą">
Ponad falą

Ponad falą (ang. "Beyond the Break", 2006-2009) – amerykański serial obyczajowy stworzony przez Michaela D. Jacobsa, Davida Brookwella i Seana McNamara.
Światowa premiera serialu miała miejsce 2 czerwca 2006 roku na antenie The N. Ostatni odcinek serialu został wyemitowany 25 czerwca 2009 roku. W Polsce serial nadawany na kanale AXN Spin HD.
Opis fabuły.
Akcja serialu rozgrywa się na Hawajach. Opowiada o losach członkiń drużyny surferek WaveSync, w której skład grupy wchodzą Birdie Scott, Lacey Farmer, Dawn Preston i Kai Kealoha.

</doc>
<doc id="2738360" url="https://pl.wikipedia.org/wiki?curid=2738360" title="Stévy Nzambé">
Stévy Nzambé

Stévy Nzambé, właśc. Stévy Guevane Nzambé (ur. 4 września 1991 w Sinadarze) – gaboński piłkarz występujący na pozycji obrońcy. Zawodnik klubu Real Kings.
Kariera klubowa.
Nzambé karierę rozpoczynał w 2008 roku w USM Libreville. W 2009 roku odszedł do zespołu US Bitam. W 2010 roku zdobył z nim mistrzostwo Gabonu oraz Puchar Gabonu. Następnie wyjechał do Francji, by grać w rezerwach tamtejszego klubu Troyes AC, występujących w piątej lidze. W 2011 roku przeszedł do rezerw Olympique Marsylia, także grających w tej lidze i spędził tam sezon 2011/2012.
W 2012 roku wrócił do Gabonu, gdzie został zawodnikiem Mangasportu, z którym w 2014 roku zdobył mistrzostwo Gabonu. Potem grał w AS Pélican, a także w drużynach drugiej ligi południowoafrykańskiej – AmaZulu oraz Real Kings.
Kariera reprezentacyjna.
W reprezentacji Gabonu Nzambé zadebiutował w 2010 roku. W 2012 roku został powołany do reprezentacji olimpijskiej na letnie igrzyska olimpijskie. Zagrał na nich w meczach z Meksykiem (0:2) i Koreą Południową (0:0), a piłkarze Gabonu odpadli z turnieju po fazie grupowej.

</doc>
<doc id="2738361" url="https://pl.wikipedia.org/wiki?curid=2738361" title="Stevy Nzambe">
Stevy Nzambe



</doc>
<doc id="2738362" url="https://pl.wikipedia.org/wiki?curid=2738362" title="DOPA">
DOPA



</doc>
<doc id="2738364" url="https://pl.wikipedia.org/wiki?curid=2738364" title="Podnoszenie ciężarów na Letnich Igrzyskach Olimpijskich 2012 – waga do 85 kg mężczyzn">
Podnoszenie ciężarów na Letnich Igrzyskach Olimpijskich 2012 – waga do 85 kg mężczyzn

Rywalizacja mężczyzn w podnoszeniu ciężarów w kategorii do 85 kilogramów była jedną z konkurencji rozgrywanych podczas XXX Igrzysk Olimpijskich w Londynie. 
Zawody odbyły się 3 sierpnia w hali ExCeL.
Rekordy.
Tabela przedstawia rekordy olimpijski oraz świata w tej konkurencji.

</doc>
<doc id="2738365" url="https://pl.wikipedia.org/wiki?curid=2738365" title="Alaksandr Szumidub">
Alaksandr Szumidub

Alaksandr Mikałajewicz Szumidub, błr. Аляксандр Мікалаевіч Шумідуб, ros. Александр Николаевич Шумидуб – Aleksandr Nikołajewicz Szumidub (ur. 17 marca 1964 w Mińsku, zm. 13 lipca 2019) – białoruski hokeista, reprezentant Białorusi, olimpijczyk. Trener hokejowy.
Kariera zawodnicza.
Uprawiał hokej na lodzie od 12 roku życia. Absolwent szkoły sportowej „Junost” w Mińsku. W pierwszej drużynie Dynama Mińsk zadebiutował w wieku 16 lat i występował przez 11 kolejnych sezonów.
Na początku 1993 przerwał karierę hokejową. Od sierpnia 1993 zawodnik STS Sanok, w którym rozegrał sezon 1993/1994. Następny sezon 1994/1995 rozegrał w Bydgoszczy, po czym wrócił na Białoruś.
W wieku juniorskim grał w kadrze ZSRR, w tym na turnieju mistrzostw Europy juniorów. W latach 1996-1998 był reprezentantem Białorusi. Uczestniczył w turniejach mistrzostwach świata w 1997, 1998 oraz zimowych igrzysk olimpijskich 1998 w Nagano. Łącznie rozegrał 12 meczów, tracąc w nich 28 goli.
Kariera trenerska.
W latach 1997-1998 pełnił funkcję asystenta trenera reprezentacji Białorusi do lat 18. W 2003 incydentalnie prowadził w zastępstwie seniorską kadrę Białorusi pod nieobecność Michaiła Zacharaua. Od października do listopada 2004 roku był szkoleniowcem Dynama Mińsk. Od lipca 2005 był asystentem głównego trenera i trenerem bramkarzy w klubie HK Homel. W tym mieście założył pierwszą na Białorosi szkołę bramkarską w hokeju na lodzie. Do kwietnia 2013 był trenerem bramkarzy seniorskiej reprezentacji Białorusi (na stanowisku zastąpił go Alaksiej Szczabłanau) i w maju 2013 pełnił tę funkcję na mistrzostwach świata Elity 2013.
Życie prywatne.
Jego żoną została Tatiana. W lipcu 2019 po jednym z treningów został zabrany do szpitala, przebywał w śpiączce i zmarł 13 lipca 2019.

</doc>
<doc id="2738368" url="https://pl.wikipedia.org/wiki?curid=2738368" title="Vicente López Portaña">
Vicente López Portaña

Vicente López Portaña – hiszpański malarz pochodzący z Walencji.
Studiował w Królewskiej Akademii Sztuk Pięknych San Carlos w Walencji. W 1789 r. w nagrodę za obraz "El rey Ezequías haciendo ostentación de sus riquezas" otrzymał stypendium na studia w Madrycie. Studiował w Królewskiej Akademii Sztuk Pięknych św. Ferdynanda, gdzie otrzymał nagrodę za obraz "Los Reyes Católicos recibiendo una embajada del Rey de Fez".
Po trzyletnim pobycie w Madrycie, gdzie poznał artystów takich jak Francisco Bayeu, Mariano Salvador Maella i Anton Raphael Mengs, powrócił do Walencji. Namalował "Portret Ferdynanda VII" oraz wiele portretów francuskich wojskowych i ich rodzin, którzy przebywali w Hiszpanii w czasie francuskiej okupacji.
W 1815 r. został pierwszym nadwornym malarzem Ferdynanda VII (a później również Izabeli II) i przeprowadził się do Madrytu. Szybko stał się modnym portrecistą wśród członków stołecznej arystokracji i burżuazji. W 1826 r. namalował jedno ze swoich najbardziej znanych dzieł pt. "Portret Goi w wieku osiemdziesięciu lat".
Jego wizerunek pojawił się na banknotach o nominale 25 peset w okresie Drugiej Republiki Hiszpańskiej. Jego obrazy kilkakrotnie pojawiały się na seriach hiszpańskich znaczków pocztowych.

</doc>
<doc id="2738369" url="https://pl.wikipedia.org/wiki?curid=2738369" title="Grupa benzylowa">
Grupa benzylowa

Grupa benzylowa, potocznie benzyl, symbol Bn – grupa funkcyjna zbudowana z pierścienia benzenu z przyłączoną grupą metylenową (−). Półstrukturalnie zapisywana jest jako −. 
Grupę benzylową często stosuje się jako grupę blokującą dla grup hydroksylowych oraz karboksylowych.

</doc>
<doc id="2738370" url="https://pl.wikipedia.org/wiki?curid=2738370" title="Dimitri Peters">
Dimitri Peters

Dimitri Peters (ur. 4 maja 1984) – niemiecki judoka. Brązowy medalista olimpijski z Londynu.
Urodził się w ówczesnym Związku Radzieckim, w Niemczech mieszka od 1992. Walczy w kategorii do 100 kilogramów i to w niej sięgnął po medal olimpijski. Zawody w 2012 były jego pierwszymi igrzyskami olimpijskimi. Ma w dorobku indywidualnie brąz (2006) mistrzostw Europy. W 2011 sięgnął po brąz kontynentalnego czempionatu w rywalizacji drużynowej.
Brązowy medalista mistrzostw świata z Rio de Janeiro w 2013 i 2015 roku. Startował w Pucharze Świata w latach 2006–2008, 2010 i 2012.

</doc>
<doc id="2738376" url="https://pl.wikipedia.org/wiki?curid=2738376" title="Jastrzębik (dopływ Muszynki)">
Jastrzębik (dopływ Muszynki)

Jastrzębik – potok, prawy dopływ Muszynki o długości 5,94 km i powierzchni zlewni 7,83 km². 
Źródła potoku znajdują się na wysokości około 850 m n.p.m., na południowych stokach Jaworzyny Krynickiej. Spływa w południowym (z odchyleniem na wschód) kierunku przez miejscowość Jastrzębik i w Muszynie uchodzi do Muszynki. 
Cała zlewnia potoku Jastrzębik znajduje się w Paśmie Jaworzyny Beskidu Sądeckiego. Orograficznie lewe zbocza jego doliny tworzy południowo-wschodni grzbiet Jaworzyny Krynickiej z wzniesieniami: Bystry Wierch, Palenica, Szczawna Góra, Smereczyny i Jastrzębska Góra, prawe południowy grzbiet Jaworzyny z wzniesieniami: Zaruby, Nowińska Góra i Wielki Łazek.
W dolinie potoku Jastrzębik znajdują się rzadkie w Polsce mofety oraz źródła wód mineralnych. Jedno z nich (Źródło św. Łukasza), znajdujące się naprzeciwko cerkwi, tuż przy korycie potoku Jastrzębik, jest obudowane i udostępnione.

</doc>
<doc id="2738377" url="https://pl.wikipedia.org/wiki?curid=2738377" title="Wizardry 8">
Wizardry 8

Wizardry 8 – gra komputerowa z gatunku cRPG wyprodukowana przez nieistniejące już studio Sir-Tech, której światowa premiera odbyła się 15 listopada 2001 roku. Jest to ósma i ostatnia część serii Wizardry. W roku 2013 gra została ponownie wydana przez firmę Night Dive Studios na platformach GOG.com i Steam.
Powstanie gry.
"Wizardry 8" zostało wydane dziewięć lat po swojej poprzedniczce – (1992) i pięć lat po wydaniu "Wizardry VII" w wersji na system Windows 95. David W. Bradley – główny projektant "Wizardry VI" i "Wizardry VII" nie był zaangażowany w prace nad grą. Na stanowisku zastąpiła go Brenda Romero (wtedy znana pod nazwiskiem panieńskim Brathwaite), późniejsza żona znanego twórcy gier Johna Romero.
Fabuła.
Celem gry jest zebranie trzech magicznych artefaktów, których Bogowie (zwani w grze Kosmicznymi Lordami) użyli do stworzenia wszechświata. Ten kto wejdzie w posiadanie Astral Dominae – źródła życia, Destinae Dominus – źródła wiedzy i Chaos Moliri – źródła przemian, będzie mógł dokonać rytuału Wniebowstąpienia i stać się nowym Kosmicznym Lordem. Do głównych sił, które mają ambicje dokonać rytuału należą m.in. Mroczny Mędrzec i Mookowie.
Rozgrywka.
W "Wizardry 8" gracz patrzy na trójwymiarowy świat z perspektywy pierwszej osoby. Poruszanie się zarówno drużyny gracza jak i przeciwników jest swobodne i wielokierunkowe. Walka odbywa się turowo, jednak można włączyć tryb ciągły. AI ma tendencję do okrążania drużyny gracza, co sprawia, że typowa dla wielu gier cRPG taktyka trzymania magów i kapłanów z tyłu nie sprawdza się (chyba, że ustawimy się przed walką plecami np. do ściany). Drużyna gracza składa się z maksymalnie ośmiu postaci – w tym maksymalnie dwóch "miejscowych", których dołączamy do drużyny spotkawszy ich podczas naszych przygód oraz maksymalnie sześciu postaci tworzonych lub wybieranych z gotowych wzorów przez samego gracza na początku rozgrywki. Siła przeciwników jest skalowana do poziomu doświadczenia postaci w drużynie.
Odbiór gry.
Gra została dobrze przyjęta wśród graczy i otrzymała liczne wyróżnienia, jak np. tytuł finalisty w Computer Role Playing Game of the Year czy PC RPG Game of the Year serwisu GameSpy.
Lokalizacja.
Gra została wydana w Polsce przed firmę CD Projekt w kinowej polskiej wersji językowej.

</doc>
<doc id="2738379" url="https://pl.wikipedia.org/wiki?curid=2738379" title="Al-Farouq Aminu">
Al-Farouq Aminu

Al-Farouq Ajiede Aminu (ur. 21 września 1990 w Norcross) – nigeryjski zawodowy koszykarz, występujący na pozycji niskiego skrzydłowego lub silnego skrzydłowego.
Szkoła średnia i college.
W 2008 wystąpił w meczu wschodzących gwiazd - Nike Hoop Summit oraz McDonald’s All-American.
Aminu uczęszczał do szkoły średniej w Norcross i był uważany za jednego z najlepszych kandydatów do gry w NCAA w 2008. Serwis Rivals.com ustawił go na siódmym miejscu we własnym rankingu, a Scout.com na trzynastym. Grał w tej szkole z Gani Lawalem, prowadząc drużynę do bilansu 30-3 w sezonie i dwunastego miejsca w rozstawieniu krajowym. W swoim trzecim roku gry zdobywał średnio 13,7 punktu i 9,5 zbiórki na mecz. W 2007 i 2008 poprowadził swoją drużynę do mistrzostwa stanowego. W swoim ostatnim roku gry zdobywał już 23,1 punktu i 11,2 zbiórki na mecz, prowadząc Norcross do bilansu 29-2. Został wybrany do najlepszej drużyny całego kraju i wystąpił w Jordan Brand Classic, gdzie zdobył 13 punktów i zebrał 12 piłek.
Już w listopadzie 2007 podpisał list intencyjny z uczelnią Wake Forest. Podczas swojego pierwszego sezonu został jednomyślnie wybrany do najlepszej piątki debiutantów w konferencji ACC. Zaliczył 10 double-double w sezonie i prowadził wśród pierwszoroczniaków ze średnią 8,3 zbiórki na mecz. Był też drugi wśród wszystkich debiutantów ze średnią 13 punktów na mecz.
W drugim sezonie podniósł swoje zdobycze kończąc sezon ze średnią na poziomie double-double. Zdobywał 15,8 punktu i zbierał 10,7 piłek na mecz. 1 kwietnia 2010 zdecydował się na zatrudnienie agenta i zgłosił się do draftu 2010.
Kariera w NBA.
Los Angeles Clippers (2010-11).
24 czerwca 2010 został wybrany w drafcie przez Los Angeles Clippers z ósmym numerem. 10 lipca 2010 podpisał debiutancką umowę, dzięki czemu miał zagwarantowane 2,1 miliona dolarów w swoim pierwszym sezonie w NBA. 27 października 2010 zadebiutował w meczu przeciwko Portland Trail Blazers. Pojawił się tylko na 39 sekund na boisku i nie zdążył się niczym innym zapisać w protokole meczowym. 9 listopada 2010 zdobył 20 punktów przeciwko New OrleansHornets, co jest jego rekordem kariery. W pierwszym sezonie zagrał w 81 meczach, z czego 14 razy wychodził w pierwszej piątce. Na boisku występował średnio po 17,9 minut, zdobywając w tym czasie 5,6 punktu i 3,3 zbiórki. 14 czerwca 2011 Clippers zdecydowali się automatycznie przedłużyć jego kontrakt do końca sezonu 2012-13.
New Orleans Pelicans (2011-2014).
14 grudnia 2011 został wymieniony do New Orleans Hornets razem z Chrisem Kamanem, Erickiem Gordonem i wyborem w pierwszej rundzie draftu 2012 w zamian za Chrisa Paula i dwa wybory w drugiej rundzie draftu 2015. 7 stycznia 2012 pierwszy raz w karierze zanotował double-double w meczu przeciwko Dallas Mavericks. Zdobył wtedy 15 punktów i zebrał 12 piłek. W drugim sezonie zagrał we wszystkich 66 meczach sezonu, z czego w 21 w pierwszej piątce. Zdobywał średnio 6 punktów, 4,7 zbiórek i 1 asyst na mecz.
7 listopada 2012 w spotkaniu z Philadelphia 76ers ustanowił rekord kariery – 16 zbiórek. Zdobył też wtedy 10 punktów, miał 3 asysty i 2 przechwyty. 21 stycznia 2013 w meczu przeciwko Sacramento Kings zdobył 14 punktów, dołożył do tego 11 zbiórek, 3 asysty i 1 przechwyt. Po meczu chwalił go bardzo trener Monty Williams, zwracając uwagę na zwiększające się umiejętności przywódcze Aminu. 6 marca w przegranym 102:108 spotkaniu z Los Angeles Lakers zdobył 12 punktów i wyrównał rekord kariery, zbierając 16 piłek z tablicy.
Dallas Mavericks (od 2014).
29 lipca 2014 podpisał kontrakt z Dallas Mavericks.
6 lipca 2019 został zawodnikiem Orlando Magic.
25 marca 2021 został wytransferowany do Chicago Bulls. 11 sierpnia 2021 trafił w wyniku wymiany do San Antonio Spurs. 18 października 2021 opuścił klub. 25 grudnia 2021 dołączył na 10 dni do Boston Celtics. Po wygaśnięciu umowy opuścił klub bez rozegrania w nim żadnego spotkania.
Reprezentacja.
Od 2 do 8 lipca grał z reprezentacją Nigerii w turnieju eliminacyjnym do igrzysk w Londynie. Jako jeden z najważniejszych jej zawodników poprowadził swój zespół do pierwszego w historii awansu. W turnieju tym zagrał we wszystkich 5 meczach, zdobywając średnio 13,2 punktu, 5,4 zbiórki, 2,4 asysty i 1,8 bloku na mecz. W najważniejszym, decydującym o awansie meczu z Dominikaną zdobył 9 punktów. Zagrał wtedy tylko 16 minut z powodu problemów z faulami. Na igrzyskach Nigeria wygrała tylko mecz otwarcia z Tunezją 60:56. Aminu zagrał we wszystkich 5 meczach, zdobywając w nich średnio 7,8 punktu, 6 zbiórek i 2,8 asysty na mecz.
Statystyki.
NBA.
Na podstawie Basketball-Reference.com 
"Stan na koniec sezonu 2019/20"

</doc>
<doc id="2738380" url="https://pl.wikipedia.org/wiki?curid=2738380" title="Rzeźnia na Garbarach w Poznaniu">
Rzeźnia na Garbarach w Poznaniu

Rzeźnia na Garbarach w Poznaniu (Rzeźnia Miejska, Stara Rzeźnia, dawniej: rzezalnia) – dawny miejski zakład rzeźniczy wzniesiony w latach 1897–1900 w Poznaniu na Garbarach, wpisany do rejestru zabytków nieruchomych województwa wielkopolskiego.
Historia.
Przed powstaniem rzeźni przy ulicy Garbary istniały w Poznaniu rzeźnie cechowe:
W związku z rozrastaniem się miasta i rosnącym zapotrzebowaniem na rynku oraz staraniami o zapewnienie odpowiednich warunków weterynaryjnych w końcu XIX wieku zarząd miasta Poznania zadecydował o budowie Rzeźni Miejskiej oraz targowiska zwierzęcego na tzw. Łąkach Dominikańskich (powierzchnia ok. 52000 m²), wtedy na obrzeżu miasta. Rzeźnia została otwarta 1 marca 1900. W 1899 wprowadzony został prawny przymus uboju w rzeźni publicznej oraz badania zwierząt. Rzeźnia w momencie otwarcia miała monopol na ubój zwierząt na terenie miasta Poznania. Zakład posiadał wytwórnię lodu, chłodnię i zamrażarnię. Funkcjonowała także solarnia skór oraz urządzenia do przerabiania odpadków z produkcji na mączkę mięsno-kostną i tłuszcz techniczny. Do rzeźni prowadziła bocznica kolejowa ze stacji Poznań Garbary.
W związku z otwarciem nowej rzeźni i zamknięciem rzeźni cechowej przy ul. Szyperskiej, po 10 latach procesu przed kolejnymi instancjami, w 1912 sąd cesarski w Lipsku uznał roszczenie cechu za zasadne i zasądził odszkodowanie w wysokości 56 160 marek. Miasto zapłaciło to odszkodowanie po 4 latach, w 1916. Zakład był rozbudowywany w latach 1906-1908 oraz po II wojnie światowej. Od 1935 zaczęto prowadzić ubój za pomocą rażenia prądem o napięciu 75 V czaszki świń przez ok. 10-20 sekund.
Współcześnie.
W latach 90. XX wieku po założeniu spółki „Pozmeat” zakłady przeniesione zostały poza miasto. Od tego czasu budynki rzeźni nie są wykorzystywane. Na terenie Starej Rzeźni odbywają się okazjonalne imprezy kulturalne lub organizowany jest handel, prowadzono cykliczną giełdę staroci. W 2018 roku teren rzeźni o powierzchni około 5,5 ha zakupił deweloper, firma Vastint od poprzedniego właściciela, mBanku.

</doc>
<doc id="2738382" url="https://pl.wikipedia.org/wiki?curid=2738382" title="Sylvan (zespół muzyczny)">
Sylvan (zespół muzyczny)

Sylvan – niemiecki zespół muzyczny grający rocka symfonicznego.
Grupa powstała w 1991 roku, w Hamburgu pod nazwą Chamäleon w składzie: klawiszowiec Volker Söhl, gitarzysta Kay Söhl oraz perkusista Matthias Harder, wokalista i basista w jednej osobie: Marko Heisig.
W 1995 roku jego miejsce zajął Marco Glühmann i właśnie wtedy zespół przyjął obecną nazwę Sylvan. Nazwa ta pochodzi od „Sylvanus” - nazwy boga lasów.
w 2008 Kaya Söhl'a zastąpił Jan Petersen, grający ostatnimi czasy z Sylvan jako muzyk gościnny.

</doc>
<doc id="2738386" url="https://pl.wikipedia.org/wiki?curid=2738386" title="Dworek Róża Poraja w Budziejewie">
Dworek Róża Poraja w Budziejewie

Dworek Róża Poraja - późnoklasycystyczny dworek znajdujący się we wsi Budziejewo w gminie Mieścisko.
Historia.
Dworek został wybudowany w 1856 roku przez rodzinę Świniarskich i był w jej posiadaniu do 1945 roku. Z dniem 20 listopada na wniosek Urzędu Ziemskiego w Poznaniu przeszedł na własność Skarbu Państwa Polskiego i został zmieniony na obiekt pożytku publicznego oraz na mieszkania. Od roku 1982 do 1995 mieściło się tu przedszkole, od 1989 roku noszące nazwę "Polnych kwiatów". Ok. 2006 roku dworek został zakupiony przez osobę prywatną. Od 2007 do 2009 roku trwał tu remont, a dworek przybrał nazwę "Róża Poraja", związaną z właścicielami dworku i wsi Budziejewo oraz z Przedszkolem im. Polnych Kwiatów. Obecnie odbywają się tu uroczystości weselne, komunijne, Festiwal Muzyki Ślubnej i Weselnej oraz Piknik Święto Róży.

</doc>
<doc id="2738389" url="https://pl.wikipedia.org/wiki?curid=2738389" title="Etienne Barbara">
Etienne Barbara

Etienne Barbara (ur. 10 czerwca 1982 w Piecie) – maltański piłkarz występujący na pozycji napastnika. Zawodnik klubu Vancouver Whitecaps.
Kariera klubowa.
Barbara karierę rozpoczynał w 1999 roku we Florianie. Spędził tam 3,5 roku, a potem odszedł do Marsaxlokk. W 2004 roku dotarł z nim do finału Pucharu Malty. Po dwóch latach spędzonych w Marsaxlokk, na początku 2005 roku przeniósł się do Birkirkary. W tym samym roku zdobył z nim Puchar Malty, a w 2007 roku dublet, czyli mistrzostwo i puchar kraju.
W połowie 2007 roku Barbara odszedł do Sliemy Wanderers. W 2008 roku zaś przeszedł do niemieckiego klubu SC Verl z Regionalligi West. Przez rok rozegrał tam 18 spotkań. W 2009 roku wrócił na Maltę, gdzie został graczem Hibernians. Jego barwy reprezentował przez rok.
W 2010 roku Barbara podpisał kontrakt z amerykańskim zespołem Carolina RailHawks z USSF Division 2 Professional League. W 2011 roku przebywał na wypożyczeniu w Sliemie Wanderers, a potem wrócił do drużyny RailHawks, w sezonie 2011 występującej już w NASL. W tamtym sezonie z 20 bramkami na koncie Barbara został królem strzelców tej ligi.
W 2012 roku przeszedł do Vancouver Whitecaps z MLS. Zadebiutował tam 12 maja 2012 roku w przegranym 1:4 pojedynku z New England Revolution.
Kariera reprezentacyjna.
W reprezentacji Malty Barbara zadebiutował 10 września 2003 roku w zremisowanym 2:2 meczu eliminacji Mistrzostw Europy 2004 z Izraelem. 16 lutego 2004 roku w wygranym 5:2 towarzyskim pojedynku z Estonią strzelił dwa gole, które jednocześnie były pierwszymi w kadrze narodowej.

</doc>
<doc id="2738394" url="https://pl.wikipedia.org/wiki?curid=2738394" title="Julián Zugazagoitia">
Julián Zugazagoitia

Julián Zugazagoitia Mendieta, (ur. 5 lutego 1899 w Bilbao, zm. 9 listopada 1940 w Madrycie) – hiszpański polityk, dziennikarz, polityk PSOE.
W latach 1931 - 1933 deputowany. Popierał rewolucję w październiku 1934 roku. W rządzie Juana Negrina otrzymał stanowisko ministra spraw wewnętrznych. Zbiegł do Francji jednak został zatrzymany przez Niemców i wydany Hiszpanii. Został skazany na śmierć przez rozstrzelanie.

</doc>
<doc id="2738397" url="https://pl.wikipedia.org/wiki?curid=2738397" title="Haplochromis desfontainii">
Haplochromis desfontainii

Haplochromis desfontainii – zagrożony wyginięciem gatunek słodkowodnej ryby okoniokształtnej z rodziny pielęgnicowatych (Cichlidae), klasyfikowany czasem w rodzaju "Astatotilapia".
Występowanie.
Gatunek ten znany jest jedynie z Tunezji i Algierii. Jest uznawany za relikt występujący w wodach stojących dawnego, nieistniejącego już szottu, pochodzący z okresu, który prawdopodobnie dobiegł końca w ostatniej epoce lodowej.
Ryba ta jest znana z pochodzących z epoki kamiennej malowideł, wskazujących na występowanie na Saharze również dużych zwierząt żyjących współcześnie tylko na sawannach Afryki Wschodniej.
Naukowy opis ryby został sporządzony na podstawie osobnika pochodzącego z okolic Kafsa w środkowej Tunezji. Stwierdzono jej występowanie w lokalnych stawach z wodą używaną do nawadniania pobliskich plantacji palm. Pod koniec XX wieku była tam gatunkiem licznym, ale do 2006 roku większość stawów została zniszczona. Odnotowano jej obecność w zbiornikach wodnych wokół Szatt al-Dżarid oraz w kilku oazach Tunezji i Algierii.
Taksonomia.
Takson został opisany naukowo w 1802 roku pod nazwą "Sparus desfontainii". Holotyp zaginął.
Pozycja taksonomiczna tego gatunku na poziomie rodzaju jest nieustalona. Autorzy są zgodni, że należy do tzw. „roju” gatunków z grupy "Haplochromis" w obrębie „nowoczesnych Haplochromini”. Jacques Pellegrin przyjął go za typ nomenklatoryczny rodzaju "Astatotilapia". Wielu autorów optuje za pozostawieniem problematycznego „roju” gatunków w obrębie "Haplochromis" do czasu opracowania i opublikowania wnikliwej rewizji taksonomicznej całej grupy.
Budowa.
"Haplochromis desfontainii" jest podobny do "Astatotilapia flaviijosephi" z Lewantu i do "Astatotilapia burtoni" z jeziora Tanganika, co sugeruje, że należy do starej ewolucyjnie linii pielęgnic. Badania DNA sugerują, że należy do głównego kladu obejmującego pielęgnice wschodnioafrykańskie i z dorzecza Nilu. Oddzielenie się linii rozwojowej "H. desfontainii" od „nowoczesnych Haplochromini” nastąpiło prawdopodobnie w pliocenie.
Maksymalna długość samców sięga 15 cm. Od pozostałych "Astatotilapia" wyróżnia go duża liczba łusek w linii bocznej: 31–33, w porównaniu do 28–30 u pozostałych. Dymorfizm płciowy jest widoczny w ubarwieniu. Samice są srebrzyste z nielicznymi ciemnymi plamami na bokach ciała, u samców widoczne są niebieskawe przebarwienia na brzusznej i bocznej części ciała oraz czerwonawe na bokach. Atrapy jajowe samców są wyraźnie widoczne, pomarańczowe, czarno obrzeżone. Liczba kręgów wynosi 31.

</doc>
<doc id="2738398" url="https://pl.wikipedia.org/wiki?curid=2738398" title="Astatotilapia desfontainii">
Astatotilapia desfontainii



</doc>
<doc id="2738399" url="https://pl.wikipedia.org/wiki?curid=2738399" title="Złocki Potok (dopływ Szczawnika)">
Złocki Potok (dopływ Szczawnika)

Złocki Potok – potok, lewy dopływ Szczawnika o długości 4,11 km i powierzchni zlewni 4,53 km². 
Jego źródła znajdują się na wysokości około 730 m n.p.m., na południowych stokach masywu Jaworzyny Krynickiej. Spływa przez miejscowość Złockie i na wysokości około 467 m uchodzi do Szczawnika. 
Cała zlewnia potoku Jastrzębik znajduje się w Paśmie Jaworzyny Beskidu Sądeckiego. Orograficznie lewe zbocza jego doliny tworzy grzbiet opadający z Zarubów poprzez Nowińską Górę i Koziejówkę, prawe południowo-zachodni grzbiet Zarubów.
W dolinie Złockiego Potoku znajdują się rzadkie w Polsce mofety oraz źródła wód mineralnych. Jedna z tych mofet (największa w Polsce) jest udostępniona turystycznie. Jest to Mofeta im. prof. Henryka Świdzińskiego znajdująca się tuż przy szosie Jastrzębik – Złockie.

</doc>
<doc id="2738400" url="https://pl.wikipedia.org/wiki?curid=2738400" title="Zofia Chrząstowska">
Zofia Chrząstowska

Zofia Chrząstowska z domu Sadłowska (ur. 1 czerwca 1905 w Nowym Duninowie, zm. 2 maja 1982 w Nowym Sączu) – polska nauczycielka i bibliotekarka, regionalistka, dokumentalistka, popularyzatorka kultury Lachów Sądeckich.
Życiorys.
Zofia Sadłowska ukończyła szkołę powszechną w Duninowie i Państwowe Seminarium Nauczycielskie Żeńskie w Piotrkowie Trybunalskim. Od 1928 roku była nauczycielką w Szkole Rolniczej Żeńskiej w Podegrodziu. Zafascynowana folklorem Lachów Sądeckich, była współzałożycielką Regionalnego Zespołu Pieśni i Tańca „Podegrodzie”, istniejącego od 1937 roku. Założyła także i kierowała biblioteką we wsi, prowadziła kursy haftu i szycia dla dorosłych, z wykorzystaniem miejscowych motywów ludowych. W 1931 roku wyszła za Stanisława Chrząstowskiego. Razem kolekcjonowali stroje ludowe, przedmioty codziennego użytku, sprzęt gospodarski, ozdoby, dokumenty i pamiątki. Ich zbiory były kilkakrotnie prezentowane przy różnych okazjach, a po otwarciu w Podegrodziu domu kultury w 1975 roku część stworzyła stałą ekspozycję, zorganizowaną przy współpracy z profesorem Romanem Reinfussem.
W 1981 roku Zofia i Stanisław Chrząstowscy przekazali swoją kolekcję Muzeum Okręgowemu w Nowym Sączu, z zastrzeżeniem, że pozostanie ona w Podegrodziu. Przekazane zbiory stanowią ekspozycję Muzeum Lachów Sądeckich, które od 1991 roku nosi imię Zofii i Stanisława Chrząstowskich. Małżonkowie stworzyli dokumentację etnograficzną eksponatów, prowadzili również "Kronikę podegrodzką", dokumentującą fakty z życia miejscowych twórców i rzemieślników. Publikowali między innymi w „Roczniku Sądeckim”. W 1976 roku oboje otrzymali Nagrodę im. Oskara Kolberga „Za zasługi dla kultury ludowej”. Ponadto Zofia Chrząstowska została odznaczona Krzyżem Kawalerskim Orderu Odrodzenia Polski (1979), Złotym Krzyżem Zasługi (1966) oraz Złotą Odznaką „Zasłużony w rozwoju Sądecczyzny” (1975). Była Honorowym Członkiem Towarzystwa Przyjaciół Sztuk Pięknych w Nowym Sączu.
Zmarła w 1982 roku i została pochowana na cmentarzu parafialnym w Podegrodziu.

</doc>
<doc id="2738404" url="https://pl.wikipedia.org/wiki?curid=2738404" title="Sony CMD-CD5">
Sony CMD-CD5



</doc>
<doc id="2738405" url="https://pl.wikipedia.org/wiki?curid=2738405" title="Paul Ritchie">
Paul Ritchie

Paul Simon Ritchie (ur. 21 sierpnia 1975 w Kirkcaldy) – szkocki piłkarz występujący na pozycji obrońcy.
Kariera klubowa.
Ritchie karierę rozpoczynał w 1995 roku w zespole Hearts ze Scottish Premier League. W 1998 roku zdobył z nim Puchar Szkocji. Pod koniec 1999 roku został wypożyczony do angielskiego Boltonu Wanderers z Division One. Grał tam do końca sezonu 1999/2000.
W połowie 2000 roku Ritchie podpisał kontrakt z Manchesterem City. W Premier League zadebiutował 5 września 2000 roku w wygranym 2:1 pojedynku z Leeds United. W 2001 roku spadł z zespołem do Division One. W 2002 roku awansował z nim do Premier League, jednak sezon 2002/2003 spędził na wypożyczeniach w Division One, grając w drużynach Portsmouth oraz Derby County.
W 2003 roku Ritchie odszedł do Walsall (Division One). Spędził tam rok, a potem wrócił do Szkocji, gdzie został graczem klubu Dundee United, występującego w Scottish Premier League. Zadebiutował tam 21 sierpnia 2004 roku w zremisowanym 1:1 spotkaniu z Livingston. W Dundee spędził dwa lata. Następnie grał w cypryjskiej Omonii Nikozji, a także w amerykańskim zespole Carolina RailHawks z USSF Division 2 Professional League. W 2009 roku zakończył karierę.
Kariera reprezentacyjna.
W reprezentacji Szkocji Ritchie zadebiutował 28 kwietnia 1999 roku w wygranym 1:0 towarzyskim meczu z Niemcami. W latach 1999-2004 w drużynie narodowej rozegrał siedem spotkań i zdobył jedną bramkę.

</doc>
<doc id="2738408" url="https://pl.wikipedia.org/wiki?curid=2738408" title="Richard McGonagle">
Richard McGonagle

Richard McGonagle (ur. 22 października 1946 w Bostonie) – amerykański aktor i aktor głosowy.
16 grudnia 2011 roku, postaci Victora Sullivana z "", której aktor użyczał głosu, serwis internetowy o grach komputerowych GamesRadar przyznał nagrodę "The Platinum Chalice Awards 2011" w kategorii "BFF award for best sidekick".

</doc>
<doc id="2738409" url="https://pl.wikipedia.org/wiki?curid=2738409" title="Juan Vigón">
Juan Vigón

Juan Vigón Suerodiaz, (ur. 1880 w Coulunga, zm. 25 maja 1955 w Madrycie) – hiszpański generał walczący po stronie narodowej podczas hiszpańskiej wojny domowej. Weteran wojny w Maroku.
Po ustanowieniu Republiki Hiszpańskiej zwolnił się z wojska i przeniósł się do Argentyny. Po wybuchu wojny domowej wrócił do kraju i uczestniczył w walkach po stronie narodowej. Po wojnie został szefem sztabu generalnego. Od 1941 do 1945 był ministrem lotnictwa w rządzie Francisco Franco.

</doc>
<doc id="2738413" url="https://pl.wikipedia.org/wiki?curid=2738413" title="Astatotilapia flaviijosephi">
Astatotilapia flaviijosephi

Astatotilapia flaviijosephi – zagrożony wyginięciem gatunek słodkowodnej ryby okoniokształtnej z rodziny pielęgnicowatych (Cichlidae), wykazany z Syrii, klasyfikowany czasem w rodzaju "Haplochromis". Jest jedynym przedstawicielem Haplochromini występującym poza Afryką i jedną z niewielu pielęgnic do niedawna niespotykanych w akwarystyce.
Występowanie.
Zasięg występowania tego gatunku obejmuje kilka stanowisk rzecznych i jezior w dorzeczu Jordanu na terenie Izraela i Syrii. Populacje rzeczne stopniowo zanikają, natomiast stan populacji w jeziorach zmienia się w zależności od poziomu wód w jeziorach, co jest związane z warunkami klimatycznymi.
Ryba zasiedla płytkie wody przybrzeżne jezior, a w rzekach spotykana jest wśród kamieni i roślinności.
Budowa.
"Astatotilapia flaviijosephi" jest podobny do "Haplochromis desfontainii" z Tunezji i Algierii (umieszczanego również w "Astatotilapia") i do "Astatotilapia burtoni" z jeziora Tanganika, co sugeruje, że należy do starej ewolucyjnie linii pielęgnic.
Przeciętna długość ciała ryb z tego gatunku wynosi 7 cm. Maksymalna długość samców sięga 13 cm. Samice żywią się głównie larwami ochotkowatych, skąposzczetami i obunogami, a większe samce zjadają głównie
ślimaki.

</doc>
<doc id="2738415" url="https://pl.wikipedia.org/wiki?curid=2738415" title="Siarhiej Szabanau">
Siarhiej Szabanau

Siarhiej Rodolfawicz Szabanau, błr. Сяргей Рудольфавіч Шабанаў, ros. Сергей Рудольфович Шабанов – Siergiej Rudolfowicz Szabanow (ur. 24 lutego 1974 w Mińsku) – białoruski hokeista, reprezentant Białorusi, olimpijczyk.
Jego córka Alaksandra (ur. 1997) została trenerem od przygotowania fizycznego w hokeju na lodzie.
Kariera zawodnicza.
Jego trenerem-wychowawcą hokejowym był Edward Miłuszew. Grał w lidze polskiej w sezonach 1997/1998 i 1998/1999 w barwach Unii Oświęcim. Do zakończenia sezonu 2012/2013 był zawodnikiem HK Homel. Po roku przerwy został zawodnikiem zespołu Dynama Mołodeczno i występował w nim w sezonie 2014/2015, w którym ta drużyna zadebiutowała w ekstralidze.
Uczestniczył na turniejach mistrzostw świata w 2000, 2001 (Elita), 2002 (Dywizja I), 2003 (Elita), 2004 (Dywizja I), 2005, 2006, 2007, 2008, 2009, 2010, 2011 (Elita) - na czterech ostatnich imprezach wystąpił tylko w jednym meczu (2007). Ponadto wystąpił na zimowych igrzyskach olimpijskich 2002 (rozegrał sześć spotkań).
Kariera trenerska.
W ostatnim sezonie gry pełnił funkcję równolegle szkoleniowca bramkarzy w klubie Dynama Mołodeczno. Później został etatowym trenerem w klubie. Po sezonie 2016/2017 podjął pracę w sztabie trenerskim reprezentacji Białorusi do lat 18, występującego w drugiej lidze białoruskiej oraz jako asystent uczestniczył w turnieju mistrzostw świata juniorów do lat 18 edycji 2018, 2019, 2021. Pod koniec czerwca 2022 został ogłoszony trenerem w sztabie juniorskiego zespołu Dynama-Szynnik Bobrujsk, przyjętego ponownie do rosyjskich rozgrywek MHL.

</doc>
<doc id="2738421" url="https://pl.wikipedia.org/wiki?curid=2738421" title="Gavin Glinton">
Gavin Glinton

Gavin Glinton (ur. 1 marca 1979) – piłkarz z Turks i Caicos występujący na pozycji napastnika. Brat innego piłkarza, Duane Glintona.
Kariera klubowa.
Glinton urodził się na wyspach Turks i Caicos, ale dorastał w Stanach Zjednoczonych, w Brentwood. Karierę rozpoczynał w 1998 roku w drużynie Bradley Braves z uczelni Bradley University. W 2001 roku trafił do rezerw Chicago Fire, a w 2002 roku został graczem klubu Los Angeles Galaxy z MLS. Zadebiutował tam 23 marca 2002 roku w wygranym 2:1 pojedynku z DC United. 4 maja 2002 roku w wygranym 2:1 spotkaniu z Kansas City Wizards strzelił pierwszego gola w MLS. W tym samym roku zdobył z zespołem MLS Cup.
W trakcie sezonu 2003 Glinton odszedł do innego zespołu MLS, Dallas Burn. Grał tam do końca tamtego sezonu. Następnie przerwał karierę i przyjął posadę asystenta menedżera Bradley Braves. W 2006 roku wznowił karierę i został graczem klubu Charleston Battery z USL First Division. Jednak jeszcze w tym samym roku ponownie przeszedł do Los Angeles Galaxy.
W 2008 roku Glinton odszedł do San Jose Earthquakes, także grającego w MLS. Pierwszy ligowy mecz zaliczył tam 4 kwietnia 2008 roku przeciwko Los Angeles Galaxy (0:2). W San Jose spędził sezon 2008. Przez cały następny występował w zespole Carolina RailHawks z USL First Division. W 2010 roku wyjechał do Wietnamu, by grać w tamtejszym Nam Định FC. Po sezonie 2010 odszedł z tego klubu.
Kariera reprezentacyjna.
W reprezentacji Turks i Caicos Glinton zadebiutował w 2004 roku.

</doc>
<doc id="2738422" url="https://pl.wikipedia.org/wiki?curid=2738422" title="Szermierka na Letnich Igrzyskach Olimpijskich 2012 – szabla drużynowo mężczyzn">
Szermierka na Letnich Igrzyskach Olimpijskich 2012 – szabla drużynowo mężczyzn

Turniej olimpijski w szabli drużynowo mężczyzn podczas XXX Letnich Igrzysk Olimpijskich w Londynie odbył się w dniu 3 sierpnia 2012 roku w ExCel Exhibition Centre.

</doc>
<doc id="2738423" url="https://pl.wikipedia.org/wiki?curid=2738423" title="Okręty podwodne typu L-5">
Okręty podwodne typu L-5

Okręty podwodne typu L-5 – amerykańskie okręty podwodne z czasów pierwszej wojny światowej oraz okresu międzywojennego. Jednostki te były dalszym ciągiem rywalizacji koncepcji konstrukcyjnych Simona Lake'a oraz Johna Hollanda. Jednostki L-5 do L-8 zostały wybudowane według projektu należącej do Lake'a stoczni Lake Torpedo Boat Company, który przewidywał podwójny kadłub, stery głębokości na śródokręciu, szeroka rufę oraz komorę wyjściową dla nurków. Budowa tych okrętów przeciągnęła się z powodu bankructwa firmy Lake'a latem 1916 roku.
Jednostki projektu Lake'a, mimo dobrych silników, miały całkowicie przestarzały kadłub. W roku 1924 określono je z tego powodu jako całkowicie bezwartościowe w militarnym sensie. Toteż okręty projektu Lake'a zostały wycofane ze służby do roku 1925.

</doc>
<doc id="2738428" url="https://pl.wikipedia.org/wiki?curid=2738428" title="Mike Conley Jr.">
Mike Conley Jr.



</doc>
<doc id="2738429" url="https://pl.wikipedia.org/wiki?curid=2738429" title="Meline Dalusjan">
Meline Dalusjan



</doc>
<doc id="2738430" url="https://pl.wikipedia.org/wiki?curid=2738430" title="Lernu!">
Lernu!

lernu! – bezpłatny wielojęzyczny portal internetowy umożliwiający poznanie i naukę międzynarodowego języka esperanto.
Na stronie można znaleźć różne narzędzia do nauki esperanta takich jak: ćwiczenia, gry, słowniki, kompleksowa gramatyka z przykładami, kursy językowe, multimedialna biblioteka z książkami, muzyką a nawet filmikami w esperanto. Dostępne są również usługi komunikacyjne takie jak: komunikator internetowy, fora dyskusyjne oraz wiadomości o wydarzeniach esperanckich.
Strona dostępna jest w ponad 30 językach.
Historia.
Pomysł "lernu!" narodził się podczas pierwszego seminarium Esperanto@Interreto (E@I) w Sztokholmie (Szwecja) w kwietniu 2000 roku oraz został opracowany w październiku 2001 podczas drugiego seminarium E@I, również w Szwecji, w Uppsala. W czerwcu 2002 roku projekt dostał wsparcie z fundacji ESF, i strona powstała w sierpniu tego samego roku. Została ona publiczne uruchomiona 21.12. 2002 roku i od tamtej pory jest prowadzona przez organizację E@I z pomocą wolontariuszy oraz indywidualnych użytkowników.
29 maja 2011 liczba zarejestrowanych użytkowników "lernu!" osiągnęła 100 000. Miesięcznie w 2011 roku stronę odwiedzało 150 000 - 170 000 unikalnych użytkowników.
Pomocnicy językowi i tłumacze.
Dzięki pomocy dziesiątek esperantystów z różnych krajów, "lernu!" jest dostępne w ok. 30 językach świata (liczba ta wciąż rośnie wraz z rosnącą popularnością strony) a uczniowie mają możliwość korespondowania z pomocnikami językowymi w swoim ojczystym języku.
Wsparcie Google.
Ze względu na swoją niedochodową i edukacyjną naturę, "lernu" cieszy się wsparciem internetowej spółki Google, która bezpłatnie reklamuje stronę wśród wyników wyszukiwań w swojej wyszukiwarce oraz bezpłatnie wyposaża stronę lernu! w swoją wyszukiwarkę.
Ponadto witryna używa technologii Google służących np. do tworzenia statystyk dotyczących reklam.
Wyróżnienia.
W 2008 roku zarząd Światowego Związku Esperantystów ("Universala Esperanto-Asocio", UEA) uhonorował działalność lernu.net (i edukado.net) dyplomem za wybitne osiągnięcia ("Diplomo pri Elstara Agado").

</doc>
<doc id="2738431" url="https://pl.wikipedia.org/wiki?curid=2738431" title="Jeździectwo na Letnich Igrzyskach Olimpijskich 2012 – WKKW indywidualnie">
Jeździectwo na Letnich Igrzyskach Olimpijskich 2012 – WKKW indywidualnie

Indywidualny Wszechstronny Konkurs Konia Wierzchowego podczas Letnich Igrzysk Olimpijskich został rozegrany między 28 a 31 lipca w Greenwich Park w Londynie. Tytuł mistrza olimpijskiego zdobył Niemiec Michael Jung. Drugie miejsce zajęła Szwedka Sara Algotsson Ostholt, a na trzeciej pozycji uplasowała się Niemka Sandra Auffarth.
Wyniki.
Na starcie stawiło się 74 zawodników. Pierwszą konkurencją było ujeżdżenie, w którym najlepiej spisał się Japończyk Yoshiaki Oiwa. W kolejnej rundzie zawodnicy musieli sprawdzić się w próbie terenowej czyli w cross-country. W tej konkurencji wyeliminowanych zostało 15 zawodników. Następnie zawodnicy uczestniczyli w skokach. Konkurencja została podzielona na dwie rundy. Pierwszą były eliminacje, po których do finału awansowało 25 zawodników. W finale skoków 24 zawodników ukończyło rywalizację. Najlepszy z nich okazał się Niemiec Michael Jung na koniu Sam. 

</doc>
<doc id="2738433" url="https://pl.wikipedia.org/wiki?curid=2738433" title="Urządzenie samosterujące">
Urządzenie samosterujące



</doc>
<doc id="2738437" url="https://pl.wikipedia.org/wiki?curid=2738437" title="Obrona (koszykówka)">
Obrona (koszykówka)

Obrona (potocznie: "krycie", "obstawianie") – w koszykówce działania zawodników jednej drużyny mające na celu uniemożliwienie zdobycia kosza drużynie przeciwnej i odebranie im piłki, by móc przeprowadzić akcję ofensywną.
Pozycja obronna.
Za najpoprawniejszą postawę obrońcy uznaje się ustawienie przodem do przeciwnika, a tyłem do kosza. Nogi powinny być ugięte w kolanach, natomiast plecy wyprostowane. Ręce powinny znajdować się w górze, tak by sędzia mógł je widzieć. W obronie zawodnik porusza się krokiem „odstawno-dostawnym”, pamiętając, że najpierw odstawia nogę, a dopiero potem dostawia do niej drugą. Jedną stopę może obrócić palcami w kierunku w którym się porusza. Wtedy ta noga nazywana jest „nogą kierunkową”. Ta sama ręka, co „noga kierunkowa” może być opuszczona nieco niżej – nazywana jest „ręką kierunkową”. Przyjęcie takiej postawy umożliwia znacznie szybsze ruchy w obronie i umożliwia szybsze reakcje na ruchy przeciwnika, utrudniając mu przedarcie się przez obronę.
Pole obrony.
Pole obrony – to w koszykówce nazwa obszaru połowy boiska drużyny broniącej ograniczonego liniami autu i linią połowy boiska, wraz z koszem.
Obrona „każdy swego”.
Obrona każdy swego (ang. "Man-to-man defense") – jeden z typów obrony w koszykówce, który polega na kryciu tylko jednego zawodnika. Każdy gracz będący w obronie musi pilnować (kryć, bronić) tylko jednego, cały czas tego samego, zawodnika drużyny przeciwnej. Każda drużyna dobiera indywidualnie krycie swoich zawodników, dlatego możliwe jest, że zawodnik jednej drużyny kryje innego zawodnika drużyny przeciwnej, niż ten przez którego on sam jest kryty. Zawodnik może odejść od krycia swojego wyznaczonego przeciwnika, którego ma bronić, w sytuacji gdy następuje tzw. „przekazanie”, lub pomoc w obronie.
Krycie presingiem i od połowy boiska.
Obrona „każdy swego” może zostać zastosowana w dwóch formach:
Presing – jest to krycie indywidualne na całym boisku. Polega na jak najdokładniejszym kryciu przeciwnika, na pograniczu faula, tak by wszyscy przeciwnicy byli dokładnie kryci i „odcięci”. Obrona w presingu wywołuje dużą presję i nacisk na przeciwnika, co bardzo utrudnia mu grę i szybko męczy go kondycyjnie. Często przeciwnik kryty presingiem ma problem, by wyprowadzić piłkę na połowę przeciwnika, przez co dochodzi do przechwytów lub błędów 8 sekund. Również częstym błędem przeciwnika podczas krytego presingiem jest błąd 5 sekund. Dłuższa obrona presingiem wymaga od drużyny broniącej bardzo dobrej kondycji.
Obrona od połowy boiska – polega na kryciu tylko tych zawodników drużyny przeciwnej, którzy w danym momencie znajdują się na połowie drużyny broniącej – ta połowa boiska nazywana jest "polem obrony". Umożliwia to przeciwnikowi swobodne wyprowadzenie piłki za linię połowy boiska, przez co nie popełnią błędu 8 sekund. Ten rodzaj obrony daje początkowo większą swobodę przeciwnikowi, ale pozwala się skupić na dokładniejszym kryciu zawodników pod koszem, a także jest to rodzaj obrony powodującej mniejsze zmęczenie broniących, co daje im siłę na dłuższą i skuteczniejszą obronę.
Krycie otwarte i zamknięte.
W obronie „każdy swego” można wyróżnić dwie postawy w obronie:
Stwierdzenie, że obrona „każdy swego” polega na kryciu tylko jednego zawodnika, jest dużym uproszczeniem, gdyż w zależności od sytuacji można przekazać krycie lub kryć nawet dwóch zawodników jednocześnie. 
Krycie zamknięte – jest to takie ustawienie w obronie, iż obrońca stoi przodem do przeciwnika, a tyłem do kosza, kryjąc go dokładnie. W kryciu zamkniętym zawodnik odpowiada tylko za jednego przeciwnika, a pozycja jaką zajmuje utrudnia mu dobre postrzeganie sytuacji na boisku.
Krycie otwarte – polega na takim kryciu, że obrońca nie stoi bezpośrednio przy zawodniku, lecz przodem w kierunku linii środkowej boiska, z nogami głęboko ugiętymi w kolanach i rękami szeroko rozłożonymi na boki. Umożliwia to szybki doskok do przeciwnika, a także dokładną obserwację sytuacji na boisku. Nie jest wtedy odpowiedzialny tylko za krycie swojego przeciwnika, lecz również za przejmowanie obrony osób zbliżających się do niego.
Pomoc w obronie.
Pomoc w obronie – to w koszykówce pojęcie oznaczające specyficzny rodzaj przekazywania krycia, opierający się na płynnym przechodzeniu z pozycji "otwartej" do "zamkniętej" (i na odwrót), w zależności od położenia piłki względem wyimaginowanej "linii pomocy" (patrz: zdjęcie obok).
"Linia pomocy" dzieli boisko na dwie części:
Obrońcy znajdujący się na "stronie mocnej" odcinają przeciwników bez piłek, stojąc bardzo blisko nich w "pozycji zamkniętej", a zawodnik z piłką jest dokładnie kryty. W tym samym czasie obrońcy znajdujący się na "stronie słabej" odchodzą od przeciwników, których kryją, przyjmując "pozycję otwartą" stojąc na "linii pomocy" i dokładnie obserwując zarówno zawodnika, którego mieli kryć i pozostałych zawodników. Jeżeli któryś z zawodników ze strony mocnej wyminie swojego obrońcę, to zawodnik stojący na "linii pomocy" może go natychmiast przejąć. 
Gdy piłka zostanie przeniesiona na drugą stronę, strony piłki i pomocy zamieniają się miejscami, a zawodnicy z "linii pomocy" doskakują do swoich przeciwników kryjąc ich w "pozycji zamkniętej", a obrońcy dotychczas "odcinający" przeciwników, "otwierają" swoją pozycję i stają na "linii pomocy".
„Odcinanie”.
Odcinanie – to specyficzny rodzaj "krycia zamkniętego", polegający na takim kryciu przeciwnika bez piłki, aby nie mógł jej otrzymać. Należy stać przodem do zawodnika, a tyłem do kosza. Przed przeciwnika należy wyciągnąć jedną rękę, odwracając dłoń wewnętrzną stroną na zewnątrz, a także stanąć stabilnie przed nim jedną nogą. W ten sposób najlepiej rzucający zawodnicy nie mogą otrzymać piłki i stają się bezużyteczni na boisku.
Jeżeli przeciwnik chciałby podać piłkę do „odciętego” zawodnika, obrońca ma dwie możliwości:
Przekazywanie krycia.
Przekazywanie krycia – jest to zmiana przeciwników, których się broni. Przekazanie zachodzi zazwyczaj, gdy jeden z obrońców zostaje minięty przez atakującego i nie ma szans, by go dogonić. Wtedy najbliższy zawodnik rozpoczyna kryć tego atakującego, a przeciwnik, którego krył dotychczas, zostaje natychmiast przejęty przez miniętego obrońcę.
Zastawianie.
Zastawianie – jest takim ustawieniem zawodnika obrony, które uniemożliwia poruszanie się zawodnika ataku w kierunku w którym chce się przemieszczać. Występuje zazwyczaj w momencie gdy inny zawodnik drużyny wykonuje rzut do kosza z gry, lub ostatni rzut wolny „z grą”. Zazwyczaj jest to ustawienie tyłem do zawodnika ataku i wystawienie rąk za siebie w celu lekkiego przytrzymania przeciwnika nie wykraczając poza przepisy.
Obrona strefowa.
Obrona strefowa (ang. "zone defense") – sposób obrony w koszykówce, kiedy każdy z zawodników drużyny będącej w obronie odpowiada za pewną wcześniej wyznaczoną przez trenera lub kapitana drużyny strefę, czyli miejsce na boisku. Obrona strefowa nie oznacza mniejszego wysiłku, lub mniejszej odpowiedzialności za krycie przeciwnika. Obrona strefowa wymaga większej kondycji fizycznej niż przy obronie „każdy swego”, gdyż wszyscy zawodnicy muszą bardzo szybko powrócić do obrony natychmiast po zakończonej akcji ofensywnej.
Wyróżniamy dwa podstawowe rodzaje „obrony strefowej”:
Obrona strefowa na połowie boiska.
Obrona strefowa na połowie boiska – jest podstawowym rodzajem obrony strefowej. Zawodnicy obrony ustawiają się na wcześniej wyznaczonych miejscach, które znajdują się tylko na połowie, którą atakuje przeciwnik. Odpowiednikiem tej obrony w obronie "każdy swego" jest obrona od połowy boiska.
„Zona Press”.
Zona press – jest to obrona strefowa na całym boisku. Oznacza to krycie przeciwnika już od samego początku, jednak zmniejsza to liczbę obrońców pod koszem. Odpowiednikiem tej obrony w obronie „każdy swego” jest krycie "presingiem".
Box-and-one.
Box-and-one – jeden z typów obrony w koszykówce, który jest hybrydą krycia indywidualnego (każdy gracz obronny jest odpowiedzialny za krycie jednego gracza drugiej drużyny) oraz obrony strefowej (każdy gracz defensywny jest odpowiedzialny za określoną strefę).
W obronie box-and-one czterech graczy rozgrywa obronę strefową i ustawia się w strefie chroniącej kosz. Piąty gracz stosuje natomiast krycie indywidualne, zazwyczaj kryjąc najlepszego gracza ofensywnego w drużynie przeciwnej.

</doc>
<doc id="2738438" url="https://pl.wikipedia.org/wiki?curid=2738438" title="Przekazywanie krycia">
Przekazywanie krycia



</doc>
<doc id="2738440" url="https://pl.wikipedia.org/wiki?curid=2738440" title="Odcięcie (koszykówka)">
Odcięcie (koszykówka)



</doc>
<doc id="2738441" url="https://pl.wikipedia.org/wiki?curid=2738441" title="Deliria">
Deliria

Deliria – włoski film fabularny z 1987 roku w reżyserii Michele'a Soaviego. Znany także jako StageFright.

</doc>
<doc id="2738444" url="https://pl.wikipedia.org/wiki?curid=2738444" title="Álvaro Jurado">
Álvaro Jurado

Álvaro Jurado Espinosa (ur. 5 września 1981 w Kordobie) – hiszpański piłkarz.
Kariera.
Álvaro Jurado jest wychowankiem Sevilli, jednak większą część kariery w tym klubie spędził w zespole rezerw. Sezon 2002/2003 spędził na wypożyczeniu w Getafe CF. Od 2007 roku reprezentował barwy hiszpańskich klubów niższych lig: Lorca Deportiva, Salamanki oraz Cádiz CF. 5 marca 2012 roku został zawodnikiem Piasta Gliwice.
Jurado ma za sobą trzy występy w reprezentacji Hiszpanii do lat 16.

</doc>
<doc id="2738446" url="https://pl.wikipedia.org/wiki?curid=2738446" title="Tramwaje w Eberswalde">
Tramwaje w Eberswalde

Tramwaje w Eberswalde – zlikwidowany system komunikacji tramwajowej w niemieckim mieście Eberswalde, działający w latach 1910–1940.
Historia.
Zgodę na budowę sieci tramwajowej wydano 10 sierpnia 1909. Budowę linii rozpoczęto pod koniec maja 1910. 27 sierpnia 1910 odbyły się jazdy próbne. Otwarcie linii nastąpiło 1 września 1910 na trasach o łącznej długości 2,7 km:
Zajezdnię tramwajową mogącą pomieścić 6 tramwajów wybudowano przy Bergerstraße. Rozstaw szyn wynosił 1435 mm. 30 listopada 1918 wybudowano bocznicę do dworca towarowego. 13 kwietnia 1921 otwarto przedłużenie linii od Eberswalde Kleinbahnhof do Eisenspalterei. 16 kwietnia 1921 rozpoczęto eksploatację pętli tramwajowej Markt. Z powodu wysokiej inflacji 30 listopada 1921 wstrzymano kursowanie tramwajów w mieście. 14 listopada 1924 wznowiono kursowanie tramwajów na trasie Eberswalde Kleinbahnhof – Markt, natomiast odcinek Eberswalde Kleinbahnhof – Eisenspalterei zlikwidowano. 22 sierpnia 1927 otwarto linię Markt – Breite Straße – Freienwalder Straße. Maksymalną długość sieć osiągnęła w 1932 – 4 km. 3 listopada 1940 zamknięto ostatnią linię: Eberswalde Kleinbahnhof – Freienwalder Straße.
Tabor.
Do obsługi linii zakupiono 3 wagony silnikowe (nr 1−3) w "Waggonfabrik Gottfried Lindner AG Ammendorf". Z powodu dużych ilości przewożonych pasażerów w 1910 dokupiono dwa wagony doczepne, które wyprodukował zakład "Waggonfabrik Gottfried Lindner AG Ammendorf". W 1916 producent przebudował jeden z dwóch wagonów doczepnych na wagon silnikowy. Wagon po przebudowie otrzymał nr 4. Ponadto w tych samych zakładach zamówiono pług odśnieżny oraz dwa samochody do naprawy sieci. W 1920 te same zakłady dostarczyły 5 wagonów silnikowych i 4 doczepne. Wszystkie wagony były dwuosiowe. W 1927 zakupiono kolejne dwa wagony silnikowe. W 1941 wagony zostały przekazane do Rostocku oraz Krakowa.

</doc>
<doc id="2738448" url="https://pl.wikipedia.org/wiki?curid=2738448" title="Leuris Pupo">
Leuris Pupo

Leuris Pupo (ur. 9 kwietnia 1977 r. w Holguínie) – kubański strzelec sportowy specjalizujący się w konkurencji pistoletu szybkostrzelnego, mistrz olimpijski z Londynu, wicemistrz olimpijski z Tokio. 
Na igrzyskach olimpijskich w 2012 roku w Londynie zdobył niespodziewanie złoty medal w konkurencji pistoletu szybkostrzelnego na dystansie 25 metrów. W 2021, na rozgrywanych w Tokio letnich igrzyskach olimpijskich wywalczył srebrny medal w konkurencji pistoletu szybkostrzelnego na dystansie 25 metrów.

</doc>
<doc id="2738450" url="https://pl.wikipedia.org/wiki?curid=2738450" title="Şövkət Ələkbərova">
Şövkət Ələkbərova

Şövkət Feyzulla qızı Ələkbərova (ur. 10 października 1922 w Baku, zm. 7 lutego 1993 w Baku) – azerska piosenkarka.
Życiorys.
Była trzecim dzieckiem Feyzully i Hökumy Ələkbərov. Jej matka była zawodowym muzykiem (grała na tarze). Od dzieciństwa Şövkət uczyła się grać na instrumencie smyczkowym o nazwie kiamancza. W 1937 wystąpiła w konkursie dla młodych śpiewaków amatorów Azerbejdżanu i znalazła się w ścisłym finale. Jej talent zwrócił uwagę znanego kompozytora Üzeyira Hacıbəyova, dzięki któremu rozpoczęła występy w Azerskim Teatrze Opery i Baletu w Baku, a następnie w Azerskim Chórze Państwowym. Tam też rozpoczęła karierę zawodowej piosenkarki. Śpiewała głównie azerskie pieśni ludowe.
W czasie II wojny światowej śpiewała pieśni patriotyczne dla rannych żołnierzy w szpitalach i na koncertach organizowanych przez jednostki wojskowe. Po zakończeniu wojny rozpoczęła pracę w Azerskim Państwowym Towarzystwie Filharmonicznym i nadal występowała na scenie. Koncertowała nie tylko na scenach rodzimych, odwiedziła ponad 20 krajów, w Azji, Europie i Afryce. Śpiewała w języku azerskim, ale także arabskim, perskim i tureckim. Pogarszający się stan zdrowia spowodował, że w 1990 wyjechała do Niemiec, gdzie leczyła się i śpiewała dla azerskich emigrantów.
Była dwukrotnie zamężna. Po rozwodzie z pierwszym mężem, w 1955 wyszła za reżysera filmowego Lətifa Səfərova, który w 1963 popełnił samobójstwo. Miała dwoje dzieci (Natellę i Bəşira).

</doc>
<doc id="2738455" url="https://pl.wikipedia.org/wiki?curid=2738455" title="Kultura ceramiki impresso-cardium">
Kultura ceramiki impresso-cardium

Kultura ceramiki impresso-cardium – krąg archeologicznych kultur epoki neolitu z terenów wybrzeży południowo-zachodniej Europy datowany na VII do V tysiąclecia p.n.e. Jedna z pierwszych kultur neolitycznych Europy. Nazwa pochodzi od charakterystycznego sposobu zdobienia glinianych naczyń poprzez odciskanie krawędzi muszli sercówki jadalnej "cardium".
Występowanie w izolowanych grupach świadczy o rozprzestrzenianiu się drogą morską. W płd.-wsch. Włoszech grupa Molfetta, na Sycylli grupa Stentinello. Obszary płn.-zach. Włoch i Płd. Francji tworzą ciągłe pasmo kulturowe, na obszarze Hiszpanii wyodrębnia się grupę Montserrat. Kultura sięgała do Portugalii.

</doc>
<doc id="2738457" url="https://pl.wikipedia.org/wiki?curid=2738457" title="Jabłonka Słupecka">
Jabłonka Słupecka

Jabłonka Słupecka – dawna wąskotorowa stacja kolejowa w Jabłonce, w woj. wielkopolskim, w Polsce. Stacja znajdowała się około 150 metrów na południe od obecnej drogi wojewódzkiej nr 263. Tory rozebrane na przełomie lat 1999/2000, w związku z ekspansją odkrywki węgla brunatnego "Kazimierz Północ", prowadzonej przez KWB Konin. Starotorzem biegnie obecnie droga gruntowa, a pozostałe budynki zostały zaadaptowane na cele mieszkalne lub gospodarcze.
Przez Jabłonkę Słupecką przebiegały dwie wąskotorowe linie kolejowe: Anastazewo – Konin Wąskotorowy, biegnąca od dawnej granicy prusko-rosyjskiej w Anastazewie do Cukrowni Gosławice oraz Konina oraz Jabłonka Słupecka – Wilczyn, łącząca Jabłonkę, przez Kleczew i Sławoszewek z Wilczynem

</doc>
<doc id="2738474" url="https://pl.wikipedia.org/wiki?curid=2738474" title="Sławomir Kiedewicz">
Sławomir Kiedewicz

Sławomir Kiedewicz (ur. 7 sierpnia 1973 w Toruniu) – polski hokeista,
Jego brat Łukasz (ur. 1977) również został hokeistą.
Kariera.
Wychowanek Towimoru Toruń.
Został reprezentantem Polski kadr: do lat 18 (wystąpił na turniejach mistrzostw Europy juniorów w 1991), do lat 20 (wystąpił na turnieju mistrzostw świata juniorów Grupy B w 1992, 1993).

</doc>
<doc id="2738477" url="https://pl.wikipedia.org/wiki?curid=2738477" title="Dnyandeo Yashwantrao Patil">
Dnyandeo Yashwantrao Patil

Dnyandeo Yashwantrao Patil (ur. 22 października 1935) – indyjski polityk.
Urodził się w Kolhapurze. Studiował na Shivaji University w rodzinnym mieście. W 1972 wybrany, jako reprezentant Kongresu, do izby niższej parlamentu Maharasztry. W 2009 został mianowany gubernatorem Tripury.

</doc>
<doc id="2738478" url="https://pl.wikipedia.org/wiki?curid=2738478" title="Periparus">
Periparus

Periparus – rodzaj ptaka z rodziny sikor (Paridae).
Występowanie.
Rodzaj obejmuje gatunki występujące w Eurazji i północno-zachodniej Afryce.
Morfologia.
Długość ciała 10–13 cm, masa ciała 7–14,7 g.
Systematyka.
Etymologia.
Greckie "peri" – około, bardzo; rodzaj "Parus" , sikora.
Podział systematyczny.
Do rodzaju należą następujące gatunki:

</doc>
<doc id="2738480" url="https://pl.wikipedia.org/wiki?curid=2738480" title="A Lot of Love. A Lot of Blood">
A Lot of Love. A Lot of Blood

A Lot of Love. A Lot of Blood – pierwszy minialbum brytyjskiego zespołu indie rockowego Florence and the Machine. Wydany został przez wytwórnię płytową IAMSOUND Records w dniu 28 kwietnia 2009 roku tylko w Stanach Zjednoczonych. Minialbum zawiera cover utworu zespołu Cold War Kids "Hospital Beds".
Lista utworów.
Strona 1
Strona 2

</doc>
<doc id="2738481" url="https://pl.wikipedia.org/wiki?curid=2738481" title="Sąd Konstytucyjny (Łotwa)">
Sąd Konstytucyjny (Łotwa)

Sąd Konstytucyjny ("łot. Satversmes tiesa") – sąd konstytucyjny na Łotwie. Rozpatruje sprawy z zakresu zgodności ustaw i innych przepisów prawnych z konstytucją, a także pozostałe sprawy przypisane mu w ramach obowiązków określonych w Konstytucji Republiki Łotewskiej i w ustawie o Sądzie Konstytucyjnym.
Na mocy art. 16 ustawy o Sądzie Konstytucyjnym bada on sprawy dotyczące:
Sąd Konstytucyjny nie jest uprawniony do wszczynania spraw z własnej inicjatywy; rozpatruje sprawy jedynie na wniosek osób określonych w prawie.
Obecnie przepisy prawa stanowią, że sprawy do Trybunału Konstytucyjnego może wnosić prezydent, parlament, grupa co najmniej dwudziestu posłów, rząd, prokurator generalny, Państwowy Urząd Kontroli, Łotewski Krajowy Urząd Praw Człowieka i władze lokalne (rady); wnioski mogą również kierować sądy właściwości ogólnej w sprawach cywilnych, karnych i administracyjnych, sędziowie wydziałów ksiąg wieczystych odpowiedzialni za rejestrację w księgach wieczystych nieruchomości i praw związanych z nieruchomościami, a także wszelkie osoby fizyczne i prawne, których prawa podstawowe zapisane w konstytucji zostały naruszone.
Sprawy związane ze zgodnością z konstytucją ustaw i rozporządzeń rządowych rozpatrywane są przez Sąd Konstytucyjny przy pełnym kworum sędziowskim.
Wszystkie pozostałe sprawy rozpatrywane są przez izby złożone z trzech sędziów, chyba że określono inaczej w decyzji Sądu Konstytucyjnego.
Wyroki Sądu Konstytucyjnego są ostateczne. Stają się prawomocne po ich ogłoszeniu i są wiążące dla wszystkich organów władz państwowych i lokalnych, władz i urzędników, w tym dla sądów, jak również dla osób fizycznych i prawnych.
Wszelkie przepisy prawne, które Trybunał uzna za niezgodne z przepisami prawnymi wyższej rangi, uznaje się za nieważne od dnia, w którym opublikowano wyrok Sądu Konstytucyjnego, chyba że Sąd Konstytucyjny postanowi inaczej. W sytuacji, gdy Sąd Konstytucyjny stwierdzi, że umowa międzynarodowa podpisana bądź zawarta przez Łotwę jest niezgodna z konstytucją, rząd musi bezzwłocznie sporządzić projekt poprawek do rzeczonej umowy, wypowiedzieć umowę, zawiesić jej stosowanie lub unieważnić przystąpienie do umowy.
Zgodnie z ustawą o Sądzie Konstytucyjnym regulamin Sądu Konstytucyjnego określa jego strukturę, organizację pracy, procedury prawne i odpowiedzialność dyscyplinarną sędziów.

</doc>
<doc id="2738482" url="https://pl.wikipedia.org/wiki?curid=2738482" title="Szowket Alekperowa">
Szowket Alekperowa



</doc>
<doc id="2738487" url="https://pl.wikipedia.org/wiki?curid=2738487" title="Kaupo Kaljuste">
Kaupo Kaljuste

Kaupo Kaljuste (ur. 15 grudnia 1981 w Tallinnie, Estońska SRR) – estoński hokeista, reprezentant Estonii, trener.
Kariera.
W latach 2003-2012 corocznie występował w turniejach mistrzostw świata.
Podjął pracę trenera. W sezonie 2018/2019 był asystentem trenera kadry Estonii do lat 18. Od 2019 asystent w sztabie seniorskiej reprezentacji kraju. W tym charakterze uczestniczył w turnieju MŚ edycji 2022 (Dywizja IB). W sezonie 2020/2021 był menedżerem zespołu ligowego HC Panter Tallinn.

</doc>
<doc id="2738490" url="https://pl.wikipedia.org/wiki?curid=2738490" title="Rafael Silva">
Rafael Silva

Rafael Silva (ur. 11 maja 1987 w Aquidauana) – brazylijski judoka, dwukrotny brązowy medalista olimpijski, wicemistrz świata.
Walczy w kategorii powyżej 100 kilogramów. Zawody w 2012 były jego pierwszymi igrzyskami olimpijskimi. W 2011 był drugi w igrzyskach panamerykańskich, ma również w dorobku medale mistrzostw kontynentu (złoto w 2012). Srebrny (2013) i brązowy (2014) medalista mistrzostw świata.

</doc>
<doc id="2738492" url="https://pl.wikipedia.org/wiki?curid=2738492" title="Sikora sosnówka">
Sikora sosnówka



</doc>
<doc id="2738493" url="https://pl.wikipedia.org/wiki?curid=2738493" title="Jan (Holonič)">
Jan (Holonič)

Jan, imię świeckie Ján Holonič (ur. 29 stycznia 1937 w Kravanach, zm. 2 sierpnia 2012) – słowacki biskup prawosławny.
Życiorys.
Ukończył studia teologiczne na uniwersytecie w Preszowie w 1958. W tym samym roku został wyświęcony na diakona, a następnie na kapłana. W 1983 przyjął chirotonię biskupią i został biskupem michałowskim. W 2006, po śmierci arcybiskupa preszowskiego, metropolity ziem czeskich i Słowacji Mikołaja, został jego następcą na katedrze preszowskiej, otrzymując równocześnie godność arcybiskupa. Urząd sprawował do śmierci w 2012. W ostatnich latach życia chorował.

</doc>
<doc id="2738495" url="https://pl.wikipedia.org/wiki?curid=2738495" title="Oflag XIII D Hammelburg">
Oflag XIII D Hammelburg

Oflag XIII D Hammelburg – niemiecki obóz jeniecki przeznaczony dla oficerów Armii Czerwonej podczas II wojny światowej.
Obóz został utworzony w lipcu 1941. Początkowo nazwano go Oflag 62, zaś we wrześniu tego roku przemianowano na Oflag XIII D. Mieścił się na obszarze poligonu wojskowego Hammelburg na północ od Würzburga w Bawarii. W zamkniętej strefie obozu znajdowało się kilkanaście 2-piętrowych ceglanych budynków. W późniejszym okresie dobudowano drewniane baraki. Oprócz tego – jak w pozostałych obozach – były łaźnie, latryny i pralnia. Raz w tygodniu dojeżdżali fryzjerzy. Pierwszych 1200 jeńców przybyło 23–24 lipca 1941. Ich liczba szybko rosła: 10 sierpnia wzrosła do 4753 osób, zaś do 1 grudnia do 5140 osób. Późną jesienią 1941 wśród jeńców wybuchła epidemia tyfusu. Ze względu na nałożenie kwarantanny kolejni jeńcy zaczęli przyjeżdżać dopiero od kwietnia 1942.
Ogółem w obozie zostało zamkniętych ponad 18 tysięcy jeńców. Po przybyciu każdy czerwonoarmista podlegał rejestracji. Zarząd obozu zakładał tzw. karty osobowe zawierające podstawowe dane, służbę wojskową w Armii Czerwonej i informacje o wzięciu do niewoli. Po drugiej stronie istniało miejsce na zapiski o przesłaniu do innego obozu, przynależności do komandy roboczej, chorobach i karach dyscyplinarnych. Od połowy sierpnia 1941 w obozie pracowała grupa oficerów Gestapo z Norymbergi w celu rozpracowywania i aresztowania komisarzy politycznych (politruków), bolszewików i Żydów. Do lata 1942 do obozu koncentracyjnego w Dachau przekazanych zostało około 1100 oficerów, gdzie zostali oni zamordowani. W tym czasie wszystkich oficerów od podporucznika do pułkownika, którzy mieli cywilne zawody, zaczęto kierować do pracy do okolicznych zakładów przemysłowych. Wielu z nich trafiło do zakładów firmy Messerschmitt w Ratyzbonie.
W oflagu organizowana była działalność kolaboracyjna części jeńców sowieckich. Niemcy zebrali grupę wyższych wojskowych, nazwaną Gabinetem Wojskowo-Historycznym, którzy spisywali szlak bojowy i strukturę organizacyjną macierzystych oddziałów i jednostek wojskowych Armii Czerwonej. Od września 1941 z inicjatywy Abwehry na terenie obozu istniała efemeryczna Rosyjska Robotnicza Partia Ludowa, prowadząca werbunek do kolaboracyjnych oddziałów wojskowych w służbie niemieckiej. Latem 1942 zostało powołane Polityczne Centrum Walki z Bolszewizmem na czele z kombrygiem Iwanem Biessonowem, prowadzące antysowiecką działalność propagandową. Ponadto opracowano plany tzw. desantu na Gułag, czyli dywersyjnego ataku sił niemieckich i kolaboranckich na głębokie tyły ZSRR.
W grudniu 1944 obóz ponownie przemianowano, tym razem na Oflag 73. Jeńców radzieckich przeniesiono do innych obozów, zaś w końcowym okresie wojny przebywali w nim wojskowi z podbitych krajów Europy Środkowo-Wschodniej i Południowej. Oflag został wyzwolony 16 kwietnia 1945 przez specjalnie wydzielony oddział US Army, który zastał jedynie grupę jeńców serbskich i zestrzelonych lotników amerykańskich.

</doc>
<doc id="2738496" url="https://pl.wikipedia.org/wiki?curid=2738496" title="Waldemar Doskocz">
Waldemar Doskocz

Waldemar Doskocz, ps. "Mrówa" (ur. 16 lipca 1959) – były kierowca rajdowy, trzykrotny mistrz Polski w F-2 (określany przez to "królem ośki").
Kariera sportowa.
Początki.
Waldemar Doskocz karierę sportową rozpoczął w roku 1978 za kierownicą Fiata 126p. Tym samym samochodem dwa lata później zadebiutował w Rajdowych Samochodowych Mistrzostwach Polski. Za kierownicą Fiata 1300 był dwa razy (1987, 1988) wicemistrzem Polski.
Lata 90..
W 1991 roku Doskocz zaczął jeździć za kierownicą N-grupowego VW Golfa GTi 16V. Również tym samochodem dwukrotnie zdobył tytuł wicemistrza Polski w swojej kategorii. Podczas Rajdu Karkonoskiego dużo ryzykował, jadąc przez większą część rajdu (m.in. przez cały etap szutrowy) bez płyty ochronnej.
W 1993 roku przesiadł się do A-grupowego Peugeota 309 GTi 16V. Po równej jeździe w całym sezonie zdobył tytuł Mistrza Polski w F-2.
W 1994 roku dołączył do Bogdana Herinka w zespole Renault Polska. Pojechał używanym w poprzednim sezonie przez "Harnasia" Renaultem Clio 16V. Herink walczył o czołówkę w klasyfikacji generalnej mistrzostw, Doskocz, dysponując słabszym samochodem, znalazł się na dalszym planie – zwłaszcza gdy w połowie sezonu do walki w "ośce" włączył się Andrzej Koper, a "Mrówa" zaczął mieć kłopoty z samochodem. Awaria wspomagania układu kierowniczego wykluczyła Doskocza z Rajdu Polski i mocno spowolniła go na Rajdzie Karkonoskim.
W 1995 roku Doskocz przejął samochód (Renault Clio Williams) Andrzeja Kopera, Herink zaś dostał najnowszą broń – Clio Maxi. Dla zespołu Renault Elf Polska Rajd Krakowski był bardzo nieudany – Herink rozbił auto, Doskocz zaś odpadł w kontrowersyjnych okolicznościach, gdy oczekując na wjazd na Punkt Kontroli Czasu, został potrącony przez Forda Escorta prowadzonego przez Pawła Przybylskiego, który wskutek awarii jechał spóźniony. W Clio Doskocza wskutek tego wydarzenia zostało uszkodzone zawieszenie, wskutek czego "Mrówa" musiał się wycofać. W kolejnych rajdach Doskocz mimo słabszego sprzętu dzięki dużej regularności i równej jeździe pokonał Herinka i zdobył drugi tytuł mistrzowski w F-2.
W 1996 roku na Rajd Krakowski także Doskocz otrzymał Clio Maxi. W połowie sezonu karierę zakończył Bogdan Herink, na jego miejsce wskoczył Janusz Kulig. Doskocz także tym razem okazał się najlepszy w F-2. Był także bliski wygrania Rajdu Karkonoskiego. Na odcinkach specjalnych był szybszy od Roberta Herby, jednak Aleksander Dragon – ówczesny pilot Doskocza – zbyt wcześnie wprowadził "Mrówę" na PKC, przez co załoga została ukarana dodatkową minutą do łącznego czasu, tracąc zwycięstwo na rzecz kierowcy Toyoty.
Pomimo tytułu mistrzowskiego Doskocza w F-2 zespół Renault zdecydował się pozostawić w 1997 roku Janusza Kuliga. Kierowca z Łapanowa zdobył tytuł Mistrza Polski w klasyfikacji generalnej, a Doskocz pojawił się na rajdowych trasach tylko raz. W Rajdzie Zimowym jedyny raz w Mistrzostwach Polski pojechał samochodem z napędem na cztery koła. Za kierownicą N-grupowego Mitsubishi Lancera Evo 3 zajął 6. miejsce w klasyfikacji generalnej i 3. w grupie N.
W sezonie 1998 Doskocz wystartował za kierownicą N-grupowego Peugeota 106 Rallye w Pucharze Peugeota. Nie dał szans młodszym kierowcom, wyraźnie wygrywając rywalizację w tej kategorii. Po tym sezonie nastąpiła przerwa w startach tego zawodnika.
Chwilowy powrót.
Waldemar Doskocz wrócił na moment do rywalizacji w sezonie 2002. Wystąpił w dwóch pierwszych rajdach za kierownicą Opla Corsy Super 1600. W dalszej części sezonu tym samochodem startował Sebastian Frycz, zaś Doskocz definitywnie zakończył karierę sportową.
Obecnie.
Waldemar Doskocz obecnie (2009) pracuje w salonie Porsche w Katowicach. Pomaga także młodszym kierowcom rajdowym (współpracował m.in. z Maciejem Oleksowiczem).

</doc>
<doc id="2738498" url="https://pl.wikipedia.org/wiki?curid=2738498" title="Thargelion">
Thargelion

Thargelion (sin. "po drugiej stronie Gelionu") – równina ze stworzonej przez J.R.R. Tolkiena mitologii Śródziemia.
Była położona na wschodzie Beleriandu, pomiędzy Ered Luin a Gelionem. Graniczyła na południu (na linii Ascar) z Ossiriandem. Do czasu Dagor Bragollach zamieszkiwali ją Ñoldorowie, którym przewodził Caranthir. Przez pewien czas przebywali tam również Haladinowie. Następnie kontrolę nad Thargelionem przejęli orkowie.
Thargelion to nazwa używana przez Ñoldorów. Sindarowie nazywali tę krainę "Talath Rhúnen" lub na cześć Caranthira "Dor Caranthir" (sin. "Ląd Caranthira").

</doc>
<doc id="2738499" url="https://pl.wikipedia.org/wiki?curid=2738499" title="Sport w Ełku">
Sport w Ełku

W Ełku działa Miejski Ośrodek Sportu i Rekreacji – udostępnia mieszkańcom swoje obiekty i organizuje sekcje. W mieście znajdują się korty tenisowe, siłownie, wypożyczalnie sprzętu wodnego i rowerów, wioślarski basen treningowy. Można też korzystać z usług Ośrodków Sportowych Wodnych, kąpielisk miejskich i Parku Wodnego. Miasto posiada halę widowiskowo-sportową. Może ona pomieścić 1000 osób. W mieście działa kilkanaście klubów sportowych.
Boks.
Jedną z tradycyjnie związanych z Ełkiem dyscyplin jest boks. W mieście działa Miejski Klub Bokserski Mazur Ełk. Najsłynniejszym wychowankiem klubu jest Leszek Błażyński, brązowy olimpijczyk w wadze muszej z Monachium i Montrealu. Ponadto wychowankami klubu są medaliści mistrzostw Polski seniorów i juniorów. Klub ma siedzibę w zabytkowej sali sportowej przy ul. Armii Krajowej 16.
Wydarzenia sportowe.
W Ełku odbyły się m.in. następujące imprezy sportowej wysokiej rangi:

</doc>
<doc id="2738500" url="https://pl.wikipedia.org/wiki?curid=2738500" title="Triochwiorstnaja">
Triochwiorstnaja

Triochwiorstnaja () – rzeka we wschodniej Syberii. Przepływa przez rejon turuchański kraju krasnojarskiego. Długość rzeki wynosi 11 km. Według jednych źródeł wpada bezpośrednio do Jeniseju z lewej strony, w odległości 1188 km od jego ujścia, według zaś innych wpada do dopływu Jeniseju, rzeki Iluszkiny. Ujście położone jest naprzeciw wyspy w korycie Jeniseju - Wierchniego Opieczka.

</doc>
<doc id="2738502" url="https://pl.wikipedia.org/wiki?curid=2738502" title="Jednostka użyteczności publicznej">
Jednostka użyteczności publicznej

Jednostka użyteczności publicznej - jest to urząd państwowy lub instytucja służąca zaspokajaniu potrzeb społecznych. Przykładami obiektów użyteczności publicznej są:

</doc>
<doc id="2738506" url="https://pl.wikipedia.org/wiki?curid=2738506" title="Lophophanes">
Lophophanes

Lophophanes – rodzaj ptaka z rodziny sikor (Paridae).
Występowanie.
Rodzaj obejmuje gatunki występujące w Eurazji.
Morfologia.
Długość ciała 11,5–12,5 cm, masa ciała 9,7–15,8 g.
Systematyka.
Etymologia.
Greckie "lophos" – czub; "-phanēs" – pokazywanie &lt; "phainō" – pokazywać.
Podział systematyczny.
Do rodzaju należą następujące gatunki:

</doc>
<doc id="2738509" url="https://pl.wikipedia.org/wiki?curid=2738509" title="Luz Delfines Meléndez">
Luz Delfines Meléndez

Luz Maguy Delfines Meléndez (ur. 17 maja 1991 roku) − wenezuelska siatkarka grająca na pozycji przyjmującej, reprezentantka kraju.

</doc>
<doc id="2738510" url="https://pl.wikipedia.org/wiki?curid=2738510" title="Luz Delfines Melendez">
Luz Delfines Melendez



</doc>
<doc id="2738511" url="https://pl.wikipedia.org/wiki?curid=2738511" title="Sikora czubatka">
Sikora czubatka



</doc>
<doc id="2738514" url="https://pl.wikipedia.org/wiki?curid=2738514" title="Lubomír Korhoň">
Lubomír Korhoň

Lubomír Korhoň (ur. 6 grudnia 1978 w Ołomuńcu) – czeski hokeista.
Kariera.
Wychowanek klubu HC Ołomuniec w rodzinnym mieście. Od listopada do grudnia 2010 był przez miesiąc zawodnikiem Ciarko KH Sanok, zastępując zawieszonego rodaka Martina Vozdeckýego. Następnie zawodnik HK Nitra. Od grudnia 2011 do stycznia 2012 był zawodnikiem szwajcarskiego klubu EHC Basel. W listopadzie 2012 został zawodnikiem angielskiego klubu Sheffield Steeldogs, występującego w drugiej klasy rozgrywkowej w Wielkiej Brytanii - English Premier Ice Hockey League (EPIHL), a po sezonie w maju 2013 przedłużył kontrakt o dwa lata. Odszedł z klubu po sezonie 2015/2016. Od maja 2016 ponownie zawodnik LHK Jestřábi Prostějov. Od grudnia 2016 był zawodnikiem zespołu Telford Tigers w EPIHL. W listopadzie 2017 został graczem HC Unicov. W grudniu 2018 został hokeistą angielskiej drużyny Hull Pirates w lidze NIHL. Po sezonie 2018/2019 odszedł z klubu.
W trakcie kariery zawodnik często określany pseudonimem "Korhy".
Uprawia również hokej na rolkach.

</doc>
<doc id="2738515" url="https://pl.wikipedia.org/wiki?curid=2738515" title="North American Soccer League">
North American Soccer League

North American Soccer League (NASL) – nieistniejąca już liga zawodowa znajdująca się na najwyższym szczeblu rozgrywek w Stanach Zjednoczonych i Kanadzie. Istniała ona w latach 1968–1984.
Historia.
W 1967 roku wystartowały dwie piłkarskie ligi w USA: United Soccer Association i NPSL. NPSL miało podpisać kontrakt telewizyjny z CBS, ale liczba transmitowanych meczów nie zgadzała się z warunkami umowy, w związku z tym w 1968 obie ligi połączyły się w jedną ligę "North American Soccer League" (NASL), która przetrwała do 1984 roku.
Wpływ na popularność NASL miały sukcesy powstałego w 1971 roku New York Cosmos, w którym grali światowej klasy piłkarze m.in. Pele, Franz Beckenbauer, Johan Cruyff, Johan Neeskens. Spowodowało to przybycie do ligi NASL innych znanych piłkarzy m.in. Eusebio, Kazimierz Deyna.
W późniejszym okresie popularność ligi NASL zaczęła słabnąć, a właściciele klubu chcąc dorównać sukcesom New York Cosmos, wydawali duże sumy pieniędzy na piłkarzy, które niestety były tylko ich stratą.
Władze ligi NASL wówczas kłóciły się z władzami MISL o wynagrodzenia, niską frekwencję i brak ze strony amerykańskich stacji telewizyjnych.
Władze ligi NASL planowały rozegranie rozgrywek w sezonie 1985, ale Chicago Sting, Minnesota Strikers, New York Cosmos i San Diego Sockers przeszły do MISL. W dniu 28 marca 1985 roku, NASL zawiesiła działalność, kiedy tylko Toronto Blizzard i Minnesota Strikers były zainteresowane dalszą grą w lidze NASL. W tym czasie planowano wznowienie ligi w 1986 roku.
Jedną z głównych przyczyn rozwiązania ligi było odebranie Kolumbii roli gospodarza Mistrzostw Świata w 1986 roku na rzecz Meksyku.
Obecnie niewiele drużyn zostało na piłkarskiej mapie USA. W obecnej najwyższej klasie rozgrywkowej w kraju Major League Soccer (MLS) występują: Portland Timbers, San Jose Earthquakes, Seattle Sounders i Vancouver Whitecaps.

</doc>
<doc id="2738516" url="https://pl.wikipedia.org/wiki?curid=2738516" title="William Millton">
William Millton

William Millton (ur. 10 lutego 1858 w Christchurch, zm. 22 czerwca 1887 w Christchurch) – nowozelandzki rugbysta i krykiecista.
Millton grał w latach 1877/78-1886/87 w dwóch klubach krykietowych Main FC i Miscellaneous. Zagrał jednak w sumie w zaledwie 12 meczach.
William Millton zagrał w 8 meczach reprezentacji (wszystkie w 1884 roku), w tym w pierwszym tournée po Australii, jednakże w żadnym testmeczu. Zawodnik ten wystąpił w debiucie reprezentacji Nowej Zelandii. We wszystkich meczach rozegranych w reprezentacji był kapitanem All Blacks.
W wieku 29 lat Millton umarł na dur brzuszny.

</doc>
<doc id="2738517" url="https://pl.wikipedia.org/wiki?curid=2738517" title="Sloka">
Sloka

Sloka - część Jūrmali, położona na lewym brzegu Lelupy. W latach 1878-1959 oddzielne miasto.

</doc>
<doc id="2738518" url="https://pl.wikipedia.org/wiki?curid=2738518" title="Last Resort (serial telewizyjny)">
Last Resort (serial telewizyjny)

Last Resort to amerykański serial, wyprodukowany przez Sony Pictures Television i emitowany w stacji ABC od 27 września 2012 roku do 24 stycznia 2013. Serial został anulowany z powodu słabej oglądalności.
Fabuła.
Serial opowiada o zbuntowanej załodze okrętu podwodnego Colorado. Kapitan Marcus Chaplin odmawia wystrzelenia rakiet nuklearnych w kierunku Pakistanu, bez potwierdzenia rozkazu przez Biały Dom. Kiedy jego zastępca również odmawia wykonania tego rozkazu, okręt zostaje ostrzelany, a załoga pozostawiona na pewną śmierć. Zdając sobie sprawę, że zostali uznani za wrogów własnego kraju, zakładają obóz na fikcyjnej wyspie Sainte Marina i ogłaszają się jako suwerenny naród, posiadający potencjał nuklearny. W międzyczasie starają się znaleźć sposób, aby udowodnić swoją niewinność i powrócić do domu.

</doc>
<doc id="2738520" url="https://pl.wikipedia.org/wiki?curid=2738520" title="Katedra w Worcesterze">
Katedra w Worcesterze

Katedra w Worcesterze (ang. "Cathedral Church of Christ and the Blessed Mary the Virgin") – katedra anglikańska w Worcesterze. Konstrukcja katedry jest trójnawowa z transeptem z obejściem chóru i wieńcem wielokątnych kaplic.
Budowa świątyni rozpoczęła się w 1084 z inicjatywy biskupa Worcesteru Wulfstana. Budowę zakończono w 1218 roku.

</doc>
<doc id="2738526" url="https://pl.wikipedia.org/wiki?curid=2738526" title="Philip Hindes">
Philip Hindes

Philip Hindes (ur. 22 września 1992 w Krefeld) − brytyjski kolarz torowy, dwukrotny medalista olimpijski i wicemistrz świata.
Kariera.
Urodził się w Niemczech, jednak jego ojciec jest Brytyjczykiem i od 2010 trenuje w tym kraju. Wcześniej reprezentował Niemcy w zawodach juniorskich. Specjalizuje się w konkurencjach sprinterskich. Igrzyska w Londynie były jego pierwszym olimpijskim startem. Wspólnie z Chrisem Hoyem i Jasonem Kennym zdobył tytuł mistrza olimpijskiego w drużynie. Po zdobyciu medalu przyznał, iż w eliminacjach specjalnie przewrócił się, by Brytyjczycy mogli powtórzyć nieudany start wyścigu. UCI nie zmieniła wyników rywalizacji.

</doc>
<doc id="2738528" url="https://pl.wikipedia.org/wiki?curid=2738528" title="Parus">
Parus

Parus – rodzaj ptaka z rodziny sikor (Paridae).
Występowanie.
Rodzaj obejmuje gatunki występujące w Eurazji i Afryce.
Morfologia.
Długość ciała 12,5–15 cm; masa ciała 11,9–22,1 g.
Systematyka.
Etymologia.
"Parus": „sikora” (por. "par", "parum" „równy, towarzysz”).
Podział systematyczny.
Do rodzaju należą następujące gatunki:

</doc>
<doc id="2738529" url="https://pl.wikipedia.org/wiki?curid=2738529" title="Iluszkina">
Iluszkina

Iluszkina () – rzeka we wschodniej Syberii. Przepływa przez rejon turuchański kraju krasnojarskiego. Długość rzeki wynosi 16 km. Wpada bezpośrednio do Jeniseju w odległości 1190 km od jego ujścia. Ujście położone jest naprzeciw wyspy w korycie Jeniseju - Wierchniego Opieczka.

</doc>
<doc id="2738532" url="https://pl.wikipedia.org/wiki?curid=2738532" title="M-3S">
M-3S

M-3S lub Mu-3S – japońska trójstopniowa rakieta nośna na paliwo stałe, piąta rakieta serii Mu, następczyni rakiety M-3H. Została zastąpiona przez mocniejszą rakietę M-3S2.
Specyfikacje.
Zdolność wynoszenia wynosiła 300 kg na niską orbitę okołoziemską, zaś sama rakieta miała 1,41 m średnicy, 23,8 m wysokości i masę 48,7 ton (tyle samo co M-3H). W przeciwieństwie do M-3H, miała większą startową siłę ciągu, zamiast 267,117 kN w M-3H, ciąg startowy w M-3S wynosił 267,147 kN.

</doc>
<doc id="2738534" url="https://pl.wikipedia.org/wiki?curid=2738534" title="Ara Chaczatrjan">
Ara Chaczatrjan



</doc>
<doc id="2738536" url="https://pl.wikipedia.org/wiki?curid=2738536" title="HC Ołomuniec">
HC Ołomuniec

HC Ołomuniec – czeski klub hokejowy z siedzibą w Ołomuńcu.
Od 2006 właścicielem klubu jest jego były zawodnik Jiří Dopita.

</doc>
<doc id="2738537" url="https://pl.wikipedia.org/wiki?curid=2738537" title="Ethelburga">
Ethelburga



</doc>
<doc id="2738538" url="https://pl.wikipedia.org/wiki?curid=2738538" title="Sikora bogatka">
Sikora bogatka



</doc>
<doc id="2738539" url="https://pl.wikipedia.org/wiki?curid=2738539" title="Mikołaj (Kocvár)">
Mikołaj (Kocvár)

Mikołaj, imię świeckie Mikuláš Kocvár (ur. 19 grudnia 1927 w Hanigovcach, zm. 2006 w Preszowie) – czeski biskup prawosławny, zwierzchnik Kościoła Prawosławnego Czech i Słowacji w latach 2000–2006.
Życiorys.
Wykształcenie średnie zdobył w gimnazjum rosyjskim w Pradze, tam też ukończył seminarium duchowne. W Moskiewskiej Akademii Duchownej w 1959 uzyskał wyższe wykształcenie teologiczne. W 1950 został wyświęcony na kapłana. Pracę duszpasterską rozpoczął w parafii w Mikulášovej. Następnie obsługiwał różne parafie na ziemiach słowackich.
Wieczyste śluby mnisze złożył w 1965, 28 lutego tego samego roku przyjął chirotonię biskupią i został biskupem preszowskim. W charakterze konsekratorów w obrzędzie wzięli udział metropolita praski Doroteusz, arcybiskup berliński i niemiecki Cyprian i biskup michajłowski Metody. W 1987 otrzymał godność arcybiskupa. Pracę duszpasterską łączył z pracą wykładowcy teologii systematycznej na Uniwersytecie w Preszowie. Brał aktywny udział w ruchu ekumenicznym (prawosławno-protestanckim i prawosławno-katolickim). Wielokrotnie reprezentował Kościół Prawosławny Czech i Słowacji w czasie oficjalnych wizyt w innych autokefalicznych Kościołach lokalnych (Patriarchat Konstantynopolitański, Rosyjski Kościół Prawosławny, Gruziński Kościół Prawosławny, Bułgarski Kościół Prawosławny, Grecki Kościół Prawosławny, Polski Autokefaliczny Kościół Prawosławny, Kościół Prawosławny w Ameryce).
W 2000, po śmierci metropolity Doroteusza, został nowym metropolitą ziem czeskich i Słowacji, łącząc urząd z obowiązkami arcybiskupa preszowskiego.
W ostatnich latach życia cierpiał na chorobę Parkinsona.

</doc>
<doc id="2738543" url="https://pl.wikipedia.org/wiki?curid=2738543" title="Stanisław Hirszel">
Stanisław Hirszel

Stanisław Zygmunt Hirszel, ps. "Radzisz" (ur. 7 sierpnia 1885 w Warszawie, zm. 15 kwietnia 1937 w Zakopanem) – polski malarz, grafik i karykaturzysta, literat. Żołnierz Legionów Polskich.
Życiorys.
Pochodził ze znanej warszawskiej rodziny, jego ojciec Antoni Hirszel był radcą stanu i prokuratorii Królestwa Polskiego. Studiował w Akademii Sztuk Pięknych w Krakowie, należał do Związku Strzeleckiego. 5 sierpnia 1914 zaciągnął się do Legionów Polskich, od października 1914 służył w 1 szwadronie strzelców konnych. W 1915 został zaszeregowany do Departamentu Wojskowego Naczelnego Komitetu Narodowego, później w 6 Pułku Piechoty i w Krajowym Inspektoracie Zaciągu. W 1916 skierowany do Szkoły Oficerskiej w Przemyślu, równocześnie po awansie na chorążego w baonie uzupełniającym Polskiego Korpusu Posiłkowego. Do Korpusu został przegrupowany we wrześniu 1917, z przemyskiej Szkoły Oficerskiej został przeniesiony do podobnej szkoły w Bolechowie. W lutym 1918 został internowany na Węgrzech, zwolniony po sześciu miesiącach. Był współautorem (z Kazimierzem Starnawskim) projektu odznaki legionistów internowanych w węgierskich obozach. Po 1918 w stopniu porucznika przeszedł do rezerwy. Ten wszechstronnie uzdolniony literat, malarz i rysownik zamieszkał ponownie w Zakopanem. Publikował w lokalnych czasopismach, malował, ilustrował swoje felieton. Do historii przeszła napisana przez niego "Szopka zakopiańska", którą publikowano w czasopiśmie „Zakopane” razem z rysunkami tworzonych przez Hirszela kukiełek. W 1923 napisał "Przyczynki do monografji powiatu grodzieńskiego".
Zmarł nagle w wielu 51 lat w Zakopanem, spoczywa na cmentarzu Powązkowskim w Warszawie (kwatera 158-2-22).

</doc>
<doc id="2738545" url="https://pl.wikipedia.org/wiki?curid=2738545" title="Sójeczka mała">
Sójeczka mała



</doc>
<doc id="2738547" url="https://pl.wikipedia.org/wiki?curid=2738547" title="Diesiat´ millionow">
Diesiat´ millionow

Diesiat´ milionow () – rosyjski teleturniej prowadzony przez Maksima Gałkina i emitowany na antenie Rossija 1 od 4 września 2010 do 14 czerwca 2014, oparty na formacie "The Money Drop" (który po raz pierwszy emitowany był na brytyjskim kanale Channel 4 pod nazwą "The Million Pound Drop").
Zasady i przebieg programu.
Dwoje zawodników na początku gry otrzymywało 10 milionów rubli w 40 paczkach po 250 000 rubli. Następnie musieli odpowiedzieć na osiem pytań, starając się przy tym zachować jak największą ilość gotówki.
Zawodnicy musieli wybrać jedną z dwóch kategorii. Dla pierwszych czterech pytań do wyboru możliwe były cztery odpowiedzi, dla trzech kolejnych trzy odpowiedzi oraz dla ostatniego ósmego, dwie odpowiedzi. Zawodnicy musieli rozłożyć wszystkie pieniądze na dowolnej ilości zapadni, pozostawiając zawsze przynajmniej jedną pustą, na co mieli minutę po przeczytaniu pytania i odpowiedzi. Jeżeli tego nie zrobili, pieniądze, które nie znalazły się na zapadniach, przepadały. Po zakończeniu odliczania zapadnie otwierały się, czasami jedna po drugiej, czasami wszystkie jednocześnie. Pieniądze, które umieszczone były na zapadni, do której przypisana jest błędna odpowiedź, spadały do pomieszczenia, w którym przebywali strażnicy. Układali oni je do specjalnej walizki. Gdy zawodnicy stracili całą swoją gotówkę, kończyła się gra.
Najwyższa wygrana wynosiła 8 250 000 rubli i padła w odcinku wyemitowanym 5 listopada 2011.

</doc>
<doc id="2738548" url="https://pl.wikipedia.org/wiki?curid=2738548" title="Cyprian (Ziernow)">
Cyprian (Ziernow)



</doc>
<doc id="2738550" url="https://pl.wikipedia.org/wiki?curid=2738550" title="Mihaela Ursuleasa">
Mihaela Ursuleasa

Mihaela Ursuleasa (ur. 27 września 1978 w Braszowie, zm. 2 sierpnia 2012 w Wiedniu) – rumuńska pianistka.
Życiorys.
Urodziła się w Braszowie w Rumunii w 1978 roku. Edukację muzyczną zaczęła w wieku pięciu lat pod kierunkiem ojca, muzyka jazzowego. Dwa lata później występowała już publicznie, a w wieku ośmiu lat zaczęła nagrywać. W tym samym czasie zdobyła drugie miejsce na Międzynarodowym Konkursie Pianistycznym w Senigalli. Za namową Claudio Abbado zaczęła naukę u prof. Heinza Medjimoreca w Konserwatorium Wiedeńskim. W 1995 roku wygrała konkurs im. Clary Haskil. Cztery lata później zakończyła edukację zdobyciem dyplomu i odtąd jej kariera zaczęła się rozwijać. Pojawiła się w kilku wydawnictwach poświęconych młodym muzykom, zagrała także recitale, m.in. w Amsterdam Concertgebouw, Filharmonii Kolońskiej, Filharmonii Wiedeńskiej, Zürich Tonhalle i Carnegie Hall. Grała z Bamberg Symphony Orchestra, Orkiestrą Symfoniczną Polskiego Radia, Orkiestrą Symfoniczną Radia Berlin, RAI Orchestra Torino, orkiestrą Filharmonii Drezdeńskiej. W 2000 roku zdobyła nagrodę słuchaczy na konkursie im. Fryderyka Chopina.
Często występowała z Tanją Tetzlaff, Mirijam Contzen i Patricią Kopatchinskają, Hugo Wolff Quartet i Belcea Quartet.
Zmarła 2 sierpnia 2012 roku w Wiedniu z powodu wylewu krwi do mózgu.

</doc>
<doc id="2738551" url="https://pl.wikipedia.org/wiki?curid=2738551" title="Cyanistes">
Cyanistes

Cyanistes – rodzaj ptaka z rodziny sikor (Paridae).
Występowanie.
Rodzaj obejmuje gatunki występujące w Eurazji i północnej Afryce.
Morfologia.
Długość ciała 11–14 cm, masa ciała 7,5–16 g.
Systematyka.
Etymologia.
Greckie "kuanizō" – być ciemnoniebieskiego koloru.
Podział systematyczny.
Do rodzaju należą następujące gatunki:

</doc>
<doc id="2738552" url="https://pl.wikipedia.org/wiki?curid=2738552" title="MTV Video Music Award for Best Male Video">
MTV Video Music Award for Best Male Video



</doc>
<doc id="2738554" url="https://pl.wikipedia.org/wiki?curid=2738554" title="MTV Video Music Award for Best Female Video">
MTV Video Music Award for Best Female Video



</doc>
<doc id="2738556" url="https://pl.wikipedia.org/wiki?curid=2738556" title="MTV Video Music Award for Best Group Video">
MTV Video Music Award for Best Group Video



</doc>
<doc id="2738558" url="https://pl.wikipedia.org/wiki?curid=2738558" title="Cosworth 1">
Cosworth 1



</doc>
<doc id="2738559" url="https://pl.wikipedia.org/wiki?curid=2738559" title="Halina Walicka">
Halina Walicka

Halina Walicka "z domu Lissowska" (ur. 28 grudnia 1901 w Warszawie, zm. 15 lipca 1980 tamże) – polska artystka malarka nieprofesjonalna, pielęgniarka.
Ukończyła szkołę pielęgniarską i całe życie zawodowe pracowała w służbie zdrowia. W 1966 przeszła na emeryturę, związana z tym zmiana życia wywołała początki depresji. Dzięki córce psycholożce zaczęła terapię poprzez malarstwo. W ciągu czternastu lat poświęconych malowaniu stworzyła własny styl, który krytycy nazwali "malarstwem kobiecym". Wiele obrazów Haliny Walickiej znajduje się w kolekcji Muzeum im. Jacka Malczewskiego w Radomiu, jej twórczość jest często przedstawiana za wzór twórczości późnego wieku. Artystka spoczywa na cmentarzu Bródnowskim (kw. 2I-6-27).

</doc>
<doc id="2738561" url="https://pl.wikipedia.org/wiki?curid=2738561" title="Cmentarz żydowski w Zarębach Kościelnych">
Cmentarz żydowski w Zarębach Kościelnych



</doc>
<doc id="2738562" url="https://pl.wikipedia.org/wiki?curid=2738562" title="Układy paryskie (1954)">
Układy paryskie (1954)

Układy paryskie (1954) – porozumienia międzynarodowe podpisane 23 października 1954 r. w Paryżu przez Wielką Brytanię, Francję, Belgię, Holandię, Luksemburg, Stany Zjednoczone, Kanadę oraz Włochy i RFN. Akty zatwierdzone w trakcie konferencji dotyczyły głównie kwestii politycznych i militarnych. Układy weszły w życie 5 maja 1955 r. Spisano w języku angielskim i francuskim, depozytariuszem był rząd belgijski. Zarejestrowane przez Sekretariat ONZ 1 czerwca 1955 r. na podstawie art. 102 Karty ONZ.
Geneza.
Po odmowie ratyfikacji traktatu o EWO we Francji (30 sierpnia 1954 r.) z nową inicjatywą zjednoczeniową wystąpił brytyjski minister spraw zagranicznych, Anthony Eden. Zwołano naradę, której celem miało być rozwiązanie problemów powstałych w związku z fiaskiem projektu Europejskiej Wspólnoty Obronnej. Między innymi nie mógł wejść w życie układ niemiecki z 26 maja 1952 r., który alianci zachodni zawarli z RFN. Przewidywał on formalne zakończenie okupacji Niemiec Zachodnich i przyznanie im suwerennych praw państwowych, a także ich remilitaryzację właśnie pod kontrolą EWO.
Wspomniana narada miała miejsce w Londynie między 28 września a 3 października 1954 r. (z udziałem USA, Kanady, 5 sygnatariuszy Traktatu Brukselskiego, Włoch i RFN). Uczestnicy konferencji zdecydowali, że RFN przystąpi do Traktatu Północnoatlantyckiego, a także, razem z Włochami, do Traktatu Brukselskiego. USA, Wielka Brytania i Francja były zgodne w dążeniu do zakończenia okupacji Niemiec Zachodnich. Przedmiotem dyskusji był natomiast status, praktycznie anektowanego przez Francję, Protektoratu Saary – rozważano m.in. możliwość uczynienia go niepodległym państwem.
Konferencja była kontynuowana w Paryżu w dniach 19–23 października 1954 r., tam też zawarto wiążące porozumienia.
Skutki.
W odpowiedzi ZSRR uznał za zerwane Traktat brytyjsko-radziecki (1942) i odpowiedni układ francusko-radziecki (1944). W 1955 zawarty został Układ Warszawski.

</doc>
<doc id="2738563" url="https://pl.wikipedia.org/wiki?curid=2738563" title="Iryna Kulesza">
Iryna Kulesza

Iryna Michajłauna Kulesza (biał. Ірына Міхайлаўна Кулеша; ur. 26 czerwca 1986 roku w Brześciu) – białoruska sztangistka.
Reprezentowała Białoruś na Letnich Igrzyskach Olimpijskich w Pekinie (2008), gdzie zajęła 4. miejsce. Taką samą lokatę zajęła na Mistrzostwa Świata w Podnoszeniu Ciężarów w 2010 i 2011 roku. Brąz na Letnich Igrzyskach Olimpijskich w Londynie (2012) był jej pierwszym medalem w międzynarodowych zawodach. Osiągnięty przez nią wynik został nowym rekordem Białorusi. W 2016 roku została pozbawiona brązowego medalu za stosowanie środków niedozwolonych.

</doc>
<doc id="2738564" url="https://pl.wikipedia.org/wiki?curid=2738564" title="Irina Kulesza">
Irina Kulesza



</doc>
<doc id="2738568" url="https://pl.wikipedia.org/wiki?curid=2738568" title="McGuire BM1">
McGuire BM1



</doc>
<doc id="2738569" url="https://pl.wikipedia.org/wiki?curid=2738569" title="Caryospora varaniornati">
Caryospora varaniornati

Caryospora varaniornati – gatunek pasożytniczych pierwotniaków należący do rodziny Eimeriidae z podtypu Apicomplexa, które kiedyś były klasyfikowane jako protista. Występuje jako pasożyt waranów. "C. varaniornati" cechuje się tym iż oocysta zawiera 1 sporocystę. Z kolei każda sporocysta zawiera 8 sporozoitów.
Obecność tego pasożyta stwierdzono u "Varanus ornatus".
Sporulowana oocysta.
Jest kształtu sferoidalnego, posiada następujące rozmiary: długość 11 – 12,5 μm, szerokość 11 – 12 μm. Brak mikropyli oraz wieczka biegunowego. Czasami występuje ciałko biegunowe, które u tego gatunku jest wielkości 1 – 1,5 μm.
Sporulowana sporocysta i sporozoity.
Sporocysty kształtu owoidalnego o długości 8,5 – 9,5 μm, szerokości 6,5 – 7 μm. Występuje ciałko Stieda, brak substieda body (SBB) i parastieda body (PSB). Występuje ciałko resztkowe sporocysty w postaci rozproszonych ziarnistości umieszczonych pomiędzy sporozoitami. Sporozoity w kształcie wydłużonym, jądra widoczne.

</doc>
<doc id="2738571" url="https://pl.wikipedia.org/wiki?curid=2738571" title="Stary cmentarz żydowski w Zarębach Kościelnych">
Stary cmentarz żydowski w Zarębach Kościelnych

Stary cmentarz żydowski w Zarębach Kościelnych – kirkut społeczności żydowskiej niegdyś zamieszkującej Zaręby Kościelne. Nie wiadomo kiedy dokładnie powstał. Został zniszczony podczas II wojny światowej. Nie zachowały się żadne nagrobki. Obecnie teren cmentarza jest zabudowany m.in. budynkiem komisariatu policji.

</doc>
<doc id="2738572" url="https://pl.wikipedia.org/wiki?curid=2738572" title="Oberowszczyzna">
Oberowszczyzna

Oberowszczyzna (biał. Абяроўшчына, ros. Оберовщина) – wieś w rejonie kamienieckim obwodu brzeskiego Białorusi. Miejscowość należy do sielsowietu Raśna. 
Znajduje tu się stacja kolejowa Wysokie Litewskie.
W miejscowości urodziła się sztangistka Iryna Kulesza.

</doc>
<doc id="2738573" url="https://pl.wikipedia.org/wiki?curid=2738573" title="Test of Proficiency in Korean">
Test of Proficiency in Korean

TOPIK (kor. 한국교육과정평가원, ang. Test of Proficiency in Korean) – najpopularniejszy test sprawdzającym znajomość języka koreańskiego dla obcokrajowców. Egzaminy, których zdanie pozwala na uzyskanie przedmiotowego certyfikatu przeprowadzane i wydawane są przez 국립국제교육원 - pol. Narodowy Instytut Edukacji Międzynarodowej (ang. National Institute for International Education, NIIED). Certyfikat dzieli się na TOPIK I podstawowy i średnio zaawansowany oraz TOPIK II zaawansowany. Pierwszy z nich obejmuje sprawdzian zdolności w czytaniu i słuchaniu. Drugi w słuchaniu, pisaniu i czytaniu.
Do egzaminu można podchodzić na terenie około 50 państw, wśród których od 2016 r. znajduje się Polska. Do egzaminu TOPIK można podejść na Uniwersytecie Jagiellońskim w Instytucie Bliskiego i Dalekiego Wschodu.
Historia.
Po raz pierwszy TOPIK został przeprowadzony w 1997 r. Próbę uzyskania certyfikatu podjęło 2274 osób. Początkowym założeniem było przeprowadzanie testu raz do roku, obecnie jest on przeprowadzany trzy razy. W 2007 r. Republika Korei wprowadziła przepisy stanowiące o tym, iż chińscy pracownicy, którzy nie posiadają krewnych na terenie Republiki Korei, mogą podejść do egzaminu TOPIK, co w przypadku jego zdania umożliwia wzięcie udziału w losowaniu o wizę umożliwiającą wykonywanie pracy. Popularność testu z każdym rokiem wzrasta. W 2009 r. egzamin pisało 180 tys. osób.
Podstawowe informacje.
Egzamin TOPIK organizowany jest sześć razy w roku w Rep. Korei, a co najmniej raz w roku w kwietniu w innych państwach. Zdobycie certyfikatu wiąże się z uiszczeniem opłaty w wysokości o równowartości 80 USD. TOPIK podzielony jest na dwie części i trwa 180 minut. 90 minut przewidziane zostało na wypełnienie części związanej z gramatyką i pisaniem, a pozostałe 90 minut to zadania z rozumienia mowy oraz czytania ze zrozumieniem. Do zdobycia jest łącznie 400 punktów. Organizatorzy testu nie przewidzieli możliwości poprawienia naniesionej odpowiedzi, stąd bardzo ważne jest aby zaznaczenie odpowiedzi było przemyślane. Certyfikat potwierdzający znajomość j. koreańskiego jest przydatny dla osób chcących pracować lub studiować w Republice Korei. 
Poziomy.
TOPIK można zdawać na dwóch poziomach przy uwzględnieniu sześciu stopni znajomości języka. TOPIK I można zdawać w ramach pierwszego i drugiego stopnia; TOPIK II w ramach pozostałych.

</doc>
<doc id="2738577" url="https://pl.wikipedia.org/wiki?curid=2738577" title="Explorer 35">
Explorer 35

Explorer 35 – amerykański satelita wystrzelony w ramach programu Explorer, pierwszy statek kosmiczny tego programu, który znalazł się na orbicie wokół Księżyca. Prowadził badania plazmy międzyplanetarnej, pola magnetycznego oraz promieniowania rentgenowskiego pochodzącego od Słońca. Odkrył m.in., że Księżyc nie posiada magnetosfery. Pracował przez sześć lat, został wyłączony z użytkowania 24 czerwca 1973.

</doc>
<doc id="2738580" url="https://pl.wikipedia.org/wiki?curid=2738580" title="Desyat millionov">
Desyat millionov



</doc>
<doc id="2738582" url="https://pl.wikipedia.org/wiki?curid=2738582" title="JBW 61">
JBW 61

JBW 61, także JBW Type 2 – samochód wyścigowy, zaprojektowany przez Freda Wilkinsona w 1961 roku. Kierowcą modelu, napędzanego przez silnik Climax FPF o mocy 185 KM, był Brian Naylor. Naylor wziął udział w jednym Grand Prix Formuły 1 (Grand Prix Włoch 1961, którego nie ukończył), a także w kilku wyścigach nie zaliczanych do cyklu mistrzostw świata (VIII International Gold Cup – dziewiąte miejsce, V Lewis Evans Trophy, XIII British Empire Trophy czy Guard's Trophy.

</doc>
<doc id="2738585" url="https://pl.wikipedia.org/wiki?curid=2738585" title="Biblijny John">
Biblijny John

Biblijny John () – pseudonim niezidentyfikowanego seryjnego mordercy, działającego między 1968 a 1969 rokiem na terenie Glasgow, w Szkocji. 
Zamordował najprawdopodobniej 3 kobiety. „Biblijny John” cechował się stałym schematem popełniania zbrodni. Wszystkie 3 kobiety, uznane za ofiary „Biblijnego Johna”, zostały najpierw pobite i zgwałcone, a następnie uduszone za pomocą części swojej garderoby; wszystkie zostały zabite w czasie, kiedy miały miesiączkę, świadczyły o tym chociażby zakrwawione podpaski, które zostały odnalezione przy martwych kobietach. „Biblijny John” zawdzięcza swój przydomek dzięki bardzo dobrej znajomości treści Biblii, którą - jak zeznał jeden ze świadków mający styczność z zabójcą - znał doskonale i dawał o tym znać często powołując się lub cytując fragmenty Biblii.
Do dziś nie wiadomo kim naprawdę jest „Biblijny John”, prawdopodobnie nigdy nie został i nie zostanie schwytany przez policję, nie wiadomo również, ilu dokładnie zabójstw się dopuścił. Są jedynie przypuszczenia, iż mordercą był Peter Tobin, który został aresztowany w październiku 2006 roku, po tym, jak zamordował i pochował pod podłogą kościoła Św. Patryka Polkę Angelikę Kluk. Istnieje jego portret pamięciowy, który został sporządzony dzięki świadkowi, który przebywał z nim w jednym z klubów tanecznych w Glasgow oraz jechał z nim taksówką.

</doc>
<doc id="2738588" url="https://pl.wikipedia.org/wiki?curid=2738588" title="Tadeusz Wąsowski (otolaryngolog)">
Tadeusz Wąsowski (otolaryngolog)

Tadeusz Wąsowski (ur. 16 stycznia 1892 w Niemirowie, zm. 20 kwietnia 1937 w Wilnie) – polski otolaryngolog, profesor akademicki.
Życiorys.
Urodził się 16 stycznia 1892 w Niemirowie. W 1910 ukończył gimnazjum, uzyskując świadectwo dojrzałości. Następnie podjął studia na Uniwersytecie Świętego Włodzimierza w Kijowie, zakończone uzyskaniem dyplomu lekarza w 1916. W sierpniu 1916 został powołany do armii rosyjskiej, gdzie do 1918 pełnił funkcję lekarza wojskowego na Oddziale Epidemicznym Szpitala Związku Ziemstw w Białyniczach.
W styczniu 1919 przyjechał do Polski i jako ochotnik wstąpił do wojska. W 1924 podjął pracę jako asystent w Klinice Otolaryngologicznej Uniwersytetu Stefana Batorego w Wilnie. Rok później uzyskał tytuł doktora medycyny. W 1930 habilitował się z otolaryngologii na Wydziale Lekarskim Uniwersytetu Stefana Batorego, a w 1936 został mianowany profesorem nadzwyczajnym i kierownikiem Katedry i Kliniki Otolaryngologicznej Uniwersytetu.
Opublikował łącznie 83 prace naukowe, 3 monografie i podręcznik z otolaryngologii. Zmarł 20 kwietnia 1937 w Wilnie. Został pochowany na cmentarzu na Rossie.
Jego bratem był ppłk lek. Ewaryst Wąsowski (1882 - 1932) - naczelny lekarz 14 pułku piechoty i naczelny lekarz garnizonu Włocławek.

</doc>
<doc id="2738593" url="https://pl.wikipedia.org/wiki?curid=2738593" title="Gwatemala na Letnich Igrzyskach Olimpijskich 2012">
Gwatemala na Letnich Igrzyskach Olimpijskich 2012

Gwatemalę na Letnich Igrzyskach Olimpijskich 2012, które odbyły się w Londynie, reprezentowało 19 zawodników.
Reprezentanci.
Lekkoatletyka.
Mężczyźni
Kobiety
Gimnastyka.
Gimnastyka artystyczna.
Kobiety
Żeglarstwo.
Mężczyźni
Kobiety
Strzelectwo.
Mężczyźni
Pływanie.
Mężczyźni

</doc>
<doc id="2738594" url="https://pl.wikipedia.org/wiki?curid=2738594" title="Fiszkoteka.pl">
Fiszkoteka.pl

Fiszkoteka.pl – serwis internetowy zawierający bazę elektronicznych fiszek oraz narzędzia służące do efektywnej nauki z ich pomocą. W styczniu 2021 baza obejmowała ok. 55 mln fiszek. 
Serwis istnieje od maja 2010 roku i jako znak towarowy, Fiszkoteka została zastrzeżona w Urzędzie Patentowym Rzeczypospolitej Polskiej. W sierpniu 2012 roku zarejestrowanych było ponad 218 000 użytkowników. 
Fiszki.
Fiszki znajdujące się w serwisie służą w większości do nauki języków obcych. Inne dziedziny to: medycyna, prawo czy historia. Fiszki tworzone są zarówno przez użytkowników, jak i redakcję Fiszkoteki.
Fiszkoteka wykorzystuje zmodyfikowany algorytm Sebastiana Leitnera, krzywe zapominania oraz naukę wielozmysłową.
Fiszki w Fiszkotece mogą zawierać obrazki, nagrania oraz przykłady użycia. Fiszkoteka dla fiszek w językach angielskim, niemieckim, hiszpańskim, francuskim, włoskim, portugalskim, niderlandzkim, duńskim, islandzkim i polskim automatycznie dodaje wymowę MP3 w oparciu o technologię BrightVoice™.
Dostęp.
Korzystanie z serwisu jest bezpłatne poza funkcją premium (np. możliwość ściągnięcia cudzego zestawu jako plik mp3 do słuchania w domu) oraz dostępem do gotowych kursów stworzonych przez redakcję (przygotowanych we współpracy z lektorami Uniwersytetu Warszawskiego).
Fiszkoteka.pl jest również dostępna dla obcokrajowców pod nazwą VocApp.

</doc>
<doc id="2738595" url="https://pl.wikipedia.org/wiki?curid=2738595" title="Echeneididae">
Echeneididae



</doc>
<doc id="2738600" url="https://pl.wikipedia.org/wiki?curid=2738600" title="Conversations with Myself">
Conversations with Myself

Conversations with Myself – album Billa Evansa wydany przez wytwórnię Verve Records w 1963.
Płyta została nagrana metodą overdubbingu, przez nałożenie na siebie trzech osobno nagranych ścieżek fortepianowych. Nagrania zostały dokonane w Webster Hall w Nowym Jorku 6, 9 i 20 lutego 1963.
Album uzyskał nagrodę Grammy w kategorii "Best Instrumental Jazz Performance – Soloist or Small Group" w 1964.
Evans nagrał później jeszcze dwie płyty przy zastosowaniu overdubbingu – "Further Conversations with Myself" w 1967 oraz "New Conversations" w 1978.
Lista utworów.
Pierwotnie na płycie znajdowały się utwory nr 1-8. Utwór nr 9 został wydany po raz pierwszy na płycie "The Best of Bill Evans", a utwór nr 10 na wydaniu CD "Conversations with Myself".
Tytuł kompozycji Evansa „N.Y.C.'s No Lark” jest anagramem imienia i nazwiska Sonny’ego Clarka, hard bopowego pianisty, który zmarł w 1963 w wieku niespełna 32 lat.

</doc>
<doc id="2738602" url="https://pl.wikipedia.org/wiki?curid=2738602" title="Hitoshi Saito">
Hitoshi Saito



</doc>
<doc id="2738604" url="https://pl.wikipedia.org/wiki?curid=2738604" title="Władimir Szopen">
Władimir Szopen

Władimir Władimirowicz Szopen, ros. Владимир Владимирович Шопен (ur. ok. 1912 r. w Charkowie, zm. ? w Kanadzie) – radziecki inżynier, burmistrz okupowanego Kramatorska i szef rejonu kramatorskiego podczas II wojny światowej
Urodził się z nazwiskiem Szopino. Jego rodzina po rewolucji październikowej 1917 r. wyjechała do Niemiec. Władimir W. Szopen otrzymał tam wyższe wykształcenie techniczne, po czym powrócił do ZSRR, zmieniając nazwisko na Szopen. Początkowo pracował w Moskwie jako inżynier-konstruktor. W 1937 r. podjął pracę w zakładach maszynowych im. Ordżonikidze w Kramatorsku. Był konstruktorem w oddziale projektowo-konstruktorskim. Według części źródeł był współpracownikiem niemieckiego wywiadu. Na pocz. lipca 1941 r. zwolnił się z pracy, informując, że został zmobilizowany do Armii Czerwonej. Faktycznie ukrywał się do czasu zajęcia Kramatorska przez wojska niemieckie pod koniec października tego roku. W listopadzie został burmistrzem okupowanego miasta. Jednocześnie sprawował funkcję szefa rejonu kramatorskiego. Wkrótce został też redaktorem naczelnym kolaboracyjnego pisma "Kramatorskaja gazieta". Założył miejscowy oddział ukraińskiej organizacji społeczno-oświatowej Proswita. Krótko przed odzyskaniem Kramatorska przez Armię Czerwoną na pocz. lutego 1943 r. ewakuował się wraz z wojskami niemieckimi na zachód. Po ponownym zajęciu miasta przez Niemców pod koniec lutego tego roku, powrócił na poprzednie stanowiska. Ostatecznie wyjechał do III Rzeszy na pocz. września, kiedy Kramatorsk znowu zajęli Sowieci. Po zakończeniu wojny wyemigrował do Kanady, gdzie zmarł.

</doc>
<doc id="2738608" url="https://pl.wikipedia.org/wiki?curid=2738608" title="Brydż sportowy na 2. Olimpiadzie Sportów Umysłowych">
Brydż sportowy na 2. Olimpiadzie Sportów Umysłowych

Brydż sportowy na 2. Olimpiadzie Sportów Umysłowych – zawody brydżowe rozgrywane w ramach 2. Olimpiady Sportów Umysłowych (2nd World Mind Sport Game) w Lille (Francja) w okresie od 9 do 23 sierpnia 2012 roku. W ramach tych zawodów były też rozegrane 5. Otwarte Mistrzostwa Świata Teamów Mikstowych. Zawody organizowane były przez Światową Federację Brydżową oraz Międzynarodową Federację Sportów Umysłowych (ang. International Mind Sports Association – IMSA).
Nawiązując do rozgrywanych wcześniej olimpiad brydżowych zawody te mają też nazwę 14. Olimpiada Brydżowa.
W zawodach tych zwyciężyły zespoły:
Formuła zawodów.
Formalnym dokumentem według którego odbywały się zawody był jego regulamin:
Poprzednie zawody tego cyklu.
Na pierwszej Olimpiadzie Sportów Umysłowych w brydżu sportowym, która odbyła się od 3 do 18 października 2008 roku w Pekinie (Chiny) rozegrano szereg zawodów jednakże poniższa tabela pokazuje te kategorie, które były rozgrywane również na 2 Olimpiadzie:
Zespoły z Polski.
Do udziału w 2 Olimpiadzie Sportów Umysłowych w brydżu sportowym zostały zgłoszone zespoły z Polski we wszystkich kategoriach.
Zespół kategorii Open wystąpił w składzie: Cezary Balicki (AS), Krzysztof Buras (AM), Grzegorz Narkiewicz (AM), Piotr Żak (MM), Jerzy Zaremba (AM), Adam Żmudziński (AS) oraz niegrający kapitan Piotr Walczak (AM). Funkcję trenera pełni Marek Wójcicki.
Zespół w kategorii Kobiet wystąpił w składzie: Cathy Bałdysz (A), Ewa Banaszkiewicz (A), Katarzyna Dufrat (MK), Danuta Kazmucha (MM), Natalia Sakowska (A), Justyna Żmuda (MM) oraz niegrający kapitan Mirosław Cichocki (AM). Funkcję trenera pełni Cezary Serek.
Zespół w kategorii Seniorów wystąpił w składzie: Julian Klukowski (AS), Apolinary Kowalski (AS), Krzysztof Lasocki (AS), Wiktor Markowicz (A), Jacek Romański (AS), Jerzy Russyan (AM) oraz niegrający kapitan Włodzimierz Wala (AM). Funkcję trenera pełni Wojciech Siwiec.
Zwycięzcy zawodów.
Wyniki polskich drużyn.
Polskie zespoły uzyskały dwa medale:
Polska drużyna seniorów przeszła z fazy eliminacyjnej do 1/8 finałów, gdzie przegrała ze zwycięzcami tej kategorii: drużyną Węgier.
W 5 Otwartych Mistrzostwach Świata Teamów Mikstowych tylko jeden zespół mający w składzie zawodników z Polski dotarł do fazy ćwierćfinałowej.
Transmisje z zawodów.
Wszystkie sesje zawodów były transmitowane w internecie poprzez BBO. Była jednoczesna transmisja z 10 stołów (5 meczów). Na wszystkich transmitowanych strumieniach były komentarze w formie pisanej. Na niektórych strumieniach transmisji były również komentarze głosowe. O tym jakie mecze miały być transmitowane danego dnia informował zawsze ostatni biuletyn zawodów.
Przeprowadzano również eksperymentalne transmisje z systemu automatycznego rozpoznawania kart.
Szczegółowe wyniki.
Kategorie: Open, Kobiet i Seniorów.
Wyniki rundy eliminacyjnej.
Poniższa tabela pokazuje wyniki polskich drużyn w poszczególnych sesjach rundy eliminacyjnej. Pokazuje ona również, kiedy rozgrywane były poszczególne sesje.
5 Międzynarodowe Otwarte Mistrzostwa Świata Teamów Mikstowych.
Runda eliminacyjna.
W rundzie eliminacyjnej startowało 84 zespołów, które rozegrały systemem szwajcarskim 15 rund od piątku (17 sierpnia) do niedzieli (19 sierpnia).
Do ćwierćfinałów zakwalifikowało się 8 zespołow:

</doc>
<doc id="2738609" url="https://pl.wikipedia.org/wiki?curid=2738609" title="Tatsuro Yoshino">
Tatsuro Yoshino



</doc>
<doc id="2738612" url="https://pl.wikipedia.org/wiki?curid=2738612" title="Alfredo Challenger">
Alfredo Challenger

Alfredo Challenger-Calix (ur. 21 sierpnia 1979 na Kajmanach) – kajmański piłkarz grający na pozycji pomocnika w tamtejszym Latinos FC, reprezentant kraju.
Kariera klubowa.
Challenger w Latinos FC gra od 2004 roku. W tym samym roku wraz z drużyną Challenger sięgnął po mistrzostwo Kajmanów. W sezonie 2006/2007 razem z Latinos zdobył Puchar Kajmanów.
Kariera reprezentacyjna.
Challenger w reprezentacji Kajmanów zadebiutował w 2004 roku. Od tego czasu łącznie w reprezentacji rozegrał 4 mecze, jednak w żadnym z nich nie udało mu się trafić do siatki.

</doc>
<doc id="2738613" url="https://pl.wikipedia.org/wiki?curid=2738613" title="Władimir Gudim-Lewkowicz">
Władimir Gudim-Lewkowicz

Władimir Gieorgijewicz Gudim-Lewkowicz, ros. Владимир Георгиевич Гудим-Левкович (ur. ?, zm. w 1947 r.) – rosyjski wojskowy (sztabskapitan), sekretarz Komitetu Wyzwolenia Narodów Rosji pod koniec II wojny światowej.
Podczas wojny domowej w Rosji walczył w wojskach Białych. Służył jako sztabskapitan w lejbgwardii Pułku Izmaiłowskiego. W połowie listopada 1920 r. wraz z wojskami Białych został ewakuowany z Krymu do Gallipoli. Na emigracji zamieszkał w Królestwie SHS. Po ataku wojsk niemieckich na ZSRR 22 czerwca 1941 r., przybył do okupowanego Kijowa, gdzie redagował jedno z kolaboracyjnych pism tam wychodzących. Jesienią 1943 r. krótko przed odzyskaniem miasta przez Armię Czerwoną, ewakuował się wraz z wojskami niemieckimi do III Rzeszy. Jesienią 1944 r. objął funkcję sekretarza Komitetu Wyzwolenia Narodów Rosji (KONR). Po zakończeniu wojny zamieszkał w Ratyzbonie.

</doc>
<doc id="2738614" url="https://pl.wikipedia.org/wiki?curid=2738614" title="Trzęsienie ziemi w Damghan">
Trzęsienie ziemi w Damghan

Trzęsienie ziemi w Damghan – trzęsienie ziemi w Iranie, które pochłonęło ok. 200 000 ofiar; jedno z najtragiczniejszych w historii pod względem liczby ofiar śmiertelnych. 
Historia.
22 grudnia 856 roku w Damghan w Iranie doszło do trzęsienia ziemi o sile 7,9 stopni skali Richtera. Wstrząsy były odczuwalne w wielu miastach, m.in. w Ahevanu, Bastam, Shahrud, Szahr-e Ghumes i dawnej stolicy Partii. Wystąpiły również osuwiska. Na skutek kataklizmu zginęło ok. 200 000 osób.

</doc>
<doc id="2738615" url="https://pl.wikipedia.org/wiki?curid=2738615" title="Katedra w Gloucester">
Katedra w Gloucester

Katedra w Gloucester (ang. "Cathedral Church of St Peter and the Holy and Indivisible Trinity") – katedra anglikańska w Gloucester. Konstrukcja katedry jest trójnawowa z transeptem z obejściem chóru i wieńcem kaplic.
Budowa świątyni rozpoczęła się w lipcu 1084 z inicjatywy opata Serlo na ruinach kościoła św. Piotra, który spłonął w 1058 roku. Budowę zakończono w 1218 roku.

</doc>
<doc id="2738616" url="https://pl.wikipedia.org/wiki?curid=2738616" title="Trzęsienie ziemi w Ardabilu (893)">
Trzęsienie ziemi w Ardabilu (893)

Trzęsienie ziemi w Ardabil – trzęsienie ziemi, które rzekomo miało miejsce w Ardabilu (obecnie Iran) w marcu 893 roku. W jego skutku zginęło rzekomo ponad 150 000 osób.
Trzęsienie ziemi.
Według źródeł klasycznych, w dniu 23 marca 893 roku w Ardabil w Iranie doszło do silnego trzęsienia ziemi. Siła trzęsienia ziemi jest nieznana. Wstrząsy wyrządziły wiele zniszczeń. Na skutek kataklizmu zginęło 150 000 osób.
Współczesne źródła sugerują jednak, że to wydarzenie nigdy nie miało miejsca, i jest wynikiem błędnej interpretacji źródeł dotyczących t‪rzęsieni‬a‪ ziemi w Dwin, ‬które‪ ‬miało‪ miejsce w grudniu ‬tegoż‪ 893 roku.

</doc>
<doc id="2738617" url="https://pl.wikipedia.org/wiki?curid=2738617" title="BMW 3200 CS">
BMW 3200 CS

BMW 3200 CS – sportowy samochód osobowy produkowany pod marką od stycznia 1962 do września 1965 roku. Za projekt odpowiadało studio Bertone, premiera miała miejsce na targach Frankfurt Motor Show w 1961 roku. BMW 3200 CS było ostatnim wcieleniem luksusowej serii pojazdów zapoczątkowanej przez BMW modelem 501 w 1951 roku. Powstały 603 egzemplarze, następcą zostało coupé z rodziny Neue Klasse - 2000 C/CS.
Geneza i rozwój.
W roku 1960 Helmut Werner Bonsch, dyrektor marketingu BMW, zauważył, że zaprojektowane przez studio Pininfarina nadwozie pojazdu Lancia Flaminia coupé można bez większych modernizacji dopasować do podwozia luksusowego sedana BMW 3200L. Zaproponował on wówczas zarządowi BMW zlecenie Pininfarinie montażu samochodu Flaminia coupé z charakterystycznym dla BMW przednim grillem, miał być to następca dla modelu 503, którego produkcję zakończono w roku 1959.
Po naradach odrzucono propozycję Bonscha, w zamian główny inżynier BMW, Fritz Fiedler, otrzymał polecenie zlecenia studiu stylistycznemu Bertone zaprojektowania i w późniejszym czasie montażu nowego coupé opartego na modelu 3200S. Pojazd cechował się ramową konstrukcją podwozia, benzynowym silnikiem V8 OHV o pojemności skokowej 3168 cm³ i mocy maksymalnej 160 KM (118 kW) z dwugardzielowym gaźnikiem, 4-biegową manualną skrzynią biegów przenoszącą napęd dalej na most napędowy i koła tylne, hamulce tarczowe na przedniej osi oraz drążki skrętne przy wszystkich czterech kołach.
Historia modelu.
Premiera 3200 CS miała miejsce w 1961 roku podczas Frankfurt Motor Show, BMW zaprezentowało wówczas także model 1500. Mniejszy pojazd wyznaczał nowy kierunek obrany przez BMW, 3200 CS zaś opierał się na samochodzie zaprezentowanym we Frankfurcie dziesięć lat wcześniej.
BMW 3200 CS produkowano od stycznia 1962 do września 1965 roku. Według różnych źródeł wyprodukowano 603 lub 538 egzemplarzy modelu.
Powstał także jeden egzemplarz 3200 CS w wersji cabrio, trafił on do jednego z głównych akcjonariuszy BMW, Herberta Quandta.
Dane techniczne.
"Źródło:"

</doc>
<doc id="2738619" url="https://pl.wikipedia.org/wiki?curid=2738619" title="Sądy na Lesznie">
Sądy na Lesznie



</doc>
<doc id="2738620" url="https://pl.wikipedia.org/wiki?curid=2738620" title="Sądy Grodzkie na Lesznie">
Sądy Grodzkie na Lesznie



</doc>
<doc id="2738621" url="https://pl.wikipedia.org/wiki?curid=2738621" title="Nikołaj Gorkopa">
Nikołaj Gorkopa

Nikołaj Aleksandrowicz Gorkopa, ros. Николай Александрович Горгопа (ur. ?, zm. w marcu 1951 r. w Mannheim) – rosyjski wojskowy (podpułkownik), dowódca kompanii jednej z dywizji piechoty Sił Zbrojnych Komitetu Wyzwolenia Narodów Rosji pod koniec II wojny światowej.
W 1911 r. ukończył korpus kadetów w Odessie, zaś w 1913 r. szkołę kawaleryjską w Jelizawetgradzie. Służył w 11. Pułku Dragonów. Brał udział w I wojnie światowej. W 1918 r. wstąpił do nowo formowanych wojsk Białych. Objął dowództwo szwadronu 2. Drozdowskiego Pułku Konnego. Doszedł do stopnia podpułkownika. W połowie listopada 1920 r. wraz z wojskami Białych został ewakuowany z Krymu do Gallipoli. Okres międzywojenny przeżył na emigracji. Po ataku wojsk niemieckich na Związek Socjalistycznych Republik Radzieckich 22 czerwca 1941 r. przybył do III Rzeszy. Jesienią 1944 r. objął dowództwo kompanii jednej z dywizji piechoty nowo sformowanych Sił Zbrojnych Komitetu Wyzwolenia Narodów Rosji.

</doc>
<doc id="2738622" url="https://pl.wikipedia.org/wiki?curid=2738622" title="Speyerbach">
Speyerbach

Speyerbach – rzeka w południowo - zachodnich Niemczech o długości 60 km. Jest lewym dopływem Renu. Źródła rzeki znajdują się w okolicach miejscowości Elmstein, w Lesie Palatynackim. Początkowo rzeka przepływa przez Dolinę Elmstein, nad którą wznoszą się ruiny czterech zamków (m.in. Erfenstein oraz Spangenberg). Po kilku kilometrach do Speyerbachu wpływa jeden z jego największych dopływów - rzeka Helmbach. Następnie, przepływając przez Frankeneck dopływ Renu łączy się z długim na 20 kilometrów Hochspeyerbachem.
Na krótko przed dopłynięciem do Neustadt an der Weinstraße Speyerbach opuszcza Las Palatynacki. Po obu stronach rzeki zlokalizowane są zamki: Wolfsburg, Winzigen oraz Zamek Hambach, będący symbolem demokracji niemieckiej, z powodu mającej tu miejsce w 1832 roku demonstracji Hambacher Fest. Następnie rzeka dociera do Spiry, gdzie wpływa do Renu.

</doc>
<doc id="2738623" url="https://pl.wikipedia.org/wiki?curid=2738623" title="Zero Hour">
Zero Hour

Zero Hour – amerykański serial, wyprodukowany przez ABC Studios oraz di Bonaventura Pictures Television. Premierę miał 14 lutego 2013. Po wyemitowaniu trzech odcinków został anulowany z powodu zbyt niskiej oglądalności. Nie wiadomo czy i kiedy zostanie dokończony. Twórcami serialu byli Paul T. Scheuring, Lorenzo di Bonaventura i Dan McDermott. Stacja ABC wyemitowała pozostałych 10 odcinków od 15 czerwca 2013 roku.
Opis fabuły.
Hank Galliston poświęcił życie zawodowe tropieniu i ujawnianiu spisków. Całe jego życie zmienia się, kiedy jego żona Laila zostaje porwana z antykwariatu. Aby ją odnaleźć, Hank musi rozwikłać jeden z największych spisków w historii.
Odcinki.
Sezon 1 (2013).
!! style="background-color: #FFB062; color:#100; text-align: center;"|#
!! style="background-color: #FFB062; color:#100; text-align: center;"|Tytuł
!! style="background-color: #FFB062; color:#100; text-align: center;"|Reżyseria
!! style="background-color: #FFB062; color:#100; text-align: center;"|Scenariusz
!! style="background-color: #FFB062; color:#100; text-align: center;"|Premiera 

</doc>
<doc id="2738626" url="https://pl.wikipedia.org/wiki?curid=2738626" title="Rim Jong-sim (sztangistka)">
Rim Jong-sim (sztangistka)

Rim Jong-sim (kor. 림정심; ur. 5 lutego 1993 w Pjongjangu) – północnokoreańska sztangistka, dwukrotna mistrzyni olimpijska i czterokrotna medalistka mistrzostw świata.
Złota medalistka igrzysk olimpijskich w Londynie w kategorii wagowej do 69 kg oraz igrzysk olimpijskich w Rio de Janeiro w kategorii wagowej do 75 kg.
Zdobyła też złoty medal na mistrzostwach świata w Pattayi (2019), srebrne na mistrzostwach świata w Houston (2015) i mistrzostwach świata w Aszchabadzie (2018) oraz brązowy podczas mistrzostwach świata w Ałmaty (2014).

</doc>
<doc id="2738627" url="https://pl.wikipedia.org/wiki?curid=2738627" title="Lekkoatletyka na Letnich Igrzyskach Olimpijskich 2012 – rzut dyskiem kobiet">
Lekkoatletyka na Letnich Igrzyskach Olimpijskich 2012 – rzut dyskiem kobiet

Rzut dyskiem kobiet – jedna z konkurencji lekkoatletycznych rozgrywanych podczas igrzysk olimpijskich w Londynie. 
Obrończynią tytułu mistrzowskiego z 2008 roku była Amerykanka Stephanie Brown Trafton. Ustalone przez International Association of Athletics Federations minima kwalifikacyjne do igrzysk wynosiły 62,00 (minimum A) oraz 59,50 (minimum B).
W 2013 odebrano srebrny medal Darji Piszczalnikowej za stosowanie niedozwolonego dopingu.
Rekordy.
Tabela prezentuje rekord świata, rekordy poszczególnych kontynentów, igrzysk olimpijskich, a także najlepszy rezultat na świecie w sezonie 2012 przed rozpoczęciem igrzysk.
Rezultaty.
Eliminacje.
Zawodniczki rywalizowały w dwóch grupach: A i B. Aby awansować do finału należało rzucić co najmniej 63,00 (Q).

</doc>
<doc id="2738629" url="https://pl.wikipedia.org/wiki?curid=2738629" title="36 splt">
36 splt



</doc>
<doc id="2738630" url="https://pl.wikipedia.org/wiki?curid=2738630" title="Rehbach (dopływ Renu)">
Rehbach (dopływ Renu)

Rehbach – rzeka w południowo - zachodnich Niemczech o długości 29 km. Jest lewym dopływem Renu. Rzeka nie ma źródła. Powstaje w wyniku podzielenia rzeki Speyerbach w Neustadt an der Weinstraße. Następnie rzeka przepływa przez gminy: Haßloch, Böhl-Iggelheim, Schifferstadt, Limburgerhof oraz Neuhofen. W okolicach miejscowości Altrip rzeka wpływa do Renu.

</doc>
<doc id="2738631" url="https://pl.wikipedia.org/wiki?curid=2738631" title="Kurzawka czerniejąca">
Kurzawka czerniejąca

 
Kurzawka czerniejąca ("Bovista nigrescens" Pers.) – gatunek grzybów z rodziny purchawkowatych ("Lycoperdaceae"). Przez laików często (błędnie) uważany za purchawki. Różni się od nich brakiem płonnej części (trzonu pod owocnikiem).
Systematyka i nazewnictwo.
Pozycja w klasyfikacji według Index Fungorum: "Agaricaceae, Lycoperdaceae, Agaricomycetidae, Agaricomycetes, Agaricomycotina, Basidiomycota, Fungi".
Nazwę polską podał Franciszek Błoński w 1996 r. W polskim piśmiennictwie mykologicznym gatunek ten opisywany był też jako purchawka kolista, kurzawka czarna i kurzawka czarniawa. Synonimy łacińskie:
Morfologia.
Kulisty, o średnicy 1,5-5 cm. Za młodu ma śnieżnobiałą, błyszczącą i gładką osłonę zewnętrzną ("egzoperydium"), później stopniowo ciemniejącą. Po dojrzeniu egzoperydium odpada i odsłania się brązowo-kasztanowo-czarna osłona wewnętrzna ("endoperydium"). Otwiera się ona na szczycie nieregularnym otworem, odsłaniając wnętrze owocnika w całości wypełnione zarodnikami. Polska nazwa (kurzawka) pochodzi od tego, że zarodniki te, bardzo drobne i występujące w ogromnej ilości, pod wpływem wiatru, dotknięcia, czy nawet kropli deszczu, wzbijają się w powietrze („kurzą się”). Młode owocniki połączone są z podłożem splotem strzępek, starsze owocniki nie są już połączone z podłożem, są wyschnięte i wiatr przemieszcza je po trawie rozsiewając zarodniki.
Wysyp zarodników brązowo-czarny. Zarodniki kuliste, pokryte brodawkami i mające słabo zaostrzone trzoneczki. Rozmiar 5-6 μm. Sterygmy hialinowe, tępo zakończone, o długości 5-8 μm, czasami nawet do 13 μm. Włośnia czarnobrązowa i elastyczna. Jest grubościenna, ściany zajmują 1/3 jej średnicy. Wielokrotnie (do 9 razy) rozgałęzia się dichotomicznie, a jej końce są zwężone i ostro zakończone. Główny trzon włośni ma grubość około 15 cm. Strzępki bez przegród (nie septowane), w ich ścianach brak jamek.
Występowanie i siedlisko.
Występuje w Ameryce Północnej i Południowej, Europie i Azji. W Europie jest szeroko rozprzestrzeniona. W Alpach dochodzi do wysokości 2700 m n.p.m.. W Polsce gatunek pospolity. 
Występuje od lata do jesieni na pastwiskach, łąkach i polanach górskich, szczególnie na miejscach nawożonych obornikiem. Zazwyczaj występuje gromadnie. Znany jest również na niżu, jednak w górach występuje dużo częściej. Stare owocniki czasami utrzymują się do następnego roku.
Znaczenie.
Saprotrof. Młode, jeszcze białe owocnik są jadalne.
Gatunki podobne.
Bardzo podobna jest kurzawka ołowiana ("Bovista plumbea"). Pewne odróżnienie tych gatunków zazwyczaj możliwe jest tylko badaniem mikroskopowym. Pomocne może być miejsce występowania. Wskazówką może być też endoperydium: u kurzawki ołowianej jest srebrzyste, z czasem niebieskoszare. Kurzawka filcowata ("Bovista tomentosa") ma owocniki mniejsze i bez połysku, rośnie też w innych miejscach (na piasku i skałach).

</doc>
<doc id="2738632" url="https://pl.wikipedia.org/wiki?curid=2738632" title="Bovista nigrescens">
Bovista nigrescens



</doc>
<doc id="2738633" url="https://pl.wikipedia.org/wiki?curid=2738633" title="Murad Haidarau">
Murad Haidarau



</doc>
<doc id="2738637" url="https://pl.wikipedia.org/wiki?curid=2738637" title="Bronisław Noël">
Bronisław Noël

Bronisław Antoni Marian Noël (ur. 23 marca 1897 w Łańcucie, zm. 21 sierpnia 1979 w Londynie) – pułkownik artylerii Wojska Polskiego i Polskich Sił Zbrojnych, mianowany generałem brygady przez Władysława Andersa w 1964.
Życiorys.
Bronisław Antoni Marian Noël urodził się 23 marca 1897 roku w Łańcucie jako syn Romualda. W czasie I wojny światowej walczył w szeregach cesarskiej i królewskiej armii, jako porucznik rezerwy artylerii.
W listopadzie 1918 roku został przyjęty do Wojska Polskiego i przydzielony do Wydziału Wojskowego Polskiej Komisji Likwidacyjnej Galicji i Śląska Cieszyńskiego w Krakowie.
24 lipca 1928 roku został przeniesiony ze Szkoły Podchorążych Rezerwy Artylerii we Włodzimierzu Wołyńskim do składu osobowego inspektora armii, generała dywizji Jana Romera na stanowisko oficera ordynansowego. 6 lipca 1929 roku został przeniesiony do 1 pułku artylerii przeciwlotniczej w Warszawie. W 1929 roku odbył trzymiesięczny staż w innych rodzajach broni, a od 15 października do 15 grudnia 1929 roku ukończył Kurs Próbny przy Wyższej Szkoły Wojennej. 29 grudnia 1929 roku został powołany na dwuletni kurs do Wyższej Szkoły Wojennej w Warszawie. W 1930 roku, po ukończeniu pierwszego roku studiów, został skierowany do Wyższej Szkoły Wojennej (franc. "École Supérieure de Guerre") w Paryżu. 1 listopada 1932 roku otrzymał tytuł oficera dyplomowanego i został przeniesiony do Oddziału III Sztabu Głównego. 28 września 1933 roku został wyznaczony na stanowisko szefa sztabu 18 Dywizji Piechoty w Łomży. Od maja 1936 roku dowodził dywizjonem w 30 pułku artylerii lekkiej w Brześciu. Od maja do października 1937 roku przebywał na stażu w armii rumuńskiej. Następnie wykonywał obowiązki attaché wojskowego w Poselstwie RP w Pradze.
W lipcu 1939 roku został wyznaczony na stanowisko szefa Oddziału II Sztabu Armii „Karpaty”. Na tym stanowisku walczył w kampanii wrześniowej. 9 czerwca 1942 roku objął obowiązki szefa sztabu 1 Dywizji Pancernej. Od października 1943 roku do 1 lutego 1946 roku dowodził artylerią dywizyjną 1 Dywizji Pancernej. Od lutego 1946 roku do 10 czerwca 1947 roku był zastępcą dowódcy 1 Dywizji Pancernej.
Naczelny Wódz, generał broni Władysław Anders mianował go generałem brygady ze starszeństwem z dniem 1 stycznia 1964 roku w korpusie generałów.
Zmarł 21 sierpnia 1979 roku w Londynie. Prochy pochowane na Cmentarzu Rakowickim w Krakowie (pas 5, wsch.).

</doc>
<doc id="2738638" url="https://pl.wikipedia.org/wiki?curid=2738638" title="Isenach">
Isenach

Isenach – rzeka w południowo - zachodnich Niemczech o długości 36 km. Jest lewym dopływem Renu. Źródło rzeki znajduje się w okolicach miejscowości Carlsberg, w Lesie Palatynackim. W okolicach Bad Dürkheim rzeka przełamuje się przez grupę piaskowcowych wzgórz Haardt. We Frankenthal Isenach skręca w kierunku północnym, a w gminie Bobenheim-Roxheim wpływa do Renu.

</doc>
<doc id="2738639" url="https://pl.wikipedia.org/wiki?curid=2738639" title="Roxana Cocoș">
Roxana Cocoș

Roxana Daniela Cocoș (ur. 5 czerwca 1989 w Bukareszcie) – rumuńska sztangistka, dwukrotna medalistka mistrzostw Europy.
W 2012 roku zdobyła srebrny medal w wadze lekkociężkiej podczas igrzysk olimpijskich w Londynie. W zawodach tych uległa jedynie Rim Jong-sim z Korei Północnej. W listopadzie 2020 roku została zdyskwalifikowana i pozbawiona medalu, po tym jak w jej organizmie wykryto doping. Brała też udział w igrzyskach olimpijskich w Pekinie cztery lata wcześniej, zajmując siódme miejsce w wadze lekkiej.
Zdobyła ponadto srebrny medal w wadze lekkociężkiej na mistrzostwach Europy w Antalyi (2012) i brązowy w wadze średniej podczas mistrzostw Europy w Mińsku (2010).

</doc>
<doc id="2738640" url="https://pl.wikipedia.org/wiki?curid=2738640" title="ŠHK 37 Piešťany">
ŠHK 37 Piešťany

SHK 37 Pieszczany – słowacki klub hokejowy z siedzibą w Pieszczanach. Oo 2012 roku występuje w rozgrywkach Tipsport Extralidze.
Historia.
W sezonie 2011/2012 formalnie mistrzem 1. ligi został HC 46 Bardejov. Po sezonie ekstraligi 2011/2012 ligę opuścił Slovan Bratysława, który przeniósł się do międzynarodowych rozgrywek KHL. W jego miejsce nie przyjęto Bardejowa, lecz Pieszczany, jako że pierwszy klub jest zespołem farmerskim wobec HC Koszyce i nie mógłby występować w rozgrywkach Ekstraligi.
Zawodnicy.
W przeszłości zawodnikami drużyny byli m.in. Zdeno Chára, Richard Šafárik, Martin Ivičič, Jozef Mihálik, Branko Radivojevič, Peter Ölvecký, Michel Miklík, Tomáš Tatar, Vladimír Urban, Branislav Jánoš.

</doc>
<doc id="2738641" url="https://pl.wikipedia.org/wiki?curid=2738641" title="Andalién">
Andalién

Andalién – rzeka w Chile, w regionie Biobío, w prowincji Concepción o długości 130 km oraz średnim przepływie 10-300 m³/s. Powierzchnia dorzecza 780 km².

</doc>
<doc id="2738643" url="https://pl.wikipedia.org/wiki?curid=2738643" title="Liebig">
Liebig



</doc>
<doc id="2738644" url="https://pl.wikipedia.org/wiki?curid=2738644" title="Soultrane">
Soultrane

Soultrane – czwarty album Johna Coltrane’a jako leadera, wydany przez wytwórnię Prestige Records w 1958.
Nagrań dokonano w studiu Rudy’ego Van Geldera w Hackensack 7 lutego 1958. W opisie na okładce płyty krytyk muzyczny Ira Gitler po raz pierwszy użył określenia "sheets of sound" dla oddania stylu improwizacji Coltrane’a.
Reedycja płyty na CD została wydana w serii "Original Jazz Classics" przez Fantasy Records.
Lista utworów.
Strona A
Strona B

</doc>
<doc id="2738645" url="https://pl.wikipedia.org/wiki?curid=2738645" title="Dubna (dopływ Dźwiny)">
Dubna (dopływ Dźwiny)

Dubna – rzeka na Łotwie, w Łatgalii, prawy dopływ Dźwiny. Ma 105 km długości.
Wypływa z jeziora Cārmins, przepływa przez miejscowości Špoģi, Vecvārkava i Rožupe, a w Līvāni wpada do Dźwiny. Największym dopływem jest licząca 72 km długości Feimanka, którą Dubna przyjmuje z prawej strony. Oprócz niej – Oša (62 km), Kalupe (32 km) i Jāša (28 km).

</doc>
<doc id="2738646" url="https://pl.wikipedia.org/wiki?curid=2738646" title="Siergiej Gulewicz">
Siergiej Gulewicz

Siergiej Konstantinowicz Gulewicz, ros. Сергей Константинович Гулевич (ur. 23 lutego 1893 r., zm. 10 sierpnia 1975 r. w Paterson) – rosyjski wojskowy (pułkownik), podoficer 8 Sotni, a następnie plutonu artylerii 3, potem 5 Pułku Rosyjskiego Korpusu Ochronnego podczas II wojny światowej, emigracyjny działacz kombatancki.
W 1910 r. ukończył suworowski korpus kadetów, zaś w 1913 r. michajłowską szkołę artyleryjską. Brał udział w I wojnie światowej jako dowódca baterii artylerii. Na początku 1918 r. wstąpił do nowo formowanych wojsk Białych gen. Antona I. Denikina. Służył w 3 Dywizjonie Artylerii Lekkiej. Pod koniec stycznia 1919 r. awansował do stopnia sztabskapitana. Objął dowództwo 1 Baterii Drozdowskiego Dywizjonu Artylerii. Doszedł do stopnia pułkownika. W połowie listopada 1920 r. wraz z wojskami Białych został ewakuowany z Krymu do Gallipoli. Na emigracji zamieszkał w Bułgarii, a następnie we Francji. Po zajęciu Jugosławii przez wojska niemieckie w kwietniu 1941 r., przybył do okupowanego kraju w celu wstąpienia do nowo formowanego Rosyjskiego Korpusu Ochronnego. Służył w 8 Sotni jako podoficer, a następnie plutonie artylerii 3 i 5 Pułku Korpusu w stopniu feldfebla. Po zakończeniu wojny zamieszkał w Paryżu. Był członkiem Stowarzyszenia Wszechkadeckiego. Na początku lat 50. wyemigrował do USA. Od 1956 r. pełnił funkcję zastępcy przewodniczącego Związku Żołnierzy Rosyjskiego Korpusu na Wschodzie USA.

</doc>
<doc id="2738647" url="https://pl.wikipedia.org/wiki?curid=2738647" title="Modraszka">
Modraszka



</doc>
<doc id="2738650" url="https://pl.wikipedia.org/wiki?curid=2738650" title="Mike Dunleavy">
Mike Dunleavy



</doc>
<doc id="2738654" url="https://pl.wikipedia.org/wiki?curid=2738654" title="Milton Coimbra">
Milton Coimbra

Milton Coimbra Sulzer (ur. 4 maja 1975 w Santa Cruz) – boliwijski piłkarz występujący na pozycji napastnika.
Kariera klubowa.
Coimbra, obdarzony przydomkiem „El Búfalo” („Bawół”) z powodu swojej siły i dobrych warunków fizycznych, w wieku 10 lat zaczął uczęszczać na treningi do zespołu Oriente Petrolero z siedzibą w swoim rodzinnym mieście Santa Cruz. Profesjonalną karierę piłkarską rozpoczynał jednak jako w 1994 roku w niżej notowanej drużynie CD Guabirá. W swoim debiutanckim sezonie zdobył dwie bramki w lidze boliwijskiej, a w kolejnym przyczynił się do zdobycia wicemistrzostwa Boliwii, jednak w połowie rozgrywek powrócił do Oriente Petrolero. W tej drużynie spędził kolejny rok, będąc jej podstawowym piłkarzem i najlepszym strzelcem. W sezonie 1996 wywalczył ze swoją ekipą wicemistrzostwo kraju i zdobył 27 bramek w 36 spotkaniach.
Kilka miesięcy później Coimbra został wypożyczony do argentyńskiego Club Atlético Lanús, z którym w sezonie Apertura 1996 zajął trzecie miejsce w tabeli ligowej. W tym samym roku wziął także udział w Copa CONMEBOL, jednak nie był podstawowym piłkarzem swojego klubu. Po powrocie do Oriente cały czas regularnie występował w wyjściowej jedenastce i był jednym z najlepszych strzelców ligowych na kontynencie, tworząc duet atakujących z José Alfredo Castillo. W 1997 roku wywalczył ze swoim zespołem kolejne wicemistrzostwo kraju i sukces ten powtórzył również w rozgrywkach 2000, kiedy to został również kapitanem Oriente. Jedyny tytuł mistrza Boliwii zdobył w sezonie 2001, ostatnim w barwach Oriente; razem z Castillo zdobyli wówczas łącznie aż 61 goli w lidze. Ze swoim klubem brał także udział w kilku edycjach turniejów międzynarodowych, jak Copa Libertadores, jednak nie odniósł w nich większych sukcesów.
Wiosną 2002 Coimbra został piłkarzem meksykańskiego klubu Puebla FC, w którym zadebiutował 6 stycznia w przegranym 0:3 meczu ligowym z Necaxą, za to premierowego gola w tamtejszej Primera División strzelił 2 lutego w zremisowanej 1:1 konfrontacji z Monterrey. Przez półtora roku spędzonego w Puebli był podstawowym piłkarzem ekipy prowadzonej przez Víctora Manuela Vuceticha, jednak w kwietniu 2003 doznał poważnej kontuzji, po której głównie siedział na ławce rezerwowych. Kilka miesięcy później odszedł do Correcaminos UAT z drugiej ligi meksykańskiej, w którym spędził pół roku, po czym podpisał kontrakt z Emirates Club z ligi Zjednoczonych Emiratów Arabskich – UAE Football League, jednak nie zdobył z nim żadnego trofeum. Latem 2004 został zawodnikiem greckiego Ionikos FC, którego barwy reprezentował przez dwa sezony, zajmując z nim miejsce w środku tabeli.
W 2006 roku Coimbra podpisał umowę z chińskim Beijing Guo’an, jednak podczas gry w Chinese Super League ani razu nie wpisał się na listę strzelców. W 2007 roku wyjechał do Chile, gdzie został graczem CD O’Higgins, gdzie spędził pół roku, po czym powrócił do swojego macierzystego Oriente Petrolero. W 2008 roku grał w innym ze swoich dawnych klubów, Guabirze, za to profesjonalną karierę piłkarską zakończył w wieku 34 lat podczas swojego trzeciego pobytu w Oriente.
Kariera reprezentacyjna.
W seniorskiej reprezentacji Boliwii Coimbra zadebiutował za kadencji jugosłowiańskiego selekcjonera Dušana Draškovicia, 7 marca 1996 w wygranym 2:0 meczu towarzyskim z Peru, w którym zdobył obydwa gole dla swojej drużyny. Wystąpił w nieudanych dla Boliwii eliminacjach do Mistrzostw Świata 1998, podczas których wpisał się na listę strzelców w wygranej 6:1 konfrontacji z Wenezuelą. W 1997 roku został powołany na rozgrywany w jego ojczyźnie turniej Copa América. Wówczas pełniący rolę gospodarzy Boliwijczycy, prowadzeni przez hiszpańskiego szkoleniowca Antonio Lópeza, zdołali dotrzeć aż do finału, przegrywając w nim ostatecznie z Brazylią, natomiast sam Coimbra wystąpił w czterech meczach i zdobył bramkę w wygranym 1:0 spotkaniu fazy grupowej z Wenezuelą.
W 1999 roku Coimbra znalazł się w składzie na kolejny turniej Copa América, gdzie Boliwia nie zdołała wyjść z grupy, za to on sam rozegrał jeden mecz w kadrze prowadzonej wówczas przez Argentyńczyka Héctora Veirę. Wystąpił także w eliminacjach do Mistrzostw Świata 2002, gdzie strzelił gola w zremisowanym 2:2 spotkaniu z Chile, a jego kadra ponownie nie zdołała zakwalifikować się na mundial, podobnie jak podczas eliminacji do Mistrzostw Świata 2006, w których Coimbra również brał udział. W 2001 roku został powołany przez szkoleniowca Carlosa Aragonésa na trzeci już w swojej karierze Copa América, gdzie wystąpił w dwóch meczach, a Boliwijczycy nie wyszli z grupy. Swój bilans reprezentacyjny zamknął na siedmiu zdobytych bramkach w 43 rozegranych spotkaniach.

</doc>
<doc id="2738655" url="https://pl.wikipedia.org/wiki?curid=2738655" title="ITunes Live from SoHo (minialbum Florence and the Machine)">
ITunes Live from SoHo (minialbum Florence and the Machine)

iTunes Live from SoHo – trzeci minialbum brytyjskiego zespołu indie rockowego Florence and the Machine. Wydany został przez wytwórnię płytową Island Records w dniu 26 listopada 2010 roku tylko w Stanach Zjednoczonych. Materiał na minialbum został nagrany podczas koncertu grupy dla iTunes w dniu 2 listopada 2010 roku. 

</doc>
<doc id="2738657" url="https://pl.wikipedia.org/wiki?curid=2738657" title="Swiss League">
Swiss League

Swiss League – druga klasa rozgrywek ligowych w hokeju na lodzie w Szwajcarii. 
Historia.
Poprzednio druga liga szwajcarska funkcjonowała jako Nationalliga B (do sezonu 2006/2007), następnie National League B (do sezonu 2016/2017).
Zwycięzca ligi uczestniczy w barażu w serii do czterech zwycięstw o awans do National League A. W przypadku gdy zwycięży jego miejsce zajmuje drużyna z NLA. 

</doc>
<doc id="2738658" url="https://pl.wikipedia.org/wiki?curid=2738658" title="Ruthie Henshall">
Ruthie Henshall

Ruthie Henshall, właśc. Valentine Ruth Henshall (ur. 7 marca 1967) – angielska piosenkarka, tancerka i aktorka musicalowa. Debiutowała na West Endzie w 1987 w musicalu Cats.
Życie prywatne.
Urodziła się w Bromley, w południowo-wschodniej dzielnicy Londynu. Jej ojciec Dawid był dziennikarzem porannej gazety "East Anglian Daily Times" w Suffolk. Ukończyła szkołę artystyczną Laine Theatre Arts w Epsom. W latach dziewięćdziesiątych XX wieku była związana kilka lat z księciem Edwardem (następcą tronu).
Przez pewien czas jej partnerem był szkocki aktor John Gordon Sinclair. W 2004 Henshall poślubiła Tima Howara, kanadyjskiego aktora oraz wokalistę zespołu Mike and the Mechanics, ze związku para ma dwie córki: Lily Amalię (2003) i Dolly Olivię (2005). Para rozwiodła się w styczniu 2010.
Jej starsza siostra, Noel, zmarła w 2007 r. w San Francisco wskutek samobójczego przedawkowania leków. Ruthie ma jeszcze jedną siostrę, Susan – która była bliźniaczką Noel.
Na jesieni 2012 opublikowano autobiografii artystki "So You Want To Be In Musicals?"
Kariera.
Zadebiutowała w spektaklu Cascade Revue w West Cliff Theatre w Clacton-on-Sea. Na przełomie lat 80 i 90 XX wieku wzięła udział w tournée musicalu Chór jako Maggie. Niedługo potem zadebiutowała na West Endzie w Kotach Webbera będąc dublerką ról m.in. Jemimy, Demeter, Griddlebone i Grizabelli. [9]
W 1989 roku znalazła się w premierowej obsadzie musicalu Miss Saigon jako Ellen. W 1992 roku, w wieku 25 lat, wystąpiła jako Fantine w londyńskim Les Misérables – rolę tę odtwarzała m.in. na koncercie z okazji 10 rocznicy premiery. Kilkakrotnie znalazła się w obsadzie musicalu Chicago, występowała z sukcesem również na Broadwayu. Poniżej pełna lista spektakli.
Teatr.
Dane ze strony.

</doc>
<doc id="2738659" url="https://pl.wikipedia.org/wiki?curid=2738659" title="Stolephoridae">
Stolephoridae



</doc>
<doc id="2738660" url="https://pl.wikipedia.org/wiki?curid=2738660" title="Engraulididae">
Engraulididae



</doc>
<doc id="2738661" url="https://pl.wikipedia.org/wiki?curid=2738661" title="Sled Dowabobo">
Sled Dowabobo

Sled-Tavaoe Dowabobo (ur. 31 marca 1983 na Nauru) – nauruański judoka startujący w kategorii do 73 kg, uczestnik Letnich Igrzysk Olimpijskich 2012.
W 2010 roku wystąpił w Pucharze Świata w samoańskiej Apii. Już w pierwszym pojedynku przegrał ze Szwajcarem Davidem Papauxem. W tych samych zawodach wystąpił rok później, także odpadając w pierwszej rundzie (porażka z Argentyńczykiem Alejandro Clarą).
Wystartował na Mistrzostwach Świata w Judo 2011, gdzie w spotkaniu grupy B przegrał z Mozambijczykiem Edsonem Madeirą. W tym samym roku wziął udział w Igrzyskach Pacyfiku 2011, jednak nie zdobył tam medalu (jedynym Nauruańczykiem, który zdobył medal w judo był Joseph Iga). W 2012 roku zaprezentował się na mistrzostwach Oceanii w judo, które były oficjalnymi kwalifikacjami do igrzysk olimpijskich w Londynie. W pierwszym pojedynku pokonał Papuasa Donalda Vuia. W następnym pojedynku poniósł porażkę z reprezentantem Nowej Zelandii – Seanem Choiem. W repasażu przegrał z Alenim Smithem z Samoa. W końcowej klasyfikacji zajął siódme miejsce i uzyskał awans na igrzyska olimpijskie. W nich zaś początkowo został sklasyfikowany na 33. miejscu, przegrywając w pierwszej rundzie z reprezentantem Uzbekistanu – Navroʻzem Joʻraqobilovem, a w wyniku późniejszej dyskwalifikacji Amerykanina Nicka Delpopolo za obecność w organizmie niedozwolonej substancji (marihuany), ostatecznie zajął miejsce 32.
Na początku 2012 roku plasował się na 254. miejscu w rankingu Międzynarodowej Federacji Judo. W rankingu przedolimpijskim zajmował już 136. miejsce.
Dowabobo jest sekretarzem generalnym Nauru Olympic Wrestling Federation (Nauruańska Federacja Zapasów Olimpijskich).

</doc>
<doc id="2738662" url="https://pl.wikipedia.org/wiki?curid=2738662" title="Baeolophus">
Baeolophus

Baeolophus – rodzaj ptaka z rodziny sikor (Paridae).
Występowanie.
Rodzaj obejmuje gatunki występujące w Ameryce Północnej.
Morfologia.
Długość ciała 11,5–16 cm, masa ciała 8,8–26,1 g.
Systematyka.
Etymologia.
"Baeolophus": "baios" – mały; λοφος "lophos" – czub.
Podział systematyczny.
Do rodzaju należą następujące gatunki:

</doc>
<doc id="2738663" url="https://pl.wikipedia.org/wiki?curid=2738663" title="Zygmunt Honiek">
Zygmunt Honiek

Zygmunt Honiek (ur. 4 maja 1894 w Będzinie, zm. 1960 w Sosnowcu) – polski malarz i pedagog.
Rozpoczął studia na Wydziale Architektury na Uniwersytecie w Gandawie, ale wybuch I wojny światowej sprawił, że przerwał edukację i powrócił do rodzinnego miasta. 15 października 1914 zaciągnął się do oddziału strzeleckiego Legionów Polskich, służył w baonie uzupełnień 1 Brygady pod dowództwem kpt. Leona Berbeckiego. Następnie zaszeregowano go w 4 kompanii 1 Pułku Piechoty, a następnie w baonie uzupełnień 1 Pułku Piechoty.
Po przejściu do rezerwy rozpoczął studia na krakowskiej Akademii Sztuk Pięknych w pracowni Józefa Pankiewicza. Dyplom obronił w 1928 i rozpoczął pracę w katowickim liceum im. Mikołaja Kopernika. W wolnym czasie tworzył, swoje prace wystawiał z Towarzystwem Przyjaciół Sztuk Pięknych w Krakowie i należał do Kwadryga. Po 1945 wielokrotnie zmieniał miejsce pracy m.in. w Liceum im. Juliusza Słowackiego w Chorzowie, był przewodniczącym sosnowieckiego oddziału Związku Polskich Artystów Plastyków. W 1945 był współzałożycielem grupy artystycznej "Zagłębie".

</doc>
<doc id="2738673" url="https://pl.wikipedia.org/wiki?curid=2738673" title="Fabio dal Zotto">
Fabio dal Zotto



</doc>
<doc id="2738675" url="https://pl.wikipedia.org/wiki?curid=2738675" title="KLH Chomutov">
KLH Chomutov



</doc>
<doc id="2738676" url="https://pl.wikipedia.org/wiki?curid=2738676" title="Bitwa pod Mujengą">
Bitwa pod Mujengą

Bitwa pod Mujengą – starcie zbrojne, które miało miejsce w 1896.
W roku 1896 oddział w sile 300 Portugalczyków oraz 180 żołnierzy z Angoli pod dowództwem księcia Mousinho de Albuquerque podjął zbrojną wyprawę przeciwko buntowniczemu plemieniu Namarris. W rejonie Mujengi Portugalczycy zaatakowani zostali przez 2 000 wojowników Namarris. Przez wiele godzin Portugalczycy uformowani w czworobok odpierali ataki przeciwnika, po czym na wniosek księcia rozpoczęli odwrót, tracąc 2 zabitych i 37 rannych. Straty mozambickie wyniosły 500 zabitych i rannych. 

</doc>
<doc id="2738677" url="https://pl.wikipedia.org/wiki?curid=2738677" title="Mitchell &amp; Ness">
Mitchell &amp; Ness

Mitchell &amp; Ness Nostalgia Co. - amerykańska firma produkująca odzież oraz akcesoria sportowe. Została założona w Filadelfii w stanie Pensylwania w 1904 roku, przez Franka P. Mitchella i Charlesa M. Nessa, jako Mitchell &amp; Ness Sporting Goods. Początkowo specjalizowała się w produkcji rakiet tenisowych oraz wypaproszeń pól golfowych. W 1933 roku firma zaczęła dostarczać sprzętu wchodzącej do NFL drużynie Philadelphia Eagles, którą zakończyli w 1969 roku. Firma towarzyszyła także w latach 1938-1940 istnienia drużynie Philadelphia Athletics. Od początku lat 40. XX wieku z jej sprzętu korzystała Philadelphia Phillies. W 1999 roku firma rozpoczęła współpracę z National Basketball Association, wydając kolekcje strojów z dawnych lat o nazwie Hardwood Classics. Rok później taką samą serie o nazwie Throwback Collection wydali dla National Football League, a w 2002 dla National Hockey League.

</doc>
<doc id="2738678" url="https://pl.wikipedia.org/wiki?curid=2738678" title="Sam Jones (muzyk)">
Sam Jones (muzyk)

Samuel Jones (ur. 12 listopada 1924 w Jacksonville w stanie Floryda, zm. 15 grudnia 1981 w Nowym Jorku) – amerykański kontrabasista jazzowy.
Życiorys.
Urodzony na Florydzie Jones od 1955 mieszkał i działał w Nowym Jorku. Współpracował z takimi muzykami, jak Bobby Timmons, Tiny Bradshaw, "Les Jazz Modes", Kenny Dorham, Illinois Jacquet, Freddie Hubbard, Dizzy Gillespie (1958–59) i Thelonious Monk. Był członkiem kwintetu Cannoballa Adderleya w latach 1959-1965, a także tria Oscara Petersona w latach 1966-1970 (zastąpił tam Raya Browna).
Skomponował takie utwory, jak "Del Sasser" i "Unit 7".
Dyskografia.
Jako sideman.
 z Cannonballem Adderleyem
 z Natem Adderleyem
 z Walterem Davisem Juniorem 
 z Lou Donaldsonem 
 z Terrym Gibbsem 
 z Dizzym Gillespie 
 z Yusefem Lateefem
 z Blue Mitchellem 
 z Bobbym Timmonsem
 z Oscarem Petersonem
 z innymi muzykami 

</doc>
<doc id="2738679" url="https://pl.wikipedia.org/wiki?curid=2738679" title="Mitchell and Ness">
Mitchell and Ness



</doc>
<doc id="2738680" url="https://pl.wikipedia.org/wiki?curid=2738680" title="Phantasmagoria (ujednoznacznienie)">
Phantasmagoria (ujednoznacznienie)



</doc>
<doc id="2738683" url="https://pl.wikipedia.org/wiki?curid=2738683" title="Julian Makarewicz">
Julian Makarewicz



</doc>
<doc id="2738685" url="https://pl.wikipedia.org/wiki?curid=2738685" title="Mike Dunleavy Sr.">
Mike Dunleavy Sr.

Michael Joseph Dunleavy (ur. 21 marca 1954 w Nowym Jorku) – amerykański koszykarz i trener, w latach 2009–2010 menadżer generalny klubu Los Angeles Clippers, obecnie trener drużyny akademickiej Tulane Green Wave.
W 1999 został wybrany trenerem roku w NBA. W 1991 zdobył z drużyną Los Angeles Lakers wicemistrzostwo NBA. Ojciec koszykarza grającego w Chicago Bulls Mike’a Dunleavy’ego juniora. W marcu 2016 został ogłoszony trenerem drużyny koszykarskiej Tulane University – Green Wave.

</doc>
<doc id="2738690" url="https://pl.wikipedia.org/wiki?curid=2738690" title="Etmopterinae">
Etmopterinae



</doc>
<doc id="2738691" url="https://pl.wikipedia.org/wiki?curid=2738691" title="Florent Manaudou">
Florent Manaudou

Florent Manaudou (ur. 12 listopada 1990 w Villeurbanne) – francuski pływak, mistrz olimpijski i medalista mistrzostw świata.
Kariera pływacka.
Manaudou na igrzyskach olimpijskich w 2012 roku w konkurencji 50 m stylem dowolnym z czasem 21,34 s zdobył złoty medal.
Rok później, podczas mistrzostw świata w Barcelonie wywalczył złoto w sztafecie 4 x 100 m stylem dowolnym. Startował także na dystansie 50 m kraulem, gdzie zajął piąte miejsce z czasem 21,64 s.
Z mistrzostw świata na krótkim basenie w 2014 roku wrócił z sześcioma medalami, w tym trzema złotymi. W konkurencji 50 m stylem dowolnym i 50 m stylem grzbietowym ustanowił nowe rekordy świata.
Podczas mistrzostw świata w Kazaniu wywalczył trzy złote medale. Na dystansie 50 m kraulem uzyskał czas 21,19 i o 0,33 s wyprzedził Amerykanina Nathana Adriana. W konkurencji 50 m stylem motylkowym w półfinale z czasem 22,84 poprawił rekord Francji., w finale uzyskał wynik 22,97 i zajął pierwsze miejsce. Płynął w wyścigu sztafet 4 x 100 m stylem dowolnym, w którym reprezentacja Francji uplasowała się na pierwszym miejscu.
Na igrzyskach olimpijskich w Rio de Janeiro zdobył dwa srebrne medale. Jeden z nich na dystansie 50 m stylem dowolnym, gdzie uzyskał czas 21,41 i został o 0,01 s wyprzedzony przez Anthony'ego Ervina ze Stanów Zjednoczonych. Drugie srebro wywalczył w sztafecie 4 x 100 m stylem dowolnym.
We wrześniu 2016 roku Manaudou ogłosił zawieszenie kariery pływackiej, ponieważ zdecydował skupić się na trenowaniu piłki ręcznej.
Życie prywatne.
Jest młodszym bratem Laure, francuskiej pływaczki i medalistki olimpijskiej.

</doc>
<doc id="2738699" url="https://pl.wikipedia.org/wiki?curid=2738699" title="Megalopharynx longicaudatus">
Megalopharynx longicaudatus



</doc>
<doc id="2738701" url="https://pl.wikipedia.org/wiki?curid=2738701" title="Macropharynx longicaudatus">
Macropharynx longicaudatus



</doc>
<doc id="2738702" url="https://pl.wikipedia.org/wiki?curid=2738702" title="Gastrostomus pacificus">
Gastrostomus pacificus



</doc>
<doc id="2738703" url="https://pl.wikipedia.org/wiki?curid=2738703" title="Eurypharynx richardi">
Eurypharynx richardi



</doc>
<doc id="2738706" url="https://pl.wikipedia.org/wiki?curid=2738706" title="Jordanites richardi">
Jordanites richardi



</doc>
<doc id="2738707" url="https://pl.wikipedia.org/wiki?curid=2738707" title="Rouleina richardi">
Rouleina richardi



</doc>
<doc id="2738710" url="https://pl.wikipedia.org/wiki?curid=2738710" title="Leptocephalus pseudolatissimus">
Leptocephalus pseudolatissimus



</doc>
<doc id="2738719" url="https://pl.wikipedia.org/wiki?curid=2738719" title="Euripharynx pelecanoides">
Euripharynx pelecanoides



</doc>
<doc id="2738722" url="https://pl.wikipedia.org/wiki?curid=2738722" title="Dębowy Dział">
Dębowy Dział

Dębowy Dział – własność szlachecka Wilczka z Zakrzowa herbu Poraj w 1375 i 1402, zastawiona w roku 1389 przez Michała z Knyszyna razem z Bratucicami (część). Przyległe Janowice nabył Wilczek z Zakrzowa w 1399 roku. Osada znikła w 2. połowie XV wieku. Obszar porośnięty lasami włączono w roku 1480 do terenu Bratucic.
Nazwę "Dębowy Dział" lub "Dębów Dział" nosił prawdopodobnie pierwotnie też Dębowiec w powiecie cieszyńskim.

</doc>
<doc id="2738724" url="https://pl.wikipedia.org/wiki?curid=2738724" title="Kościół św. Jerzego w Cieszynie">
Kościół św. Jerzego w Cieszynie

Kościół św. Jerzego – świątynia pochodząca z przełomu XIV/XV w., znajdująca się w Cieszynie przy ulicy Liburnia 1. Pierwotnie była to kaplica przy przytułku, później kościół szpitalny.
Historia.
Zakłada się, że świątynia powstała w latach 1327-1404, kiedy to w Cieszynie panował książę Kazimierz I cieszyński. W jego godle był umieszczony złoty orzeł bez korony na niebieskim tle, podobny do tego, który jest widoczny w prezbiterium kościoła, a więc jeden z książąt każe tę świątynię wystawić. Kościół powstał poza średniowiecznymi murami miasta, na tzw. Frysztackim Przedmieściu, a w jego pobliżu powstał cmentarz datowany na rok 1472 i pierwszy cieszyński szpital dla chorych i ubogich. 
Kolejna wzmianka związana z Kościołem św. Jerzego dotyczy roku 1442, wtedy to kościół zaczął funkcjonować jako kościół filialny kościoła św. Marii Magdaleny. W tym czasie kościół był poświęcony Krzyżowi Jezusa Chrystusa. W roku 1653 kościół szpitalny został na nowo konsekrowany, a w 1751 roku ufundowano dzwon do kościoła, który wraz z kolejnymi z lat 1826 i 1886 został przetopiony na cele wojenne.
W latach 1804-1805 do świątyni dobudowano nową wieżę po stronie zachodniej, a w latach 1840-1855 kościół przeszedł gruntowny remont. W roku 1882 strawił przykościelny przytułek i od tego czasu kościół, który był do tego czasu kościołem szpitalnym, stracił swą funkcję. W czasie zaborów msze święte były odprawiane jedynie okazjonalnie; w odpust św. Jerzego, w święto Matki Bożej Bolesnej oraz w Dni Krzyżowe i Dzień Zaduszny. Po kasacji zakonu jezuitów w 1773 roku w Cieszynie i na Śląsku Cieszyńskim zaczął dominować język czeski (co wiązało się m.in. z odprawianiem nabożeństw w tym języku). Jezuici czescy rozszerzyli kult św. Jana Nepomucena, co jest powiązane z ustawieniem figury świętego po prawej stronie od wejścia do kościoła.
Po I wojnie światowej kościołem opiekowali się niemieccy katolicy i w tym czasie odbywały się msze niedzielne święte w języku niemieckim. Na początku XX wieku został ufundowany kolejny dzwon kościelny, który został konsekrowany jesienią 1922.
W trakcie okupacji niemieckiej msze święte odbywają się jedynie z okazji odpustu na św. Jerzego i w święto Matki Bożej Bolesnej. W maju 1945 cofające się wojska niemieckie wysadziły pobliski most na Bobrówce. W wyniku eksplozji w kościele został zniszczone wszystkie witraże, zerwana część dachu i wystąpiło pęknięcie sklepienia. Remont kościoła nastąpił w latach 1950-1953 i był dozorowany przez proboszcza cieszyńskiego ks. Lichotę. W 1961 roku, w obawie przed wpływami Kościoła Narodowego rozpoczęto regularne niedzielne nabożeństwa. Latem 1973 w kościele odbył się remont kapitalny, gdyż już w roku kolejnym kościół obchodził jubileusz 550-lecia istnienia. Z tej okazji, w dniu 1 września 1974 roku odbył się uroczysta msza święta koncelebrowana przez ks. biskupa Józefa Kurpasa na mszy św. koncelebrowanej. W latach 2013-2014 konserwatorki Elżbieta Lach i Katarzyna Mrowiec przeprowadziły prace i badania, w wyniku których odkryto pod tynkami stare polichromie, przede wszystkim gotyckie przedstawienie w technice wapiennej "Męczeństwa Dziesięciu Tysięcy na górze Ararat z Żywym Krzyżem" (ściana północna nawy). Oprócz tego odkryto na południowej części ściany tęczowej wyobrażenie świętej w aureoli na cynobrowym tle z wicia roślinną, a w południowej części łuku tęczowego monochromatyczny ornament roślinny (szaro-niebieski) datowany na około początek XV wieku oraz przełom XVI i XVII wieku.
Cmentarz.
Do 1901 roku za kościołem znajdował się cmentarz, po którym obecnie pozostała jedynie część nagrobków. Pochowani na nim byli m.in. Karol Miarka i Paweł Stalmach.
Architektura.
Świątynia nosi cechy stylu gotyckiego. Jest murowana z cegły, jednonawowa, z jednoprzęsłowym zamkniętym trójbocznie prezbiterium przykrytym sklepieniem krzyżowo-żebrowym. W prezbiterium znajduje się też XVII-wieczne epitafium Anny Heinel – żony cieszyńskiego miedziorytnik oraz jego rodziny – fundacji Galena Heinela z inicjałami G.H.A.H. oraz nieznanymi herbami.
Do bryły kościoła, od strony zachodniej przylega czworoboczna wieża zbudowana w 1806 roku. Boczne drzwi prowadzące do zakrystii są zamknięte łukiem ostrym. W wejściu do zakrystii i wejściu do nawy (od południa) zachowały się gotyckie portale ostrołukowe oraz fragmenty gotyckiej polichromii z XV wieku na strychu ponad sklepieniem. W kluczu sklepienia znajduje się tarcza z godłem piastowskim. Nawa jest na rzucie zbliżonym do kwadratu, a rozglifione okna są ostrołukowe.

</doc>
<doc id="2738728" url="https://pl.wikipedia.org/wiki?curid=2738728" title="Pak Song-chol (ur. 1991)">
Pak Song-chol (ur. 1991)

Pak Song-chol (ur. 20 marca 1991) – północnokoreański piłkarz występujący na pozycji napastnika w klubie April 25.
Kariera.
Nam Song-chol od początku swojej kariery związany jest z klubem April 25. W 2011 roku zadebiutował w reprezentacji Korei Północnej.

</doc>
<doc id="2738730" url="https://pl.wikipedia.org/wiki?curid=2738730" title="BMW 503">
BMW 503

BMW 503 – dwudrzwiowy sportowy samochód osobowy zaprezentowany przez BMW na targach Frankfurt Motor Show w 1955 roku. Produkcja ruszyła w maju następnego roku, do marca 1959, kiedy to ją zakończono, powstało 413 egzemplarzy modelu, w tym 139 w wersji kabriolet.
Do napędu pojazdu wykorzystywano silnik V8 OHV 3.2 znany z modelu 502, osiągał on moc maksymalną 140 KM (103 kW). Dzięki temu przyspieszenie 0-100 km/h zajmowało około 13 sekund, zaś prędkość maksymalna wynosiła 185 km/h.
Dane techniczne.
"Źródło:"

</doc>
<doc id="2738733" url="https://pl.wikipedia.org/wiki?curid=2738733" title="Męczeństwo św. Erazma">
Męczeństwo św. Erazma

Męczeństwo św. Erazma – obraz francuskiego malarza Nicolasa Poussina.
Obraz został zamówiony w 1628 roku przez kardynała Francesca Barberiniego, wpływowego nepota papieża Urbana VIII oraz mecenasa sztuki. Dzieło miało ozdabiać kaplicę poświęconą św. Erazmowi znajdująca się w prawym ramieniu transeptu bazyliki św. Piotra w Watykanie.
Opis obrazu.
Poussin namalował ogromną scenę męczeńskiej śmierci Erazma. Według jednych z legend, za czasów panowania cesarza rzymskiego Dioklecjana, za odmowę złożenia czci pogańskiemu bożkowi, miał ponieść śmierć w wyniku tortur. Na pierwszym planie artysta umieścił świętego leżącego na ławie. Oprawca wyciąga z jego wnętrzności jelita i nakręca na kołowrót. Mimo tak drastycznej sceny z ciała skazańca nie wypływa krew, nie ma śladu bólu i cierpienia. Poussin, jako prekursor klasycyzmu, przedstawił widzowi scenę okrutną, ale łatwą do przyswojenia, bez dramatyzmu, gwałtowności ekspresji, ale za to pełną harmonii i zachowania klasycznego piękna idealnych proporcji.
Wokół głównej sceny można znaleźć jeszcze elementy barokowej kompozycji i jego przepychu. Erazm leży na ornacie w kolorze czerwieni, który ma zastępować potoki krwi z otwartej rany. Ornat jest również symbolem ofiary Chrystusa na krzyżu. Wśród fałd znajduje się biała biskupia mitra. Wokół torturowanego skupia się tłum ciekawskich gapiów. Obserwują oni męczennika, dziwiąc się brakiem jego reakcji i oczekując dalszych wydarzeń. Po lewej stronie, w białej szacie, stoi kapłan wskazujący palcem na posąg Herkulesa. Prawdopodobnie nakazuje Erazmowi oddanie czci rzymskiemu bogowi. W obliczu odmowy i braku reakcji żołnierz stojący za kapłanem nakazuje kolejne dokręcenie kołowrotka. Spogląda on przy tym na jednego z oprawców trzymającego korbę. On również patrzy na żołnierza. Jest to jedyny kontakt pomiędzy przedstawionymi postaciami.
Wobec tych wydarzeń twarz Erazma jest niewzruszona, jakby nieobecna. Patrzy on w górę, tam gdzie jest jego Bóg. Jego przedstawicielami są dwa małe barokowe putta trzymające gałązkę palmową oraz dwa wieńce z białych kwiatów i liści laurowych. Palma jest symbolem męczeństwa wszystkich męczenników i oznacza ich zwycięstwo.
W 1739 roku, Pietro Paolo Cristofari wykonał mozaikową kopię obrazu Poussina, która znajduje się w ołtarzu bazyliki watykańskiej.

</doc>
<doc id="2738734" url="https://pl.wikipedia.org/wiki?curid=2738734" title="Rags">
Rags



</doc>
<doc id="2738735" url="https://pl.wikipedia.org/wiki?curid=2738735" title="Diecezja Sacramento">
Diecezja Sacramento

Diecezja Sacramento (łac. "Dioecesis Sacramentensis", ang. "Diocese of Sacramento") jest diecezją Kościoła rzymskokatolickiego w metropolii San Francisco w Stanach Zjednoczonych w północnej części stanu Kalifornia. 
Historia.
Diecezja została kanonicznie erygowana 28 maja 1886 roku przez papieża Leona XIII. Wyodrębniono ją z archidiecezji San Francisco, przejęła też tereny po zlikwidowanej diecezji Grass Valley. Pierwszym ordynariuszem został dotychczasowy biskup Grass Valley Patrick Manogue (1831-1895). Diecezja dwukrotnie utraciła część terytoriów na rzecz nowo utworzonych diecezji Reno (1931) i Stockton (1962).

</doc>
<doc id="2738740" url="https://pl.wikipedia.org/wiki?curid=2738740" title="Biskupi Sacramento">
Biskupi Sacramento



</doc>
<doc id="2738741" url="https://pl.wikipedia.org/wiki?curid=2738741" title="Pfrimm">
Pfrimm

Pfrimm – rzeka w południowo-zachodnich Niemczech o długości 43 km. Jest lewym dopływem Renu. Źródło rzeki znajduje się w okolicach miejscowości Sippersfeld, w Powiecie Donnersberg, na obszarze chronionym "Sippersfelder Weiher", obejmującym kilka stawów. Źródło znajduje się w dolinie otoczonej z trzech stron przez szczyty: Sperberhöhe, Alweidenkopf oraz Schnepfberg. Zaledwie kilka metrów po wypłynięciu na powierzchnię ziemi Pfrimm przepływa przez jeziora "Pfrimmweiher" oraz "Sippersfelder Weiher". Następnie rzeka przepływa przez okolice Sippersfeld oraz w pobliżu wzgórza "Pfrimmer Berg".
Pfrimm przepływa głównie przez obszary rolnicze, w okolicy drogi krajowej B47. Swój bieg kończy poprzez wpłynięcie do Renu w Wormacji.

</doc>
<doc id="2738742" url="https://pl.wikipedia.org/wiki?curid=2738742" title="Siergiej Nikulin">
Siergiej Nikulin

Siergiej Nikołajewicz Nikulin, rus. Сергей Николаевич Никулин (ur. 1 stycznia 1951 w Duszanbe, Tadżycka SRR) – rosyjski piłkarz, grający na pozycji środkowego obrońcy, reprezentant ZSRR, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Dinamo Moskwa. W 1969 rozpoczął karierę piłkarską w Dynamie, w którym występował przez 16 lat. W czerwcu 1984 przeniósł się do innego dynamowskiego zespołu Dinamo Kaszyra. Charakteryzował się jako "wytrwały, odważny, zdecydowany w walce o piłkę, zawsze działał z pełnym poświęceniem, jego silną cechą była osobista opieka rywali". W 1985 zakończył karierę piłkarską.
Kariera reprezentacyjna.
30 października 1974 debiutował w narodowej reprezentacji ZSRR w kwalifikacyjnym meczu do Euro-76 z Irlandią. Łącznie rozegrał 3 mecze. W 1975 i 1980 bronił barw olimpijskiej reprezentacji ZSRR, z którą zdobył brązowe medale Letnich Igrzysk Olimpijskich.
Kariera trenerska.
Po zakończeniu kariery zawodniczej rozpoczął pracę szkoleniową oraz administracyjną. W latach 1986-1987 trenował dzieci w SDJuSzOR Dinamo Moskwa. W kwietniu 1988 objął stanowisko dyrektora drugiego zespołu Dinama Moskwa, a w sierpniu 1990 pierwszego zespołu Dinama. Od marca 2005 kierował młodzieżową drużyną Akademii Piłkarskiej Dinamo Moskwa.

</doc>
<doc id="2738744" url="https://pl.wikipedia.org/wiki?curid=2738744" title="Rubie Joy Gabriel">
Rubie Joy Gabriel

Rubie Joy Gabriel (ur. 22 listopada 1994 w Kororze) – palauańska lekkoatletka specjalizująca się w biegu na 100 metrów. Olimpijka.
Rubie Joy Gabriel zadebiutowała na arenie międzynarodowej podczas Letnich Igrzysk Olimpijskich Młodzieży 2010. W eliminacjach biegu na 100 metrów zajęła 7. pozycję w swoim biegu z czasem 13,57, ustanawiając tym samym swój rekord życiowy. Zakwalifikowała się wówczas do finału D, który ukończyła na 6. miejscu z czasem 13,77. Po raz kolejny wystartowała na Mistrzostwach Świata w Lekkoatletyce 2011. W biegu na 100 metrów kobiet zajęła ostatnią, 7. pozycję w swoim biegu preeliminacyjnym z czasem 13,48, ustanawiając tym samym swój nowy rekord życiowy. W 2012 roku zakwalifikowała się do reprezentacji Palau na Letnich Igrzyskach Olimpijskich 2012. Wystartowała w fazie preeliminacyjnej biegu na 100 metrów, zajmując w swoim biegu 7. pozycję z czasem 13,34 i ustanawiając swój rekord życiowy. Uzyskany przez nią wynik był 26. w preeliminacjach, w związku z czym nie zakwalifikowała się do dalszej części rywalizacji. Ustanawiając rekord życiowy w biegu na 100 metrów, nie awansowała do półfinału podczas mistrzostw świata w Moskwie (2013).

</doc>
<doc id="2738746" url="https://pl.wikipedia.org/wiki?curid=2738746" title="Stefan Garczyński (lekarz)">
Stefan Garczyński (lekarz)

Stefan Garczyński (ur. 14 stycznia 1883, zm. 7 kwietnia 1923 w Rajczy) – polski lekarz psychiatra, podpułkownik lekarz Wojska Polskiego.
Życiorys.
W czasie I wojny światowej walczył jako szef sanitarny jednej z rosyjskich grup wojskowych wchodzących w skład Frontu Salonickiego. Od grudnia 1917 brał czynny udział w organizowaniu oddziałów polskich w Salonikach. Pełnił funkcję przedstawiciela Misji Polsko-Francuskiej przy głównodowodzącym wojskami Ententy na froncie macedońskim.
Po powrocie do kraju został szefem sanitarnym 13 Dywizji Piechoty. Zwalczył tyfus plamisty szerzący się w oddziałach dywizji. 24 czerwca 1920 został zatwierdzony w stopniu podpułkownika z dniem 1 kwietnia 1920 w korpusie lekarskim, „w grupie byłej armii gen. Hallera”. Następnie pełnił służbę w dowództwie Dywizji Górskiej na stanowisku szefa sanitarnego, pozostając na ewidencji kompanii zapasowej sanitarnej nr 3. Zmarł 7 kwietnia 1923 w Rajczy. 14 kwietnia 1923 został pochowany na cmentarzu Powązkowskim w Warszawie, w grobie rodzinnym.

</doc>
<doc id="2738747" url="https://pl.wikipedia.org/wiki?curid=2738747" title="Patricia Sarrapio">
Patricia Sarrapio

Patricia Sarrapio (ur. 16 listopada 1982 w Madrycie) – hiszpańska lekkoatletka specjalizująca się w trójskoku, olimpijka z Londynu (2012) i Rio de Janeiro (2016).
W 2013 zajęła 5. miejsce na halowych mistrzostwach Europy w Göteborgu.
Medalistka mistrzostw ibero-amerykańskich. Wielokrotna mistrzyni i reprezentantka kraju.

</doc>
<doc id="2738748" url="https://pl.wikipedia.org/wiki?curid=2738748" title="Selz (rzeka)">
Selz (rzeka)

Selz – rzeka w południowo-zachodnich Niemczech o długości 43 km. Jest lewym dopływem Renu. Źródło rzeki znajduje się w okolicach miejscowości Orbis, w Powiecie Donnersberg. Po ośmiu kilometrach rzeka dociera do Alzey, gdzie przepływa przez staw, a następnie znika pod ziemią, płynąc przez kanalizację miasta. Następnie Selz przepływa przez Gau-Odernheim, Nieder-Olm oraz Ingelheim am Rhein, gdzie wpływa do Renu.

</doc>
<doc id="2738749" url="https://pl.wikipedia.org/wiki?curid=2738749" title="Elama Faʻatonu">
Elama Faʻatonu

Elama Faʻatonu (ur. 30 kwietnia 1994 w Fagaʻalu) – lekkoatleta z Samoa Amerykańskiego, specjalizujący się w biegu na 100 metrów. Olimpijczyk.
Elama Faʻatonu zadebiutował na arenie międzynarodowej podczas Mistrzostw Świata Juniorów w Lekkoatletyce 2012. Zajął wówczas 7. miejscu w swoim biegu eliminacyjnym, uzyskując czas 11,90. W 2012 roku zakwalifikował się do reprezentacji Samoa Amerykańskiego na Letnich Igrzyskach Olimpijskich 2012. Wystartował w fazie preeliminacyjnej biegu na 100 metrów, zajmując w swoim biegu ostatnią, 7. pozycję z czasem 11,48 i ustanawiając swój rekord życiowy. Uzyskany przez niego wynik był 24. w całej fazie preeliminacyjnej, w związku z czym nie zakwalifikował się do dalszej części rywalizacji.

</doc>
<doc id="2738750" url="https://pl.wikipedia.org/wiki?curid=2738750" title="The Burden of God">
The Burden of God

The Burden of God - ósmy album studyjny francuskiej power metalowej grupy Nightmare, wydany 18 maja 2012 przez wytwórnię AFM Records.

</doc>
<doc id="2738754" url="https://pl.wikipedia.org/wiki?curid=2738754" title="Pak Song-chol (ur. 1987)">
Pak Song-chol (ur. 1987)

Pak Song-chol (ur. 24 września 1987) – północnokoreański piłkarz występujący na pozycji pomocnika w klubie Rimyongsu.
Kariera.
Pak Song-Chol jest wychowankiem Rimyongsu Sports Group, w którym nadal występuje. W 2007 roku zadebiutował w reprezentacji Korei Północnej. Został powołany do kadry na eliminacje do Mistrzostw świata 2010 i na Mistrzostwa Świata U-20 2007.

</doc>
<doc id="2738755" url="https://pl.wikipedia.org/wiki?curid=2738755" title="Dana Hussein">
Dana Hussein



</doc>
<doc id="2738756" url="https://pl.wikipedia.org/wiki?curid=2738756" title="Everybody Digs Bill Evans">
Everybody Digs Bill Evans

Everybody Digs Bill Evans – drugi album Billa Evansa jako leadera, wydany przez wytwórnię Riverside Records w 1959.
Płyta została nagrana w trio (fortepian, kontrabas, perkusja). Evans gra na tym albumie techniką akordów blokowych. Album został nagrany po opuszczeniu przez Evansa kwintetu Milesa Davisa (do którego powrócił w następnym roku i nagrał album "Kind of Blue").
Lista utworów.
Utwór nr 11 został po raz pierwszy wydany na wydaniu kompaktowym "Everybody Digs Bill Evans".

</doc>
<doc id="2738757" url="https://pl.wikipedia.org/wiki?curid=2738757" title="Graham McTavish">
Graham McTavish

Graham McTavish (ur. 4 stycznia 1961 w Glasgow) – szkocki aktor filmowy, telewizyjny i głosowy.
Życiorys.
W 1995 wystąpił na scenie Regent’s Park Open Air Theatre w Londynie w sztuce Williama Shakespeare’a "Ryszard III" w reżyserii Briana Coxa.
W pięciu odcinkach ósmego sezonu serialu "Czerwony karzeł" wystąpił w roli Wardena Ackermana. Wcielał się w bohaterów wielu seriali i produkcji telewizyjnych, m.in. "Na sygnale", "Jekyll" czy "The Bill".
Zagrał także kłótliwego dowódcę najemników o imieniu Lewis w Rambo. W 2009 i 2011 roku użyczył głosu i brał udział w nagraniach ruchu do gier ' i jej kontynuacji '. Aktor dubbingował także głównego protagonistę "Dante’s Inferno" oraz przeciwnika Cole MacGratha w "". W trylogii filmowej "Hobbit" był krasnoludem o imieniu Dwalin. W serialu "Ród Smoka" zagrał Harrolda Westerlinga.

</doc>
<doc id="2738758" url="https://pl.wikipedia.org/wiki?curid=2738758" title="Mike Dunleavy (ur. 1980)">
Mike Dunleavy (ur. 1980)



</doc>
<doc id="2738759" url="https://pl.wikipedia.org/wiki?curid=2738759" title="Mike Dunleavy (ur. 1954)">
Mike Dunleavy (ur. 1954)



</doc>
<doc id="2738760" url="https://pl.wikipedia.org/wiki?curid=2738760" title="Caryospora maxima">
Caryospora maxima

Caryospora maxima – gatunek pasożytniczych pierwotniaków należący do rodziny Eimeriidae z podtypu Apicomplexa, które kiedyś były klasyfikowane jako protista. Występuje jako pasożyt węży. "C. maxima" cechuje się oocystą zawierającą jedną sporocystę. Z kolei każda sporocysta zawiera 8 sporozoitów.
Obecność tego pasożyta stwierdzono u "Psammophis schokari" należącego do rodziny połozowatych (Colubridae).
Występuje na terenie Azji w Jordanii.
Sporulowana oocysta.
Jest kształtu sferoidalnego, posiada 2 ściany o łącznej grubości około 2 μm, osłonka zewnętrzna lekko brązowawa o grubości 1,5 μm. Oocysta posiada następujące rozmiary: długość 40–46 μm, szerokość 40–44 μm. Brak mikropyli, wieczka biegunowego oraz ciałka biegunowego.
Sporulowana sporocysta i sporozoity.
Sporocysty kształtu wydłużonego owoidu o długości 21–22 μm, szerokości 16–17 μm. Ściana oocysty przeźroczysta o grubości 0,5 – 0,75 μm. Występuje ciałko Stieda kształtu pokrętła o wysokości 1 μm i szerokości 3 μm. Substieda body (SBB) kształtu elipsoidalnego o wymiarach 4 μm wysokości i 4,5 μm szerokości. Parastieda body (PSB) nie występuje. Występuje ciałko resztkowe sporocysty w postaci centralnie umieszczonej, skupionej masy ziarnistości występujących centralnie i ułożonych pomiędzy sporozoitami . Sporozoity w kształcie kiełbasek, ułożonych wokół ciałka resztkowego sporocysty, jądro położone centralnie.

</doc>
<doc id="2738761" url="https://pl.wikipedia.org/wiki?curid=2738761" title="Rewaz Czelebadze">
Rewaz Czelebadze

Rewaz Czelebadze, gruz. რევაზ ჩელებაძე, ros. Реваз Владимирович Челебадзе, "Rewaz Władimirowicz Czelebadze" (ur. 2 października 1955 w Kobuleti, Gruzińska SRR) – gruziński piłkarz, grający na pozycji napastnika, reprezentant Związku Radzieckiego, działacz piłkarski.
Kariera piłkarska.
Kariera klubowa.
Jest wychowankiem klubu Szukura Kobuleti. W 1974 rozpoczął karierę piłkarską w Dinamo Batumi. W 1976 przeszedł do Dinama Tbilisi, który występował w Wyższej lidze i z którym wywalczył największe sukcesy: Mistrzostwo ZSRR w 1978, Puchar ZSRR w 1976 i 1979 oraz europejski Puchar Zdobywców Pucharów w 1981. Latem 1982 odszedł do Gurii Lanczchuti, a na początku 1983 powrócił do Dinamo Batumi. Latem 1985 ponownie został piłkarzem Dinama Tbilisi, w barwach którego w 1987 zakończył karierę piłkarską.
Kariera reprezentacyjna.
W reprezentacji ZSRR zadebiutował 7 września 1977 w wygranym 4:1 towarzyskim meczu z Polską. Łącznie rozegrał 7 meczów i strzelił 3 gole. W 1980 bronił barw olimpijskiej reprezentacji ZSRR, z którą zdobył brązowe medale Letnich Igrzysk Olimpijskich.
Kariera trenerska.
Po zakończeniu kariery zawodniczej rozpoczął pracę administracyjną. W latach 1990-1994 zajmował stanowisko prezesa klubu Dinamo Batumi. Od lipca 1995 do sierpnia 1996 ponownie pracował na tym stanowisku. Od listopada 1996 do czerwca 1997 kierował klubem Metalurgi Rustawi. Również pracował w Gruzińskim Związku Piłki Nożnej na stanowisku wiceprezesa. Od 1990 pełni funkcje prezesa rodzimego klubu Szukura Kobuleti. Obecnie jest agentem piłkarskim wielu młodych gruzińskich piłkarzy, m.in. Żano Ananidze.

</doc>
<doc id="2738765" url="https://pl.wikipedia.org/wiki?curid=2738765" title="Zyzkowate">
Zyzkowate

Zyzkowate (Cholevinae, syn. Catopidae) – podrodzina chrząszczy z rodziny grzybinków (Leiodidae). Cholevinae (często podnoszone do rangi rodziny – Cholevidae) obejmują około 1700 gatunków, rozpowszechnionych na całym świecie. Niektóre z nich (plemię Leptodirini) są wysoce wyspecjalizowanymi troglobiontami; inne określane są jako troglofilne (spotykane są w przedsionkach jaskiń, nie mają wyraźnych przystosowań do jaskiniowego trybu życia); część zamieszkuje gniazda ptaków i nory ssaków; niektóre rodzaje wykazują myrmekofilię (bez ewidentnych przystosowań morfologicznych). Większość żyje w glebie i żywi się rozkładającymi się resztkami organicznymi roślinnego i zwierzęcego pochodzenia. Wiele gatunków jest typowymi nekrofagami, spotykanymi na padlinie w różnym stadium rozkładu. Rodzajem typowym jest "Choleva".
Występowanie.
Zasięg występowania przedstawicieli Cholevinae obejmuje wszystkie kontynenty (z wyjątkiem Antarktydy).
Morfologia.
Cholevinae są małymi lub średniej wielkości chrząszczami, o długości ciała od 0,8 do 9 mm. W większości mają jajowaty kształt ciała, zabarwione są na czarno lub brązowo. Rozpoznawanie gatunków opiera się przede wszystkim na niewielkich różnicach budowy przedplecza, czułków, i narządów płciowych.
U gatunków troglobiontycznych opisano modyfikacje aparatu gębowego, będące wyrazem przystosowania do częściowo wodnego środowiska dna jaskiń.
Ekologia.
Większość gatunków występuje w glebie, często spotykane są w gniazdach ptaków lub norach ssaków. Wiele gatunków Cholevinae jest mniej lub bardziej przystosowanych do życia w jaskiniach. Spośród wszystkich poznanych dotąd jaskiniowych chrząszczy około 1/3 należy do Cholevinae.
Myrmekofilne Cholevinae należą do rodzajów "Attaephilus", "Attumbra", "Catopomorphus", "Choleva", "Echinocoleus", "Eocatops", "Nargus", "Nemadus", "Philomessor", "Ptomaphagus" i " Synaulus".

</doc>
<doc id="2738766" url="https://pl.wikipedia.org/wiki?curid=2738766" title="Podnoszenie ciężarów na Letnich Igrzyskach Olimpijskich 2012 – waga do 94 kg mężczyzn">
Podnoszenie ciężarów na Letnich Igrzyskach Olimpijskich 2012 – waga do 94 kg mężczyzn

Rywalizacja mężczyzn w podnoszeniu ciężarów w kategorii do 94 kilogramów była jedną z konkurencji rozgrywanych podczas XXX Igrzysk Olimpijskich w Londynie. 
Zawody odbyły się 4 sierpnia w hali ExCeL.
Rekordy.
Tabela przedstawia rekordy olimpijski oraz świata w tej konkurencji.

</doc>
<doc id="2738769" url="https://pl.wikipedia.org/wiki?curid=2738769" title="Väljataguse">
Väljataguse

3 miejscowości w Estonii:

</doc>
<doc id="2738772" url="https://pl.wikipedia.org/wiki?curid=2738772" title="Calendulauda">
Calendulauda

Calendulauda – rodzaj ptaka z rodziny skowronków (Alaudidae).
Zasięg występowania.
Rodzaj obejmuje gatunki występujące w Afryce.
Morfologia.
Długość ciała 14–19 cm; masa ciała 21–43 g (samce z reguły są większe i mają dłuższe dzioby od samic).
Systematyka.
Podział systematyczny.
Gatunki wyodrębnione z rodzajów "Certhilauda" i "Mirafra". Do rodzaju należą następujące gatunki:

</doc>
<doc id="2738775" url="https://pl.wikipedia.org/wiki?curid=2738775" title="Röa">
Röa



</doc>
<doc id="2738778" url="https://pl.wikipedia.org/wiki?curid=2738778" title="Shadowrun (gry komputerowe)">
Shadowrun (gry komputerowe)



</doc>
<doc id="2738780" url="https://pl.wikipedia.org/wiki?curid=2738780" title="Antoine Valois-Fortier">
Antoine Valois-Fortier

Antoine Valois-Fortier (ur. 13 marca 1990 r. w Quebecu) – kanadyjski judoka, brązowy medalista igrzysk olimpijskich w Londynie, wicemistrz świata, brązowy medalista igrzysk panamerykańskich.
Igrzyska olimpijskie.
Na Igrzyskach olimpijskich w 2012 roku w Londynie zdobył brązowy medal w kategorii do 81 kg. W ćwierćfinale przegrał z Rosjaninem Iwanem Nifontowem, lecz po zwycięstwie w repasażu z Argentyńczykiem Emmanuelem Lucentim wygrał pojedynek o brązowy medal z reprezentantem Stanów Zjednoczonych Travisem Stevensem.

</doc>
<doc id="2738782" url="https://pl.wikipedia.org/wiki?curid=2738782" title="Antoine Valois Fortier">
Antoine Valois Fortier



</doc>
<doc id="2738786" url="https://pl.wikipedia.org/wiki?curid=2738786" title="Yoon Jung-hwan">
Yoon Jung-hwan



</doc>
<doc id="2738788" url="https://pl.wikipedia.org/wiki?curid=2738788" title="Roman Dreżepolski">
Roman Dreżepolski

Roman Marian Dreżepolski (ur. 15 października 1885 we Lwowie, zm. 16 kwietnia 1962 w Poznaniu) – polski doktor biologii, profesor Gimnazjum Marii Magdaleny, dyrektor Gimnazjum Bergera, działacz śpiewaczy, prezes honorowy Chóru Męskiego „Echo”.
Życiorys.
Urodził się w rodzinie o tradycjach muzycznych. Ojciec, Aleksander, był flecistą-amatorem i członkiem Lwowskiego Towarzystwa Muzycznego, matka (Wanda) śpiewała, a siostra grała na pianinie. W szkole podstawowej próbował organizować własny chór, a po ukończeniu szkoły średniej wstąpił do Lwowskiego Chóru Akademickiego. W niedługim czasie został prezesem chóru. Ukończył studia z zakresu biologii na Uniwersytecie Lwowskim.
Miał żonę Jadwigę (ur. 1884), z którą miał córkę Ewę (ur. 1914).
Po I wojnie światowej przeprowadził się do Poznania. Wraz z nim do Poznania przybyli inni członkowie chóru. W 1920 zawiązali oni Chór Męski „Echo”, w którego zarządzie zasiadł Dreżepolski (od 1933 jako prezes, a od 1960 jako prezes honorowy).
Jednocześnie był nauczycielem w Gimnazjum Marii Magdaleny, następnie dyrektorem Gimnazjum Bergera. Potem przeszedł na emeryturę.
W swoim ogrodzie przeprowadzał doświadczenia z zakresu biologii.
W czasie II wojny światowej zmuszony był wyjechać do Warszawy. Nie zaprzestawał działalności, organizował konspiracyjny chór, spotykający się w mieszkaniach prywatnych. Po wojnie powrócił do Poznania.
Członek Polskiego Towarzystwa Przyrodników im. Mikołaja Kopernika. Prowadził wykłady i audycje radiowe.

</doc>
<doc id="2738790" url="https://pl.wikipedia.org/wiki?curid=2738790" title="Walerij Pietrakow">
Walerij Pietrakow

Walerij Jurjewicz Pietrakow, ros. Валерий Юрьевич Петраков (ur. 16 maja 1958 w Briańsku, Rosyjska FSRR) – rosyjski piłkarz, grający na pozycji napastnika, reprezentant Związku Radzieckiego, trener piłkarski.
Kariera piłkarska.
Kariera klubowa.
Wychowanek klubu Dinamo Briańsk, w barwach którego w 1975 rozpoczął karierę piłkarską. W 1976 przeszedł do Lokomotiwu Moskwa. W 1981 przeniósł się do Torpeda Moskwa, w którym spędził kolejne pięć lat. W 1986 powrócił do Lokomotiwu Moskwa, a już w następnym roku wyjechał za granicę, gdzie bronił barw klubów nienieckich BSG Einheit Wernigerode i Motor Nordhausen oraz szwedzkich IFK Luleå i Notvikens IK. W 1992 zakończył karierę piłkarską.
Kariera reprezentacyjna.
W reprezentacji ZSRR zadebiutował 5 kwietnia 1978 w wygranym 10:2 towarzyskim meczu z Finlandią, w którym strzelił jednego gola. Wcześniej jako piłkarz radzieckiej reprezentacji U-20 zdobył w 1977 Mistrzostwo Świata w Tunezji, a w 1980 Młodzieżowe Mistrzostwo Europy.
Kariera trenerska.
Przez kilka lat po zakończeniu kariery zawodniczej pomagał trenować Torpedo Moskwa. W czerwcu 2001 r. stanął na czele pierwszoligowego klubu Tom Tomsk. Za dwa i pół roku klub ewoluował od średniaka do jednego z liderów ligi. Na początku 2008 objął stanowisko głównego trenera klubu Torpedo-Metałłurg Moskwa, który potem zmienił nazwę na FK Moskwa. 14 lipca 2005 niespodziewanie został zwolniony z prowadzenia zespołu. Potem do końca sezonu prowadził FK Rostów, w 2006 powrócił do Tomu Tomsk. W 2009 objął prowadzenie Ałanią Władykaukaz, występującej w pierwszej dywizji, ale 10 sierpnia 2009 został zwolniony z zajmowanego stanowiska. 26 maja 2011 roku objął stanowisko głównego trenera Dinama Briańsk.

</doc>
<doc id="2738791" url="https://pl.wikipedia.org/wiki?curid=2738791" title="Jakub Ventaja Milan">
Jakub Ventaja Milan



</doc>
<doc id="2738797" url="https://pl.wikipedia.org/wiki?curid=2738797" title="Akakios Kakiasvilis">
Akakios Kakiasvilis



</doc>
<doc id="2738799" url="https://pl.wikipedia.org/wiki?curid=2738799" title="Zbigniew Kopania">
Zbigniew Kopania

Zbigniew Kopania (ur. 21 grudnia 1949 w Łodzi) – polski malarz, operator filmowy.
Życiorys.
W 1974 r. ukończył studia (dyplom pod kierunkiem prof. Jerzego Mierzejewskiego) na wydziale operatorskim Państwowej Wyższej Szkoły Filmowej, Telewizyjnej i Teatralnej w Łodzi.
Pracował jako operator filmów fabularnych, dokumentalnych i telewizyjnych w latach 1974–1980. Od 1989 wyłącznie maluje. Współpracował z galeriami w Polsce, Londynie, Amsterdamie i Monachium oraz w USA.

</doc>
<doc id="2738800" url="https://pl.wikipedia.org/wiki?curid=2738800" title="Siergiej Guliewicz">
Siergiej Guliewicz



</doc>
<doc id="2738803" url="https://pl.wikipedia.org/wiki?curid=2738803" title="Natalja Kowtun">
Natalja Kowtun

Natalja Kowtun, ros. Наталья Николаевна Ковтун (ur. 27 maja 1964) – rosyjska lekkoatletka specjalizująca się w biegach sprinterskich. W czasie swojej kariery reprezentowała również Związek Socjalistycznych Republik Radzieckich oraz Wspólnotę Niepodległych Państw.

</doc>
<doc id="2738805" url="https://pl.wikipedia.org/wiki?curid=2738805" title="Tramwaje w Jüterbogu">
Tramwaje w Jüterbogu

Tramwaje w Jüterbogu – zlikwidowany system komunikacji tramwajowej w niemieckim mieście Jüterbog, działający w latach 1897–1928.
Historia.
Linię tramwaju konnego o długości 3 km i rozstawie szyn wynoszącym 1000 mm otwarto 21 marca 1897. Linia tramwajowa połączyła dworzec kolejowy z Zinnaer Vorstadt. Zajezdnię zbudowano w pobliżu końcówki Zinnaer Vorstadt. Operatorem linii była firma "Jüterboger Straßenbahn A.G." W 1904 pojawiły się plany elektryfikacji linii, których jednak nigdy nie zrealizowano. Ruch tramwajów na linii wstrzymano 1 kwietnia 1920. 16 czerwca tego samego roku tramwaje ponownie wyjechały na linię. Ponownie ruch wstrzymano 1 października 1922. 31 marca 1923 wznowiono ruch na linii. Linię ostatecznie zamknięto 29 lipca 1928.
Linia.
Trasa linii:
Tabor.
Do obsługi linii eksploatowano trzy wagony. Do ciągnięcia wagonów przedsiębiorstwo posiadało 12 koni.

</doc>
<doc id="2738808" url="https://pl.wikipedia.org/wiki?curid=2738808" title="Władimir Hudym-Lewkowicz">
Władimir Hudym-Lewkowicz



</doc>
<doc id="2738810" url="https://pl.wikipedia.org/wiki?curid=2738810" title="Natalija Hryhorjewa">
Natalija Hryhorjewa

Natalija Hryhorjewa (ukr. Наталія Григор'єва; z domu Dorofejewa [Дорофеєва], ur. 3 grudnia 1962 w Iszymbaju) – ukraińska lekkoatletka specjalizująca się w krótkich biegach płotkarskich, dwukrotna uczestniczka letnich igrzysk olimpijskich (Seul 1988, Atlanta 1996). W czasie swojej kariery reprezentowała również Związek Socjalistycznych Republik Radzieckich oraz Wspólnotę Niepodległych Państw.
W 1992 została zdyskwalifikowana za stosowanie niedozwolonych środków dopingujących.

</doc>
<doc id="2738812" url="https://pl.wikipedia.org/wiki?curid=2738812" title="Natalia Grigoriewa">
Natalia Grigoriewa



</doc>
<doc id="2738815" url="https://pl.wikipedia.org/wiki?curid=2738815" title="Leopold Niemirowski">
Leopold Niemirowski

Leopold Niemirowski (ur. 1810 we wsi Tahaczyn w powiecie kowelskim, zm. 1883 w Lubomlu na Wołyniu) – polski malarz, powstaniec styczniowy, zesłaniec syberyjski.
Ukończył w Łucku szkołę średnią, a następnie prawo na Uniwersytecie Wileńskim. Jako członek sprzysiężenia Piotra Wysockiego, walczył w powstaniu listopadowym. Ranny w bitwie pod Ostrołęką przedostał się do Galicji. Zamieszkał we Lwowie. Powrócił na Wołyń, gdzie został aresztowany i uwięziony w Kijowie. Ułaskawiony w roku 1836 powrócił do działalności konspiracyjnej, został ponownie aresztowany w Odessie w związku ze sprawą Szymona Konarskiego i skazany 14 lutego 1839 w Kijowie na karę śmierci, zamienioną na 20 lat katorgi na Syberii. Przebywał w Tobolsku, Usolsku i Irkucku. Został zatrudniony w warzelni soli.
Dzięki zauważonym przez dyrektora warzelni uzdolnieniom rysunkowym został w roku 1844 członkiem wyprawy Towarzystwa Geograficznego Rosyjskiego badającej Kamczatkę i tereny zamieszkałe przez: Koriaków, Jakutów i Czukczów. Rysunki Niemirowskiego zostały przekazane do Anglii, gdzie sporządzono z nich staloryty, wykorzystane do druku albumu.
Przebywając na zesłaniu Niemirowski spotkał się z dekabrystami Mikołajem i Michaiłem Bestużew.
W roku 1856 ukazał się album „Podróż po Wschodniej Syberii” z rysunkami Leopolda Niemirowskiego. Ze względu na status więźnia politycznego autorstwo jego rysunków nie zostało ujawnione.
W latach 1847-1848 członkowie sprzysiężenia Szymona Konarskiego zostali przeniesieni do europejskiej części Rosji i osadzeni w Tambowie.
W roku 1857 został amnestionowany i zamieszkał w Irkucku, skąd podejmował wyprawy do wschodnich rejonów Rosji. Zajmował się też nauczaniem rysunku i portretowaniem rosyjskiej elity Irkucka i polskich zesłańców. Pod koniec życia powrócił z Rosji i przedstawiał swoje prace na wystawach w Paryżu (1867) oraz w Towarzystwie Zachęty Sztuk Pięknych w Warszawie (1870).
W roku 2010 ukazał się w Irkucku album rysunków Niemirowskiego poświęconych wschodniej Syberii. 5 maja 2010 w muzeum dekabrystów w Irkucku, mieszczącym się w pałacyku Wołkońskich, z okazji 200-lecia urodzin Lepolda Niemirowskiego otwarto wystawę kopii jego prac, przekazanych przez polskie Ministerstwo Kultury i Dziedzictwa Narodowego.

</doc>
<doc id="2738816" url="https://pl.wikipedia.org/wiki?curid=2738816" title="Męczennicy z Almerii">
Męczennicy z Almerii

Męczennicy z Almerii (zm. 1936 w Almerii) – grupa 2 biskupów i siedmiu hiszpańskich braci szkolnych, męczenników, ofiar prześladowań antykatolickich w Hiszpanii okresu hiszpańskiej wojny domowej, zamordowanych z nienawiści do wiary (łac) "odium fidei" i beatyfikowanych przez papieża Jana Pawła II.
Geneza męczeństwa.
Narastające konflikty społeczne na początku lat trzydziestych w Hiszpanii doprowadziły do fali prześladowań Kościoła katolickiego, która, włączając okres wojny domowej, pociągnęła za sobą liczne ofiary. W okresie tym zamordowano 12 biskupów, 4194 księży, 2365 zakonników, 283 zakonnice i setki tysięcy wiernych, a zniszczeniu uległo ponad 2 tys. świątyń. W samym rejonie Walencji całkowitemu zniszczeniu uległo 800 kościołów, a 1500 uległo dewastacji. Grupę błogosławionych biskupów i zakonników w męczeństwie połączyło wyznanie katolickie, a także miejsce śmierci z którym wcześniej połączyła ich działalność duszpasterska i apostolat. Aresztowani biskupi spotkali uwięzionych lasalianów we więzieniu. Grupa zakonników trafiła tam po aresztowaniu 22 lipca 1936 roku wprost z Kolegium Św. Józefa w Almerii gdzie pracowali jako katecheci i nauczyciele. Męczennicy zginęli, ponieważ w oczach oprawców symbolizowali Kościół katolicki.
Beatyfikacja i dzień obchodów.
Proces beatyfikacyjny podjęty został w 1954 roku w Almerii i zakończony 10 października 1993 dokonaniem beatyfikacji przez Jana Pawła II na Placu Świętego Piotra, w Watykanie. Wspominani są 30 sierpnia, a bracia szkolni także 16 listopada.

</doc>
<doc id="2738818" url="https://pl.wikipedia.org/wiki?curid=2738818" title="Lekkoatletyka na Letnich Igrzyskach Olimpijskich 2012 – skok w dal mężczyzn">
Lekkoatletyka na Letnich Igrzyskach Olimpijskich 2012 – skok w dal mężczyzn

Skok w dal mężczyzn – jedna z konkurencji lekkoatletycznych rozgrywanych podczas igrzysk olimpijskich w Londynie. 
Obrońcą tytułu mistrzowskiego z 2008 roku był Panamczyk Irving Saladino, który w Londynie nie awansował do finału. Ustalone przez International Association of Athletics Federations minima kwalifikacyjne do igrzysk wynosiły 8,20 (minimum A) oraz 8,10 (minimum B).
Rekordy.
Tabela prezentuje rekord świata, rekord igrzysk olimpijskich, a także najlepszy rezultat na świecie w sezonie 2012 przed rozpoczęciem igrzysk.
Rezultaty.
Eliminacje.
Zawodnicy rywalizowali w dwóch grupach: A i B. Aby awansować do finału należało skoczyć co najmniej 8,10 (Q).

</doc>
<doc id="2738820" url="https://pl.wikipedia.org/wiki?curid=2738820" title="Bombardier CRJ-1000">
Bombardier CRJ-1000

CRJ-1000 – pasażerski odrzutowiec produkcji kanadyjskiego koncernu Bombardier. Przeznaczeniem samolotu jest wykonywanie krótkich połączeń regionalnych. Jest to wydłużona wersja CRJ900 zabierająca na pokład do 104 pasażerów. Pierwszy lot maszyny odbył się w 2008 roku. Użytkownikami tego modelu są między innymi Brit Air i Air Nostrum.
Samolot spełnia wymagania dotyczące Wspólnych Załóg (Common Crew Qualification). Umożliwia to latanie pilotów CRJ1000 na samolotach serii CRJ200, CRJ700, i CRJ900.

</doc>
<doc id="2738822" url="https://pl.wikipedia.org/wiki?curid=2738822" title="Jairo Sanchez">
Jairo Sanchez

Jairo Geovanny Sanchez-Scott (ur. 10 grudnia 1987 na Kajmanach) – kajmański piłkarz grający na pozycji pomocnika w tamtejszym Elite SC, reprezentant kraju.
Kariera klubowa.
Sanchez w Elite SC gra od 2007 roku. Razem z tą drużyną w sezonach 2008/09 i 2010/11 zdobył mistrzostwo Kajmanów, a w sezonie 2008/09 sięgnął razem z drużyną po puchar Kajmanów.
Kariera reprezentacyjna.
Sanchez w reprezentacji Kajmanów zadebiutował w 2004 roku. W 2008 roku w jednym z meczów udało mu się strzelić bramkę. Na dzień dzisiejszy (4 sierpnia 2012) Sanchez w reprezentacji Kajmanów rozegrał 12 meczów w których strzelił bramkę.

</doc>
<doc id="2738823" url="https://pl.wikipedia.org/wiki?curid=2738823" title="Nikołaj Leskow">
Nikołaj Leskow

Nikołaj Siemionowicz Leskow (; ur. w Gorochowie, Rosja, zm. w Petersburgu, Rosja) – rosyjski prozaik i publicysta.
Życiorys.
Dzieciństwo i młodość.
Nikołaj Leskow urodził się w 1831 w Gorochowie w rodzinie Siemiona Dmitrijewicza Leskowa i jego żony Marii Pietrowny Ałfierjewej. Matka Nikołaja pochodziła z rodziny szlacheckiej, która straciła majątek w czasie pożaru Moskwy w 1812. W momencie urodzenia syna miała osiemnaście lat. Ojciec przyszłego pisarza pochodził z rodziny duchownego prawosławnego, w której kolejni męscy potomkowie wstępowali do stanu duchownego. Po ukończeniu seminarium duchownego Siemion odmówił jednak przyjęcia święceń, przez co został wypędzony z rodzinnego domu przez ojca i zarabiał na życie jako prywatny nauczyciel, a następnie urzędnik sądowy. Osiągnął rangę asesora kolegialnego zapewniającą dziedziczne szlachectwo. Następnie był ławnikiem izby karnej w Orle, jednak na skutek zatargu z gubernatorem musiał odejść ze służby i osiąść w majątku Panino bez prawa do emerytury. 
Do ósmego roku życia Leskow przebywał głównie w dworze w Gorochowie, który stanowił własność męża jego ciotki - Michaiła Strachowa. Zarządcą majątku Strachowa był dziadek przyszłego pisarza Piotr Ałfierjew. Razem z jego dziećmi Nikołaj Leskow uczył się u prywatnego guwernera języków francuskiego i niemieckiego. W 1839 wrócił do rodzinnego domu w Paninie i pozostawał tam przez dwa lata, do momentu rozpoczęcia nauki w gimnazjum w Orle. Nie uzyskał dyplomu końcowego tejże szkoły – przez pięć lat zdołał ukończyć trzy z ośmiu klas, po czym przerwał naukę. Przyczyną szkolnego niepowodzenia był fakt, że pozostawiony w mieście bez kontroli ze strony rodziców Leskow spędzał czas na czytaniu literatury pięknej, nie zaś na nauce. W Orle Leskow zetknął się również z ukraińskim etnografem Opanasem Markowiczem i jego żoną Marią, w przyszłości cenioną literatką rosyjską i ukraińską.
Siemion Dmitrijewicz Leskow zdołał uzyskać dla syna stanowisko kancelisty II kategorii w orłowskiej izbie karnej, następnie przyszły pisarz pełnił obowiązki pomocnika referenta. W 1849 jego wuj, Siergiej Ałfierjew, profesor medycyny na Uniwersytecie Kijowskim, zdobył dla niego pracę w komisji poborowej w Kijowie. W mieście tym Leskow zetknął się z przedstawicielami polskich kół kulturalnych, nauczył się także języka ukraińskiego, obracał się w środowisku profesorów i studentów miejscowego uniwersytetu.
Cztery lata po ślubie Leskow porzucił pracę w administracji państwowej i został zatrudniony w przedsiębiorstwie „Scott i Wilkins”, która zajmowała się m.in. organizacją przesiedleń chłopów do zasiedlania niemal bezludnych dotąd stepów zawołżańskich. Leskow pełnił w przedsiębiorstwie obowiązki plenipotenta współwłaściciela spółki Scotta i odbył w tym charakterze szereg podróży po całej Rosji. Zdobyte w tym okresie doświadczenia miały istotne znaczenie dla zrozumienia przez niego obyczajów i mentalności ludowej. W 1860 spółka zbankrutowała, przez co przyszły literat ponownie podjął pracę w administracji państwowej, zatrudniony przez kancelarię generał-gubernatora kijowskiego. Jeszcze w tym samym roku postanowił jednak zrezygnować z tej pracy i zostać dziennikarzem.
Publicysta.
W 1860 Leskow podjął współpracę z pismem „Informator Ekonomiczny, Polityczny i Przemysłowy”, w którym opublikował kilka artykułów na tematy społeczne i gospodarcze. W grudniu tego samego roku w Moskwie, za pośrednictwem poznanych w Kijowie młodych wykładowców uniwersyteckich, skontaktował się z wydawczynią pisma „Russkaja Riecz” Jelizawietą Salias de Tournemir de Tournefort, która zatrudniła go w charakterze stałego korespondenta. Leskow zamieszkał w Petersburgu, kontynuował współpracę z „Informatorem”. Jego popularność i renoma w środowisko dziennikarskim rosła. W ciągu pierwszych dwóch lat aktywności na tym polu Leskow zaczął publikować swoje artykuły w pismach „Siewiernaja Pczeła”, „Otieczestwiennyje Zapiski” i „Wriemia”.
W maju 1862 w Moskwie i Petersburgu opublikowana została rewolucyjna odezwa pt. "Młoda Rosja", zapowiadająca walkę o socjalizm w Rosji. Niedługo po jej wydaniu, 28 maja, w Petersburgu doszło do pożaru w czasie dorocznego festynu w Ogrodzie Letnim. Ogień powtórzył się jeszcze w kolejnych dniach i zniszczył całkowicie dwa kupieckie kwartały miasta. W Petersburgu pojawiła się plotka, że ogień został podłożony przez Polaków i studentów. Kilku z nich zostało zlinczowanych przez tłum. 30 maja, jeszcze przed ostatecznym opanowaniem żywiołu, Leskow opublikował na łamach pisma „Siewiernaja Pczeła” artykuł, w którym wzywał policję do zidentyfikowania podpalaczy, nadmieniając o istnieniu w tym zakresie pogłosek, nie oceniając jednak ich trafności. Publikacja Leskowa została uznana przez koła liberałów i rewolucyjnych demokratów za denuncjację, a jego samego zaczęto podejrzewać o pracę dla tajnej policji carskiej (III Oddziału Kancelarii Osobistej Jego Cesarskiej Mości).
Wykluczony z kręgów liberalnych, w których dotąd się obracał, Leskow wyjechał we wrześniu 1862 za granicę w charakterze korespondenta pisma „Siewiernaja Pczeła”. Przez ziemie polskie, czeskie i przez Niemcy dotarł do Paryża, gdzie mieszkał do wiosny roku następnego. W swoich artykułach, publikowanych pod wspólnym tytułem "Z dziennika podróży", bez podania nazwiska autora, opisywał życie w dzielnicach robotniczych i dzielnicach nędzy w Paryżu. Przebywając w stolicy Francji nie włączył się w miejscowe życie literackie, obracając się głównie w kręgach studentów-Słowian, zbliżając się zwłaszcza do Czechów. Stał się również sympatykiem idei panslawizmu.
Kariera literacka.
Konflikt z obozem demokratycznym i liberalnym.
W 1863 Leskow opublikował pod pseudonimem Nikołaj Stiebnicki dwa opowiadania - "Byk piżmowy" i "Żywot pewnej baby". W 1865 wydał "Powiatową Lady Makbet" i "Bez wyjścia" – powieść o współczesnym mu środowisko rewolucyjnych demokratów, nihilistycznej młodzieży rosyjskiej. Dzieło to miało stanowić obiektywne przedstawienie tego ruchu i jego rzetelną ocenę, jednak w rzeczywistości stało się satyrą obrazowanego w nich środowiska. Chociaż Leskow nie bronił w dziele caratu (w rezultacie część ustępów powieści zostało ocenzurowanych), kilku bohaterów utworu stanowiło łatwe do zidentyfikowania karykatury popularnych działaczy demokratycznych. Słabe artystycznie dzieło praktycznie nie różniło się od innych „powieści antynihilistycznych”, atakujących demokratyczne i liberalne kręgi rosyjskiej inteligencji. Czołowy demokratyczny krytyk literacki Dmitrij Pisariew gwałtownie skrytykował powieść, a swoją recenzję zakończył pytaniami, czy po "Bez wyjścia" w Rosji znajdzie się wydawca gotowy publikować teksty autora tego tekstu. W rezultacie niemal do śmierci Leskow nie mógł opublikować żadnego tekstu w prasie liberalnej. Utrzymywał się zatem z pisania dla prasy dziecięcej, cerkiewnej lub mało znanych pism lokalnych. Odrzucił jednak propozycję Michaiła Murawjowa, by zostać redaktorem oficjalnego pisma guberni wileńskiej i przejąć majątek po powstańcu styczniowym. Ponownie pisarz został skrytykowany przez działaczy liberalnych i rewolucyjnych po wydaniu w 1871 powieści "Na noże" – postawiono jej te same zarzuty, co poprzedniej powieści. W okresie powstania wymienionych utworów Leskow był przeciwnikiem ruchu rewolucyjnego w Rosji, chociaż nie należał także do obozu przeciwnego (krytykował np. poddaństwo chłopów).
Współpraca z Michaiłem Katkowem.
Nie mogąc publikować swoich artykułów w prasie liberalnej, jak również pod wpływem ewolucji własnego światopoglądu, Leskow rozpoczął współpracę z pismem „Russkij Wiestnik”, wydawanym przez ideologa rosyjskiego nacjonalizmu Michaiła Katkowa. Dzięki nawiązanymi za jego pośrednictwem kontaktom z rosyjskimi urzędnikami i kręgami konserwatywnymi w 1874 Leskow został członkiem komitetu naukowego oceniającego publikacje dla ludu. Na łamach „Russkiego Wiestnika” mógł również publikować kolejne opowiadania, w tym zaliczane do jego najważniejszych literackich osiągnięć "Kler katedralny" i
"Napiętnowany anioł". Inne dzieło, opowiadanie "Wędrowiec urzeczony", wydał w 1873 na łamach pisma "Russkij Mir" (Katkow odmówił jego druku). Pisarz nigdy nie przejął w pełni idei Katkowa, pragnął zachować jako twórca niezależne spojrzenie, opierając je na wartościach chrześcijańskich.
W 1874 Leskow poróżnił się z Katkowem; w późniejszych latach twierdził, że jego wpływ na jego aktywność literacką, czy wręcz na całą krajową literaturę, był negatywny. W końcu tego roku pisarz zakończył współpracę z pismem Katkowa, gdy ten odmówił dalszego drukowania jego powieści w odcinkach "Podupadły ród", satyrze sfer rządzących za panowania Aleksandra I. Latem 1875 Leskow ponownie opuścił Rosję i spędził dwa miesiące w Paryżu. Rozczarowany panującą w mieście atmosferę, odmienną od tej, jaką zastał w czasie poprzedniego pobytu we Francji, wyjechał z kolei na sześć tygodni do Mariańskich Łaźni. Do Rosji wrócił przez Berlin, Drezno i Pragę. W czasie podróży doszło do kolejnej przemiany światopoglądowej twórcy. Zaczął on krytycznie oceniać Rosyjski Kościół Prawosławny i interesować się innymi wyznaniami, zerwał z konserwatystami. Wyrazem zmiany stosunku Leskowa do Cerkwi rosyjskiej (dawniej był głęboko wierzącym wyznawcą prawosławia) był zbiór szkiców "Drobiazgi z życia biskupów", oparte na autentycznych epizodach opowiadania "Bunt szlachecki w parafii dobryńskiej" i "Żmija rajska" oraz seria opowiadań "Notatki nieznajomego". Antyklerykalny wydźwięk całości, mimo zawarcia w dziełach także pozytywnych postaci duchownych, oburzył rosyjską hierarchię cerkiewną i konserwatystów.
Lata 80. i 90. XIX w..
Po zerwaniu z rosyjskimi konserwatystami, nadal nie mogąc publikować swoich utworów w prasie liberalnej, Leskow musiał zarabiać na życie, pisząc do prasy bulwarowej i niszowych czasopism. Pensja urzędnicza i uzyskiwane w ten sposób zarobki z trudem wystarczały pisarzowi na utrzymanie. Ostatecznie w 1883 Leskow stracił pracę urzędnika. Już wcześniej zastrzeżenia jego przełożonych budził jego antyklerykalizm i obrona sztundystów przed administracyjnymi szykanami; w wymienionym roku pisarz stracił pracę po opublikowaniu w "Istoriczeskim Wiestniku" pisma opisującego pijaństwo duchownego prawosławnego (na podstawie archiwaliów z 1727). Leskow nie nabył tym samym prawa do emerytury.
Trudności w pracy urzędniczej szły w parze z poprawą pozycji w świecie literackim Rosji. Leskow publikował kolejne opowiadania obrazujące życie codzienne rosyjskich chłopów, szlachty, kapłanów prawosławnych, kupców i mieszczan. Jego teksty ponownie zaczęły ukazywać się w prasie liberalnej. Od 1892 był współpracownikiem jednego z pierwszych rosyjskich pism modernistycznych pt. „Siewiernyj Wiestnik”. Modernistyczny krytyk literacki A. Wołynski rozpoczął prace nad pierwszą monografią jego twórczości. Z kolei w 1894 publicysta Michaił Mienszykow porównał go z Sałtykowem-Szczedrinem i Dostojewskim, twierdząc, że Leskow padł w poprzednich latach ofiarą niezrozumienia i niewdzięczności.
W 1887 Leskow poznał Lwa Tołstoja. Spotkanie to miało ogromne znaczenie dla jego późnej twórczości. Obaj twórcy utrzymywali ze sobą ożywiony kontakt korespondencyjny, a koncepcje społeczne i religijne Tołstoja wywarły znaczny wpływ na ostatnie dzieła Leskowa. Zachował on jednak krytyczne stanowisko wobec prób wcielania w życie założeń tołstoizmu i szybko poróżnił się z uczniami Tołstoja.
W latach 1889-1890 rozpoczęty został druk dzieł zebranych Leskowa, ukończony po śmierci twórcy. VI tom edycji, zawierający większość tekstów pisarza o wydźwięku antyklerykalnym, został skonfiskowany przez cenzurę. Wydarzenie to sprawiło, że literat gwałtownie podupadł na zdrowiu i w nocy z 20 na 21 lutego 1895 zmarł wskutek zapalenia płuc. Został pochowany w Kwaterze Literatów na Cmentarzu Wołkowym. W swoim testamencie poprosił o przeprowadzenie pogrzebu możliwie najskromniej.
Życie prywatne.
W 1853 Nikołaj Leskow ożenił się z córką kijowskiego kupca Olgą Wasiljewną Smirnową. Miał z nią córkę Wierę. Małżeństwo okazało się nieudane, zaś w dwadzieścia sześć lat po ślubie kobieta wskutek choroby psychicznej musiała zostać oddana do szpitala. Jeszcze przed tą datą, w 1865 34-letni Leskow rozpoczął romans z młodszą od siebie o osiem lat i również zamężną Jekatieriną Bubnową. Ze związku tego przyszedł na świat syn Andriej. Związek ten rozpadł się w 1877. Olga Leskowa przeżyła męża o trzynaście lat.
Twórczość.
Ogólne cechy utworów Leskowa.
W utworach Leskowa nie jest stosowana perspektywa oceniająco-wartościująca. Pisarz ten dążył do stworzenia w swoich tekstach iluzji rzeczywistości, maksymalnego naśladownictwa życia. Wydarzenia w utworach przedstawiane są z punktu widzenia jednego z bohaterów, dochodzi do zachwiania proporcji między szczegółami istotnymi dla akcji i drugorzędnymi, co jest świadomym zabiegiem mającym naśladować rzeczywistość pozaliteracką. Aby zwiększyć wrażenie autentyczności, Leskow często sugerował, że jego opowiadanie jest zapisem ludowego przekazu (np. "Mańkut") lub też opisem prawdziwych wydarzeń, których świadkiem był autor (np. "Straszydło"). Równocześnie w twórczości Leskowa znaczące miejsce zajmują elementy autobiograficzne i odwoływanie się do własnych doświadczeń. Wiele utworów Leskowa miesza elementy typowe dla literatury pięknej z cechami tekstu publicystycznego.
Na równi z Fiodorem Dostojewskim Leskow wprowadził do literatury rosyjskiej nowy sposób pojmowania relacji autor-bohater. Rezygnując z dominującej dotąd koncepcji wyższości autora, który nie tylko przedstawiał, ale i oceniał postępowanie postaci, pisarz charakteryzował swoich bohaterów przez ich własne wypowiedzi oraz komentarze innych bohaterów.
Leskow interesował się żywo problemami współczesnej Rosji. Zadania pisarza porównywał do funkcji rysownika i opowiadacza, podkreślał, że jego obowiązkiem jest realistyczne oddawanie rzeczywistości. Podejmując aktualne tematy ujmował je w kategoriach moralności i etyki, nie zaś pod kątem społeczno-ekonomicznym. Uważał, że poprawa sytuacji kraju może nastąpić, jeśli cały naród rosyjski i każdy jego członek z osobna przejdą moralną odnowę. Cała grupa jego utworów poświęconych „mężom sprawiedliwym” (ros. "prawiedniki"), których postawa miała służyć za wzór dla wewnętrznej przemiany czytelników.
Utwory o "mężach sprawiedliwych".
Szereg utworów Leskowa poświęcony został bohaterom określanym przez niego jako "mężowie sprawiedliwi". Rosyjski termin "prawiednik", jakim określał pisarz główne postacie tego cyklu, jest cerkiewnosłowiańskim określeniem jednej z kategorii świętych prawosławnych, grupujących osoby kanonizowane z powodu pełnego cnót życia świeckiego. Mianem tym nazywano także osoby będące z tego samego powodu obiektem nieformalnego kultu, nieusankcjonowanego dotąd przez Cerkiew. Leskow definiuje mężów sprawiedliwych jako ludzi poszukujących w życiu codziennym prawdy i sensu istnienia, żyjących według przyjętego systemu etycznego, o niezłomnym charakterze. Niektóre postacie "sprawiedliwych" odbiegają od ideału świętości w rozumieniu prawosławnym. Są jednak ludźmi dobrymi, których postępowanie może inspirować do moralnej przemiany. Mężowie sprawiedliwi pochodzą z różnych warstw społecznych - mogą być duchownymi, chłopami, mieszczanami, urzędnikami.

</doc>
<doc id="2738825" url="https://pl.wikipedia.org/wiki?curid=2738825" title="Ding Meiyuan">
Ding Meiyuan

Ding Meiyuan (; ur. 27 lutego 1979 w Dalian) – chińska sztangistka startująca w kategorii +75 kg, mistrzyni olimpijska oraz podwójna mistrzyni świata.

</doc>
<doc id="2738828" url="https://pl.wikipedia.org/wiki?curid=2738828" title="Michael Roark">
Michael Roark

Michael Roark, właściwie Michael Sean Roark (ur. 9 maja 1983 we Schaumburg) – amerykański aktor filmowy i telewizyjny.

</doc>
<doc id="2738829" url="https://pl.wikipedia.org/wiki?curid=2738829" title="Lekkoatletyka na Letnich Igrzyskach Olimpijskich 2012 – rzut młotem mężczyzn">
Lekkoatletyka na Letnich Igrzyskach Olimpijskich 2012 – rzut młotem mężczyzn

Rzut młotem mężczyzn – jedna z konkurencji lekkoatletycznych rozgrywanych podczas igrzysk olimpijskich w Londynie. 
Obrońcą tytułu mistrzowskiego z 2008 roku był Słoweniec Primož Kozmus. Ustalone przez IAAF minima kwalifikacyjne do igrzysk wynosiły 78,00 (minimum A) oraz 74,00 (minimum B).
Rekordy.
Tabela prezentuje rekord świata, rekordy poszczególnych kontynentów, igrzysk olimpijskich, a także najlepszy rezultat na świecie w sezonie 2012 przed rozpoczęciem igrzysk.
Eliminacje.
Zawodnicy rywalizowali w dwóch grupach: A i B. Aby awansować do finału należało rzucić co najmniej 78,00 (Q).

</doc>
<doc id="2738833" url="https://pl.wikipedia.org/wiki?curid=2738833" title="Szermierka na Letnich Igrzyskach Olimpijskich 2012 – szpada drużynowo kobiet">
Szermierka na Letnich Igrzyskach Olimpijskich 2012 – szpada drużynowo kobiet

Turniej olimpijski w szpadzie drużynowo kobiet podczas XXX Letnich Igrzysk Olimpijskich w Londynie odbył się w dniu 4 sierpnia 2012 roku w ExCel Exhibition Centre.

</doc>
<doc id="2738834" url="https://pl.wikipedia.org/wiki?curid=2738834" title="Sztorm (1950)">
Sztorm (1950)

Sztorm – polski kuter ratowniczy z lat 50. XX w. następnie służący jako jednostka szkolna.
W 1949 roku w Szwecji według projektu konstruktora Hjalmara Johanssona zbudowano na zamówienie Polski dwa kutry ratownicze typu Norrland – „Sztorm” (stocznia Hjalmar Johansons Batvarv w Göteborgu) i „Szkwał” (stocznia w Djupvik). Kutry miały poszycie dębowe na szkielecie z daglezji (czyli tzw. sosny oregońskiej). Pokład z drewna tekowego. Napęd – dwucylindrowy silnik June-Munktell o mocy 150 KM. Napęd pomocniczy – żagle. W żegludze bałtyckiej jednostki te posiadały zezwolenie na żeglugę bez ograniczeń.
Chrzest statków odbył się w Göteborgu 20 stycznia 1950 roku. Matką chrzestną była Margaret Hansson, żona dyrektora Szwedzkiego Stowarzyszenia Ratownictwa Morskiego, a w imieniu Polski kutry odbierał konsul RP w Göteborgu Marian von Börtzell-Szuch. Dowództwo „Sztorma” objął kpt. Tadeusz Jasicki.
Kutry były używane przez Polskie Ratownictwo Okrętowe do 1975 roku („Sztorm” bazował w Helu, „Szkwał” – w Świnoujściu). Po wycofaniu ze służby w PRO „Sztorm” trafił do PŻM, gdzie pływał do 1986 r. jako statek szkolny „Tramp”.

</doc>
<doc id="2738836" url="https://pl.wikipedia.org/wiki?curid=2738836" title="Szkwał (1950)">
Szkwał (1950)



</doc>
<doc id="2738838" url="https://pl.wikipedia.org/wiki?curid=2738838" title="Hawe">
Hawe

Hawe Spółka Akcyjna – polskie przedsiębiorstwo z siedzibą w Warszawie, notowane na Giełdzie Papierów Wartościowych w Warszawie od lutego 2007 roku do 2018 roku.
Historia.
Firma prowadzi działalność od 1990 roku, a jako spółka akcyjna od lutego 2007 roku. Hawe S.A. powstała w wyniku połączenia notowanej wcześniej na rynku CeTO oraz GPW spółki venture capital Ventus SA oraz Hawe Sp. z o.o.
30 grudnia 2010 roku Agencja Rozwoju Przemysłu S.A. podpisała z HAWE Telekom Sp. z o.o. umowę pożyczki na cele inwestycyjne w wysokości 100 mln zł.
5 lipca 2016 roku Komisja Nadzoru Finansowego (KNF) jednogłośnie nałożyła na spółkę Hawe S.A. karę pieniężną w wysokości 250 tys. zł, wobec naruszenia obowiązków informacyjnych.
13 października 2016 roku powstało Porozumienie Akcjonariuszy Hawe S.A.
27 marca 2018 r. Komisja Nadzoru Finansowego wydała decyzję bezterminowo wykluczającą akcje spółki Hawe S.A. z siedzibą w Warszawie z obrotu na rynku regulowanym prowadzonym przez Giełdę Papierów Wartościowych w Warszawie S.A. oraz nakładającą na Hawe S.A. karę pieniężną w wysokości 700 tysięcy złotych. Powodem było między innymi kilkukrotne naruszenie przez Hawe S.A. ustawy o ofercie publicznej, m.in. poprzez nieprawidłowości w publikacjach raportów bieżących i okresowych.
Od 2018 roku akcjonariusze bezskutecznie domagają się wydania odcinków zbiorowych akcji. Na wniosek Akcjonariuszy toczą się w tej sprawie postępowania przed organami ścigania. Spółka nie prowadzi rejestru akcjonariuszy wymaganego prawem. W opinii Akcjonariuszy Zarząd HAWE S.A. od wielu lat uniemożliwia realizację ich praw. Nie są też publikowane sprawozdania Spółki.
Na podstawie Rozporządzenia Rady Ministrów z 23 grudnia 2019 roku (Dz.U. 27 grudnia 2019 r. poz. 2501) Hawe Telekom Sp. z o.o. znalazła się w wykazie podmiotów podlegających ochronie.
Działalność.
Spółka działa w branżach: telekomunikacyjnej, teleinformatycznej, optotelekomunikacyjnej i elektroenergetycznej.
Grupa kapitałowa.
Spółka jest liderem grupy kapitałowej, w skład której wchodzą:
Skład i struktura grupy kapitałowej.
HAWE S.A. posiada:
Mediatel S.A. posiada:
HAWE Telekom Sp. z o.o. posiada:
Elterix posiada:
Akcjonariat.
W 2016 roku ujawniło się 35 akcjonariuszy HAWE S.A., będących osobami fizycznymi, którzy posiadali łącznie 5,51 mln akcji, stanowiących 5,14% w kapitale zakładowym Spółki.
Według informacji Stowarzyszenia Inwestorów Indywidualnych z 12.06.2012 roku historycznie struktura akcjonariatu przedstawiała się następująco:
– 28,22% Trinitybay Investmens Ltd
– 9,58% Marek Falenta
– 9,09% Petrenams Ltd
– 6,53% Generali OFE
– 5,02% IDEA TFI
– 3,50% akcje własne
– 38,06% Pozostali (free float)
Według informacji podanych w Raporcie Bieżącym 17/2010 z 15.04.2010 w składzie portfela Pioneer Funduszu Inwestycyjnego Otwartego (Pioneer FIO) utworzonego przez Pioneer Pekao Towarzystwo Funduszy Inwestycyjnych S.A. znajdowało się łącznie 10 236 872 akcji Spółki, co stanowiło 9,73% kapitału zakładowego.

</doc>
<doc id="2738840" url="https://pl.wikipedia.org/wiki?curid=2738840" title="Alexander Smith (lekkoatleta)">
Alexander Smith (lekkoatleta)



</doc>
<doc id="2738845" url="https://pl.wikipedia.org/wiki?curid=2738845" title="Apartament dla orangutana">
Apartament dla orangutana

Apartament dla orangutana (ang. "Dunston Checks In") – amerykańska komedia z 1996 roku w reżyserii Kena Kwapisa. Wyprodukowany przez 20th Century Fox.
Opis fabuły.
Robert Grant, menadżer luksusowego nowojorskiego hotelu, nie wie, że ekscentryczny Rutledge jest złodziejem biżuterii, któremu pomaga orangutan Dunston. Małpa zaprzyjaźnia się z synem Granta, 10-letnim Kyle'em (Eric Lloyd). Razem wprowadzają w hotelu wiele zamieszania.
Obsada.
i inni

</doc>
<doc id="2738847" url="https://pl.wikipedia.org/wiki?curid=2738847" title="Tamsui">
Tamsui



</doc>
<doc id="2738848" url="https://pl.wikipedia.org/wiki?curid=2738848" title="Szermierka na Letnich Igrzyskach Olimpijskich 2012 – floret drużynowo mężczyzn">
Szermierka na Letnich Igrzyskach Olimpijskich 2012 – floret drużynowo mężczyzn

Turniej olimpijski we florecie drużynowo mężczyzn podczas XXX Letnich Igrzysk Olimpijskich w Londynie odbył się w dniu 5 sierpnia 2012 roku w ExCel Exhibition Centre.

</doc>
<doc id="2738849" url="https://pl.wikipedia.org/wiki?curid=2738849" title="GAIS Göteborg">
GAIS Göteborg



</doc>
<doc id="2738850" url="https://pl.wikipedia.org/wiki?curid=2738850" title="Lekkoatletyka na Letnich Igrzyskach Olimpijskich 2012 – chód na 20 km mężczyzn">
Lekkoatletyka na Letnich Igrzyskach Olimpijskich 2012 – chód na 20 km mężczyzn

Chód na 20 kilometrów mężczyzn – jedna z konkurencji lekkoatletycznych rozgrywanych podczas igrzysk olimpijskich w Londynie. 
Obrońcą tytułu mistrza olimpijskiego z 2008 był Rosjanin Walerij Borczin. Ustalone przez International Association of Athletics Federations minima kwalifikacyjne do igrzysk wynosiły 1:22:30 (minimum A) oraz 1:24:30 (minimum B).
Rekordy.
Tabela prezentuje rekord świata, rekordy poszczególnych kontynentów, igrzysk olimpijskich, a także najlepszy rezultat na świecie w sezonie 2012 przed rozpoczęciem igrzysk.

</doc>
<doc id="2738852" url="https://pl.wikipedia.org/wiki?curid=2738852" title="Kevin Tod Smith">
Kevin Tod Smith

Kevin Tod Smith (ur. 16 marca 1963 w Auckland, zm. 15 lutego 2002 w Pekinie) – nowozelandzki aktor telewizyjny i filmowy.
Życiorys.
Wczesne lata.
Urodził się w Auckland w Nowej Zelandii. Jego matka była pochodzenia niemieckiego, a jej przodkowie pochodzili z Tonga. Z kolei jego ojciec był pochodzenie angielskiego i pochodził z Nowej Zelandii. Gdy miał jedenaście lat, jego rodzina przeniosła się na Wyspę Południową do miasteczka Timaru. W latach 1976–1979 uczęszczał do szkoły średniej dla chłopców Timaru Boys' High School, gdzie należał także do klubu teatralnego. Jego pasję była gra w rugby, a jego marzeniem było grać dla All Blacks.
W wieku siedemnastu lat przeprowadził się do Christchurch, gdzie mieszkał w mieszkaniu nad sklepem z owocami, pracował na różnych stanowiskach i rozważał dołączenie do policji, aby pomóc dzieciom, zanim się mając 20 lat podjął naukę na University of Canterbury. W 1986 poślubił Suzanne „Sue”, ukochaną z dzieciństwa. Miał z nią trzech synów – Oscara, Tyrone'a i Willarda.
Kariera.
W latach 80. rozpoczął karierę jako muzyk, wykonując muzykę rockową i alternatywną. Nagrał dwa albumy z zespołem Say Yes To Apes "Who’s That" (1983) i "So Who Owns Death TV?" (1984) oraz dwa albumy z grupą Hyphen-Ears: "Garden Of Lycanthropy" (1984) i "What Are Stars? The Stars Are What Separates Us From The Animals You Sonovabitch!" (1984).
W 1987 zadebiutował na scenie w musicalu "Are You Lonesome Tonight" jako ochroniarz JoJoe. Występował na deskach Christchurch's Court Theatre w komedii szekspirowskiej "Wiele hałasu o nic" jako Don Pedro i spektaklu "Tramwaj zwany pożądaniem" Tennessee Williamsa jako Stanley Kowalski.
Kandydował do tytułowej roli w filmie "Fantom" (1996), którą ostatecznie zagrał Billy Zane. Pojawił się w telewizyjnym filmie Nine Network "Córki McLeoda" ("McLeod's Daughters", 1996) w roli Roda Morgana.
Stał się znany z roli złoczyńcy Aresa, boga wojny, w serialu "" (1995–2001) i "Herkules" (1995).
Zmarł 15 lutego 2002 w Pekinie z powodu obrażeń odniesionych w wyniku upadku na planie filmowym w wieku 38 lat.

</doc>
<doc id="2738855" url="https://pl.wikipedia.org/wiki?curid=2738855" title="DJ BRK">
DJ BRK

BRK, właściwie Bartosz Kochanek (ur. 23 maja 1982 w Opolu), znany również jako Brzuch – polski DJ i raper, a także producent muzyczny i inżynier dźwięku. Bartosz Kochanek znany jest przede wszystkim ze współpracy z raperami Jareckim i Grubsonem. Prowadzi także solową działalność artystyczną. Współpracował ponadto z takimi wykonawcami jak: Metrowy, Skorup, Dinal, Metro, Chada oraz Pyskaty.
Dyskografia.
Produkcja.
2017.
Jarecki – "Za Wysoko"

</doc>
<doc id="2738856" url="https://pl.wikipedia.org/wiki?curid=2738856" title="Lekkoatletyka na Letnich Igrzyskach Olimpijskich 2012 – bieg na 10 000 m mężczyzn">
Lekkoatletyka na Letnich Igrzyskach Olimpijskich 2012 – bieg na 10 000 m mężczyzn

Bieg na 10 000 metrów mężczyzn – jedna z konkurencji lekkoatletycznych rozgrywanych podczas igrzysk olimpijskich w Londynie.
Obrońcą tytułu mistrzowskiego z 2008 roku był Etiopczyk Kenenisa Bekele.
Ustalone przez IAAF minima kwalifikacyjne do igrzysk wynosiły 27:45,00 (minimum A) oraz 28:05,00 (minimum B).

</doc>
<doc id="2738858" url="https://pl.wikipedia.org/wiki?curid=2738858" title="Energizer">
Energizer

Energizer Holdings, Inc. – przedsiębiorstwo produkujące baterie i akumulatory, spółka publiczna notowana na Giełdzie Nowojorskiej (NYSE): ENR (tzw. „Wall Street”).

</doc>
<doc id="2738859" url="https://pl.wikipedia.org/wiki?curid=2738859" title="Okręty podwodne typu T-1">
Okręty podwodne typu T-1

Okręty podwodne typu T-1 – typ dwóch amerykańskich okrętów podwodnych zaprojektowanych i zbudowanych dla marynarki amerykańskiej w stoczni Electric Boat jako okręty szkolne i testowe. 
Jednostki typu "T-1" o wyporności podwodnej 353 ton były najmniejszymi operacyjnymi okrętami, jakie kiedykolwiek zostały wybudowane w Stanach Zjednoczonych. Okręt wiodący tego typu, USS "Mackerel" (SST-1), był początkowo planowany jako eksperymentalna jednostka pomocnicza z klasyfikacją kadłuba AGSS-570, jednakże został ostatecznie zwodowany w 1953 roku jako okręt szkolny USS T-1 (SST-1). Okręt siostrzany (USS "Marlin" (SST-2), pierwotnie USS T-2 SST-1), był od początku planowany jako jednostka szkolna.

</doc>
<doc id="2738860" url="https://pl.wikipedia.org/wiki?curid=2738860" title=".psd">
.psd



</doc>
<doc id="2738861" url="https://pl.wikipedia.org/wiki?curid=2738861" title="Pawieł Kozakiewicz">
Pawieł Kozakiewicz

Pawieł Pawłowicz Kozakiewicz, , (ur. w 1898 r. w Permie, zm. ?) – radziecki fizykochemik, publicysta, burmistrz okupowanego Charkowa podczas II wojny światowej, emigracyjny naukowiec
W 1923 r. ukończył studia na uniwersytecie w Odessie. Podjął pracę w Instytucie Rolnictwa Ludowego w Charkowie. Pracował też w innych miejscowych instytucjach naukowych. W latach 30. kierował laboratorium fizyczno-chemicznym przy uniwersytecie w Charkowie. Otrzymał tytuł profesora. Był autorem licznych publikacji naukowych dotyczących badań nad soltawacją w roztworach wodnych i niewodnych, adsorpcją, czy ciśnieniem powierzchniowym roztworów. Po zajęciu Charkowa przez wojska niemieckie pod koniec października 1941 r., podjął kolaborację z okupantami. W listopadzie tego roku stanął na czele oddziału opieki socjalnej zarządu miejskiego. W poł. marca 1943 r. na krótko objął funkcję burmistrza okupowanego Charkowa. Pod koniec kwietnia tego roku władzę w mieście przejęła administracja wojskowa, zaś P. Kozakiewicz ewakuował się do III Rzeszy. Po zakończeniu wojny zamieszkał we Francji, gdzie zajmował się badaniami naukowymi z zakresu metalurgii. W latach 1949–1974 jako Paul Kozakevich opublikował liczne artykuły naukowe w specjalistycznym piśmie „Revue Metallurgie”.

</doc>
<doc id="2738863" url="https://pl.wikipedia.org/wiki?curid=2738863" title="Rogatywka wz. 37">
Rogatywka wz. 37

Rogatywka polowa wz. 37 – polowe nakrycie głowy wszystkich żołnierzy Wojska Polskiego z wyjątkiem lotnictwa i oddziałów zmotoryzowanych oraz broni pancernej. Jedna z wielu odmian polskiego tradycyjnego nakrycia głowy – rogatywki.
Historia.
W pierwszych latach po odzyskaniu niepodległości Wojsko Polskie wyróżniało się dużą różnorodnością sprzętu i umundurowania. Polowe nakrycia głowy nie były w tym względzie wyjątkiem. Ujednolicony mundur wprowadzono w roku 1920, a wraz z nim – po długiej dyskusji – furażerkę wz. 19, a później furażerki wz. 23, które stały się podstawowym polowym nakryciem głowy. Z czasem dowództwo uznało, że furażerka jest niepraktyczna – w lecie nie chroni oczu od słońca, a na zimę jest za chłodna.
Następcą furażerki miał być beret khaki, wprowadzony próbnie w roku 1930 w 21 pułku piechoty w Warszawie, zrezygnowano jednak z niego na rzecz rogatywki wz. 37, wprowadzonej w roku 1937. . Do roku 1939 nie udało się całkowicie zastąpić furażerek wz.23 rogatywkami wz.37.
Rogatywki wz. 37 i wzorowane na nich nakrycia głowy były często używane w oddziałach partyzanckich po 1939 r. Używano ich czasem także w polskich formacjach Polskich Sił Zbrojnych na Zachodzie. Rogatywki wzorowane na wz. 37 z nowymi orzełkami wz. 43 były również polowym nakryciem głowy oddziałów Armii Berlinga.
Rogatywki wywodzące się ze wz. 37 obowiązywały w Wojsku Polskim także po wojnie, aż do lat 90. XX w., kiedy to zastąpiły je berety.
Konstrukcja.
Rogatywka wz. 37 była miękką czapką polową. Wykonano ją z sukna mundurowego barwy ochronnej khaki. Denko rogatywki było kwadratowe. Od słońca chronił usztywniony daszek. Rogatywka posiadała podwójnie składany otok, ściągany z przodu za pomocą przesuwki. W porze zimowej można było rozłożyć go tak, by chronił uszy i część twarzy przed wiatrem i mrozem. Rozwiązanie to wzorowane było na cywilnej czapce narciarskiej. Dodatkowo wewnątrz umieszczono klapki służące do zasłonięcia bocznych otworów wietrznikowych. We wnętrzu rogatywkę wyposażono w skórzany potnik. Na przedzie był naszyty orzeł wojskowy, wyhaftowany na sukiennej podkładce. Haftowanie orzełka wykonane kręconą szaro stalową przędzą.
Bryty, skrojone w ten sposób, aby tworzyły w całości denko i ogłowie, złączone ze sobą po przekątnych denka i po bokach ogłowia. Wkładka kwadratowa, przyszyta do denka, wykonana z jednej warstwy sztywnika i z bawełnianej tkaniny, okrywającej wkładkę od strony zewnętrznej. Przeszyta wzdłuż wszystkich krawędzi, a następnie po szwach denka przyszyta ściegiem krytym na stałe do rogatywki.
Otok, skrojony w całości i zakończony zawinięciami podwójnie przeszytymi, przyszyty z potnikiem od wewnątrz ogłowia rogatywki. Podwójnie składany i przystosowany do opuszczania.
Do regulowania opuszczonego otoku służy przesuwka barwy khaki wykonana z masy galalitowej lub bakelitowej. Przyszyta na stałe do prawego końca otoku, a założona luźno na jego lewym końcu.
Daszek usztywniony wewnątrz warstwą sztywnika, tektury i ceraty. Wykrój ceraty powinien być umieszczony pod wierzchnim wykrojem daszka, tektura w środku, a sztywnik na spodnim, sukiennym wykroju daszka. Tak usztywniony daszek jest przeszyty dziewięć razy na całej powierzchni, równolegle do zewnętrznej krawędzi, a następnie przyszyty maszynowo, szwem czapniczym wraz z potnikiem do krawędzi ogłowia w ten sposób, by środek daszka wypadł na linii środkowej przodu rogatywki.
Potnik skórzany wzmocniony od wewnątrz sztywnikiem, zgiętym przez środek wzdłuż długości i przeszytym wraz z potnikiem wzdłuż jego górnej krawędzi i wzdłuż zagięcia sztywnika. Końce potnika są zszyte maszynowo tak, by szew wypadł pośrodku tyłu rogatywki.
Rogatywka była produkowana w rozmiarach od 53 do 60.

</doc>
<doc id="2738864" url="https://pl.wikipedia.org/wiki?curid=2738864" title="Live at the Wiltern">
Live at the Wiltern

Live at the Wiltern – pierwszy album koncertowy brytyjskiego zespołu indie rockowego Florence and the Machine. Wydany został przez wytwórnię płytową Island Records 28 czerwca 2011 roku. Materiał na minialbum został nagrany 7 listopada 2010 roku podczas koncertu grupy w Wiltern Theatre w Los Angeles. Wydany został również film z tego koncertu.

</doc>
<doc id="2738865" url="https://pl.wikipedia.org/wiki?curid=2738865" title="Trio 64">
Trio 64

Trio 64 – album Billa Evansa wydany przez wytwórnię Verve Records w 1964.
Na płycie Evans występuje w towarzystwie Gary’ego Peacocka na kontrabasie i Paula Motiana na perkusji. Jest to pierwszy album w trio, nagrany przez Evansa dla wytwórni Verve. Nagrania zostały dokonane w Webster Hall w Nowym Jorku 18 grudnia 1963.
Oryginalny album zawierał 8 utworów. Kolejne osiem nagrań z tej sesji (wersje alternatywne, niekompletne oraz jeden niewykorzystany utwór) zostały opublikowane w wielopłytowym wydawnictwie "The Complete Bill Evans on Verve", a także na kompaktowym wydaniu z 1997.

</doc>
<doc id="2738866" url="https://pl.wikipedia.org/wiki?curid=2738866" title="Paweł Kozakiewicz">
Paweł Kozakiewicz



</doc>
<doc id="2738868" url="https://pl.wikipedia.org/wiki?curid=2738868" title="Sajndżargalyn Njam-Oczir">
Sajndżargalyn Njam-Oczir



</doc>
<doc id="2738874" url="https://pl.wikipedia.org/wiki?curid=2738874" title="Wiktoria Kutuzowa">
Wiktoria Kutuzowa



</doc>
<doc id="2738879" url="https://pl.wikipedia.org/wiki?curid=2738879" title="Natalia Medwediewa">
Natalia Medwediewa



</doc>
<doc id="2738882" url="https://pl.wikipedia.org/wiki?curid=2738882" title="Jewgenija Sawrańska">
Jewgenija Sawrańska



</doc>
<doc id="2738884" url="https://pl.wikipedia.org/wiki?curid=2738884" title="Julia Wakułenko">
Julia Wakułenko



</doc>
<doc id="2738886" url="https://pl.wikipedia.org/wiki?curid=2738886" title="Maryna Zaniewska">
Maryna Zaniewska



</doc>
<doc id="2738889" url="https://pl.wikipedia.org/wiki?curid=2738889" title="Pałac Nymphenburg">
Pałac Nymphenburg

Pałac Nymphenburg (niem. "Schloss Nymphenburg") – dawna letnia rezydencja Wittelsbachów w Monachium (Niemcy) w dzielnicy Neuhausen-Nymphenburg. Wraz z parkiem Nymphenburg stanowi jednolite założenie pałacowo-parkowe, zajmujące pod względem architektonicznym jedno z pierwszych miejsc w Europie.
Historia.
W 1662 elektor Ferdynand Maria Wittelsbach podarował swojej małżonce, Henrietcie Adelajdzie teren przyszłej letniej rezydencji. Na terenie tym znajdował się niewielki zamek nazwany przez Henriettę „zamkiem nimf” (niem. Nymphenburg). Na jej zlecenie rozpoczęto rozbudowę zamku. Prace nad nowym zamkiem letnim rozpoczął w 1664 sprowadzony do Monachium boloński architekt Agostino Barelli. W 1674 budowę przejął Enrico Zucalli i ukończył ją w roku następnym. Jest to obecny pawilon środkowy pałacu. Wraz z jego budową założono na jego tyłach ogród francuski, przechodzący w naturalny las, będący terenem łowieckim. W 1702 kolejny elektor, Maksymilian II Emanuel podjął dalszą rozbudowę założenia z przeznaczeniem na wystawną rezydencję dla siebie i swojego dworu. Do realizacji tych zamierzeń przystąpił zespół budowniczych pod kierunkiem Giovanniego Viscardiego, Enrico Zucalliego i Josepha Effnera. Viscardi dobudował pawilony boczne z galeriami, a Effner (w 1728) półkoliste ujęcie podjazdu. Przedtem przebudował pawilon środkowy, tworząc wysoką, trzykondygnacyjną salę audiencjonalną, zwaną Salą Kamienną. Zmienił też podziały fasady. W tym czasie poszerzono ogród i przekopano Kanał Nymphenburski, rozgałęziający się przed pałacem, obejmujący go z obu stron i łączący się ponownie na terenie parku. Francuski architekt Charles Carbonet uczynił kanał osią całego założenia pałacowo-parkowego. W 1715 do prac nad urządzaniem ogrodu włączyli się Effner i sprowadzony z Paryża specjalista od budowy fontann Dominique Girard. Dodano oś poprzeczną, a w różnych punktach ogrodu wzniesiono pawilony (trzy autorstwa Effnera, a jeden – de Cuvilliésa). W latach 1804–1823 Friedrich Ludwig Sckell przekształcił ogród francuski w ogród angielski, zachowując dotychczasową barokową oś założenia i jej obramowanie.
Architektura.
Część centralną założenia pałacowego stanowi pięciokondygnacyjny pawilon z dwubiegowymi schodami, wspartymi na trzech filarowych arkadach. Połączony jest on z obu stron galeriami z trzema pawilonami bocznymi z każdej strony. Całość założenia liczy 600 m długości, a jego linia jest łamana – pawilony i galerie wystają przed nią lub cofają się, co stwarza typowe dla architektury barokowej złudzenie rytmu i ruchu. Budynki pokryte są czerwoną dachówką, a ich elewacje utrzymane są w białej i szarej tonacji z żółtą ornamentacją.
Pawilon środkowy.
Fasada pawilonu środkowego jest bogata w detale architektoniczne: jej trzy osie środkowe są przedzielone pilastrami o kapitelach kompozytowych. Nad oknami znajdują się gzymsy, różne w każdej kondygnacji. Część centralną pawilonu środkowego zajmuje Sala Kamienna (Steinerne Saal), przekształcona w latach 1755–1757 na polecenie elektora Maksymiliana III Józefa na salę balową (Festsaal). Autorem przebudowy był François de Cuvilliés. Na życzenie elektora, człowieka o zamiłowaniach muzycznych, de Cuvilliés wbudował w zachodnią część sali trójarkadową emporę muzyczną, nadając jednocześnie całej sali rokokowy wystrój. Malowidła na sklepieniu wykonał Johann Baptist Zimmermann z synem Franzem. Każdego roku w lipcu w Sali odbywają się festiwale muzyki kameralnej (Nympherburger Sommer).
Po obu stronach Sali Kamiennej znajdują się pomieszczenia z niewielkimi alkowami – po trzy w każdym trakcie. Po stronie północnej na uwagę zasługuje pokój udekorowany brukselskimi tapiseriami z 1720 r. oraz sypialnia elektorska z galerią portretów dam dworu króla Francji Ludwika XV, a po stronie południowej – XVII-wieczny gabinet wyłożony chińską laką.
Pawilony boczne.
Do pawilonów bocznych prowadzą dwutraktowe galerie. W galeriach znajdują się weduty zamków bawarskich pędzla Joachima Franza Beicha (w galerii północnej i południowej) oraz Nikolausa Gottfrieda Stubera i Josepha Stephana (w południowej). W lewym pawilonie po stronie północnej znajduje się kaplica pałacowa, zbudowana w latach 1713–1715 przez Viscardiego i ukończona przez Effnera. Wyposażenie kaplicy pochodzi z II poł. XVIII w. W nastawie ołtarza widnieje polski orzeł, odnoszący się do Marii Anny, córki króla polskiego i elektora saskiego Augusta III, małżonki elektora Maksymiliana III Józefa.
W jednym z południowych pawilonów bocznych znajduje się Schönheitengalerie – galeria portretów metres króla Bawarii Ludwika I, namalowanych na jego polecenie przez Josepha Karla Stielera. Galerię tworzą wizerunki markiz, księżnych, prostych mieszczek i tancerek kabaretowych.
Powozownia.
W dawnych stajniach dworskich, w południowej części zespołu pałacowego mieści się powozownia (obecnie muzeum powozów – Marstallmuseum), w której zgromadzono pojazdy konne elektorów i królów Bawarii, oraz ich rodzin i dworu. Pojazdy te reprezentują różne typy; są wśród nich ciężkie, paradne karoce, bogato zdobione i malowane. Niektóre z nich używane były tylko przy szczególnych okazjach, inne raz w roku (np. na Boże Ciało). Są też sanie, zwykle i paradne, w tym sanie do jazdy nocnej, z wysokimi latarniami, należące do Ludwika II, króla Bawarii. W gablotach powozowni eksponowane są elementy zaprzęgu: czapraki i kapy turniejowe, wędzidła, siodła, baty i szpicruty. Na ścianach wiszą obrazy przedstawiające konie z królewskich stajni.
Park.
Do parku prowadza arkadowe przejścia, umieszczone po obu stronach pawilonu środkowego. Park stanowi harmonijną kompozycję, na którą składają się zbiorniki wodne, zieleń, ścieżki i architektura ukryta wśród drzew. Park ma 1400 m długości, a jego oś wyznacza Kanał Nymphenburski. Na końcu kanału znajduje się marmurowa kaskada wodna, zaprojektowana przez Effnera, udekorowana posągami personifikującymi Dunaj i Izarę, oraz rzeźbami bogów, herosów i nimf. Autorami posągów są, między innymi, Giovanni Volpini, Charles Claude Dubut, Guillielmus de Grof i Roman Anton Boos.
Park przekształcił w latach 1804–1823 Friedrich Ludwig Sckell. Zachował on dawny, parterowy ogród barokowy i dodał mu obramienie w formie parku angielskiego. Pośrodku ogrodu barokowego znajduje się fontanna. Wytyczone po obu jej stronach dróżki prowadzą w głąb parku. Po obu stronach dróżek ustawiono posągi bogów i herosów oraz postumenty z puttami i wazonami. Dzieła te wykonała w latach 1769–1785 grupa rzeźbiarzy (m.in. Giovanni Marchiori i Roman Anton Boos).
Ukryte wśród drzew budowle, każda o innym przeznaczeniu, stanowią przykłady znakomitej architektury.

</doc>
<doc id="2738895" url="https://pl.wikipedia.org/wiki?curid=2738895" title="Chersomanes">
Chersomanes

Chersomanes – rodzaj ptaka z rodziny skowronków (Alaudidae).
Występowanie.
Rodzaj obejmuje gatunki występujące w Afryce.
Morfologia.
Długość ciała 11–14 cm, masa ciała 20–27 g.
Systematyka.
Etymologia.
Greckie "khersos" – jałowa ziemia; "-manēs" – pasjonować się &lt; "mania" – pasja &lt; "mainomai" – wściekać się.
Podział systematyczny.
Do rodzaju należą następujące gatunki:

</doc>
<doc id="2738896" url="https://pl.wikipedia.org/wiki?curid=2738896" title="Jean-Sebastien Bax">
Jean-Sebastien Bax

Jean-Sebastien Bax (ur. 5 października 1972 w Marsylii) – maurytyjski piłkarz występujący na pozycji pomocnika.
Kariera klubowa.
Bax karierę rozpoczynał w 1994 roku w maurytyjskim zespole Fire Brigade SC. W 1995 roku, a także w 1997 roku zdobył z nim Puchar Mauritiusa. Po tym drugim sukcesie odszedł do reuniońskiego klubu AS Marsouins i jeszcze w tym samym roku wywalczył z nim Puchar Reunionu. Przez trzy sezony w barwach Marsouins rozegrał 72 spotkania i zdobył 21 bramek.
W 2000 roku Bax przeszedł do południowoafrykańskiego Santosu z Premier Soccer League. W 2002 roku zdobył z nim mistrzostwo RPA, a w 2003 roku Puchar RPA. Przez osiem lat gry dla Santosu, zagrał tam w 133 meczach i strzelił 12 goli. W 2008 roku zakończył karierę.
Kariera reprezentacyjna.
W reprezentacji Mauritiusa Bax grał w latach 1994-2006.

</doc>
<doc id="2738897" url="https://pl.wikipedia.org/wiki?curid=2738897" title="Sebastien Bax">
Sebastien Bax



</doc>
<doc id="2738902" url="https://pl.wikipedia.org/wiki?curid=2738902" title="Jean-Marc Ithier">
Jean-Marc Ithier

Jean-Marc Ithier (ur. 15 lipca 1965 w Rodrigues) – maurytyjski piłkarz występujący na pozycji napastnika. Trener piłkarski.
Kariera klubowa.
Ithier karierę rozpoczynał w maurytyjskim zespole Faucon Flacq SC. Jego barwy reprezentował przez 11 lat, jednak w tym czasie nie odniósł z nim sukcesów. W 1999 roku przeszedł do południowoafrykańskiego Santosu z Premier Soccer League. W 2002 roku zdobył z nim mistrzostwo RPA, a w 2003 roku Puchar RPA. Przez sześć lat gry dla Santosu, zagrał tam w 196 meczach. Strzelił także 69 goli, co pozostaje klubowym rekordem. W 2005 roku zakończył karierę. Następnie, w latach 2007-2008 był trenerem tego klubu.
Kariera reprezentacyjna.
W reprezentacji Mauritiusa Ithier grał w latach 1993-2003.

</doc>
<doc id="2738903" url="https://pl.wikipedia.org/wiki?curid=2738903" title="Dżamszed Isajew">
Dżamszed Isajew



</doc>
<doc id="2738904" url="https://pl.wikipedia.org/wiki?curid=2738904" title="Bagnet wz. 28">
Bagnet wz. 28

Bagnet karabinowy wzór 28, później nazwa zmieniona na wzór 29 – krótki bagnet polskiej konstrukcji przeznaczony do produkowanych w Polsce karabinków: wz. 29 oraz do Mauser wz. 98. Bagnety produkowane były przez dwa przedsiębiorstwa - Fabrykę Towarzystwa Motorów „Perkun” w Warszawie oraz Fabrykę Broni w Radomiu. Bagnet wz. 28 produkowany był w dwóch wersjach - z osłoną ogniową okładek i bez osłony. Wytwarzany dla użytku bieżącego jednostek oraz dla zapasów mobilizacyjnych. W roku 1933, zgodnie z Dziennikiem Rozkazów Nr 7/33 pkt. 101 wprowadzono nowe nazewnictwo bagnetu, które od tej pory określano jako wz.29. Uważany za jeden z najpopularniejszych bagnetów Wojska Polskiego okresu międzywojennego.
Budowa.
W porównaniu do swojego poprzednika, bagnetu wzór 1924, bagnet karabinowy wzór 1928 miał delikatnie zmodyfikowaną konstrukcję. O ile ogólna charakterystyka konstrukcji nie zmieniła się, o tyle postanowiono dodać do jednego mocowania, jakim była prowadnica rękojeści drugie - pierścień jelca, przez co uzyskano solidne, podwójne osadzenie bagnetu na lufie karabinu.
Wzór 1928 (wz.29), tak jak wzór 1924, był bagnetem o głowni jednosiecznej z dwustronnym wklęsłym zbroczem, pióro symetryczne jednosieczne. W wersji z osłoną przeciwogniową, zachodziła ona na tył głowicy. Na rękojeści drewniane okładki, które mocowano do trzonu dwiema śrubami z nakrętkami. Zatrzask w głowicy, ze sprężyną spiralną. Mocowanie do karabinu odbywało się za pomocą prowadnicy głowicy rękojeści oraz pierścienia jelca. Głownia bagnetu polerowana. Głowica lutowana do trzonu i nitowana dwoma nitami. W rękojeści znajdował się otwór na wycior z otworami drenażowymi, wykonany poprzez nacięcia okładek i osłony ogniowej). Pochwa stalowa taka sama jak w przypadku bagnetu wz. 24.
Różnice pomiędzy bagnetami produkowanymi w Radomiu i Warszawie.
Bagnety produkowane w poszczególnym fabrykach ogólnie nie różniły się zbyt bardzo od siebie. Najbardziej zauważalnymi różnicami jakie występowały pomiędzy poszczególnymi bagnetami była szersza głownia oraz szersze zbrocze bagnetów pochodzących z Radomia. Zmianom poddano także konstrukcję pochwy bagnetu.
Poza tym różniły się także oznakowaniem. Bagnety wytwarzane przez firmę „Perkun” były opatrzone podobną sygnaturą jak bagnet wzór 1924, który produkowany był tam wcześniej. Natomiast na progu przedniego płazu głowni radomskich bagnetów znajdowały się wybite litery "F.B.", nazwa "Radom" oraz stemple odbioru. Na progu tylnego płazu głowni wybijano litery "W.P." oraz orła w koronie, który znajdował się ponad nimi. Wyjątek stanowiły bagnety przeznaczone dla rezerwy mobilizacyjnej, gdzie pod orłem w koronie zamiast liter "W.P." wybijana była data produkcji danego bagnetu.
Jednak najbardziej charakterystyczną cechą bagnetów z Radomia było niezwykle bogate stemplowanie. Podczas procesu produkcji, jak i po jego zakończeniu wyroby pochodzące z Fabryki Broni poddawane były licznym oraz surowym kontrolom jakościowym i technicznym. Świadczą o tym pokaźne ilości różnego kształtu stempli. Oprócz standardowych cyfr i liter, można znaleźć na nich na przykład strzałki, słoneczka, paragrafy a nawet chorągiewki.

</doc>
<doc id="2738906" url="https://pl.wikipedia.org/wiki?curid=2738906" title="Vissuvere">
Vissuvere

2 miejscowości w Estonii:

</doc>
<doc id="2738907" url="https://pl.wikipedia.org/wiki?curid=2738907" title="Aasuvälja">
Aasuvälja

2 miejscowości w Estonii:

</doc>
<doc id="2738908" url="https://pl.wikipedia.org/wiki?curid=2738908" title="Katie Ledecky">
Katie Ledecky

Katie Ledecky, właśc. Kathleen Genevieve Ledecky (ur. 17 marca 1997 w Bethesda) – amerykańska pływaczka, siedmiokrotna mistrzyni olimpijska, wielokrotna mistrzyni i rekordzistka świata.
Kariera pływacka.
Specjalizuje się w pływaniu stylem dowolnym. Debiutując na igrzyskach olimpijskich w Londynie w 2012 roku, w wieku 15 lat zdobyła złoty medal na dystansie 800 m kraulem, wynikiem 8:14,63 min ustanawiając rekord USA.
Rok później w Barcelonie została czterokrotną mistrzynią świata w stylu dowolnym na dystansach: 400 m (rekord Ameryki), 800 m (rekord świata), 1500 m (rekord świata) i w sztafecie 4 × 200 m.
W 2015 roku na mistrzostwach świata w Kazaniu zdobyła złote medale w stylu dowolnym na dystansie 200 m, 400 m (rekord mistrzostw), 800 m (rekord świata), 1500 m (rekord świata) oraz w sztafecie 4 × 200 m.
2016.
Podczas igrzysk olimpijskich w Rio de Janeiro zdobyła złote medale w konkurencji 200, 400 i 800 m stylem dowolnym. W trakcie eliminacji na dystansie 400 m stylem dowolnym ustanowiła nowy rekord olimpijski (3:58,71). Kilka godzin później w finale tej konkurencji poprawiła własny rekord świata uzyskując czas 3:56,46. W trakcie eliminacji na dystansie 800 m stylem dowolnym ustanowiła nowy rekord olimpijski z czasem 8:12,86. Dzień później, w finale tej konkurencji pobiła rekord świata, przepływając 800 m w 8:04,79. Ledecky startowała także w konkurencji sztafet w stylu dowolnym. Na dystansie 4 × 200 m kraulem zdobyła złoto, a w sztafecie 4 × 100 m wywalczyła srebrny medal.
Ledecky jest drugą pływaczką w historii igrzysk olimpijskich, która wygrała na jednych igrzyskach konkurencje 200, 400 i 800 m stylem dowolnym. Wcześniej dokonała tego Amerykanka Debbie Meyer podczas igrzysk olimpijskich w Meksyku w 1968 roku.
2017.
Na mistrzostwach świata w Budapeszcie zdobyła sześć medali. Pierwszego dnia mistrzostw okazała się najlepsza na dystansie 400 m stylem dowolnym, poprawiając czasem 3:58,34 rekord mistrzostw ustanowiony przez nią kilka godzin wcześniej w eliminacjach. Kolejne złote medale wywalczyła w konkurencjach 800 i 1500 m kraulem oraz w sztafetach kobiet 4 × 100 i 4 × 200 m stylem dowolnym. Na 200 m stylem dowolnym zajęła drugie miejsce ex aequo z Australijką Emmą McKeon. Obie pływaczki uzyskały czas 1:55,18. Po zawodach w Budapeszcie Ledecky stała się najbardziej utytułowaną pływaczką w historii mistrzostw, mając w swoim dorobku 14 tytułów mistrzyni świata.
Rekordy świata.
Wszystkie rekordy zostały ustanowione na basenie 50-metrowym.

</doc>
<doc id="2738911" url="https://pl.wikipedia.org/wiki?curid=2738911" title="Jusup Abdusałomow">
Jusup Abdusałomow



</doc>
<doc id="2738914" url="https://pl.wikipedia.org/wiki?curid=2738914" title="Francisco Vargas Ramirez">
Francisco Vargas Ramirez

Francisco Vargas Ramirez (ur. 4 maja 1994 w Adjuntas) – portorykański bokser walczący w rywalizacji amatorskiej. Olimpijczyk.
Kariera sportowa.
Vargas Ramirez startuje w kategorii do 64 kg (waga lekkapółśrednia). W swojej karierze dwukrotnie reprezentował swój kraj w meczach międzypaństwowych. W 2012 roku w spotkaniu przeciwko Meksykowi pokonał Carlosa Sancheza 12:7, a w meczu z Kanadą lepszy od niego okazał się Yves Ulysse, który wygrał 13:9.
W tym samym roku Vargas Ramirez wziął udział w amerykańskich kwalifikacjach do Letnich Igrzysk Olimpijskich 2012. W zawodach rozegranych w Rio de Janeiro awansował do finału, przegrywając w nim z Kubańczykiem Ronielem Iglesiasem 7:12. Dzięki temu wywalczył kwalifikację do turnieju bokserskiego podczas Letnich Igrzyskach Olimpijskich 2012. W rywalizacji w kategorii lekkopółśredniej podczas igrzysk w pierwszej rundzie (1/16 finału) jego rywalem był Szwed Anthony Yigit. Vargas Ramirez przegrał 9:13 i odpadł z dalszej rywalizacji.

</doc>
<doc id="2738916" url="https://pl.wikipedia.org/wiki?curid=2738916" title="Tamatoa Wagemann">
Tamatoa Wagemann

Tamatoa Wagemann (ur. 18 marca 1980 w Papeete) – piłkarz z Tahiti występujący na pozycji obrońcy. Zawodnik klubu US Changé.
Kariera klubowa.
Wagemann karierę rozpoczynał w 2003 roku w niemieckim zespole SV Linx z Oberligi Baden-Württemberg. W 2004 roku odszedł do szwajcarskiego klubu FC Alle z czwartej ligi. Spędził tam trzy lata, a potem wyjechał do Francji, gdzie został graczem zespołu SO Cholet z szóstej ligi. W 2009 roku awansował z nim do piątej ligi. Tam z Cholet grał przez rok, a potem odszedł do innej drużyny tej ligi, US Changé. W 2011 roku spadł z nią do szóstej ligi.
Kariera reprezentacyjna.
W reprezentacji Tahiti Wagemann zadebiutował 1 czerwca 2012 roku w wygranym 1:0 meczu fazy grupowej Pucharu Narodów Oceanii z Samoa. Na tamtym turnieju, wygranym przez Tahiti, zagrał jeszcze w spotkaniach z Nową Kaledonią (4:3) i Vanuatu (4:1).

</doc>
<doc id="2738927" url="https://pl.wikipedia.org/wiki?curid=2738927" title="Mickaël Roche">
Mickaël Roche

Mickaël Roche (ur. 24 grudnia 1982 w Papeete) – piłkarz z Tahiti występujący na pozycji bramkarza. Zawodnik klubu AS Dragon.
Kariera klubowa.
Roche karierę rozpoczynał w 1999 roku w zespole AS Jeunes. W 2000 roku wyjechał do Francji, by grać w rezerwach tamtejszego AS Monaco w CFA. Spędził tam rok, a potem odszedł do ROS Menton z szóstej ligi. Grał tam przez cztery lata, a potem przeniósł się do US Marseille Endoume z CFA. W 2006 roku Roche wrócił do AS Jeunes. Po trzech latach spędzonych w tym klubie odszedł do AS Dragon. W 2012 roku zdobył z nim mistrzostwo Tahiti.
Kariera reprezentacyjna.
W reprezentacji Tahiti Roche zadebiutował 7 kwietnia 2011 roku w wygranym 1:0 towarzyskim spotkaniu z Nową Kaledonią. W 2012 roku został powołany do kadry na Puchar Narodów Oceanii. Na tamtym turnieju, wygranym przez Tahiti, zagrał w meczach z Samoa (10:1) i Nową Kaledonią (4:3).

</doc>
<doc id="2738928" url="https://pl.wikipedia.org/wiki?curid=2738928" title="Mickael Roche">
Mickael Roche



</doc>
<doc id="2738930" url="https://pl.wikipedia.org/wiki?curid=2738930" title="Never Too Young">
Never Too Young

Never Too Young (1965-1966) – amerykańska opera mydlana w reżyserii Bruce'a Minnixa. Wyprodukowany przez Conson Studios, Inc.
Światowa premiera serialu miała miejsce 27 września 1965 roku na antenie ABC. Ostatni odcinek serialu został wyemitowany 24 czerwca 1966 roku.

</doc>
<doc id="2738933" url="https://pl.wikipedia.org/wiki?curid=2738933" title="Apolinary Knothe">
Apolinary Knothe

Apolinary Knothe (ur. 4 lipca 1844 w Mnichowie, zm. 10 listopada 1894 w Sandomierzu) – polski ksiądz i poeta. Autor cyklu wierszy o Sandomierzu.
Był absolwentem progimnazjum w 1862 przyjęty został do Seminarium Duchownego w Sandomierzu, po roku wysłano go na dalsze kształcenie do Akademii Duchownej w Warszawie, którą ukończył przyjmując święcenia kapłańskie w 1867 z rąk biskupa Józefa Michała Juszyńskiego, a następnie został profesorem sandomierskiego seminarium. W 1877 otrzymał probostwo w Niekrasowie. Na życzenie biskupa Antoniego Franciszka Sotkiewicza opisał kościoły w dekanacie sandomierskim. Jego cykl wierszy o Sandomierzu został wydrukowany w 20 lat po jego śmierci przez jego ucznia - księdza Jana Wiśniewskiego jako aneks do monografii "Dekanat Sandomierski". Jeden z jego wierszy o legendarnej Halinie Krępiance został umieszczony na murach podziemi sandomierskich przeznaczonych do zwiedzania dla turystów. Pochowany został na Cmentarzu Katedralnym w Sandomierzu mowy pogrzebowe wygłosili kanonicy katedry sandomierskiej późniejsi biskupi Stanisław Zdzitowiecki i Marian Józef Ryx, na jego grobie przyjaciele i uczniowie postawili pomnik odnowiony w 2011.

</doc>
<doc id="2738934" url="https://pl.wikipedia.org/wiki?curid=2738934" title="Bagnet wz. 24">
Bagnet wz. 24

Bagnet karabinowy wz. 24 – bagnet polskiej konstrukcji przeznaczony dla karabinu Mauser wz.98. Zaprojektowany z myślą o zastąpieniu poprzednika – bagnetu wzór 1922. Produkcję rozpoczęto po wydaniu oficjalnej decyzji przez Radę Ambasadorów o przekazaniu Polsce fabryki "Danziger Gewehrfabrik" wraz z dokumentacją dotyczącą karabinu wz. 98. Fabryka przekazana Polsce nie produkowała bagnetów – ich fabrykowaniem zajęła się Zbrojownia Nr 4 w Krakowie. W roku 1933, zgodnie z Dziennikiem Rozkazów Nr 7/33 pkt. 101 wprowadzono nowe nazewnictwo bagnetu, które od tej pory określano jako wz.27. Zmiana dotyczyła także dwóch innych polskich bagnetów bez pierścienia jelca – wz. 22 oraz wz. 25. Model był powszechnie używany przez Wojsko Polskie do roku 1939.
Produkcją bagnetów wzór 1924 podjęła Fabryka Towarzystwa Motorów SA „Perkun” w Warszawie. Podobnie jak poprzednik, wz. 24 opierał się na konstrukcji niemieckiego bagnetu S 84/98. W polskim odpowiedniku niemieckiego bagnetu postanowiono jednak zastosować zgrabniejszą głownię oraz rękojeść, co pozwoliło na wykorzystanie posiadanych przez Polskę zapasów austriackich pochew bagnetu wzór 1895, przeznaczonych dla karabinów Mannlicher wzór 1895.
Budowa.
Bagnet wz. 1924 w porównaniu do wz. 1922 był nieco bardziej masywny oraz posiadał także szerszą głownię. Bagnet produkowany był w dwóch zasadniczych wersjach – jedna posiadała osłonę przeciwogniową, druga zaś była jej pozbawiona. Dodatkowo, część z produkowanych bagnetów była fabrycznie oksydowana, co bezpośrednio wpływało na odporność na korozję bagnetów. 
Wzór 1924 był bagnetem o głowni jednosiecznej z dwustronnym wklęsłym zbroczem. Zastosowano w nim szlif dwustronny wypukły. Pióro symetrycznie jednosieczne. W wersji z osłoną przeciwogniową, zachodziła ona na tył głowicy. Okładki rękojeści wykonane z drewna, przytwierdzane do trzonu dwiema śrubami z nakrętkami. Zatrzask w głowicy, ze sprężyną spiralną. Bagnet mocowany na karabinie w prowadnicy rękojeści, a lufę podpierano o wklęsły frez jelca.
Oznakowanie.
Na progu przedniego płazu głowni wytłaczana była nazwa wytwórni "Perkun", pod nią znajdował się numer seryjny (który także umieszczano na jelcu), a także odpowiedni stempel kontroli technicznej oraz stempel odbioru wojskowego, które z kolei zazwyczaj znajdowały się po bokach nazwy wytwórni oraz numeru seryjnego. Na progu tylnego płazu głowni litery "W.P." oraz orzeł w koronie umieszczony ponad nimi. Na głowicy wybity orzeł wpisany w okrąg. Pod okładziną, na trzonie rękojeści umieszczano stempel techniczny.
Każda z pochw także opatrzona była odpowiednimi sygnaturami – stemplem odbioru technicznego oraz własnym numerem seryjnym.

</doc>
<doc id="2738936" url="https://pl.wikipedia.org/wiki?curid=2738936" title="Kevin Horlock">
Kevin Horlock

Kevin Horlock (ur. 1 listopada 1972 w Londynie) – piłkarz północnoirlandzki występujący na pozycji pomocnika. Ostatnio był zawodnikiem pierwszego zespołu i menadżerem drużyny rezerw Needham Market, występującej w Isthmian League Division One North – ósmym poziomie ligowym w Anglii. Po zakończeniu piłkarskiej kariery w 2011 roku, rozpoczął pracę z drużyną juniorów tego klubu. Trzydziestodwukrotny reprezentant kraju.

</doc>
<doc id="2738937" url="https://pl.wikipedia.org/wiki?curid=2738937" title="Ryszard Dąbrowski (fizjolog)">
Ryszard Dąbrowski (fizjolog)

Ryszard Dąbrowski (ur. 7 marca 1934 w Sędzinie, zm. 8 listopada 2002) – polski farmaceuta, patofizjolog, profesor zwyczajny, wykładowca Akademii Medycznej w Łodzi.
Życiorys.
Po ukończeniu w 1947 roku szkoły podstawowej w rodzinnym Sędzinie, podjął naukę w Prywatnym Liceum Ogólnokształcącym Księży Salezjanów w Aleksandrowie Kujawskim. Maturę zdał w liceum w Ciechocinku w 1953 roku. Po okresie pracy w Gminnej Radzie Narodowej w Sędzinie i roku studiów w Wyższej Szkole Rolniczej w Poznaniu, od 1957 roku studiował na Wydziale Farmaceutycznym Akademii Medycznej w Łodzi. Dyplom magistra farmacji uzyskał 23 lutego 1963 roku. Od 1962 roku był stażystą, następnie asystentem w Zakładzie Patologii Ogólnej i Doświadczalnej Akademii Medycznej w Łodzi. W toku swej kariery naukowej uzyskał w 1968 roku tytuł doktora, na podstawie pracy "Rola histaminy w procesie kolagenogenezy", w 1980 roku habilitację na podstawie rozprawy "Udział histaminy zewnątz- i wewnątzpochodnej w rozwoju tkanki łącznej", w 1990 roku nominację na profesora nadzwyczajnego, a 1 października 1994 roku tytuł profesora zwyczajnego. W listopadzie tegoż roku został kierownikiem Katedry i Zakładu Patofizjologii. W latach 1996–2002 pełnił funkcję prorektora do spraw nauczania i wychowania.
W swej pracy naukowej zajmował się przede wszystkim badaniami w zakresie biosyntezy i degradacji kolagenu i glikozoaminoglikanów jako głównych składników tkanki łącznej i ich roli w procesach gojenia i nowotworzenia tkanki łącznej w niektórych chorobach, w tym miażdżycy i zawale mięśnia sercowego. Był autorem 151 publikacji naukowych, w tym 82 oryginalnych prac doświadczalnych, a także współautorem dwóch podręczników patofizjologii, członkiem Polskiego Towarzystwa Fizjologicznego, Polskiego Towarzystwa Farmaceutycznego, Polskiego Towarzystwa Biochemicznego oraz zagranicznych stowarzyszeń naukowych.
Został odznaczony między innymi Krzyżem Kawalerskim Orderu Odrodzenia Polski, Złotym Krzyżem Zasługi oraz Medalem 50-lecia Łódzkich Wydziałów Medycznych. Zmarł 8 listopada 2002 roku i został pochowany na cmentarzu parafialnym w Sędzinie.

</doc>
<doc id="2738942" url="https://pl.wikipedia.org/wiki?curid=2738942" title="Natsumi Hoshi">
Natsumi Hoshi

 – japońska pływaczka specjalizująca się w stylu motylkowym, brązowa medalistka olimpijska.
Specjalizuje się w pływaniu stylem motylkowym. W 2012 roku na igrzyskach olimpijskich w Londynie zdobyła brązowy medal na dystansie 200 m stylem motylkowym, w finale uzyskując czas 2:05.48 min. Cztery lata wcześniej, w olimpijskim debiucie w Pekinie zajęła na tym dystansie 10. miejsce.
Na mistrzostwach świata w Kazaniu w 2015 roku z czasem 2:05,56 zdobyła złoty medal w konkurencji 200 m stylem motylkowym. Na dystansie 100 m stylem motylkowym zajęła 14. miejsce.
Podczas igrzysk olimpijskich w Rio de Janeiro wywalczyła brązowy medal na 200 m stylem motylkowym, kiedy w finale przepłynęła ten dystans w 2:05,20. Startowała także w konkurencji 100 m stylem motylkowym, gdzie uplasowała się na 10. miejscu z czasem 58,03.

</doc>
<doc id="2738948" url="https://pl.wikipedia.org/wiki?curid=2738948" title="Minna Schilling">
Minna Schilling

Minna Martha Schilling, z domu Petermann (ur. 29 maja 1877 we Freibergu, zm. w 1943 r. w Weimarze) – niemiecka polityk i parlamentarzystka, członek SPD.
W młodości wstąpiła do Socjaldemokratycznej Partii Niemiec, poświęcając się działalności społecznej, związkowej i charytatywnej. Po rewolucji 1918 r. została wybrana do rady robotniczej i powiatowych struktur partyjnych w Döbeln. W styczniu 1919 została deputowaną do Zgromadzenia Narodowego, kandydując z listy SPD w Saksonii. Członek Reichstagu w latach 1920-1928.

</doc>
<doc id="2738949" url="https://pl.wikipedia.org/wiki?curid=2738949" title="Szalone">
Szalone

Szalone (829 m) – szczyt na wschodnim krańcu Pasma Jaworzyny w Beskidzie Sądeckim. Znajduje się w grzbiecie, który od Góry Parkowej w Krynicy-Zdroju poprzez Szalone i Bradowiec ciągnie się do Powroźnika.
Szalone jest całkowicie zalesione. Z jego południowo-zachodnich stoków spływa do Kryniczanki potok o nazwie Szczawiczne Potoki, ze stoków północno-wschodnich potok Bradowiec. Grzbietem prowadzi szlak turystyczny.
Na zboczach Szalonego znajdują się źródła wód mineralnych. O obecności wód mineralnych świadczy również nazwa potoku Szczawiczne Potoki (od ludowej nazwy tych wód szczawa pochodzi w górach wiele lokalnych nazw topograficznych).

</doc>
<doc id="2738951" url="https://pl.wikipedia.org/wiki?curid=2738951" title="Bradowiec">
Bradowiec



</doc>
<doc id="2738952" url="https://pl.wikipedia.org/wiki?curid=2738952" title="Szybka komunikacja autobusowa">
Szybka komunikacja autobusowa

Szybka komunikacja autobusowa, szybki transport autobusowy, (system lub sieć) BRT (od ang. "bus rapid transit") – rozwiązanie w zakresie drogowego transportu miejskiego, realizowane za pomocą autobusów (zwykle przegubowych, w tym dwuprzegubowych, zwanych niekiedy metrobusami) oraz infrastruktury dla nich przeznaczonej (między innymi specjalnych buspasów, odpowiednio dostosowanych przystanków, komputerowego sterowania ruchem, systemu informacji pasażerskiej), najlepiej sprawdzające się na prostych odcinkach mocno zurbanizowanego terenu. Z powodu małych wymagań infrastrukturalnych koszt stworzenia układu szybkiej komunikacji autobusowej jest około czterech razy niższy niż budowa sieci tramwajowej i aż dziesięciokrotnie mniejszy od budowy metra.
Szybka komunikacja autobusowa pozwala na eliminację lub zminimalizowanie problemów charakterystycznych dla typowego transportu autobusowego, wynikających głównie z nadmiernego natężenia ruchu, w stopniu zbliżonym do rozwiązań alternatywnych (szybki tramwaj, metro, szybka kolej miejska), przy kilkakrotnie niższych kosztach wdrożenia. Może ona być podstawą transportu w mieście liczącym ponad 150 tysięcy mieszkańców i nieposiadającym sieci szynowej (polskim przykładem może być Radom lub Bielsko-Biała) albo dodatkiem do szybkiej kolei miejskiej.
Historia.
Pierwszy system szybkiej komunikacji autobusowej powstał w 1974 roku w Kurytybie (w Brazylii). Od tego czasu BRT znalazł zastosowanie (w różnym stopniu) w ponad stu miastach świata, szczególną popularność zdobywając Ameryce Łacińskiej i Azji. W Polsce możliwość wprowadzenia go rozważa Kraków i Warszawa. W roku 2017 na świecie istniało około 190 systemów BRT, między innymi w Kurytybie (6 linii metrobusowych), Stambule (Turcja) i Brisbane (Australia; 1998–2014).
Infrastruktura.
Na system BRT składają się przede wszystkim wielkopojemne autobusy (jedno- lub dwuprzegubowe), wyznaczone korytarze autobusowe (pasy ruchu w pełni odgrodzone od jezdni), priorytet sygnalizacji świetlnej na skrzyżowaniach, bramki kasujące zamiast kasowników w pojazdach oraz wysokie perony.
Zalety i wady.
Do zalet BRT niewątpliwie należy cena wprowadzenia systemu (znacznie niższa niż sieć tramwajowa i metro). Korytarze autobusowe są łatwiejsze do wyznaczenia i zbudowania (i mogą z nich korzystać także pojazdy uprzywilejowane). Autobusy amortyzują się dwa lub trzy razy szybciej niż pojazdy wykorzystywane w metrze i sieci tramwajowej. 
Spośród wad wymienić należy aspekt ekologiczny. Autobusy emitują bardzo wiele szkodliwych substancji, co przy dużej częstotliwości kursów może negatywnie oddziaływać na środowisko. Kolejnym minusem metrobusów (oraz autobusów ogólnie) jest mniejsza chęć przesiadania się do nich kierowców z samochodów prywatnych. Kolejną wadą jest pojemność pojazdów (dopuszczona minimalna powierzchnia przypadająca na jednego pasażera jest różna – na przykład 25-metrowy autobus w Chinach może zabrać 300 pasażerów, ale w Szwajcarii już tylko 128).

</doc>
<doc id="2738954" url="https://pl.wikipedia.org/wiki?curid=2738954" title="Jerzy Szukała">
Jerzy Szukała

Jerzy Szukała (ur. 16 maja 1930 w Rostkach Wielkich, zm. 1 sierpnia 2012 w Warszawie) – polski leśnik, działacz polityczny i społeczny, poseł na Sejm PRL IV kadencji.
Życiorys.
Syn Feliksa (1901–1984) i Marianny (1901–1950). Był inżynierem leśnikiem.
Jako społecznik, był związany z różnymi organizacjami młodzieżowymi, w których sprawował różne funkcje. W 1949 wstąpił do Polskiej Zjednoczonej Partii Robotniczej. W latach 1957−1961 był sekretarzem Komitetu Dzielnicowego PZPR na warszawskim Mokotowie. Od 1961 przewodniczący prezydium mokotowskiej Dzielnicowej Rady Narodowej. Od grudnia 1964 I sekretarz KD PZPR na Mokotowie. W 1965 został wybrany do Sejmu PRL z okręgu nr 1 Warszawa-Śródmieście. W Sejmie IV kadencji zasiadał w Komisji Leśnictwa i Przemysłu Drzewnego, w której był zastępcą przewodniczącego, oraz w Komisji Spraw Zagranicznych. W okresie od 30 listopada 1982 do 28 stycznia 1984 był I sekretarzem Komitetu Wojewódzkiego PZPR w Chełmie.
Został pochowany na cmentarzu Wojskowym na Powązkach (kwatera C21-2-11).
Życie prywatne.
Żonaty z Barbarą Szukałą, miał córkę Julitę.

</doc>
<doc id="2738956" url="https://pl.wikipedia.org/wiki?curid=2738956" title="Parafia św. Jana Pawła II w Luboniu">
Parafia św. Jana Pawła II w Luboniu

Parafia św. Jana Pawła II w Luboniu – pierwsza w archidiecezji poznańskiej parafia pod tym wezwaniem, powołana na mocy dekretu, jaki wydał Arcybiskup Metropolita Poznański – Stanisław Gądecki.
Wybudowany w latach 2008-2010 kościół parafialny powstał dzięki staraniom proboszcza parafii żabikowskiej – ks. Bernarda Cegły.
Przy parafialnym kościele znajduje się pomnik przyrody – głaz narzutowy „Petrus” oraz przepływa strumień Żabinka.

</doc>
<doc id="2738957" url="https://pl.wikipedia.org/wiki?curid=2738957" title="Ramón Cardozo">
Ramón Cardozo

Ramón Idalécio Cardozo (ur. 21 kwietnia 1986 w Villarrica) – paragwajski piłkarz występujący na pozycji napastnika, obecnie zawodnik Tacuary.
Kariera klubowa.
Cardozo, młodszy brat innego piłkarza – Óscara Cardozo, jest wychowankiem skromnej drużyny Club Primero de Marzo z siedzibą w mieście San Antonio. W późniejszym czasie przeniósł się do rywala zza miedzy, Club Atlético Ytororo z ligi regionalnej, natomiast profesjonalną karierę rozpoczął jako dziewiętnastolatek w ekipie Tacuary FC ze stołecznego Asunción. W paragwajskiej Primera División zadebiutował w 2005 roku, natomiast w sezonie 2006 zajął ze swoją drużyną trzecie miejsce w lidze, pozostając rezerwowym drużyny. Podobną rolę pełnił w portugalskim drugoligowcu FC Penafiel, do którego był wypożyczony wiosną 2007. W sezonie 2006/2007 zajął z nim ósme miejsce w Liga de Honra. Po powrocie do Tacuary wziął udział w pierwszym międzynarodowym turnieju w karierze, Copa Sudamericana i wywalczył sobie miejsce w wyjściowej jedenastce.
Cały sezon 2010 Cardozo spędził na kolejnym wypożyczeniu, tym razem do stołecznego Cerro Porteño. Zarówno w wiosennej fazie Apertura, jak i jesiennych rozgrywkach Clausura osiągnął z nim wicemistrzostwo Paragwaju. Wiosną 2012 na zasadzie półrocznego wypożyczenia zasilił peruwiański León de Huánuco, z którym mimo regularnej i dobrej gry w pierwszym składzie nie odniósł większych sukcesów.
Kariera reprezentacyjna.
W seniorskiej reprezentacji Paragwaju Cardozo zadebiutował za kadencji selekcjonera Gerardo Martino, 25 maja 2011 w przegranym 2:4 meczu towarzyskim z Argentyną, kiedy to obydwie drużyny wystawiły jedynie piłkarzy grających w rodzimej lidze.

</doc>
<doc id="2738960" url="https://pl.wikipedia.org/wiki?curid=2738960" title="Anna Simon">
Anna Simon

Anna Simon (ur. 26 stycznia 1862 w Berlinie, zm. 22 czerwca 1926 tamże) – niemiecka polityk i parlamentarzystka, członek SPD.
Od 1880 r. związała się z ruchem robotniczym. Należała do Socjaldemokratycznej Partii Niemiec. Od 1980 w okręgowych władzach związku zawodowego robotników przemysłu włókienniczego, od 1911 w brandenburskich strukturach partii. W styczniu 1919 została deputowaną do niemieckiego Zgromadzenia Narodowego, kandydując z listy SPD w okręgu Prusy Zachodnie. Posłanka do Landtagu Prus w latach 1921-1924.

</doc>
<doc id="2738965" url="https://pl.wikipedia.org/wiki?curid=2738965" title="Front Zmian">
Front Zmian

Front Zmian (, FZ) – ukraińska liberalna partia polityczna.
Historia.
Ugrupowanie formalnie powstało w 2007 pod nazwą Ludowa Partia Pracy (ukr. Народна трудова партія), przemianowaną w 2008 na Demokratyczny Front (ukr. Демократичний фронт). Nieprowadzące dotąd szerszej działalności stronnictwo w 2009 przekształciło się w formację pod nazwą Front Zmian. W tym samym roku na jego czele stanął Arsenij Jaceniuk, bezpartyjny poseł z listy Nasza Ukraina-Ludowa Samoobrona i były minister spraw zagranicznych. Zapleczem kadrowym partii stała się działająca od 2008 organizacja pozarządowa pod taką samą nazwą. Arsenij Jaceniuk wystartował formalnie jako bezpartyjny w wyborach prezydenckich w 2010, zajmując czwarte miejsce z wynikiem blisko 7% głosów. Ugrupowanie w tym samym roku wprowadziło swoich przedstawicieli do większości rad obwodowych, stając się drugą po Batkiwszczynie najpopularniejszą wówczas partią opozycyjną.
Front Zmian zaczął pozyskiwać nowych polityków, przyłączyła się do niego grupa deputowanych VI kadencji (m.in. Mykoła Martynenko, Roman Zwarycz i Roman Tkacz). Nawiązała też bliską współpracę z partią Za Ukrainę! Wjaczesława Kyryłenki.
Ugrupowanie podjęło też rozmowy mające na celu jednoczenie opozycji. Zmiany w ordynacji wyborczej wykluczające możliwość startu w ramach koalicji spowodowały, że Front Zmian zdecydował się wystartować z listy wyborczej Batkiwszczyny w wyborach parlamentarnych w 2012 – na ogłoszonej liście krajowej kandydatów Arsenij Jaceniuk znalazł się na 2. miejscu. W 2013 ugrupowanie przyłączyło się do Batkiwszczyny.

</doc>
<doc id="2738968" url="https://pl.wikipedia.org/wiki?curid=2738968" title="Tim Baillie">
Tim Baillie



</doc>
<doc id="2738969" url="https://pl.wikipedia.org/wiki?curid=2738969" title="Timothy Baillie">
Timothy Baillie

Timothy Baillie (ur. 11 maja 1979) – brytyjski kajakarz górski. Złoty medalista olimpijski z Londynu.
Zawody w 2012 były jego pierwszymi igrzyskami olimpijskimi. Po medal sięgnął w rywalizacji kanadyjkarzy w dwójce. Jego partnerem był Etienne Stott. Dwukrotnie był brązowym medalistą mistrzostw świata (2009 i 2011). W 2009 w C-2 sięgnął po brąz mistrzostw Europy. W drużynie ma trzy medale europejskiego czempionatu (złoto w 2012, srebro w 2009, brąz w 2010).

</doc>
<doc id="2738971" url="https://pl.wikipedia.org/wiki?curid=2738971" title="Wasilij Podtynny">
Wasilij Podtynny

Wasilij Dmitrijewicz Podtynny, ros. Василий Дмитриевич Подтынный (ur. w 1920 we wsi Piatogorowka w obwodzie donieckim, zm. w 1960 w Ługańsku) – radziecki wojskowy (porucznik), komendant rewiru policyjnego, a następnie zastępca komendanta pomocniczej policji porządkowej w okupowanym Krasnodonie i komendant policji w przysiółku Pierwomajka podczas II wojny światowej.
Po ataku wojsk niemieckich na ZSRR 22 czerwca 1941 r., w stopniu porucznika dowodził baterią artylerii przeciwpancernej. Jesienią 1941 r. ranny dostał się do niewoli niemieckiej. Osadzono go w obozie jenieckim pod Umaniem, skąd udało mu się zbiec. W sierpniu 1942 r. przybył do okupowanego przez Niemców Krasnodonu, gdzie wstąpił do pomocniczej policji porządkowej. Po pewnym czasie objął funkcję komendanta rewiru policyjnego i przysiółka Pierwomajka. Brał czynny udział w rozpracowaniu i rozbiciu młodzieżowej organizacji konspiracyjnej „Młoda Gwardia”. W styczniu 1943 r. mianowano go feldfeblem Wehrmachtu i zastępcą komendanta policji porządkowej Krasnodonu. Przed odzyskaniem miasta przez Armię Czerwoną w poł. lutego tego roku ewakuował się na zachód. Ukrywał się na obszarze obwodu odeskiego. Następnie w czerwcu zgłosił się pod fałszywym nazwiskiem do służby wojskowej w Armii Czerwonej. W sierpniu 1946 r. został zdemobilizowany. Mieszkał na Ukrainie, a potem w Kazachstanie. Na pocz. lat 50. przyjechał do obwodu stalinskiego, gdzie podjął pracę w jednym z sowchozów. W kwietniu 1959 r. został aresztowany przez organy bezpieczeństwa. Po procesie skazano go początkowo na karę 15 lat więzienia, ale potem zmieniono na karę śmierci przez rozstrzelanie.

</doc>
<doc id="2738972" url="https://pl.wikipedia.org/wiki?curid=2738972" title="Etienne Stott">
Etienne Stott

Etienne Stott (ur. 30 czerwca 1979) – brytyjski kajakarz górski. Złoty medalista olimpijski z Londynu.
Zawody w 2012 były jego pierwszymi igrzyskami olimpijskimi. Po medal sięgnął w rywalizacji kanadyjkarzy w dwójce. Jego partnerem był Timothy Baillie. Dwukrotnie był brązowym medalistą mistrzostw świata (2009 i 2011). W 2009 w C-2 sięgnął po brąz mistrzostw Europy. W drużynie ma trzy medale europejskiego czempionatu (złoto w 2012, srebro w 2009, brąz w 2010).

</doc>
<doc id="2738973" url="https://pl.wikipedia.org/wiki?curid=2738973" title="Komsomolśke (ujednoznacznienie)">
Komsomolśke (ujednoznacznienie)

Miasto:
Osiedla typu miejskiego:
Wsie:

</doc>
<doc id="2738974" url="https://pl.wikipedia.org/wiki?curid=2738974" title="Proton K">
Proton K

Proton K () – radziecko-rosyjska rakieta nośna, wywodząca się z radzieckiej rakiety UR-500 "Proton". Była budowana przez Państwowe Produkcyjno-Badawcze Centrum Kosmiczne im. M. Chruniczewa. Wykorzystywana w latach 1967–2012.
Opis rakiety.
"Proton K", w przeciwieństwie do bazowej rakiety "Proton", był rakietą trójstopniową. Pierwszy człon wykorzystywał zestaw 6 silników RD-253, których projektantem był Walentin Głuszko. Zestaw ten zapewniał siłę ciągu 10 470 kN. Drugi stopień wykorzystywał 4 silniki RD-0210 (2399 kN), zaś trzeci stopień miał jeden silnik RD-0212 oraz 4 silniczki sterowe (613,8 kN). Podobnie do innych rakiet UR, "Proton K" całkowicie wykorzystywał paliwo hipergolowe – mieszaninę UDMH i tetratlenku diazotu. 
Bazowa trójstopniowa konfiguracja "Protona K" wykorzystana została 30 razy. Tą rakietą zostały wyniesione następujące ładunki:
Wiele startów wykorzystywało również czwarty stopień. Wykorzystywane były 3 rodzaje górnego stopnia:
Ostatni start "Protona K" miał miejsce 30 marca 2012. Ładunkiem był Kosmos 2479, ostatni satelita systemu wczesnego ostrzegania o nazwie Oko. Konstrukcją, która zastąpiła całkowicie "Protona K", jest rakieta "Proton M", produkowana nieprzerwanie od 2001 roku.

</doc>
<doc id="2738975" url="https://pl.wikipedia.org/wiki?curid=2738975" title="Wasilij Podtynnyj">
Wasilij Podtynnyj



</doc>
<doc id="2738976" url="https://pl.wikipedia.org/wiki?curid=2738976" title="Richard Hounslow">
Richard Hounslow

Richard Hounslow (ur. 19 grudnia 1981 w Harrow) – brytyjski kajakarz górski. Srebrny medalista olimpijski z Londynu.
Zawody w 2012 były jego pierwszymi igrzyskami olimpijskimi. Po medal sięgnął w rywalizacji kanadyjkarzy w dwójce. Jego partnerem był David Florence. Startował również w jedynce. Był brązowym medalistą mistrzostw świata (2009). W 2010 w C-2 sięgnął po brąz mistrzostw Europy. W drużynie ma trzy medale europejskiego czempionatu (złoto w 2012, srebro w 2009, brąz w 2010).

</doc>
<doc id="2738978" url="https://pl.wikipedia.org/wiki?curid=2738978" title="Słobożanśke (rejon zmijiwski)">
Słobożanśke (rejon zmijiwski)

Słobożanśke (do 2016 nosiło nazwę Komsomolśke) - osiedle typu miejskiego w rejonie zmijiwskim obwodu charkowskiego Ukrainy.
Stacja kolejowa.
Historia.
Miejscowość została założona w 1956, osiedle typu miejskiego od 1960.
W 1972 liczyło 11,8 tys. mieszkańców.
W 1989 liczyło 15 871 mieszkańców.
W 2013 liczyło 14 776 mieszkańców.

</doc>
<doc id="2738980" url="https://pl.wikipedia.org/wiki?curid=2738980" title="Sztorm-2">
Sztorm-2

Sztorm-2 − kuter ratowniczy typu R-27. Zbudowany w Stoczni Wisła w Gdańsku (wodowanie 20 grudnia 1975, podniesienie bandery 30 czerwca 1976).
Kutry typu R-27 były jednostkami łączącymi funkcje statku ratowniczego i holownika morskiego. „Sztorm-2” stacjonował najpierw w Świnoujściu, a od 1999 roku w Helu (przed nim pogotowie ratownicze w Helu pełniły: „Sztorm” i od 1975 – „Cyklon”).
Służbę ratowniczą pełnił do 2011 roku. W 2011 roku sprzedany Przedsiębiorstwu Robót Czerpalnych i Podwodnych w Gdańsku. Pływa tam jako holownik „Henryk”.

</doc>
<doc id="2738981" url="https://pl.wikipedia.org/wiki?curid=2738981" title="Sztorm (R-27)">
Sztorm (R-27)



</doc>
<doc id="2738984" url="https://pl.wikipedia.org/wiki?curid=2738984" title="Jak nie być sobą">
Jak nie być sobą

Jak nie być sobą (ang. "How Not to Live Your Life", 2007-2011) – brytyjski serial komediowy stworzony przez Dana Clarka.
Światowa premiera serialu miała miejsce 27 września 2007 roku na antenie BBC Three. Ostatni odcinek serialu został wyemitowany 22 grudnia 2011 roku. W Polsce serial nadawany na kanale HBO Comedy.

</doc>
<doc id="2738985" url="https://pl.wikipedia.org/wiki?curid=2738985" title="Kuszenie św. Antoniego (obraz Hieronima Boscha z 1490)">
Kuszenie św. Antoniego (obraz Hieronima Boscha z 1490)

Kuszenie św. Antoniego () – obraz olejny Hieronima Boscha, powstały w latach 1490–1500.
Geneza obrazu.
Bosch wielokrotnie w swoich obrazach sięgał do historii św. Antoniego. Dzięki niej na swoich obrazach przeciwstawiał sobie siły dobra i zła panujące na świecie a wszechobecne w średniowiecznej ikonografii oraz dawał upust swojej fantazji ukazując wizje św. Antoniego.
Źródłem dla powstania obrazu jest historia kuszenia św. Antoniego przez szatana i towarzyszące temu, umacniające go w wierze, nadprzyrodzone wizje. Wizje, jakie przedstawiał Antoni, przez wiele lat były częścią wyobrażeń Kościoła o organizacji świata demonów. Źródłem dla tej opowieści była "Złota legenda" autorstwa Jakuba de Voragine z XIII wieku oraz jej pierwotna wersja spisana przez św. Atanazego Wielkiego.
Antoni pochodził z bogatej rodziny. W wieku 20 lat odziedziczył majątek po zmarłych rodzicach. Pod wpływem biblijnej opowieści o młodym bogaczu usłyszanej w kościele, sprzedał swój majątek i porzucił swoje miasto, by wieść życie ascety. Pierwotnie mieszkał wraz z innym starym samotnikiem. Od niego uczył się życia w samotni, pobożne praktyki, modlitwy, medytacji, poszczenia i pracy rąk. Nie był jedynym pustelnikiem w swoich czasach. Wzdłuż Nilu w jaskiniach i grobowcach żyło wówczas ok. 5 tysięcy pustelników. Swoją popularność Antoni zyskał dzięki św. Atanazemu, który goszcząc u niego kilkakrotnie, uznał go za idealnego chrześcijańskiego ascetę i opisał jego życie i cudowną odporność na nieustające kuszenie przez szatana.
Opis obrazu.
Bosch przedstawił św. Antoniego na pierwszym planie siedzącego pod starym drzewem. Jego zniszczone konary, nakryte słoma tworzą szałas. Taki prowizoryczny dom symbolizuje dobra materialne, które Antoniego odrzucił w młodym wieku. Pustelnik został tradycyjnie przedstawiony w mnisim habicie. W dłoniach trzyma pustelniczy kostur, a na jego prawym ramieniu ma wyhaftowaną literę „Τ” (tau). Zgodnie z tradycją krzyż w kształcie litery Τ miał być narzędziem, którym Antoni odganiał demony. Krzyż świętego Antoniego stał się znakiem zakonu antonitów powstałym w 1095 roku. Za pasem świętego widać wetknięty dzwonek. Podobny, lecz nieco większy, znajduje się na uschniętym drzewie, nad głową pustelnika. Artefakt był atrybutem Antoniego i miał służyć do odstraszania swoim dźwiękiem złe duchy. W tradycji chrześcijańskiej wzywał wiernych na nabożeństwa. Oblicze Antoniego nie zdradza żadnych emocji. Jest zagłębiony w medytacji, wpatrzony w dal nic nie jest w stanie mu przeszkodzić. Modlitwa, w której jest pogrążony, jest jego największą bronią przeciwko szatanowi.
Obok Antoniego, po lewej stronie, leży świnia, kolejny atrybut pustelnika. Według legendy miał on przywrócić wzrok zwierzęciu. Świnia Boscha ma przypięty do ucha kolejny dzwonek. Tym razem ma to nawiązanie do średniowiecznej tradycji, kiedy to antonici opiekowali się chorymi, a w zamian za to mieli prawo w okolicach klasztoru wypasać swoje świnie. Zwierzęcia te były oznaczane dzwoneczkami.
Na postaci pustelnika i jego zwierzęcia domowego kończył się realny świat namalowany przez Boscha. Pozostałe szczegóły odnoszą się do świata urojonego, duchowego świata świętego Antoniego. Już pierwsze zwierzę przedstawione przez artystę, znajdujące się przy głowie świni wygląda fantastycznie. Potwór trzyma w dłoniach młot i zamierza się na zwierzę. Kolejne karykaturalne postacie występują wokół postaci pustelnika. Próbują w różny sposób zwrócić na siebie uwagę, poprzez wylewanie wody czy strzelanie z łuku. Ich działania spełzają na niczym. Święty jest niewzruszony w swej modlitwie, nic nie zakłóca jego kontemplacji, przez co wygrywa walkę z szatanem. W oddali, po prawej stronie widać kolejne nadchodzące potwory, co ma sugerować, iż pokusy grzechów pojawiają się przez całe życie człowieka i należy być ciągle przygotowany na ich odpieranie.
Przed sylwetką Antoniego w rzece znajduje się kolejna postać. Widać tylko głowę zakryta kapturem i ramię. Jest to odbicie wodne pustelnika, odbicie karykaturalne jego gorszej natury skłaniającego go do grzechu. Postać symbolicznie tonie w wodzie przegrywając z wiarą świętego.

</doc>
<doc id="2738986" url="https://pl.wikipedia.org/wiki?curid=2738986" title="Wittchen">
Wittchen

Wittchen – polskie przedsiębiorstwo produkujące galanterię skórzaną, notowane na Giełdzie Papierów Wartościowych w Warszawie.
Spółka jest firmą rodzinną utworzoną w 1990 roku i do dziś zarządzana jest przez jej założyciela Jędrzeja Wittchena.
Historia.
Powstanie przedsiębiorstwa.
W latach 80. Jędrzej Wittchen, wtedy student geografii, zorganizował wyjazd zagraniczny pod pretekstem prowadzenia badań na Saharze. Zapoczątkowało to jego pasję do podróży. Zwiedził, między innymi, Francję, Egipt i Maroko. Na przełomie lat 1989/90 wrócił do kraju w celu założenia własnej firmy. Jego powrót zbiegł się ze świętami Bożego Narodzenia, dlatego będąc jeszcze w Malezji zakupił wyroby skórzane, licząc, że uda mu się je sprzedać jako dobre pomysły na prezenty. Produkty cieszyły się dużym zainteresowaniem i tak narodził się pomysł na założenie firmy produkującej galanterię skórzaną. W osiągnięciu sukcesu pomogła marce jej nazwa: nazwisko Wittchena przez konotacje z językiem niemieckim kojarzyło się z luksusem.
Kalendarium.
Spółka jest zakładem pracy chronionej. Wspiera Specjalny Ośrodek Szkolno-Wychowawczy dla Dzieci Niewidomych im. Róży Czackiej w Laskach.
Oferta.
Historia Wittchen rozpoczęła się od sprzedaży galanterii skórzanej. Na tego rodzaju produktach opierają się kolekcje bazowe, takie jak: Da Vinci, Italy czy Arizona. Obecnie Wittchen posiada szeroką ofertę produktów. Należą do niej m.in. torebki, szale i apaszki, czapki, rękawiczki, obuwie, paski, krawaty, a także kolekcje bagażu i parasoli. Kolekcje dzielą się na stałe – dostępne przez cały rok oraz sezonowe – pojawiające się wiosną oraz jesienią.
Wittchen posiada ponad 100 salonów w Polsce, Czechach, Rosji, na Ukrainie i Białorusi oraz sklep internetowy. Kolekcje dostępne w poszczególnych krajach różnią się wzorami.

</doc>
<doc id="2738987" url="https://pl.wikipedia.org/wiki?curid=2738987" title="Maialen Chourraut">
Maialen Chourraut

Maialen Chourraut Yurramendi (ur. 8 marca 1983) – hiszpańska kajakarka górska. Złota, srebrna oraz brązowa medalistka olimpijska.
Na igrzyskach olimpijskich debiutowała w 2008 w Pekinie. Zawody w 2012 były jej drugimi igrzyskami olimpijskimi, sięgnęła podczas nich w rywalizacji kajakarek w jedynce po brązowy medal. W 2009 była srebrną medalistką mistrzostw świata w tej konkurencji, w 2011 była trzecia. W 2016 podczas igrzysk olimpijskich w Rio de Janeiro została mistrzynią olimpijską w slalomie K-1. Na kolejnych igrzyskach rozgrywanych w Tokio zdobyła srebrny medal.

</doc>
<doc id="2738988" url="https://pl.wikipedia.org/wiki?curid=2738988" title="Agencja Dostaw Euratomu">
Agencja Dostaw Euratomu

Agencja Dostaw Euratomu (ang. "Euratom Supply Agency", fr. "Agence d'approvisionnement de l'Euratom"), agencja utworzona w 1960 r. na podstawie artykułu 2(d) i artykułu 52 Traktatu o Euratomie w celu zapewnienia regularnych i równych dostaw paliwa jądrowego dla odbiorców z krajów UE. ESA prowadzi politykę równego dostępu do źródeł zaopatrzenia. Agencja ma prawo do opcji na zakup rud uranu i materiałów rozszczepialnych wytwarzanych na terenie Wspólnoty Europejskiej oraz wyłączne prawo do zawierania kontraktów na dostawy materiałów rozszczepialnych pochodzących tak z wewnątrz jak i z zewnątrz Wspólnoty. Agencja może także wspierać finansowo poszukiwanie rud uranu w krajach członkowskich.

</doc>
<doc id="2738993" url="https://pl.wikipedia.org/wiki?curid=2738993" title="Sandra Mandir">
Sandra Mandir

Sandra Mandir, po mężu Popović (ur. 4 sierpnia 1977 w Zagrzebiu) – chorwacka koszykarka, występująca na pozycji rzucającej, reprezentantka kraju, uczestniczka Igrzysk Olimpijskich w Londynie, obecnie zawodniczka Plamen Požega.

</doc>
<doc id="2738994" url="https://pl.wikipedia.org/wiki?curid=2738994" title="Lisa Ann Karcić">
Lisa Ann Karcić

Lisa Ann Karcić (ur. 11 listopada 1986) – chorwacka koszykarka, reprezentantka kraju, uczestniczka Igrzysk Olimpijskich w Londynie.

</doc>
<doc id="2738995" url="https://pl.wikipedia.org/wiki?curid=2738995" title="Emanuela Salopek">
Emanuela Salopek

Emanuela Salopek (ur. 18 kwietnia 1987) – chorwacka koszykarka, reprezentantka kraju, uczestniczka Igrzysk Olimpijskich w Londynie.

</doc>
<doc id="2738996" url="https://pl.wikipedia.org/wiki?curid=2738996" title="Asanbek Ömüralijew">
Asanbek Ömüralijew

Asanbek (Arsen) Ömüralijew (kirg. Асанбек (Арсен) Өмүралиев; ros. Асанбек (Арсен) Умуралиев, "Asanbiek (Arsen) Umuralijew"; ur. 7 grudnia 1933 w Bałykczy, zm. 9 lutego 2003 w Biszkeku) – kirgiski aktor teatralny i filmowy.
Życiorys.
Ukończył Rosyjską Akademię Sztuki Teatralnej w 1957 roku i zaczął pracować jako artysta Dramatycznego Teatru Akademickiego Kirgizji. W 1964 roku został Zasłużonym Artystą Kirgiskiej SRR, a w roku 1977 uhonorowano go tytułem Ludowego Artysty Kirgiskiej SRR. Roku 1993 założył w stolicy Kirgistanu Miejski Teatr Dramatyczny (kirg. Бишкек шаардык драма театры), gdzie m.in. grała Gülnur Satyłganowa.
Zmarł w 2003 roku. Pochowano go na cmentarzu w Biszkeku. Po śmierci aktora dyrektorem Biszkeckiego Miejskiego Teatru Dramatycznego imienia Arsena Ömüralijewa została jego żona Ajgül Ömüralijewa.

</doc>
<doc id="2738997" url="https://pl.wikipedia.org/wiki?curid=2738997" title="Marija Vrsaljko">
Marija Vrsaljko

 
Marija Vrsaljko, po mężu Režan (ur. 8 sierpnia 1989) – chorwacka koszykarka, reprezentantka kraju, uczestniczka Igrzysk Olimpijskich w Londynie, obecnie zawodniczka ZVVZ USK Praga.

</doc>
<doc id="2739000" url="https://pl.wikipedia.org/wiki?curid=2739000" title="Parkash Singh Badal">
Parkash Singh Badal

Parkash Singh Badal (ur. 8 grudnia 1927) – indyjski polityk.
Urodził się w Abul Khurana niedaleko Malwy, jako syn Raghuraja Singha i Sundri Kaur. W życie polityczne zaangażował się w 1947. W 1957 został po raz pierwszy wybrany do zgromadzenia ustawodawczego Pendżabu, mandat do parlamentu tego stanu uzyskiwał łącznie dziewięciokrotnie. W 1970 po raz pierwszy stanął na czele rządu stanowego (do 1971). Funkcję tę pełnił jeszcze trzykrotnie (1977-1980, 1997-2002, od 2007). Był również ministrem rolnictwa w rządzie związkowym i liderem opozycji w parlamencie pendżabskim.
Jest długoletnim działaczem i byłym przewodniczącym Shiromani Akali Dal.

</doc>
<doc id="2739001" url="https://pl.wikipedia.org/wiki?curid=2739001" title="Laurent Lagrand">
Laurent Lagrand

Laurent Lagrand (ur. 24 listopada 1974) – martynikański piłkarz występujący na pozycji obrońcy. Zawodnik klubu AS Samaritaine.
Kariera klubowa.
Lagrand zawodową karierę rozpoczynał w 2000 roku w Aiglon du Lamentin. W 2002 roku odszedł do zespołu Club Franciscain. Przez cztery lata gry dla tego klubu, zdobył z nim cztery mistrzostwa Martyniki (2003, 2004, 2005, 2006) oraz trzy Puchary Martyniki (2003, 2004, 2005). W 2006 roku przeszedł do drużyny AS Samaritaine.
Kariera reprezentacyjna.
W reprezentacji Martyniki Lagrand zadebiutował w 1999 roku. W 2002 roku znalazł się w drużynie na Złoty Puchar CONCACAF. Zagrał na nim w meczach z Trynidadem i Tobago (1:0) i Kanadą (1:1, 5:6 w rzutach karnych), a Martynika odpadła z turnieju w ćwierćfinale.
W 2003 roku Lagrand ponownie został powołany do kadry na Złoty Puchar CONCACAF. Nie wystąpił jednak na nim ani razu, a Martynika zakończyła turniej na fazie grupowej.
W drużynie narodowej Lagrand grał w latach 1999-2003.

</doc>
<doc id="2739003" url="https://pl.wikipedia.org/wiki?curid=2739003" title="Iva Slišković">
Iva Slišković

Iva Slišković (ur. 4 września 1984) – chorwacka koszykarka, reprezentantka kraju, uczestniczka Igrzysk Olimpijskich w Londynie.

</doc>
<doc id="2739004" url="https://pl.wikipedia.org/wiki?curid=2739004" title="Mirna Mazić">
Mirna Mazić

Mirna Mazić (ur. 24 grudnia 1985 w Zagrzebiu) – chorwacka koszykarka, reprezentantka kraju, uczestniczka Igrzysk Olimpijskich w Londynie, obecnie zawodniczka Olympiacos Pireus.

</doc>
<doc id="2739005" url="https://pl.wikipedia.org/wiki?curid=2739005" title="Mołnia-M">
Mołnia-M



</doc>
<doc id="2739006" url="https://pl.wikipedia.org/wiki?curid=2739006" title="Wałentyn Kriaczko">
Wałentyn Kriaczko

Wałentyn Mykołajowycz Kriaczko, ukr. Валентин Миколайович Крячко, ros. Валентин Николаевич Крячко, "Walentin Nikołajewicz Kriaczko" (ur. 27 stycznia 1958 w miasteczku Komsomolśke, w obwodzie charkowskim) – ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Wychowanek Internatu Sportowego w Charkowie oraz klubu Metalist Charków, w barwach którego w 1975 rozpoczął karierę piłkarską. W 1982 służył w wojskowej drużynie SKA Kijów, po czym powrócił do Metalista Charków. W 1984 występował w farm-klubie Majak Charków. W 1986 przedwcześnie zakończył karierę piłkarską w rodzimym Metaliście z powodu arytmii serca. Potem jeszcze po kilku latach przerwy bronił barw klubów Ritm Biełgorod, Salut Biełgorod, Metalist Charków i Salut-JUKOS Biełgorod.
Kariera reprezentacyjna.
Jako piłkarz radzieckiej reprezentacji U-18 w 1976 zdobył Mistrzostwo Europy U-18 na Węgrzech, a z reprezentacją U-20 w 1977 Mistrzostwo Świata w Tunezji.
Kariera trenerska.
Po zakończeniu kariery piłkarskiej rozpoczął pracę szkoleniową. W latach 1986-1993 trenował dzieci w DJuSSz Metalist Charków. Na początku lat 90. XX wieku również grał w rosyjskim zespole Ritm Biełgorod. Potem pomagał trenować Metalist Charków, a w 1994 nawet wychodził na boisko w składzie pierwszej drużyny. W końcu 1994 razem z Łeonidem Tkaczenkę przeniósł się do Tempa Szepietówka. Po rozformowaniu klubu od sierpnia do listopada 1995 prowadził Temp-Adwis Chmielnicki. W 1998 roku został zaproszony na stanowisko głównego trenera początków nowo utworzonego klubu Arsenał Charków, który trenował do 2001 r., a następnie powrócił do Metalista, gdzie od lipca 2001 roku był asystentem Mychajła Fomenko. W listopadzie 2002 objął prowadzenie Metalista Charków, z którym pracował w tym charakterze do maja 2003. Potem do kwietnia 2004 prowadził inny charkowski klub Helios Charków.

</doc>
<doc id="2739007" url="https://pl.wikipedia.org/wiki?curid=2739007" title="Judes Vaton">
Judes Vaton

Judes Vaton (ur. 17 kwietnia 1972) – martynikański piłkarz występujący na pozycji obrońcy.
Kariera klubowa.
W trakcie kariery Vaton reprezentował barwy klubów AS Samaritaine oraz Emulation.
Kariera reprezentacyjna.
W reprezentacji Martyniki Vaton zadebiutował w 1998 roku. W 2002 roku znalazł się w drużynie na Złoty Puchar CONCACAF. Zagrał na nim w meczach z Kostaryką (0:2), Trynidadem i Tobago (1:0) i Kanadą (1:1, 5:6 w rzutach karnych), a Martynika odpadła z turnieju w ćwierćfinale.
W 2003 roku Vaton ponownie został powołany do kadry na Złoty Puchar CONCACAF. Wystąpił na nim w spotkaniach ze Stanami Zjednoczonymi (0:2) i Salwadorem (0:1), a Martynika zakończyła turniej na fazie grupowej.
W drużynie narodowej Vaton grał w latach 1998-2006.

</doc>
<doc id="2739008" url="https://pl.wikipedia.org/wiki?curid=2739008" title="Luca Ivanković">
Luca Ivanković

Luca Ivanković (ur. 26 września 1987) – chorwacka koszykarka, reprezentantka kraju, uczestniczka Igrzysk Olimpijskich w Londynie.

</doc>
<doc id="2739011" url="https://pl.wikipedia.org/wiki?curid=2739011" title="Tryb samolotowy">
Tryb samolotowy

Tryb samolotowy – ustawienie w telefonie komórkowym, które blokuje odbieranie połączeń, wysyłanie SMS, a także dostęp do Internetu. 
Nazwa nawiązuje do nakazu wyłączania telefonu komórkowego podczas podróży samolotem. W trybie samolotowym można korzystać z niektórych funkcji telefonu takich jak aplikacje biurowe czy odtwarzacze muzyki, które nie wymagają połączenia komórkowego. W trybie tym można także pisać e-maile i wiadomości tekstowe, które zostaną wysłane po wyłączeniu trybu.
Zastosowanie.
Z trybu samolotowego korzysta się przede wszystkim w samolotach, gdyż sygnał radiowy telefonu może zakłócić systemy nawigacyjne i komunikacyjne.
Innym zastosowaniem są sytuacje, w których użytkownik nie chce bądź nie może odbierać telefonów czy wiadomości tekstowych (np. podczas pobytu w szpitalu, spotkań biznesowych).
Efektem ubocznym używania trybu jest wydłużenie czasu pracy telefonu na baterii (tryb blokuje szukanie sieci GSM).
Używanie trybu samolotowego jest nakazane posiadającym telefon żołnierzom ukraińskim, znajdującym się w strefie kontaktu z siłami rosyjskimi, z racji możliwości wykrycia sygnału urządzenia i dokładnego określenia pozycji użytkownika przez wyspecjalizowane rosyjskie drony Orlan-10, operujące w rejonie zmagań. Wyposażone są one w stację BTS, z którą nawiązują łączność wszystkie telefony komórkowe bez włączonego trybu samolotowego, co grozi naprowadzeniem celnego ognia.

</doc>
<doc id="2739013" url="https://pl.wikipedia.org/wiki?curid=2739013" title="Jelena Ivezić">
Jelena Ivezić

Jelena Ivezić (ur. 17 marca 1987) – chorwacka koszykarka, reprezentantka kraju, uczestniczka Igrzysk Olimpijskich w Londynie.

</doc>
<doc id="2739019" url="https://pl.wikipedia.org/wiki?curid=2739019" title="Arsen Ömüralijew">
Arsen Ömüralijew



</doc>
<doc id="2739020" url="https://pl.wikipedia.org/wiki?curid=2739020" title="Patrick Percin">
Patrick Percin

Patrick Percin (ur. 18 grudnia 1976 w La Trinité) – martynikański piłkarz występujący na pozycji napastnika. Zawodnik klubu CS Bélimois.
Kariera klubowa.
Percin karierę rozpoczynał w 1997 roku w zespole Club Franciscain. Przez sześć lat gry dla tego klubu zdobył z nim pięć mistrzostw Martyniki (1999, 2000, 2001, 2002, 2003) oraz cztery Puchary Martyniki (1998, 2001, 2002, 2003). W 2003 roku przeszedł do francuskiego zespołu Amiens SC z Ligue 2. Spędził tam sezon 2003/2004, w ciągu którego rozegrał tam 16 spotkań.
W 2004 roku Percin wrócił do Club Franciscain. W 2005 roku wywalczył z nim dublet, czyli mistrzostwo i puchar Martyniki. W 2006 roku natomiast zdobył z klubem kolejne mistrzostwo Martyniki. W tym samym roku przeniósł się do drużyny AS Samaritaine. Spędził tam cztery lata, a w 2010 roku odszedł do CS Bélimois.
Kariera reprezentacyjna.
W reprezentacji Martyniki Percin zadebiutował w 1998 roku. W 2002 roku znalazł się w drużynie na Złoty Puchar CONCACAF. Zagrał na nim w meczach z Kostaryką (0:2), Trynidadem i Tobago (1:0, gol) i Kanadą (1:1, 5:6 w rzutach karnych), a Martynika odpadła z turnieju w ćwierćfinale.
W 2003 roku Percin ponownie został powołany do kadry na Złoty Puchar CONCACAF. Wystąpił na nim w spotkaniach ze Stanami Zjednoczonymi (0:2) i Salwadorem (0:1), a Martynika zakończyła turniej na fazie grupowej.
W drużynie narodowej Percin grał w latach 1998-2010.

</doc>
<doc id="2739021" url="https://pl.wikipedia.org/wiki?curid=2739021" title="Kościół Najświętszego Serca Pana Jezusa w Biszczy">
Kościół Najświętszego Serca Pana Jezusa w Biszczy

Kościół Najświętszego Serca Pana Jezusa w Biszczy – rzymskokatolicki kościół w Biszczy, wzniesiony jako cerkiew prawosławna.
Historia.
Okres prawosławny i unicki.
Pierwsza prawosławna świątynia w Biszczy wzmiankowana jest w r. 1582. Po podpisaniu aktu unii brzeskiej miejscowa parafia przyjęła jej postanowienia. Ponownie stała się parafią prawosławną wskutek likwidacji unickiej diecezji chełmskiej w 1875. W 1819 miejscowa cerkiew została gruntownie odremontowana i powiększona. W 1912 na miejscu kilku starszych cerkwi (wszystkie były drewniane) wzniesiono nową, murowaną. Autorem projektu budynku był inżynier Koczorowski, zaś budowę sfinansowała administracja rosyjska. Całość reprezentuje styl bizantyńsko-rosyjski. 
Okres katolicki po I wojnie światowej.
Obiekt został już po kilku latach od otwarcia, w 1919, przejęty na rzecz Kościoła katolickiego i pozostał siedzibą parafii łacińskiej mimo starań prawosławnych o odzyskanie świątyni. Za przekazaniem obiektu katolikom zdecydowanie opowiadał się rzymskokatolicki biskup lubelski Marian Leon Fulman i to jego postawa zdecydowała o dalszych losach obiektu. Kościołem administrowali jezuici. W okresie międzywojennym został on częściowo przebudowany, by w pełni odpowiadał wymogom liturgii rzymskokatolickiej. 
Okres prawosławny w trakcie II wojnie światowej.
W czasie II wojny światowej ponownie został przejęty przez prawosławnych.
Okres katolicki po II wojnie światowej.
W 1945 budynek ponownie stał się świątynią katolicką i został po raz drugi wyremontowany. W latach 1972 i 1974 rozebrano dwie wieże, które zastąpiła pojedyncza wieża na frontonie i sygnaturka nad nawą. Cały budynek z zewnątrz pokrywa kremowa terakota. Pierwotnie cechy stylowe obiektu zostały częściowo zatracone w toku późniejszych przebudów. W 1945 w kościele pojawił się ołtarz główny z obrazami Serca Pana Jezusa, Matki Boskiej Częstochowskiej, Świętej Rodziny i Stygmatów św. Franciszka z Asyżu. W 1966 do świątyni wstawiono ołtarz boczny. W kościele wykorzystywane są także dziesięciogłosowe organy.
Otoczenie.
Pierwotnie plac otaczający cerkiew w Biszczy pełnił funkcje cmentarza. Nekropolię unicką, następnie prawosławną, poza zabudową wsi wytyczono przed r. 1830, być może podczas prac remontowych w cerkwi w 1819. Cmentarz rzymskokatolicki w Biszczy powstał na drugim krańcu miejscowości w roku powstania parafii łacińskiej (1919).

</doc>
<doc id="2739025" url="https://pl.wikipedia.org/wiki?curid=2739025" title="Håkan Dahlby">
Håkan Dahlby

Dan Anders Håkan Dahlby (ur. 15 września 1965 r. w Västerstadzie) – szwedzki strzelec specjalizujący się głównie w trapie podwójnym, srebrny medalista olimpijski z Londynu.
Igrzyska olimpijskie.
Na igrzyskach olimpijskich w 2004 roku w Atenach zajął piąte miejsce, przegrywając po dogrywce z Chińczykiem Hu Binyuan. Na następnych igrzyskach w Pekinie nie zdołał zakwalifikować się do finału, kończąc kwalifikacje na pozycji jedenastej. Cztery lata później w Londynie zdobył srebrny medal z wynikiem 186 punktów. Na igrzyskach w 2016 roku w Rio de Janeiro został sklasyfikowany na 18. pozycji.

</doc>
<doc id="2739026" url="https://pl.wikipedia.org/wiki?curid=2739026" title="Hakan Dahlby">
Hakan Dahlby



</doc>
<doc id="2739029" url="https://pl.wikipedia.org/wiki?curid=2739029" title="Cegielnia (stacja kolejowa)">
Cegielnia (stacja kolejowa)

Cegielnia – dawna wąskotorowa stacja kolejowa w Cegielni, w gminie Kleczew, w woj. wielkopolskim, w Polsce. Stacja znajdowała się około 500 metrów na północ od ówczesnego folwarku. Około 1985 roku, w związku z ekspansją odkrywki węgla brunatnego "Jóźwin", prowadzonej przez KWB Konin, zamknięto i rozebrano torowisko oraz budynki stacyjne.
Przez Cegielnię przebiegały dwie wąskotorowe linie kolejowe. Pierwsza z nich, Jabłonka Słupecka – Wilczyn, prowadziła z Jabłonki do Wilczyna. Druga, była odnogą pierwszej, w kierunku Sompolna, przez Ślesin i Ignacewo.

</doc>
<doc id="2739031" url="https://pl.wikipedia.org/wiki?curid=2739031" title="BattleKnight">
BattleKnight



</doc>
<doc id="2739034" url="https://pl.wikipedia.org/wiki?curid=2739034" title="Kungsör">
Kungsör

Kungsör – miejscowość ("tätort") w Szwecji, w regionie administracyjnym ("län") Västmanland. Siedziba władz ("centralort") gminy Kungsör. 
Miejscowość położona jest u ujścia rzeki Arbogaån do jeziora Melar. Większa część Kungsör leży w granicach prowincji historycznej ("landskap") Södermanland, mniejsza, położona na północnym brzegu rzeki Arbogaån, leży w Västmanland. Na południe od miejscowości przebiega droga E20.
W 2010 r. Kungsör liczył 5452 mieszkańców.

</doc>
<doc id="2739035" url="https://pl.wikipedia.org/wiki?curid=2739035" title="Cheilobranchinae">
Cheilobranchinae



</doc>
<doc id="2739036" url="https://pl.wikipedia.org/wiki?curid=2739036" title="Janusz Wiśniowiecki (1598-1636)">
Janusz Wiśniowiecki (1598-1636)



</doc>
<doc id="2739037" url="https://pl.wikipedia.org/wiki?curid=2739037" title="Gobiesocinae">
Gobiesocinae



</doc>
<doc id="2739038" url="https://pl.wikipedia.org/wiki?curid=2739038" title="Cheilobranchidae">
Cheilobranchidae



</doc>
<doc id="2739039" url="https://pl.wikipedia.org/wiki?curid=2739039" title="Alabetidae">
Alabetidae



</doc>
<doc id="2739044" url="https://pl.wikipedia.org/wiki?curid=2739044" title="Choi Byung-chul">
Choi Byung-chul

Choi Byung-Chul (ur. 24 października 1981) – koreański florecista, brązowy medalista olimpijski, brązowy medalista mistrzostw świata.
Trzykrotnie startował na igrzyskach olimpijskich – w Atenach (2004) odpadł w 1/8 finału turnieju indywidualnego i zajął 7. miejsce w turnieju drużynowym, w Pekinie (2008) przegrał w ćwierćfinale, zaś w Londynie (2012) zdobył brązowy medal.

</doc>
<doc id="2739045" url="https://pl.wikipedia.org/wiki?curid=2739045" title="Sieczkarnia samojezdna Orkan Z330">
Sieczkarnia samojezdna Orkan Z330

Sieczkarnia samojezdna Orkan Z330 (KS3s) – prototyp polskiej sieczkarni samojezdnej.
Historia i informacje ogólne.
Miała być produkowana w Poznańskiej Fabryce Maszyn Żniwnych. Była to maszyna tzw. drugiej generacji, czyli stworzona od podstaw o zupełnie nowej konstrukcji. Powstała we współpracy polskich konstruktorów z konstruktorami z Czechosłowackiej Republiki Socjalistycznej oraz Węgierskiej Republiki Ludowej. Sieczkarnia Z330 występowała w tych krajach jako Toron SPS 35 i była montowana w czechosłowackiej fabryce Agrostroj Prostejov na terenie dzisiejszych Czech. Uruchomienie produkcji serii próbnej KS3s przypadło na trzeci kwartał 1979 roku. W tym samym roku maszynę zaprezentowano na Targach Poznańskich. Pierwsze dziesięć egzemplarzy trafiło w różne regiony Polski w celu jej przetestowania w odmiennych warunkach i sprawdzenia jakości konstrukcji. W 1980 roku w poznańskiej fabryce podjęto prace mające na celu uruchomienie jej produkcji. Nie rozpoczęto masowej produkcji maszyny, która miała być przeznaczona do państwowych gospodarstw rolnych jako wysokowydajny następca sieczkarni Z320. W 1981 roku pojawiła się następna polska sieczkarnia samojezdna – Orkan Z340.
Budowa i dane techniczne.
Sieczkarnia samojezdna KS3s składała się z: maszyny podstawowej, czyli bazy i kilku wymiennych przyrządów roboczych takich jak:
Maszyna podstawowa Z330.
Składała się z trzech podstawowych zespołów: układu napędowo-jezdnego, układu rozdrabniającego oraz układu transportującego sieczkę. Jednostką napędową maszyny podstawowej miał być najprawdopodobniej silnik wysokoprężny SW680/17 o mocy 220 KM przy 2000 obr./min. Na szeroką skalę zastosowano w maszynie napędy hydrostatyczne m.in. napęd jezdny czy hydrauliczne napędy mechanizmów roboczych i przyrządów. Sterowanie tylną osią odbywało się przy pomocy urządzenia wspomagającego Orbitrol, które poprawiało manewrowość maszyny. Dzięki hydrostatycznemu napędowi jezdnemu sieczkarnia Z330 podczas pracy mogła poruszać się z prędkością do 10 km/h, a w czasie transportu do 20 km/h. Z tyłu maszyny podstawowej znajdował się zaczep transportowy. Na pomoście montowano szczelnie zamykaną kabinę. Była wyposażona w urządzenia wentylacyjne lub klimatyzację, co dawało operatorowi optymalne warunki pracy. Zespół rozdrabniający pozwalał uzyskać minimalną długość cięcia sieczki niższą niż 5 mm co w przypadku zbioru całych roślin kukurydzy z kolbami miało dawać uszkodzenia ziarna na poziomie 95–97%. Bęben nożowy o średnicy 500 mm i szerokości 600 mm był wyposażony w 8 podwójnych noży tnących. Zapewniały one długość sieczki w trzech zakresach: 5, 15 i 50 mm. Wbudowana ostrzałka umożliwiała ostrzenie noży bez ich demontażu np. podczas przejazdu z pola na pole podczas jałowego biegu bębna sieczkarni. Pocięta masa trafiała na przyczepę jadącą obok lub za sieczkarnią, za pośrednictwem kanału wyrzutowego. Za odpowiednio wysokie skondensowanie strumienia sieczki odpowiadał zamontowany w kanale wyrzutowym rzutnik. Kanał wyrzutowy zarówno w płaszczyźnie pionowej, jak i poziomej był regulowany hydraulicznie, również położenie zespołów roboczych w płaszczyźnie pionowej odbywało się hydraulicznie. Napięcie instalacji elektrycznej to 24 V. Sieczkarnia miała dwuosiowe podwozie z tylną osią skrętną. Wymiary ogumienia: przód 23,1x26, tył 11,5x15. Przepustowość sieczkarni Z330 szacowano na ponad 100 t/h lub na nawet 35 kg/s.
Dane techniczne maszyny podstawowej Z330:

</doc>
<doc id="2739047" url="https://pl.wikipedia.org/wiki?curid=2739047" title="Jung Jin-sun">
Jung Jin-sun

Jung Jin-sun (kor.: 정진선, ur. 24 stycznia 1984) – koreański szpadzista, brązowy medalista olimpijski.
Dwukrotnie startował na igrzyskach olimpijskich – w Pekinie (2008) odpadł w ćwierćfinale (z późniejszym srebrnym medalistą Fabrice Jeannetem 11:15), zaś w Londynie (2012) zdobył brązowy medal.
Dwukrotny złoty medalista igrzysk azjatyckich.

</doc>
<doc id="2739048" url="https://pl.wikipedia.org/wiki?curid=2739048" title="Alfa Special">
Alfa Special

Alfa Special – samochód wyścigowy, zaprojektowany i skonstruowany przez Południowoafrykańczyka Petera de Klerka. Model ścigał się w Formule 1 i Południowoafrykańskiej Formule 1.
Historia.
Peter de Klerk był mechanikiem pierwszych mistrzów Południowoafrykańskiej Formuły 1: Syda van der Vyvera oraz Erniego Pieterse. De Klerk na początku lat 60. ścigał się także okazjonalnie wypożyczonym od przyjaciela Pata Phillipsa samochodem. Następnie z pomocą Phillipsa zbudował samochód, Alfę Special, którym miał zamiar rywalizować w Południowoafrykańskiej Formule 1. Był to pomysł o tyle nietypowy, że w serii tej najczęściej stosowano samochody Alfa Romeo, Borgward bądź Ford. Wyjątki, jak LDS, zdarzały się rzadko.
Alfa Special była oparta na Lotusie 21. Samochód miał typową konstrukcję i przypominał cygaro. Do napędu swojego samochodu de Klerk użył zmodyfikowanej jednostki z modelu Alfa Romeo Giulietta o pojemności 1497 cm³. Samochód został ukończony na początku 1962 roku i zebrał pozytywne opinie.
Pierwszą eliminacją, w której de Klerk wystartował swoim modelem, było zorganizowane w kwietniu 1962 roku Autumn Trophy, które ukończył na czwartym miejscu. W 1963 roku, wspierany finansowo przez Otello "Jacka" Nucciego, zadebiutował w Formule 1, kwalifikując się na 16 miejscu w Grand Prix RPA i nie kończąc wyścigu. W 1964 roku de Klerk zajął drugie miejsce w Południowoafrykańskiej Formule 1, za Johnem Love. Ogółem w tej serii de Klerk odniósł osiem zwycięstw. W 1965 roku po raz drugi wystartował w Grand Prix RPA, w którym był dziesiąty. W 1966 roku de Klerk zaprzestał startów swoim samochodem i zaczął korzystać z Brabhama.
Na początku XXI wieku samochód został odrestaurowany przez przyjaciela de Klerka, Lew Bakera.

</doc>
<doc id="2739049" url="https://pl.wikipedia.org/wiki?curid=2739049" title="Alfa Romeo Special">
Alfa Romeo Special



</doc>
<doc id="2739052" url="https://pl.wikipedia.org/wiki?curid=2739052" title="Jan Skorżyński">
Jan Skorżyński

Jan Skorżyński (ur. 1942, zm. 2007) – polski siatkarz i trener. Absolwent Akademii Wychowania Fizycznego w Warszawie. Wychowanek Czarnych Radom. Do pierwszego zespołu dołączył w 1965 roku, kiedy radomski WKS został zgłoszony do rozgrywek klasy A. W debiutanckim sezonie Skorżyński ze swoją drużyną zmzgania zakończył na 3. miejscu. Później zajął się pracą trenerską. W latach 1973–1979 trenował siatkarzy Czarnych. W 1979 pod jego kierunkiem awansowali do II ligi. Rok później zastąpił go Paweł Blomberg. Radomską drużynę trenował również w sezonie 1984/85, kiedy pod jego kierunkiem rozegrała 21 spotkań w Ekstraklasie. Był również nauczycielem wychowania fizycznego w Zespole Szkół Elektronicznych.

</doc>
<doc id="2739053" url="https://pl.wikipedia.org/wiki?curid=2739053" title="Kim Ji-yeon">
Kim Ji-yeon

Kim Ji-yeon (kor. 김지연, ur. 12 marca 1988) – koreańska szablistka, mistrzyni olimpijska.
Podczas igrzysk olimpijskich w Londynie zdobyła złoty medal, pokonując w finale Sofię Wielikę 15:9.
Dwukrotna brązowa medalistka Letniej Uniwersjady w Shenzhen.

</doc>
<doc id="2739060" url="https://pl.wikipedia.org/wiki?curid=2739060" title="Arkadij i Borys Strugaccy">
Arkadij i Borys Strugaccy



</doc>
<doc id="2739062" url="https://pl.wikipedia.org/wiki?curid=2739062" title="Uzdrowiska w Krakowie">
Uzdrowiska w Krakowie

Na terenie Krakowa działają dwa uzdrowiska:
Historia.
Uzdrowisko Swoszowice.
Kalendarium:
Uzdrowisko Mateczny.
W 1898 roku na posesji inż. Antoniego Matecznego na głębokości 36 metrów odkryto leczniczą wodę mineralną. Potwierdziły to badania Instytutu Balneologicznego w Wiedniu oraz instytutu doktora Odona Bujwida w Krakowie. 
W 1905 uruchomiono Zakład Kąpielowy Wody Siarczano-Solankowej, który czynny był do II wojny światowej. Corocznie w sezonie letnim korzystało z kąpieli około 400 kuracjuszy. Zakład miał dyżurnego lekarza i wykwalifikowane kąpielowe. Oprócz mieszkańców Krakowa, z kuracji w zakładzie korzystali również goście z dalszych stron. Pacjentami zakładu byli m.in. w 1907 roku baron Götz-Okocimski, a rok później arcyksiążę Habsburg z Żywca. Codziennie na Rynku Podgórskim czekał rano konny omnibus, który dowoził gości do zakładu. Później, gdy zbudowano linię tramwajową, można było dojechać wprost pod bramę wejściową do parku zdrojowego za pomocą linii miejskiej kolei elektrycznej oznaczonej liczbą 6 – jak podawała ówczesna ulotka reklamowa Zakładu Kąpielowego.
Podczas wojny Niemcy urządzili w tym miejscu produkcję gumy syntetycznej. Po wojnie była tam mała fabryka gumy. Po jej zamknięciu miejscu przywrócono pierwotny charakter. Uzdrowisko zostało upaństwowione w 1952 – Zakład Kąpielowy Matecznego przejęła Dyrekcja Uzdrowiska Swoszowice, która przystąpiła do generalnego remontu.
Zespół Uzdrowisk Krakowskich oferował szereg zabiegów leczniczych opartych na dobroczynnych właściwościach siarczkowo-solankowej wody mineralnej. Na terenie parku uruchomiono również w 1969 rozlewnię wody mineralnej "Krakowianka". Woda ta ma wysoką mineralizację (ok. 3000 mg/l składników mineralnych), dużą zawartość magnezu (ok. 100 mg/l), wapnia (ok. 200 mg/l) i siarczanów (ok. 1200 mg/l), umiarkowaną ilość soli NaCl (ok. 1000 mg/l), niską zawartość wodorowęglanów (ok. 340 mg/l) oraz w śladowych ilościach selen.
W związku z odzyskaniem przez spadkobierców Matecznego, Zespół Uzdrowisk Krakowskich utracił prawo do tej posiadłości i swoją działalność skoncentrował na Uzdrowisku Swoszowice, gdzie przeniósł siedzibę. W roku 2003 posiadłość tę nabyła od spadkobierczyni spółka IPR.
Działalność.
Uzdrowisko Swoszowice.
Woda mineralna w Swoszowicach jest jednorodna chemicznie. Jest to woda siarczanowo-wodorowęglanowo-wapniowo-magnezowa, siarczkowa, o ogólnej mineralizacji 2,64 g/dm³. Wśród anionów występują głównie: siarczanowy i wodorowęglanowy, wśród kationów – wapniowy i magnezowy. Woda ta zawiera 60–80 mg/dm³ siarkowodoru.
Uzdrowisko specjalizuje się w leczeniu i profilaktyce schorzeń:
Zabiegi bodźcowe wykonywane na bazie wód siarczkowych oraz peloidów:
Zabiegi uzupełniające:
Uzdrowisko Mateczny.
W zabytkowych obiektach wzniesionych przez Antoniego Matecznego oferowane były przez firmę Relax Care zabiegi odnowy biologicznej i balneologii. Można było skorzystać z krioterapii oraz szeregu zabiegów relaksacyjnych. Leczyło się schorzenia reumatologiczne i choroby pourazowe narządów ruchu. 

</doc>
<doc id="2739063" url="https://pl.wikipedia.org/wiki?curid=2739063" title="Spadzista Góra (Sopot)">
Spadzista Góra (Sopot)

Spadzista Góra – wzniesienie o wysokości 98,9 m n.p.m. położone w woj. pomorskim, na obszarze miasta Sopot.
Przed II wojną światową wzniesienie nosiło nazwę "Dachs - Kopf." (Borsucza Głowa), zaś obecnie stosowana nazwa to "Spadzista Góra".
Na północ i wschód od wzniesienia w odległości ok. 400 m przebiega ul. Jacka Malczewskiego.

</doc>
<doc id="2739064" url="https://pl.wikipedia.org/wiki?curid=2739064" title="Viraat">
Viraat



</doc>
<doc id="2739066" url="https://pl.wikipedia.org/wiki?curid=2739066" title="Kensuke Nagai">
Kensuke Nagai

 – japoński piłkarz grający na pozycji napastnika. Obecnie jest zawodnikiem Nagoya Grampus.
6 stycznia 2010 roku zadebiutował w reprezentacji Japonii.
Znalazł się w kadrze olimpijskiej Japonii na Igrzyska Olimpijskie 2012 w Londynie.

</doc>
<doc id="2739068" url="https://pl.wikipedia.org/wiki?curid=2739068" title="Łysa Góra (Pobrzeże Kaszubskie)">
Łysa Góra (Pobrzeże Kaszubskie)

Łysa Góra – wzniesienie o wysokości 110 m n.p.m. położone w woj. pomorskim, na obszarze miasta Sopotu.
Przed II wojną wzniesienie nazywało się Eliesenhöhe (pl. "Wzgórze Elżbiety", kaszb. "Lisowô Grzëpa"), zaś obecnie stosowana nazwa to "Łysa Góra".
Na wzniesieniu znajduje się wyciąg narciarski.

</doc>
<doc id="2739069" url="https://pl.wikipedia.org/wiki?curid=2739069" title="Wzniesienie Strzeleckie (Sopot)">
Wzniesienie Strzeleckie (Sopot)

Wzniesienie Strzeleckie – wzniesienie o wysokości 79,7 m n.p.m. położone w woj. pomorskim, na obszarze miasta Sopot.
Przed II wojną światową wzniesienie nie posiadało nazwy, zaś obecnie stosowana nazwa to "Wzniesienie Strzeleckie".
Na wzniesieniu usytuowany jest punkt widokowy, zaś na północ od wzniesienia w odległości ok. 200 m przebiega ul. Zacisze.
W 2018 przewidziana jest renowacja punktu widokowego: położenie nowej nawierzchni, przełożenie wybranych stopni schodów z płyt kamiennych, naprawa muru oporowego oraz wymiana balustrad,
montaż pięciu ławek z oparciami, koszy na śmieci i tablicy informacyjnej. Zagrodzony dotychczas teren przy murze oporowym będzie stanowił dodatkowe miejsce, skąd będzie można podziwiać panoramę Sopotu i Zatoki Gdańskiej.

</doc>
<doc id="2739071" url="https://pl.wikipedia.org/wiki?curid=2739071" title="Orle Wzgórze (Sopot)">
Orle Wzgórze (Sopot)

Orle Wzgórze – wzniesienie położone w woj. pomorskim, na obszarze miasta Sopot.
Przed II wojną światową wzniesienie nie posiadało oficjalnej nazwy, zaś obecnie stosowana nazwa to "Orle Wzgórze".
W bezpośrednim sąsiedztwie wzgórza w odległości ok. 200 m znajduje się Opera Leśna w Sopocie.

</doc>
<doc id="2739072" url="https://pl.wikipedia.org/wiki?curid=2739072" title="Olimpijskie Wzgórze">
Olimpijskie Wzgórze

Olimpijskie Wzgórze – wzniesienie położone w woj. pomorskim, na obszarze miasta Sopot.
Przed II wojną światową wzniesienie nie posiadało oficjalnej nazwy, zaś obecnie stosowana nazwa to "Olimpijskie Wzgórze" lub "Wzgórze Olimpijskie".

</doc>
<doc id="2739073" url="https://pl.wikipedia.org/wiki?curid=2739073" title="Nisrok">
Nisrok



</doc>
<doc id="2739074" url="https://pl.wikipedia.org/wiki?curid=2739074" title="Nazaria Ignacia">
Nazaria Ignacia



</doc>
<doc id="2739076" url="https://pl.wikipedia.org/wiki?curid=2739076" title="Góra Augusta">
Góra Augusta

Góra Augusta – wzniesienie położone w woj. pomorskim, na obszarze miasta Sopot.
Przed II wojną światową wzniesienie nosiło nazwę "Góra Augusta" lub urzędowy odpowiednik byłego Wolnego Miasta Gdańsk "Augustusberg", zaś obecnie stosowana nazwa to "Augusty Wzgórze".
Na południe od wzniesienia w odległości ok. 200 m przebiega ul. Jacka Malczewskiego, zaś na wschód w odległości ok. 250 m przebiega al. Niepodległości.

</doc>
<doc id="2739077" url="https://pl.wikipedia.org/wiki?curid=2739077" title="Śląskie Zakłady Przemysłu Skórzanego „Otmęt”">
Śląskie Zakłady Przemysłu Skórzanego „Otmęt”

Śląskie Zakłady Przemysłu Skórzanego „Otmęt” – historyczny zakład przemysłowy w latach 1931–1980 funkcjonujący w Otmęcie, miejscowości wchłoniętej w 1961 przez Krapkowice.
Firma Bata w 1931 uruchomiła w ówczesnym Ottmuth w rejencji opolskiej zakład niemieckiej filii koncernu – Niemieckich Zakładów Obuwniczych Bata S.A. ("Deutsche Schuh Aktiengesellschaft Bata"). Do Ottmuth w 1933 przeniesiono z Berlina siedzibę zarządu filii. W 1938 zakład upaństwowiono zmieniając jednocześnie nazwę na Śląskie Zakłady Obuwnicze OTA Otmęt S.A. ("OTA Schlesische Schuh-Werke Ottmuth A.G.") i opierając się od 1940 na pracownikach przymusowych. Po II wojnie światowej produkcję przy pomocy pracowników zakładów Bata w Chełmku wznowiono w 1946. Chronologicznie kolejne nazwy zakładów to:
W 1976 fabryka została odznaczona Orderem Sztandaru Pracy II klasy.
Obecnie sukcesorem zakładów jest kilku mniejszych producentów obuwia, m.in. Otmęt Zbyt Sp. z o.o.
W różnych latach w skład Otmętu wchodziły też m.in. zakłady obuwia w Białym Kamieniu, Kamiennej Górze, Korfantowie, Oleśnicy, Prudniku oraz zakłady garbarskie w Brzegu i Kluczborku.

</doc>
<doc id="2739078" url="https://pl.wikipedia.org/wiki?curid=2739078" title="Wzgórze Królowej Marysieńki">
Wzgórze Królowej Marysieńki

Wzgórze Królowej Marysieńki – wzniesienie położone w woj. pomorskim, na obszarze miasta Sopot.
Przed II wojną światową wzniesienie nosiło nazwę "Erdbeer Berg", zaś obecnie stosowana nazwa to "Wzgórze Królowej Marysieńki".
Na wschód od wzniesienia w odległości ok. 500 m znajduje się boisko KS "Spójnia".

</doc>
<doc id="2739079" url="https://pl.wikipedia.org/wiki?curid=2739079" title="SGB-Bank">
SGB-Bank

SGB-Bank Spółka Akcyjna – utworzony w 1990 roku jako Gospodarczy Bank Wielkopolski Spółka Akcyjna, bank zrzeszający Banki Spółdzielcze SGB, który ma siedzibę w Poznaniu.
Historia.
Gospodarczy Bank Wielkopolski SA powstał w 1990 r. z inicjatywy banków spółdzielczych działających w Wielkopolsce i południowo-zachodniej części kraju. 
Bank pod obecną nazwą funkcjonuje od 15 września 2011 kiedy to Gospodarczy Bank Wielkopolski S.A. z siedzibą w Poznaniu po przejęciu Mazowieckiego Banku Regionalnego S.A. zmienił firmę na SGB-Bank S.A. 
Wraz z grupą zrzeszonych banków spółdzielczych tworzy Spółdzielczą Grupę Bankową. 

</doc>
<doc id="2739080" url="https://pl.wikipedia.org/wiki?curid=2739080" title="Jassany">
Jassany

Jassany (także "Jasuny"; lit. "Jasonys") – wieś na Litwie, w okręgu uciańskim, w rejonie uciańskim.
W 1806 w Jasunach urodził się Jan Kazimierz Wilczyński.

</doc>
<doc id="2739081" url="https://pl.wikipedia.org/wiki?curid=2739081" title="Wzgórze Sępie">
Wzgórze Sępie

Wzgórze Sępie – wzniesienie o wysokości 109 m n.p.m. położone w woj. pomorskim, na obszarze miasta Sopot.
Przed II wojną światową wzniesienie nosiło nazwę "Gros - Gais - Berg", zaś obecnie stosowana nazwa to "Wzgórze Sępie".
Wzniesienie znajduje się na terenie rezerwatu Zajęcze Wzgórze.

</doc>
<doc id="2739082" url="https://pl.wikipedia.org/wiki?curid=2739082" title="Klinika dla pluszaków">
Klinika dla pluszaków

Klinika dla pluszaków (ang. "Doc McStuffins", 2012-2020) – amerykański serial animowany stworzony przez Chrisa Nee. Wyprodukowany przez Brown Bag Films.
Światowa premiera serialu miała miejsce 23 marca 2012 roku na amerykańskim Disney Channel. Tego samego dnia premiera odbyła się na kanale Disney Junior. W Polsce premiera pilotowego odcinka serialu odbyła się 11 sierpnia 2012 roku na kanale Disney Junior. Regularna emisja serialu rozpoczęła się 1 września 2012 roku na tym samym kanale. Od 18 lutego 2017 serial emitowany jest na kanale Puls 2.
Opis fabuły.
Serial opowiada o przygodach sześcioletniej, afroamerykańskiej dziewczynki zwanej Dottie McStuffins, która prowadzi klinikę dla zabawek.
Wersja polska.
Wersja polska: SDI Media Polska
Reżyseria: Agnieszka Zwolińska
Dialogi polskie:
Teksty piosenek: Marek Robaczewski
Kierownictwo muzyczne: Agnieszka Tomicka
Teksty piosenek: Marek Robaczewski
Udział wzięli:
i inni
Wykonanie piosenki czołówkowej: Agnieszka Tomicka, Magdalena Krylik, Aneta Kugel
Lektorzy:

</doc>
<doc id="2739083" url="https://pl.wikipedia.org/wiki?curid=2739083" title="Zajęcze Wzgórze (Sopot)">
Zajęcze Wzgórze (Sopot)

Zajęcze Wzgórze – wzniesienie o wysokości 94,1 m n.p.m. położone w woj. pomorskim, na obszarze miasta Sopot.
Przed II wojną światową wzniesienie nosiło nazwę "Klein - Gais - Berg", zaś obecnie stosowana nazwa to "Zajęcze Wzgórze".
Wzniesienie znajduje się na terenie rezerwatu Zajęcze Wzgórze.

</doc>
<doc id="2739084" url="https://pl.wikipedia.org/wiki?curid=2739084" title="Bursztynowa Góra">
Bursztynowa Góra

Bursztynowa Góra – wzniesienie o wysokości 107,9 m n.p.m. na Pojezierzu Kaszubskim położone w woj. pomorskim, na obszarze gminy Kolbudy.
Przed II wojną wzniesienie nosiło nazwę "Bernstein Berg", zaś obecnie stosowana nazwa to Bursztynowa Góra.
Teren wzniesienia jest objęty rezerwatem przyrody „Bursztynowa Góra”.
Na południowy wschód od wzniesienia w odległości ok. 800 m leży wieś Bąkowo.

</doc>
<doc id="2739085" url="https://pl.wikipedia.org/wiki?curid=2739085" title="Wzgórze Świętego Wojciecha w Gdańsku">
Wzgórze Świętego Wojciecha w Gdańsku

Wzgórze Świętego Wojciecha – wzniesienie o wysokości 64,7 m n.p.m. położone w woj. pomorskim na obszarze miasta Gdańska, w jednostce administracyjnej Orunia-Św. Wojciech-Lipce.
Przez miejscową i okoliczną ludność wniesienie nazywane jest: Święty Wojciech, Góra Święty Wojciech, Góra Świętego Wojciecha, Wzgórze Świętego Wojciecha itd.
Według tradycji Święty Wojciech podczas swojej obecności w Gdańsku w X w. odprawił na tym wzniesieniu mszę św., zanim się udał do pogańskich Prusów.

</doc>
<doc id="2739087" url="https://pl.wikipedia.org/wiki?curid=2739087" title="Antoni Jezierski (malarz)">
Antoni Jezierski (malarz)

Antoni Jezierski (ur. 22 maja 1859 w Ihrowicy, zm. 9 stycznia 1939 we Lwowie) — malarz polski.
Życiorys.
Był synem Erazma i Marii z Wiszniewskich. Uczęszczał do lwowskiej Szkoły Sztuk Pięknych, którą ukończył w roku 1878. Następnie kształcił się w latach 1878-1882 i 1884-1887 na Szkole Sztuk Pięknych w Krakowie.
W czasie studiów dzięki stypendium im. K. Zahorskiego odbył podróż do Włoch, gdzie zajmował się kopiowaniem obrazów i fresków.
Dzięki stypendium im. M. K. Siemianowskich od 20 października 1890 kontynuował studia na Akademii Sztuk Pięknych w Monachium. Po powrocie z Monachium zamieszkał na Podolu, przebywając w Zbarażu (1891-1892), Żerebkach (1892-1893), Sieniawie (1894-1899), Załużu pod Zbarażem (1899-1902) i jeszcze raz w Zbarażu (1905). Ostatecznie zamieszkał w roku 1905 w Kołomyi.
Twórczość.
Początkowo malował obrazy na tematy historyczne, później poświęcił się malarstwu na tematy z życia wsi. Malował też obrazy o treści religijnej, m.in. dla kościołów w Zbarażu i Podwołoczyskach.

</doc>
<doc id="2739089" url="https://pl.wikipedia.org/wiki?curid=2739089" title="Kuklen">
Kuklen

Kuklen () – miasto w Bułgarii, w obwodzie Płowdiw, siedziba administracyjna gminy Kuklen. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 6 274 mieszkańców.
Opis.
Znajduje się 12 km od na południe od Płowdiwu, u podnóża gór Rodop.
W mieście znajduje się monaster św. Kosmy i Damiana przy źródle z wodą leczniczą posiadający małą cerkiew, który jest uważany za jeden z najstarszych cerkwi w Bułgarii. W monasterze przechowywana jest relikwia ręki św. Kosmy.
Na wyspie Livingstona znajduje się przylądek o nazwie Kuklen.

</doc>
<doc id="2739091" url="https://pl.wikipedia.org/wiki?curid=2739091" title="Masashi Nishiyama">
Masashi Nishiyama

 – japoński judoka, brązowy medalista olimpijski, mistrz Azji.
Brązowy medalista igrzysk olimpijskich w Londynie w 2012 roku oraz mistrz Azji 2009 w kategorii wagowej do 90 kg.

</doc>
<doc id="2739094" url="https://pl.wikipedia.org/wiki?curid=2739094" title="Philly Joe Jones">
Philly Joe Jones

Joseph Rudolph „Philly Joe” Jones (ur. 15 lipca 1923 w Filadelfii, zm. 30 sierpnia 1985 tamże) – amerykański perkusista jazzowy.
Życiorys.
Urodzony w Filadelfii Jones przybrał przydomek „Philly” od tego miasta, by odróżnić się od innego znanego perkusisty jazzowego Jo Jonesa, długoletniego członka big-bandu Counta Basiego.
Od 1947 był perkusistą w nowojorskim klubie Café Society, gdzie grał z wieloma czołowymi muzykami bebopowymi, w tym z Taddem Dameronem, który wywarł na niego istotny wpływ muzyczny.
W latach 1955−1958 był członkiem kwintetu Milesa Davisa (Davis – trąbka, John Coltrane – saksofon tenorowy, Red Garland – fortepian, Paul Chambers – kontrabas i Jones – perkusja), z którym nagrał wiele płyt.
Od 1958 występował i nagrywał z różnymi zespołami jako leader i jako sideman, w tym z Billem Evansem i Hankiem Mobleyem. Był leaderem grupy "Dameronia" (od 1981), nazwanej na cześć Tadda Damerona.
Dyskografia.
Jako sideman.
 z Cliffordem Brownem
 z Donaldem Byrdem
 z Joe Castro
 z Serge Chaloffem 
 z Johnem Coltrane’em
 z Milesem Davisem
 z Kennym Drewem 
 z Billem Evansem 
 z Artem Farmerem 
 z Redem Garlandem
 z Bennym Golsonem
 z Dexterem Gordonem
 z Bennie Greenen
 z Freddiem Hubbardem
 z Miltem Jacksonem i Wesem Montgomerym
 z Blue Mitchellem
 z Hankiem Mobleyem
 z J. R. Monterosem
 z Artem Pepperem
 z Budem Powellem
 z Sonnym Rollinsem
 z Archiem Sheppem
 z Jimmym Smithem
 z Clarkiem Terrym

</doc>
<doc id="2739095" url="https://pl.wikipedia.org/wiki?curid=2739095" title="Xu Lili">
Xu Lili

Xu Lili (; ur. 18 lutego 1988 w Binzhou) – chińska judoczka, wicemistrzyni olimpijska, mistrzyni Azji.
Srebrna medalistka igrzysk olimpijskich w Londynie, mistrzyni Azji 2011 w kategorii wagowej do 63 kg.

</doc>
<doc id="2739102" url="https://pl.wikipedia.org/wiki?curid=2739102" title="Siły Specjalnych Operacji Sił Zbrojnych Republiki Białorusi">
Siły Specjalnych Operacji Sił Zbrojnych Republiki Białorusi

Siły Specjalnych Operacji (SSO) Sił Zbrojnych Republiki Białorusi (biał. Сілы спэцыяльных апэрацыяў УС РБ, ССА, ros. Силы специальных операций ВС РБ) – Siły specjalne Republiki Białorusi, wysoce mobilny rodzaj Sił Zbrojnych Republiki Białorusi, jeden z rodzajów sił zbrojnych, obok wojsk lądowych, wojsk lotniczych i wojsk obrony przeciwlotniczej oraz specjalnych wojsk uwaga! różne od komandosów (wojska inżynieryjne, wojska łączności, wojska chemiczne).
Ogólna charakterystyka.
Siły Specjalnych Operacji wywodzą się z Wojsk Powietrznodesantowych ZSRR Białoruskiego Okręgu Wojennego/Wojskowego. Są to przede wszystkim wojska powietrznodesantowe i wojska specjalnego przeznaczenia. Ich główne zadania to zapobieganie i prowadzenie dywersji, rozpoznanie, realizacja różnorodnych operacji specjalnymi metodami w celu zapobieżenia i ewentualnego zakończenia działań zbrojnych przeciwko Republice Białorusi.
Odgrywają kluczową rolę jako element strategicznego odstraszania RB.
Skład.
Siły Operacji Specjalnych składają się z następujących jednostek wojskowych:
Struktura.
Każda brygada mobilna ma następującą strukturę:
Struktura brygady specjalnego przeznaczenia:
Brygady podlegają bezpośrednio dowództwu SSO, które z kolei podlega bezpośrednio Sztabowi Generalnemu Sił Zbrojnych Republiki Białorusi, z pominięciem dowództwa operacyjnego i dowództwa wojsk lądowych.
Wyposażenie.
Obecnie trwa drugi etap przebudowy SSO, który potrwa do 2015 r. Dlatego sprzęt dla sił specjalnych jest właśnie tworzony, a lista wyposażenia stale rośnie. SSO niedawno otrzymały nową przenośną radiostację cyfrową R-168-0.1, nowy system przenoszenia oporządzenia, kamizelki kuloodporne "Atrawm" (Атравм), hełm ochronny ZSz-1 (ЗШ-1), hełm bojowy P-27 (П‑27, rosyjski hełm aramidowy 6B27, wersja powietrznodesantowa hełmów projektu Borit-M). Żołnierze SSO otrzymali noktowizory ONW-2, PNN-03 produkcji białoruskiej oraz celowniki kolimatorowe PK-AA, PK-AB i noktowizyjne PNW-2K, PKN-03M, także krajowej produkcji.
Wyposażenie SSO w bezzałogowe aparaty latające planowane jest na koniec 2012 r. W tym też czasie zakłada się dostarczenie Siłom Specjalnych Operacji nowych motolotni. Do transportu żołnierzy w rejon misji używane są też spadochrony szybujące typu Leśnik-3 i Leśnik-3M (Лесник-3, Лесник-3М). Trwają również testy nad spadochronami tandemowymi, służącymi na przykład transportowi ekspertów o wąskiej specjalizacji nie posiadających jednak przygotowania powietrznodesantowego.
SSO a inne jednostki specnazu na Białorusi.
Oprócz Sił Specjalnych Operacji, zwanych wojskowym specnazem, istnieją na Białorusi inne jednostki specjalnego przeznaczenia:

</doc>
<doc id="2739104" url="https://pl.wikipedia.org/wiki?curid=2739104" title="Trypauchenidae">
Trypauchenidae



</doc>
<doc id="2739105" url="https://pl.wikipedia.org/wiki?curid=2739105" title="Oxudercidae">
Oxudercidae



</doc>
<doc id="2739106" url="https://pl.wikipedia.org/wiki?curid=2739106" title="Gobioididae">
Gobioididae



</doc>
<doc id="2739109" url="https://pl.wikipedia.org/wiki?curid=2739109" title="Böse">
Böse



</doc>
<doc id="2739113" url="https://pl.wikipedia.org/wiki?curid=2739113" title="Boese">
Boese



</doc>
<doc id="2739116" url="https://pl.wikipedia.org/wiki?curid=2739116" title="Battle Knight">
Battle Knight



</doc>
<doc id="2739118" url="https://pl.wikipedia.org/wiki?curid=2739118" title="Internet Broadway Database">
Internet Broadway Database

Internet Broadway Database (IBDB) – internetowa baza zawierająca informacje o produkcjach teatralnych z Broadwayu, ich obsadzie aktorskiej i technicznej. Jest zarządzana przez Departament Badań "The Broadway League" (zrzeszenia producentów z Broadwayu). Dostępne są również aplikacje dla IOS i Android.
Baza zawiera kompleksowe dane z historii Broadwayu od XVIII wieku aż do dzisiaj:
Baza umożliwia bezpośrednie zakupy wybranych dzieł poprzez ITunes Store i Amazon.com.
W bazie znajdują się wyłącznie dane dotyczące produkcji z Broadwayu. Przedstawienia off-broadwayowskie są skatalogowane w bazie danych IOBDB.

</doc>
<doc id="2739120" url="https://pl.wikipedia.org/wiki?curid=2739120" title="Porgy and Bess">
Porgy and Bess



</doc>
<doc id="2739124" url="https://pl.wikipedia.org/wiki?curid=2739124" title="Kyoko Hamaguchi">
Kyoko Hamaguchi



</doc>
<doc id="2739126" url="https://pl.wikipedia.org/wiki?curid=2739126" title="IBDB">
IBDB



</doc>
<doc id="2739129" url="https://pl.wikipedia.org/wiki?curid=2739129" title="Obwód rozdzielczy instalacji elektrycznej">
Obwód rozdzielczy instalacji elektrycznej

Obwód rozdzielczy instalacji elektrycznej – obwód zasilający tablice rozdzielcze (rozdzielnice). W obiektach budowlanych rolę obwodów rozdzielczych spełniają wewnętrzne linie zasilające (WLZ). 
W punktach węzłowych instalacji elektrycznej, w których następuje połączenie obwodu rozdzielczego z kilkoma obwodami odbiorczymi, umieszcza się rozdzielnice elektryczne, w których wykonuje się połączenia obu obwodów oraz umieszcza się łączniki manewrowe i zabezpieczenia obwodów zasilanych z rozdzielnicy.

</doc>
<doc id="2739132" url="https://pl.wikipedia.org/wiki?curid=2739132" title="Smash (serial telewizyjny)">
Smash (serial telewizyjny)

Smash (2012-2013) – musicalowy serial obyczajowy produkcji amerykańskiej stworzony przez Theresę Rebeck. Wyprodukowany przez Madwoman in the Attic, Inc., Dreamworks Television i Universal Television.
Światowa premiera serialu miała miejsce 6 lutego 2012 roku na antenie NBC. W Polsce premiera serialu odbyła się 20 września 2012 roku na antenie Canal+. 10 maja 2013 NBC anulowało serial po dwóch sezonach.
Opis fabuły.
Julia (Debra Messing) i Tom (Christian Borle), piosenkarka i kompozytor, wpadają na pomysł wystawienia musicalu o życiu Marilyn Monroe. Poznają sprytną producentkę.

</doc>
<doc id="2739135" url="https://pl.wikipedia.org/wiki?curid=2739135" title="Dzierlatka">
Dzierlatka



</doc>
<doc id="2739136" url="https://pl.wikipedia.org/wiki?curid=2739136" title="Bradowiec (szczyt)">
Bradowiec (szczyt)

Bradowiec (770 m) – szczyt na wschodnim krańcu Pasma Jaworzyny w Beskidzie Sądeckim. Znajduje się w grzbiecie, który od Góry Parkowej w Krynicy-Zdroju poprzez Szalone i Bradowiec ciągnie się do Powroźnika. Północno-zachodnie stoki Bradowca opadają do doliny potoku Bradowiec, południowo-zachodnie do doliny potoku o nazwie Szczawiczne Potoki.
Na mapie WIG z 1930 r. szczyt ten nie miał nazwy, natomiast na szczytowym wypłaszczeniu po południowo-zachodniej stronie jego głównego wierzchołka istniał przysiółek Mirjancze. Były to tereny zamieszkałe przez Łemków, którzy po wojnie zostali stąd wysiedleni. Osiedle Mirjancze już nie istnieje, a nazwę szczytu na nowych mapach utworzono od potoku Bradowiec. Zarosły lasem dawne polany, przez co szlak turystyczny wiodący grzbietem Bradowca jest zupełnie pozbawiony widoków. Widoki roztaczają się jedynie z dolnego odcinka łąk nad Powroźnikiem (na Jaworzynę Krynicką i masyw Dubnego). Chcąc mieć bardziej widokową trasę lepiej podejść z Powroźnika szlakiem turystycznym tylko na szczyt Bradowca, a dalej ścieżką przyrodniczą na wschód do Tylicza.
Na północno-wschodnich stokach Bradowca (od strony Tylicza) znajduje się Stacja Narciarska Tylicz z 4 wyciągami. Z górnej stacji tych wyciągów dobry widok na Lackową i Busov.

</doc>
<doc id="2739139" url="https://pl.wikipedia.org/wiki?curid=2739139" title="Lekkoatletyka na Letnich Igrzyskach Olimpijskich 2012 – siedmiobój kobiet">
Lekkoatletyka na Letnich Igrzyskach Olimpijskich 2012 – siedmiobój kobiet

Siedmiobój kobiet – jedna z konkurencji lekkoatletycznych rozgrywanych podczas igrzysk olimpijskich w Londynie. 
Obrończyni tytułu mistrzowskiego z 2008 roku Ukrainka Natala Dobrynśka nie ukończyła rywalizacji w Londynie. Ustalone przez International Association of Athletics Federations minima kwalifikacyjne do igrzysk wynosiły 6150 pkt. (minimum A) oraz 5950 pkt. (minimum B). Zawody olimpijskie zaliczane były do cyklu IAAF World Combined Events Challenge.

</doc>
<doc id="2739141" url="https://pl.wikipedia.org/wiki?curid=2739141" title="Język plautdietsch">
Język plautdietsch



</doc>
<doc id="2739147" url="https://pl.wikipedia.org/wiki?curid=2739147" title="Neighbors from Hell">
Neighbors from Hell

Neighbors from Hell (2010) – amerykański serial animowany stworzony przez Pam Brady. Wyprodukowany przez 20th Century Fox Television, Bento Box Entertainment i MoonBoy Animation.
Światowa premiera serialu miała miejsce 7 czerwca 2010 roku na antenie TBS. Ostatni odcinek serialu został wyemitowany 26 lipca 2010 roku. W Polsce premiera serialu odbyła się 25 kwietnia 2012 roku na kanale Fox.
Opis fabuły.
Serial opowiada o rodzinie Hellmanów, którzy na pierwszy rzut oka wyglądają jak typowa amerykańska rodzina. W rzeczywistości są jednak wysłannikami piekieł, przybyłymi na ziemię, by powstrzymać odwierty, które zagrażają królestwu szatana.

</doc>
<doc id="2739148" url="https://pl.wikipedia.org/wiki?curid=2739148" title="Radical news">
Radical news



</doc>
<doc id="2739154" url="https://pl.wikipedia.org/wiki?curid=2739154" title="Mistrzostwa strefy Pacyfiku w curlingu">
Mistrzostwa strefy Pacyfiku w curlingu



</doc>
<doc id="2739155" url="https://pl.wikipedia.org/wiki?curid=2739155" title="Mistrzostwa Strefy Pacyfiku w Curlingu 2011">
Mistrzostwa Strefy Pacyfiku w Curlingu 2011



</doc>
<doc id="2739160" url="https://pl.wikipedia.org/wiki?curid=2739160" title="Joseph Sullivan">
Joseph Sullivan

Joseph Sullivan (ur. 11 kwietnia 1987) – nowozelandzki wioślarz. Złoty medalista olimpijski z Londynu.
Kariera sportowa.
Zawody w 2012 były jego pierwszymi igrzyskami olimpijskimi. Po medal sięgnął w rywalizacji dwójek podwójnych. Partnerował mu Nathan Cohen. W 2010 i 2011 został w tej konkurencji mistrzem świata. Wcześniej odnosił sukcesy w rywalizacji młodzieżowej

</doc>
<doc id="2739161" url="https://pl.wikipedia.org/wiki?curid=2739161" title="Katherine Copeland">
Katherine Copeland

Katherine Copeland MBE (ur. 1 grudnia 1990 w Ashington) – brytyjska wioślarka. Złota medalistka olimpijska z Londynu.
Zawody w 2012 były jej pierwszymi igrzyskami olimpijskimi. Po medal sięgnęła w rywalizacji dwójek podwójnych wagi lekkiej. Partnerowała jej Sophie Hosking.

</doc>
<doc id="2739162" url="https://pl.wikipedia.org/wiki?curid=2739162" title="Pak Song-chol (lekkoatleta)">
Pak Song-chol (lekkoatleta)

Pak Song-chol (ur. 10 listopada 1984) – północnokoreański lekkoatleta specjalizujący się w biegach długodystansowych.
Bez większych sukcesów startował w igrzyskach olimpijskich w Pekinie (2008). W sezonie 2009 zajął odległe miejsce w maratonie na mistrzostwach świata oraz zdobył srebrny medal igrzysk Azji Wschodniej w półmaratonie. Jako szósty przekroczył linię mety biegu maratońskiego podczas igrzysk Azjatyckich w 2010, a w kolejnym sezonie zajął piąte miejsce w światowych wojskowych igrzyskach sportowych. W 2012 startował na igrzyskach olimpijskich w Londynie.
Medalista mistrzostw Korei Północnej.
Rekordy życiowe: półmaraton – 1:06:05 (13 grudnia 2009, Hongkong); maraton – 2:12:41 (8 kwietnia 2007, Pjongjang).

</doc>
<doc id="2739163" url="https://pl.wikipedia.org/wiki?curid=2739163" title="Puchar Europy Zdobywców Pucharów w piłce siatkowej (1989/1990)">
Puchar Europy Zdobywców Pucharów w piłce siatkowej (1989/1990)

Puchar Europy Zdobywców Pucharów siatkarzy 1989/1990 – 18. sezon Puchar Europy Zdobywców Pucharów rozgrywanego od 1972 roku, organizowanego przez Europejską Konfederację Piłki Siatkowej (CEV) w ramach europejskich pucharów dla męskich klubowych zespołów siatkarskich "starego kontynentu".
Faza grupowa.
Grupa A.
Wyniki
Tabela
Grupa B.
Wyniki
Tabela
Turniej finałowy.
 Parma

</doc>
<doc id="2739164" url="https://pl.wikipedia.org/wiki?curid=2739164" title="Obóz TA (album)">
Obóz TA (album)

Obóz TA - debiutancki album studyjny polskiej grupy muzycznej Obóz TA. Wydawnictwo ukazało się 21 lipca 2000 roku nakładem wytwórni muzycznej Camey Studio. Płytę poprzedził wydany w czerwcu tego samego roku singel pt. „Kochamy”.
Lista utworów.
Opracowano na podstawie materiału źródłowego.

</doc>
<doc id="2739165" url="https://pl.wikipedia.org/wiki?curid=2739165" title="JBW Type 2">
JBW Type 2



</doc>
<doc id="2739166" url="https://pl.wikipedia.org/wiki?curid=2739166" title="MFV Ksawery Gdy-118">
MFV Ksawery Gdy-118

MFV Ksawery Gdy-118 – polski superkuter rybacki. Jednostki bliźniacze MFV Hilary Gdy-115, MFV Walery Gdy-116, MFV January Gdy-117, MFV Aleksy Gdy-119, MFV Damazy Gdy-120. Statek podniósł polską banderę 5 marca 1948 roku, wycofany z eksploatacji w 1962 roku.
Historia.
Budowa.
Mały trawler motorowy typu „y” (w końcu lat 40. przeklasyfikowany na superkuter rybacki typu MFV-75), zbudowany dla Polski, w ramach pomocy UNRRA (nr kontraktu D 3148), przez szkocką stocznię "James V. Hepburn &amp; Co, Ltd" z Aberdeen, a prac wykończeniowych dokonano prawdopodobnie w stoczni filialnej w Montrose.
Polską banderę podniósł 5 marca 1948 roku.
Służba.
Po podniesieniu polskiej bandery, rozpoczął służbę w barwach "Przedsiębiorstwa Połowów Dalekomorskich „Dalmor”, spółka z o.o." z Gdyni; był klasyfikowany wówczas jako „trawler motorowy 75-stopowy” i poławiał na Bałtyku. W początku marca 1949 roku, przekazany nowo powstałemu "Państwowemu Przedsiębiorstwu Połowów Morskich „Barka”" ze Świnoujścia, zmienił wtedy nazwę na Świ-59. W wyniku reorganizacji „Barki” w dniu 1 stycznia 1951 roku został przekazany do "Przedsiębiorstwa Połowów i Usług Rybackich „Arka”" w Gdyni, co spowodowało zmianę nazwy na Arka 95 Gdy-149. W latach 50. dokonano wymiany oryginalnego silnika na 3-cylindrowy marki Völlund. Prawdopodobnie w 1956 roku przekazany został do "Przedsiębiorstwa Połowów i Usług Rybackich „Szkuner”" we Władysławowie, zmienił nazwę na Wła-131.
Losy końcowe.
Wycofany z eksploatacji w 1962 roku.

</doc>
<doc id="2739167" url="https://pl.wikipedia.org/wiki?curid=2739167" title="Górniczek">
Górniczek



</doc>
<doc id="2739170" url="https://pl.wikipedia.org/wiki?curid=2739170" title="Mistrzostwa Strefy Pacyfiku Juniorów w Curlingu 2012">
Mistrzostwa Strefy Pacyfiku Juniorów w Curlingu 2012



</doc>
<doc id="2739171" url="https://pl.wikipedia.org/wiki?curid=2739171" title="Bedan Karoki">
Bedan Karoki



</doc>
<doc id="2739177" url="https://pl.wikipedia.org/wiki?curid=2739177" title="Pak Song-chol">
Pak Song-chol



</doc>
<doc id="2739178" url="https://pl.wikipedia.org/wiki?curid=2739178" title="OBÓ2 TA">
OBÓ2 TA

OBÓ2 TA - drugi album studyjny polskiej grupy muzycznej Obóz TA. Wydawnictwo ukazało się 17 czerwca 2004 roku nakładem wytwórni muzycznej Fonografika. Gościnnie na płycie wystąpili Dedote i Oxy.
Nagrania zostały wyprodukowane przez Spinache, Reda, N.O/Respekt, Dimo, Miko i Absolwenta. Natomiast za sratche'y na płycie odpowiedzialny był DJ Cube. Z kolei miksowanie i mastering wykonał Marek Dulewicz. Oprawę graficzną wykonali Michał Arkusiński i Dominik Blok. 
Lista utworów.
Opracowano na podstawie materiału źródłowego.

</doc>
<doc id="2739179" url="https://pl.wikipedia.org/wiki?curid=2739179" title="Siogunat Tokugawów">
Siogunat Tokugawów

 – wojskowo-feudalny reżim w Japonii założony przez Ieyasu Tokugawę i rządzony przez siogunów z rodu Tokugawa. 
Okres sprawowania przez nich władzy nazywa się "Tokugawa-jidai" lub "Edo-jidai" od nazwy stolicy Edo, od 1868 roku znanej jako Tokio. 
Tokugawowie rządzili z zamku Edo od 1603 do 1868 roku, kiedy restauracja Meiji przyniosła kres siogunatowi.

</doc>
<doc id="2739180" url="https://pl.wikipedia.org/wiki?curid=2739180" title="Gra pojedyncza mężczyzn w hali w tenisie ziemnym na Letnich Igrzyskach Olimpijskich 1912">
Gra pojedyncza mężczyzn w hali w tenisie ziemnym na Letnich Igrzyskach Olimpijskich 1912

Rywalizacja w grze pojedynczej mężczyzn w hali w tenisie ziemnym na V Letnich Igrzyskach Olimpijskich w Sztokholmie trwała od 5 do 12 maja. W turnieju startowało 22 zawodników z 6 krajów. Złoty medal zdobył André Gobert z Francji, srebrny Charles Dixon z Wielkiej Brytanii, a brązowy medal przypadł Anthony'emu Wildingowi z Australazji.

</doc>
<doc id="2739183" url="https://pl.wikipedia.org/wiki?curid=2739183" title="Borisowo">
Borisowo

Borisowo (ros. Борисово) – stacja moskiewskiego metra linii Lublinsko-Dmitrowskiej. Nazwa stacji pochodzi od nazwy wsi Borisowo, którą przyłączono do miasta w 1960 roku. Położona jest w rejonie Bratiejewo w południowym okręgu administracyjnym Moskwy. Budowę rozpoczęto w 1993 roku, ale ze względu na brak środków przerwano w 1996. Prace wznowiono w 2008 roku. Wyjścia prowadzą na ulice Borisowskie Prudy i Bratejewskij Projezd.
Historia.
Plany rozwoju metra w kierunku południowo-wschodnim powstały w drugiej połowie XX wieku, a rozpoczęto ich realizację w latach 90. Prace rozpoczęte w 1993 planowano zakończyć do roku 2000, jednakże problemy finansowe spowodowały ich przerwanie pod koniec 1998 roku. Do roku 2000 usunięto sprzęt z placu budowy, a w 2004 po wydrążeniu pierwszego tunelu do stacji Ziablikowo zdemontowano TBM i skierowano go do budowy metra w Taszkencie. Drugi, znajdujący się w niedokończonym tunelu, wyremontowano w 2008 roku i dokończono drążenie.
Nazwa.
Początkowo planowano stacji nadać nazwę Bratiejewo (Братеево), jednakże władze miasta przeznaczyły ją dla planowanej stacji na przedłużeniu linii Zamoskworieckiej, a dla stacji zaproponowano nazwę Borisowo. 29 listopada 2011 władze Moskwy zmieniły nazwę stacji linii Zamoskworieckiej na Ałma-Atinskaja (na cześć dawnej stolicy Kazachstanu, w zamian za nazwanie jednej ze stacji metra w Ałmaty Moskowskaja (Московская)), jednakże stacji Borisowo nie przywrócono pierwotnej nazwy.
Konstrukcja i wystrój.
Jednopoziomowa, jednonawowa stacja metra z jednym peronem. Na kolorystykę stacji składają się biel, czerń i odcienie szarości. Ściany nad torami pokryto aluminiowymi panelami. Podłogi wyłożono szarym i czarnym granitem, a przy krawędziach peronów zamontowano diody LED. W stropie stacji znajdują się wnęki z ozdobnymi lampami w kształcie walców. Stacje Borisowo, Szypiłowskaja i Ziablikowo są wykończone w tym samym stylu, różnią się tylko detalami.

</doc>
<doc id="2739184" url="https://pl.wikipedia.org/wiki?curid=2739184" title="Marina Szkiermankowa">
Marina Szkiermankowa



</doc>
<doc id="2739185" url="https://pl.wikipedia.org/wiki?curid=2739185" title="Bitwa pod Marracuene">
Bitwa pod Marracuene

Bitwa pod Marracuene – starcie zbrojne, które miało miejsce w 1895.
W roku 1895 miała miejsce wojskowa ekspedycja portugalska skierowana przeciwko mozambickiemu wodzowi Ngungunhane. Siły biorące udział w kampanii liczyły 432 Europejczyków, 307 żołnierzy z Angoli oraz 73 policjantów z 4 działami. Ngungunhane dysponował oddziałem wojowników liczącym 2000 ludzi. Oddział portugalski dowodzony przez José Ribeiro Júniora osłaniany dodatkowo przez flotę uzbrojonych statków płynących rzeką Incomati skierował się do Marracuane, gdzie znajdowały się siły mozambickie. W wyniku bitwy flota zbombardowała zabudowania i pozycje obrońców w miasteczku, które następnie starano się otoczyć. W pewnym momencie Angolczycy rozpoczęli odwrót co umożliwiło ucieczkę z miasteczka wojownikom Ngungunhae. W tej sytuacji po kilku godzinach wymiany ognia Portugalczycy wkroczyli do Marracuene. Straty portugalskie wyniosły 3 zabitych i 9 rannych. Angolczycy utracili 20 zabitych i 19 rannych. Ngungunhane stracił 70 ludzi. 

</doc>
<doc id="2739187" url="https://pl.wikipedia.org/wiki?curid=2739187" title="Ulvi">
Ulvi

2 miejscowości w Estonii:
Osoby:

</doc>
<doc id="2739192" url="https://pl.wikipedia.org/wiki?curid=2739192" title="Antonio Pérez Lários">
Antonio Pérez Lários



</doc>
<doc id="2739195" url="https://pl.wikipedia.org/wiki?curid=2739195" title="Starostwo niepołomickie">
Starostwo niepołomickie

Położenie.
Starostwo niepołomickie było położone ponad 20 km na wschód od Krakowa. Na Wschodzie sąsiadowało ze Starostwem krzeczowskim.
Historia.
Utworzenie starostwa łączy się z zastawieniem dóbr niepołomickich przez króla Władysława III Warneńczyka dwóm braciom: Piotrowi i Michałowi Dybaczom. Miało to miejsce 16 czerwca 1442 r. Potem Michał Dybacz daje kolejne pieniądze królowi, tym razem pod zastaw wsi Siedlec. Stało się to 21 września 1444r., a zatem na krótko przed śmiercią króla.
W roku 1465/67 Michał Dybacz był już szlachcicem i zarządcą wsi Siedlec. W jego ręku musiało także być starostwo, co mamy poświadczone do 1471 roku. W okresie od 2 stycznia 1475 r. do 18 marca Michał Dybacz był burgrabią (zarządcą zamku), starostą całych dóbr był Wawrzyniec Popowski
Terytorium.
Starostwo niegrodowe niepołomickie obejmowało: Baczków, Bieńkowice (przejściowo), Bratucice, Cikowice, Damienice, Drwinię, Gawłówek, Kłaj, Mikluszowice, Proszówki, Rudno, Stanisławice, Stare Brzesko, Trawnik, Wolę Batorską (Czyste Brzegi), Wolę Zabierzowską, Zabierzów Bocheński.
Starostowie.
Michał Dybacz do 1471
Od 2 II 1475 r. do 18 marca Michał Dybacz był burgrabią, a starostą całych dóbr był Wacław Popowski
Jan Michał Czuryło h. Radwan z Wygnanowa 1487(85) - 1517
Stanisław Czuryło (s. Jana) 1517 - 1550 włączenie Bratucic do ekonomii (1527-1545)
Marcin Czuryło (s. Stanisława) 1550 - 1563
Grzegorz Branicki h. Gryf 1563 - 1585
Jan Branicki 1585 - 1611
Anna Branicka 1611 -
Jan Płaza h. Topór 1612 - 1615
Stanisław Witowski h. Jastrzębiec 1615 - 1633
Adrian Braniewski 1633 - 1633
Stanisław Lubomirski h. Szreniawa 1635 - 1636
Aleksander Lubomirski h. Szreniawa 1637 - 1677 (1625 - 46 PS)
Józef Karol Lubomirski h. Szreniawa 1688 - 1702
Teofila Zasławska Ostrogska 1702 - 1710
Wilhelm Mier 1715 - 1724
Gaspar Ernest Blumenthal 1725 - 1728 zarządca Franciszek Miklaszewski
Jeży Marcin Ożarowski 1729 - 1735
Jan Małachowski 1735 - 1736
Michał (Mikołaj) Święcicki 1736 - 1738 poddzierżawca Maciej Bartsch
Stanisław Antoni Jaszewski 1738 - 1744
hr Jerzy Jan Detlov Flemming 1744 - 1763
Stanisław Łętowski 1763 - 1765 Ludwik Moszczeński do 1765
Józef Melchior Jerowski 1765 - 1767
Wojciech Kluszewski 1767 - 1779 (V- Zdrojewski)
Mikołaj Benoe 1780 - 1795

</doc>
<doc id="2739196" url="https://pl.wikipedia.org/wiki?curid=2739196" title="Tricotism">
Tricotism

Tricotism – album muzyczny amerykańskiego saksofonisty jazzowego Lucky’ego Thompsona, będący łącznym wydaniem dwóch płyt analogowych nagranych i wydanych w 1956 i 1957 przez wytwórnię ABC-Paramount. Płyta kompaktowa została wydana w 1993 przez wytwórnię Impulse!.
Jest to zapis współpracy Thompsona z kontrabasistą Oscarem Pettifordem. Pierwotnie płyty nosiły nazwy "Lucky Thompson Featuring Oscar Pettiford, Volume 1" (zawierała utwory nagrane w styczniu 1956, wydane na płycie kompaktowej pod numerami 1-8) z 1956 (nr ABC 111) oraz "Lucky Thompson Featuring Oscar Pettiford, Volume 2" (z utworami nagranymi w grudniu 1956, umieszczonymi na CD jako pozycje 9-16) z 1957 (nr ABC 171). Pierwsza zawierała nagrania monofoniczne, a druga stereofoniczne.
Sesje nagraniowe.
Wszystkie sesje nagraniowe odbyły się w Nowym Jorku. 24 stycznia 1956 Thompson i Pettiford grali jedynie z towarzyszeniem gitarzysty Skeetera Besta. Nagrano cztery utwory: "Bo-Bi My Boy", "LT Meets OP", "Tricotism" i "Body and Soul". Na płycie kompaktowej z 1993 "Body and Soul" jest oznaczona jako "Deep Passion".
30 stycznia 1956 oprócz Thompsona i Pettiforda grali Jimmy Cleveland (puzon), Hank Jones (fortepian) i Osie Johnson (perkusja). Nagrano cztery kompozycje: "Old Reliable", "Translation", "Tom-Kattin'" i "Deep Passion". Ta ostatnia jest oznaczona na wydaniu CD jako "A Lady's Vanity".
11 grudnia 1956 nagrań dokonano ponownie w składzie Thompson, Pettiford i Best. cztery utwory zostały nagrane: "Dancing Sunbeam", "Mister Man", "The Plain But the Simple Truth" oraz "Little Tenderfoot".
12 grudnia zespół w składzie Thompson, Cleveland, Don Abney (fortepian), Pettiford i Johnson nagrał: "Once There Was", "N R #1", "N R #2" i "Good Luck".
Lista utworów.
Poniższa lista zawiera zmiany w tytułach w stosunku do płyty CD, opisane powyżej. Wszystkie utwory z wyjątkiem zaznaczonych zostały skomponowane przez Thompsona.
Muzycy.
W utworach 1-4 i 9-12:
W utworach 5-8
W utworach 13-16

</doc>
<doc id="2739197" url="https://pl.wikipedia.org/wiki?curid=2739197" title="Galen Rupp">
Galen Rupp

Galen Rupp (ur. 8 maja 1986 w Portland, w stanie Oregon) – amerykański lekkoatleta specjalizujący się w biegach średnich oraz długich.
Na początku swojej kariery został w 2003 mistrzem panamerykańskim juniorów w biegu na 5000 metrów oraz zajął siódme miejsce na dystansie 3000 metrów podczas mistrzostw świata juniorów młodszych. W 2004 był dziewiątym zawodnikiem biegu na 5000 metrów w czasie juniorskich mistrzostw świata. Na mistrzostwach świata w biegach na przełaj w 2005 był dwudziesty w rywalizacji juniorów. W biegu na 10 000 metrów w 2007 był jedenasty na mistrzostwach świata w Osace, w 2008 trzynasty na igrzyskach olimpijskich w Pekinie oraz w 2009 ósmy podczas mistrzostw świata w Berlinie. Na halowych mistrzostwach świata w 2010 był piąty w biegu na 3000 metrów. W 2011 w Daegu wystąpił na mistrzostwach świata w biegach na 5000 (9. miejsce) i 10 000 metrów (7. miejsce). Bez powodzenia startował w halowych mistrzostwach świata w 2012. Zdobył srebrny medal olimpijski na igrzyskach olimpijskich w Londynie (2012) w biegu na 10 000 metrów. Na tym samym dystansie zajął w 2013 czwarte miejsce podczas mistrzostw świata w Moskwie. Czwarty zawodnik halowych mistrzostw świata w Sopocie (2014).
Medalista mistrzostw Stanów Zjednoczonych oraz mistrzostw National Collegiate Athletic Association. Jest partnerem trenigowym dwukrotnego mistrza olimpijskiego w biegach długich Mo Faraha.

</doc>
<doc id="2739200" url="https://pl.wikipedia.org/wiki?curid=2739200" title="Seul 1988">
Seul 1988



</doc>
<doc id="2739201" url="https://pl.wikipedia.org/wiki?curid=2739201" title="Kamila Wilczyńska">
Kamila Wilczyńska

Kamila Wilczyńska (ur. 17 stycznia 1929) – polska ekonomistka, doktor habilitowana, profesor nadzwyczajny i Rektor Wyższej Szkoły Handlu i Usług w Poznaniu.
Absolwentka Akademii Handlowej w Poznaniu. W latach 1951–1999 pracownik Akademii Rolniczej w Poznaniu, w latach 1993-1997 Kierownik Katedry Ekonomii AR w Poznaniu, od 1999 roku pracownik WSHIU w Poznaniu. Redaktor naukowy Zeszytów Naukowych Wyższej Szkoły Handlu i Usług w Poznaniu (od numeru 2 do chwili obecnej). Badaczka infrastruktury wsi i rolnictwa.
Jej mężem był prof. dr hab. Wacław Wilczyński.
Ważniejsze publikacje.
Książki te stały się podstawą scenariusza filmu edukacyjnego „Maciek, rower i ekonomia” (II serie po 12 odcinków), prezentowanych wielokrotnie w latach 90. w I programie telewizji publicznej.

</doc>
<doc id="2739204" url="https://pl.wikipedia.org/wiki?curid=2739204" title="National Polish-American Sports Hall of Fame">
National Polish-American Sports Hall of Fame

National Polish-American Sports Hall of Fame (pol. "Polsko-Amerykańska Narodowa Galeria Sław Sportu) - założona w 1973 roku by uczcić wybitnych amerykańskich sportowców, zarówno amatorskich jak i zawodowych, polskiego pochodzenia.

</doc>
<doc id="2739207" url="https://pl.wikipedia.org/wiki?curid=2739207" title="Trzęsienie ziemi w Agadirze (1960)">
Trzęsienie ziemi w Agadirze (1960)

Trzęsienie ziemi w Agadirze (1960) – trzęsienie ziemi w Maroku, które pochłonęło 12 000 ofiar
Trzęsienie ziemi.
W dniu 29 lutego 1960 roku w Agadirze (Maroko) o godz. 23:40 doszło do trzęsienia ziemi o sile 5,7 stopni skali Richtera. Wstrząsy były odczuwalne w dzielnicach Founti, Yachech, i Kasbah Co najmniej 35 000 ludzi zostało bez dachu nad głową. Na skutek kataklizmu zginęło 12 000 osób, a 25 000 osób zostało rannych. Miasto zostało ewakuowane 2 dni po trzęsieniu ziemi w celu uniknięcia rozprzestrzeniania się epidemii.
 

</doc>
<doc id="2739208" url="https://pl.wikipedia.org/wiki?curid=2739208" title="Bitwa morska MV Ondina i HMIS Bengal z Aikoku Maru i Hokoku Maru">
Bitwa morska MV Ondina i HMIS Bengal z Aikoku Maru i Hokoku Maru

Bitwa morska MV „Ondina” i HMIS „Bengal” z „Aikoku Maru” i „Hōkoku Maru” – starcie pomiędzy holenderskim zbiornikowcem MV „Ondina” i eskortującą go indyjską korwetą HMIS „Bengal”, a dwoma japońskimi krążownikami pomocniczymi (rajderami) „Aikoku Maru” (愛国丸) i „Hōkoku Maru” (報国丸), które odbyło się 11 listopada 1942 na pozycji na Oceanie Indyjskim.
Pomimo znacznej przewagi ognia japońskich rajderów (łącznie 16 armat 140 mm przeciwko jednej armacie 102 mm i jednej 76,2 mm), dzięki bohaterskiej postawie marynarzy „Ondiny” i „Bengala” bitwa zakończyła się zwycięstwem jednostek alianckich, które szczęśliwym strzałem zatopiły „Hokoku Maru”. Zarówno „Ondina” jak i „Bengal” zostały uszkodzone w czasie bitwy, ale obydwie jednostki powróciły do portu o własnych siłach.
Już po wojnie „Ondina” został uhonorowany rzadko przyznawanym królewskim holenderskim wyróżnieniem Koninklijke Vermelding bij Dagorder, wysokie odznaczenia otrzymali także członkowie załóg „Ondiny” i „Bengala”. Z powodu jej niezwykłego przebiegu i wyniku, starcie nazywane jest „jedną z najbardziej nadzwyczajnych potyczek wojny” czy też „jednym z najbardziej znamienitych epizodów w historii marynarki”.
Tło historyczne.
W 1942 działania rajderskie na obszarze Oceanu Indyjskiego prowadziły zarówno okręty niemieckie jak i japońskie, które wykorzystywały słabą obecność sił alianckich w tym rejonie. Znacznymi sukcesami mogły się pochwalić niemieckie rajdery: HSK „Thor”, który od stycznia do września 1942 zatopił bądź zdobył 10 statków o łącznym tonażu ponad 55 tysięcy ton, w tym dwa tankowce „Herborg” i „Madrono”, które po obsadzeniu ich niemiecką załogą popłynęły jako pryzy do Japonii oraz HSK „Michel”, który w czasie swojego pierwszego rejsu zatopił 15 statków (łączny tonaż 99 tysięcy ton), z czego cztery na Oceanie Indyjskim.
Działania rajderskie prowadziła także Japońska Cesarska Marynarka Wojenna, choć nie tak skutecznie ani agresywnie, jak niemiecka Kriegsmarine, co wiązało się zarówno z mniejszym doświadczeniem Japończyków w prowadzeniu tego typu operacji jak i znacznie mniejszymi siłami przeznaczonymi do ich prowadzenia. Dodatkowo japońskie rajdery służyły także jako okręty zaopatrzeniowe dla okrętów podwodnych, co wprowadzało pewne ograniczenia w ich swobodzie działania. Japońskie krążowniki pomocnicze były zorganizowane w ramach 24 Dywizjonu Krążowników Specjalnych pod dowództwem kontradmirała Moriyoshi Takedy.
W czasie trzech rejsów działając wspólnie od 15 listopada 1941 do 13 lipca 1942 „Aikoku Maru” i „Hōkoku Maru” (obydwa okręty po modyfikacji na początku 1942 posiadały po osiem armat 140 mm, dwie armaty 76 mm, dwie wyrzutnie torped 533 mm i dwa wodnosamoloty Aichi E13A) zatopiły jedynie pięć statków o łącznej pojemności nieco ponad 31 tysięcy ton.
6 listopada 1942 (5 listopada według innego źródła) obydwa okręty wypłynęły z Singapuru na ich czwarty rejs pod dowództwem kapitana Imazato Hiroshiego, który także był kapitanem „Hōkoku Maru”, „Aikoku Maru” dowodził Tamotsu Oishi.
Dzień wcześniej, 5 listopada, z Fremantle w Australii wyruszyły w podróż do Diego Garcia dwie jednostki alianckie – wodowana kilka miesięcy wcześniej korweta typu Bathurst o nazwie HMIS „Bengal” należąca do Royal Indian Navy (wyporność standardowa 650 t, pojedyncza armata 12-funtowa (76,2 mm), trzy działka Oerlikon 20 mm) oraz holenderski zbiornikowiec MV „Ondina” (6500 ton, pojedyncza armata 102 mm). MV „Ondina” miała 35-osobową chińską załogę i 12 holenderskich oficerów, a jej działo było obsługiwane przez bardzo mieszaną załogę, której dowódcą był australijski starszy marynarz ("able seaman") Bertram Hammond , trzech artylerzystów brytyjskiej Royal Artillery, czterech marynarzy brytyjskiej Royal Navy i jeden holenderski marynarz.
Po dotarciu do Diego Garcii jednostki miały udać się osobno do swoich portów przeznaczenia: „Ondina” do Abadanu, a „Bengal” do Kolombo. „Ondina” nie przewoził ropy w głównych zbiornikach, na jego pokładzie znajdowało się jedynie 240 ton zboża w zbiornikach 1 i 2 oraz 150 ton ropy dla „Bengala”, który bez uzupełnienia paliwa nie byłby zdolny pokonać 3000-milowej podróży do Diego Garcia.
Bitwa.
11 listopada 1942 „Bengal” i „Ondina” znajdowały się na przybliżonej pozycji , płynąc kursem 320° z prędkością 10 węzłów; „Bengal” zajmował pozycję około 400 jardów przed „Ondinem”. Była dobra widoczność a morze spokojne. Około 11.45 z pokładu „Bengala” zauważono duży statek znajdujący się prawie dokładnie na jego kursie w odległości około 8 mil i płynący kursem 110°, po czym zarządzono alarm bojowy.
O 11.50 „Bengal” zmniejszył szybkość i zmienił kurs na 20°, a na „Ondina” przesłano sygnał, aby zajął pozycję po prawej burcie „Bengala”. Około czterech minut później zauważony drugi statek oddalony o około 10 mil na kursie 310°, płynący kursem 125°. Obie jednostki zostały zidentyfikowane jako japońskie. Minutę później, o 11.55 dowódca „Bengala” zasygnalizował kapitanowi „Ondina”, aby ten działał samodzielnie, sugerując, aby oddalił się z maksymalną prędkością z pola bitwy i podając mu także koordynaty miejsca spotkania dzień później. Od tego momentu alianckie jednostki rozeszły się i przez resztę potyczki walczyły osobno.
Bój „Bengala”.
„Bengal” zmienił kurs prosto na pierwszy dostrzeżony okręt (260°) i ruszył ku niemu z maksymalną prędkością. Kapitan „Bengala” miał nadzieję na odciągnięcie uwagi japońskich okrętów od „Ondina” na wystarczająco długo, aby zbiornikowiec zdołał uciec. Biorąc pod uwagę znaczną dysproporcję siły ognia na korzyść okrętów japońskich, „Bengal” nie miał dużych szans przetrwania tego starcia. „Bengal” miał nie tylko znacznie słabsze uzbrojenie, ale także niewystarczający zapas amunicji, gdyż na jego pokładzie znajdowało się zaledwie 40 pocisków do armaty 12-funtowej.
Japońskie rajdery i „Bengal” zbliżały się do siebie z łączną prędkością ponad 30 węzłów; bliższy japoński rajder („Hokoku Maru”) zdecydował się na otwarcie ognia, dopiero gdy odległość pomiędzy okrętami spadła do około 3500 jardów, choć zasięg jego 140 mm dział, był znacznie większy od zasięgu 12-funtowej armaty „Bengala”. Japońskie działa 140 mm miały donośność prawie 20 kilometrów i strzelały pociskami o wadze 38 kg, 12-funtowe (76,2 mm) działo „Bengala” miało maksymalną donośność 7300 metrów i pociski o wadze 5,5 kg, a 102 mm armata „Ondina” strzelała pociskami o wadze 16 kg na odległość ok. 8900 m.
W chwilę po otwarciu ognia przez „Hokoku Maru”, około 12.12, „Bengal” był już na pozycji aby odpowiedzieć ogniem. We Fremantle odebrano wysłany przez „Bengala” sygnał „jesteśmy pod ogniem, pozycja 19 stopni 38 minut S 93 stopni 5 minut E”. Pierwsze salwy „Hokoku Maru” były niecelne, a około 12.15 szósty pocisk wystrzelony z „Bengala” trafił w rufę „Hokoku Maru”, gdzie spowodował znaczną eksplozję. Z pokładu „Bengala” oceniono, że trafił on zapewne w podręczny magazyn amunicji na pokładzie japońskiego okrętu (według artylerzystów „Ondina” to oni trafili w japoński okręt). W rzeczywistości pocisk trafił w wyrzutnie torpedową i spowodował eksplozję przynajmniej jednej torpedy. O 12.20 „Bengal” został trafiony po raz pierwszy w dziobowy magazyn, który został zalany wodą.
20 minut później okręt zmienił kurs na 200° i wyrzucił pławy dymne, które jednak nie funkcjonowały. Minutę później „Bengal” został trafiony ponownie, tym razem w rufę. O 12.45 na pokładzie „Bengala” było już tylko pięć pocisków do jego armaty 12-funtowej. W tym czasie „Ondina” znajdował się około siedmiu mil od japońskich rajderów i oddalał się od nich, więc dowódca „Bengala” zdecydował się na zakończenie potyczki i próbę ucieczki, mając nadzieję, że zapewnił dość czasu dla „Ondina” wiążąc japońskie okręty.
Okręt rozpoczął stawiać zasłonę dymną i w ciągu następnych kilku minut stopniowo zmieniał kurs na 190°, aby ostatecznie o 13.46 przyjąć kurs 305°. Wcześniej, około 13.12, zauważono dużą eksplozję na „Hokoku Maru”, który w rzeczywistości zatonął. W trakcie bitwy w kierunku „Bengala” wystrzelono około 200 pocisków, z których okręt otrzymał tylko trzy bezpośrednie trafienia, ale był dodatkowo uszkodzony odłamkami przez wiele pocisków, które wybuchły tuż przy nim.
Bój „Ondina”.
Około 11.50 na pokładzie „Ondina” odebrano sygnał nakazujący zmianę kursu na 20°, a w pięć minut później następny, sugerujący, aby oddalił się on z pola bitwy z maksymalną prędkością. Kilka minut wcześniej z mostku „Ondina” także zauważono dwa statki, które zostały zidentyfikowane jako jednostki japońskie. Kapitan „Ondina” Willem Horsman zdawał sobie sprawę ze znacznej przewagi prędkości japońskich rajderów, która wynosiła przynajmniej 10 węzłów, ale nie był pewny, czy powinien uciekać, czy dołączyć do walki. Horsman miał nadzieję, że w przypadku biernej postawy jego statku Japończycy oszczędzą jego załogę po prawie pewnym zatopieniu , ale inni oficerowie jak i obsługa działa uważali, że „Ondina” powinna przyłączyć się do boju.
„Ondina” płynął kursem północnym, kiedy Horsman wydał rozkaz otwarcia ognia. Dwa pierwsze strzały chybiły, a trzeci (według raportu artylerzystów „Ondina”) trafił w nadbudówki na „Hōkoku Maru”. Według artylerzystów „Ondina” ich piąty strzał trafił w rufę rajdera, co spowodowało znaczną eksplozję (artylerzyści „Bengala” uważają, że celny strzał należał do ich statku). Trafiony „Hōkoku Maru” zastopował i otworzył ogień do „Ondina”, wkrótce osiągając trafienia. Do tego momentu, według dowodzącego działem Hammonda, armata „Ondina” trafiła w „Hōkoku Maru” przynajmniej 12 razy. W tym czasie „Bengal” nadal skupiał na sobie większość uwagi japońskich rajderów, odciągając ich od holenderskiego tankowca. Z pokładu „Ondina” obserwowano uciekający na południe okręt, który wydawał się poważnie uszkodzony i trawiony pożarem, choć w rzeczywistości stawiał on tylko zasłonę dymną starając się ukryć przed okrętami japońskimi.
Kiedy tuż po godzinie 13.00 „Hōkoku Maru” eksplodował i zatonął, a „Bengal” uszedł z pola walki, drugi japoński rajder „Aikoku Maru” skoncentrował całą swoją uwagę na uszkodzonym i płonącym tankowcu, zbliżając się do niego z pełną prędkością i celnie do niego strzelając. Tuż po 13.00 artylerzyści „Ondina” wystrzelili ostatni pocisk i kapitan Horsman zdając sobie sprawę z bezsensowności dalszej walki rozkazał zastopowanie maszyn, wywieszenie białych flag i opuszczenie statku przez załogę. Do tego momentu, pomimo że sam statek był już poważnie uszkodzony, nie zginął jeszcze żaden z jego marynarzy. Pomimo że „Ondina” zastopował i wywiesił białe flagi, japoński rajder kontynuował strzelać w jego kierunku i jeden z pocisków trafił w mostek tankowca, zabijając jego kapitana. Załoga „Ondina” opuściła jego pokład wyrzucając wcześniej za burtę wszystkie książki kodowe.
Do płonącego i bezbronnego tankowca na odległość około 400 metrów zbliżył się „Aikoku Maru”, który wystrzelił dwie celne torpedy, a następnie płynąc obok opuszczonych z tankowca szalup „Aikoku Maru”, otworzył ogień z karabinów maszynowych, zabijając czterech marynarzy. Po ostrzelaniu szalup, „Aikoku Maru” udał się w kierunku zatopionego „Hōkoku Maru”, aby ratować jego załogę. Po uratowaniu 278 marynarzy z liczącej 354 załogi zatopionego okrętu, „Aikoku Maru” ponownie podpłynął do ciągle leżącego nieruchomo w wodzie „Ondina” i wystrzelił w jego kierunku trzecią torpedę, ale tym razem chybił. Następnie oddalił się z pełną szybkością z pola bitwy, pozostawiając w wodzie trzy szalupy z załogą „Ondina”.
Po bitwie.
W czasie bitwy i w ciągu następnych kilku godzin radiostacja we Fremantle wielokrotnie usiłowała nawiązać kontakt z obydwoma jednostkami alianckimi. Około godziny 15.58 czasu lokalnego z Fremantle do „Bengala” wysłano wiadomość „w jakim stanie znajduje się okręt i eskortowany statek”. Trzy godziny później otrzymano odpowiedź przekazaną przez radiostację w Kolombo: „przebicia na linii wodnej w dziobowej i rufowej części, podążamy z prędkością 9 węzłów, tankowiec najprawdopodobniej zatonął, jeden rajder zatopiony, drugi nieuszkodzony”. Tuż przed 20.00 Fremantle opuścił krążownik pomocniczy , udając się w kierunku koordynat pola boju.
Po odpłynięciu japońskiego rajdera, załoga „Ondina” zdecydowała się powrócić na pokład statku w celu zbadania w jakim jest stanie i pobrania dodatkowych zapasów wody i żywności do szalup. Pomimo uszkodzeń i pożarów, statek nadal utrzymywał się na wodzie; zalane były dziobowe zbiorniki 1, 2 i 3, przez co miał poważny 20-stopniowy przechył na sterburtę, ale poza tym inne części kadłuba nie były zalane i statek nie był w niebezpieczeństwie zatonięcia. Załoga postanowiła ponownie uruchomić maszyny „Ondina”, zalano zbiorniki położone na bakburcie, aby wyrównać przechył statku i powoli ruszono z powrotem w kierunku Fremantle.
13 listopada załodze udało się naprawić radiostację oraz anteny i nadano sygnał odebrany w Perth i Kolombo. Radiotelegrafista z „Ondina” nie był w stanie podać przybliżonej pozycji ani zakodować sygnału jako że wszystkie książki kodowe i papiery okrętu zostały wcześniej wyrzucone za burtę. Z Perth nadano kilka sygnałów proszących o podanie więcej szczegółów, ale obie strony obawiały się podstępu i nie doszło do nawiązania komunikacji pomiędzy uszkodzonym tankowcem i żadną z alianckich radiostacji.
17 listopada uszkodzony „Bengal” dotarł do Diego Garcia, skąd następnie popłynął do Kolombo. W Kolombo, a później w Bombaju bohaterską załogę małego okrętu przywitała orkiestra, a w Bombaju na ich cześć zorganizowano paradę uliczną.
We wtorek 17 listopada uszkodzony tankowiec został zauważony przez będącą na patrolu łódź latającą typu Catalina i „Ondina” przybył do Fremantle o 10 rano następnego dnia.
W późniejszym czasie przedmiotem krytyki, zarówno oficjalnej jak i nieoficjalnej, stały się decyzję kapitanów obydwóch jednostek alianckich. Strona holenderska kwestionowała decyzję dowódcy „Bengala”, który ich zdaniem porzucił „Ondina”, a Admiralicja krytykowała decyzję dowódcy „Ondina”, który zamiast uciekać, jak sugerował kapitan „Bengala”, przyłączył się do walki. Ostatecznie obydwaj dowódcy zostali oczyszczeni z zarzutów i obydwu przyznano wysokie odznaczenia. Kapitanowi japońskiego rajdera „Aikoku Maru” Tamotsu Oishi nigdy nie postawiono zarzutów popełnienia zbrodni wojennej, pomimo że wydał rozkaz otwarcia ognia z karabinów maszynowych do bezbronnych marynarzy w szalupach.
Sama bitwa była szeroko opisywana w ówczesnej prasie i została wykorzystana do celów propagandowych, bohaterskie załogi okrętów chwalił między innymi premier Australii John Curtin. Współcześnie bitwa jest opisywana jako wybitne i unikatowe zwycięstwo nad znacznie silniejszym przeciwnikiem: „jedna z najbardziej nadzwyczajnych potyczek wojny”, „jeden z najbardziej znamienitych epizodów w historii marynarki handlowej”, „nieczęsto tak jednostronne starcie zakończyło się w tak dobry sposób dla słabszej strony”.
Lista ofiar.
Po stronie japońskiej zginęło 76 marynarzy z „Hōkoku Maru”, w tym kapitan okrętu Imazato Hiroshi, który został pośmiertnie awansowany do stopnia kontradmirała.
Po stronie alianckiej zginęło tylko pięciu marynarzy: dowódca „Ondina” Willem Horsman, który został zabity w czasie wymiany ognia z japońskim rajderem, oraz I oficer J.J.F. Niekerk i trzech chińskich mechaników (Soo Fuiy, Fung Kam, Ho Chung), którzy zostali rozstrzelani w wodzie przez japońskie karabiny maszynowe.
Odznaczenia.
MV „Ondina” został uhonorowany holenderskim królewskim wyróżnieniem Koninklijke Vermelding bij Dagorder, kapitan Willem Horsman otrzymał pośmiertnie Order Wojskowy Wilhelma IV klasy i został uhonorowany przez "Mentioned in Despatches". Dowodzący armatą „Ondina” Bertram Hammond otrzymał brytyjski Distinguished Service Medal i holenderski Bronzen Kruis. Pięciu innych członków obsługi armaty „Ondina” także zostało odznaczonych Bronzen Kruis – trzech marynarzy Royal Navy Raymond Henry Bayliss, Henry Charles Boyce i Henry Alfred Brooklyn oraz dwóch artylerzystów Royal Arillery William Nicol i Frank Ryan. Siedmiu żołnierzy obsługi armaty zostało wyróżnionych brytyjskim "mentioned in despatches" – artylerzyści Royal Artillery: Frank Ryan, William Nicol i William Davidson Kidd oraz marynarze Royal Navy: William Richard Lucas, Raymond Henry Bayliss, Henry Alfred Brooklyn i Henry Charles Boyce.
Dowódca „Bengala” William Wilson został odznaczony Distinguished Service Order za „niezwykłą odwagę gdy dowodząc HMIS «Bengalem» zaatakował na Oceanie Indyjskim dwa ciężko uzbrojone japońskie rajdery i w znakomitej potyczce zniszczył jeden z nich i zmusił drugi do ucieczki”, główny mechanik komandor podporucznik John Coverdale-Smith i kapitan marynarki Jai Shankar Mehra zostali wyróżnieniu w "mentioned in despatches", Indian Order of Merit (II klasy) otrzymali Mohamed Ibrahim (dowódca działa) i Ragunath Sohae, Indian Distinguished Service Medal otrzymali M. Dinshawj (telegrafista), Parekr Krishnan Nair, Ismail Baba, Mohamed Khan, Ismail Mohamed, Balachandra.
Upamiętnienie.
W 2006, w 60 rocznicę zakończenia II wojny światowej Brytyjskie Terytorium Oceanu Indyjskiego wydało 10-znaczkową serię „The Route to Victory”, z których jeden upamiętnia zwycięski bój „Bengala” i „Ondina” z japońskimi rajderami.
„Ondina” był pierwszym tankowcem firmy Royal Dutch Shell noszącym tę nazwę, w późniejszym czasie zbudowano jeszcze dla Shella dwa inne statki noszące to imię, pierwszy z nich używany był w latach 1961-1986, drugi był wodowany w 2002 i służył do 2012.

</doc>
<doc id="2739211" url="https://pl.wikipedia.org/wiki?curid=2739211" title="SpVgg Masovia Lyck">
SpVgg Masovia Lyck

Masovia Lyck – niemiecki klub sportowy z siedzibą w Ełku, założony w 1917 roku, rozwiązany w 1945.
Największym sukcesem piłkarskiej sekcji klubu jest awans do trzeciej rundy Pucharu Niemiec w edycji 1935 roku. Po drodze Masovia pokonała Tilsiter SC 7:3 oraz faworyzowany królewiecki zespół VfB Königsberg 1:0. W trzeciej rundzie (1/16 finału) klub przegrał 1:2 z Dresdner Sportfreunden.
Klub występował w latach 1934-1939 we wschodniopruskiej Gaulidze. Rywalizował wówczas z klubami z Olsztyna, Wystruci, Królewca, Gdańska, Tylży, Gąbina, Rastemborka, Ostródy i Szczytna.
Klub został rozwiązany w 1945 roku.
Do Masovii nawiązują barwy założonego w 1946 polskiego klubu sportowego Mazur Ełk. Do białej i niebieskiej dołączono barwę czerwoną, symbolizującą mazurskość.

</doc>
<doc id="2739212" url="https://pl.wikipedia.org/wiki?curid=2739212" title="Efrem (Jarinko)">
Efrem (Jarinko)

Efrem, imię świeckie Walentin Aleksandrowicz Jarinko (ur. 1978 na Zakarpaciu) – biskup Ukraińskiego Kościoła Prawosławnego Patriarchatu Moskiewskiego.
Życiorys.
Absolwent seminarium duchownego w Kijowie. Od 2002 do 2012 był przełożonym monasteru Przemienienia Pańskiego w Terebli, zaś w latach 2011–2012 także sekretarzem eparchii chustskiej. 20 lipca 2012 Święty Synod Ukraińskiego Kościoła Prawosławnego nominował go na biskupa berdiańskiego i nadmorskiego.
Chirotonia archimandryty Efrema odbyła się 5 sierpnia 2012 w cerkwi św. Mikołaja w kompleksie monasteru Opieki Matki Bożej w Kijowie z udziałem konsekratorów: metropolity kijowskiego i całej Ukrainy Włodzimierza, arcybiskupów chustskiego i wynohradowskiego Marka, zaporoskiego i melitopolskiego Łukasza, perejasławsko-chmielnickiego i wiszniewskiego Aleksandra, biskupów makarowskiego Hilarego, wasylkowskiego Pantelejmona, browarskiego Teodozjusza i irpińskiego Klemensa.
17 sierpnia 2018 r. otrzymał godność arcybiskupa.

</doc>
<doc id="2739215" url="https://pl.wikipedia.org/wiki?curid=2739215" title="Asanbek Omuralijew">
Asanbek Omuralijew



</doc>
<doc id="2739217" url="https://pl.wikipedia.org/wiki?curid=2739217" title="Arsen Omuralijew">
Arsen Omuralijew



</doc>
<doc id="2739219" url="https://pl.wikipedia.org/wiki?curid=2739219" title="Trzęsienie ziemi w Dwin">
Trzęsienie ziemi w Dwin

Trzęsienie ziemi w Dwin – trzęsienie ziemi w Armenii w 893 roku, które pochłonęło ok. 30 000 ofiar.
Trzęsienie ziemi.
W dniu 28 grudnia 893 roku w Dwin w Armenii doszło do trzęsienia ziemi o sile 6 stopni skali Richtera. Na skutek wstrząsów większość budynków zostało zniszczonych w tym pałac uległ zawaleniu wystąpiły również osuwiska. Trzęsienie ziemi zrujnowało miasta obronne. Na skutek kataklizmu zginęło od 10 000 do 180 000 osób, w zależności od źródeł.

</doc>
<doc id="2739221" url="https://pl.wikipedia.org/wiki?curid=2739221" title="Peter Toshio Jinushi">
Peter Toshio Jinushi

 – japoński duchowny rzymskokatolicki, w latach 1988-2009 biskup diecezjalny Sapporo.
Życiorys.
Święcenia kapłańskie przyjął 20 marca 1960 w diecezji Sapporo. 3 października 1987 papież Jan Paweł II mianował go ordynariuszem rodzinnej diecezji. Sakry udzielił mu 15 stycznia 1988 Peter Seiichi Shirayanagi, arcybiskup metropolita Tokio i późniejszy kardynał. We wrześniu 2005 osiągnął biskupi wiek emerytalny (75 lat), ale papież Benedykt XVI przedłużył jego posługę o ponad cztery lata, ostatecznie przyjmując jego rezygnację z dniem 17 listopada 2009. Od tego czasu do śmierci pozostawał biskupem seniorem diecezji.

</doc>
<doc id="2739226" url="https://pl.wikipedia.org/wiki?curid=2739226" title="Opel Adam">
Opel Adam

Opel Adam – samochód osobowy klasy aut najmniejszych produkowany przez niemiecką markę Opel w latach 2012–2019.
Historia i opis modelu.
Samochód został po raz pierwszy zaprezentowany podczas targów motoryzacyjnych w Paryżu w 2012 roku. Zbudowany został na bazie płyty podłogowej Opla Corsy D. Rok później podczas targów motoryzacyjnych w Genewie zaprezentowano model Adam Rocks, który wyróżnia się uterenowioną stylizacją nadwozia, składanym automatycznie, materiałowym, miękkim dachem oraz zwiększonym o 1,5 cm prześwitem.
W marcu 2014 roku podczas targów motoryzacyjnych w Genewie zaprezentowano prototyp sportowej wersji Adama oznaczonej symbolem S oraz zaprezentowano trzycylindrową, turbodoładowaną jednostkę napędową o pojemności 1.0 l i mocy 90 lub 115 koni mechanicznych. Jesienią tego samego roku Opel ogłosił, że Adam S trafi do produkcji. W kwietniu 2015 roku debiutował Adam Rocks S. Samochód stanowi połączenie układu napędowego modelu S ze stylizacją wersji Rocks. W stosunku do wersji Rocks zawieszenie zostało obniżone, zachowano natomiast składany, miękki dach. Źródłem napędu jest pochodzący z Adama S silnik benzynowy 1.4 EcoTec o mocy 150 KM.
W 2014 roku miała zostać wprowadzona wersja elektryczna modelu Adam, jednak 9 listopada 2012 roku przedstawiciele Opla poinformowali o przerwaniu prac ze względu na trudną sytuację finansową, w jakiej znalazła się wówczas. 
Produkcja Adama zakończyła się w maju 2019 roku w ramach wdrożenia w życie nowej taktyki koncernu PSA, w myśl której wycofane bez następców zostaną modele skonstruowane jeszcze pod skrzydłami General Motors i zarazem – nie przynoszące zysków.
Nadwozie.
Charakterystycznym elementem auta jest dach pojazdu, który wydaje się być oddzielony od reszty karoserii. W celu indywidualizacji samochodu Opel oferuje szeroki wybór kolorów nadwozia, trzy kolory dachu, różne kolory wnętrza i rodzaje wystroju, w tym wykończenie dachu diodami LED (ma to na celu nadać efekt rozgwieżdżonego nieba) i oryginalne elementy stylistyczne. Zarówno przednie jak i tylne reflektory są w całości wykonane w technologii LED.
Wyposażenie.
W wyposażeniu podstawowym pojazdu znajdują się m.in. dwie czołowe i dwie boczne poduszki powietrze, kurtyny gazowe, ABS, ESP, układ ułatwiający ruszanie na wzniesieniu, komputer pokładowy, elektrycznie sterowane szyby, elektrycznie sterowane i podgrzewane lusterka, radio, obszyta skórą kierownica, klimatyzacja oraz koła z 16-calowymi felgami. 
Opcjonalnie pojazd wyposażyć można m.in. w system wspomagający parkowanie, który wyszukuje za nas pasujące wymiarami miejsce parkingowe, a następnie za dotykiem guzika kieruje autem. Kierowca operuje jedynie hamulcem, sprzęgłem i biegami (Advanced Park Assist II), a także w światła do jazdy dziennej wykonane w technologii LED, system Side Blind Spot Alert ostrzegający o przeszkodach w martwym polu, korzystając z czujników ultradźwiękowych, podgrzewaną kierownicę, system Start/Stop, asystenta parkowania, przednie, boczne oraz kurtynowe poduszki powietrzne, podwójne napinacze przednich pasów bezpieczeństwa oraz system mocowania fotelików ISOFIX z tyłu.
System informacyjno-rozrywkowy.
Opel Adam w standardzie wyposażony jest w system informacyjno-rozrywkowy, który może łączyć się z telefonami komórkowymi poprzez Bluetooth. System ten jest kompatybilny ze wszystkimi smartfonami opartymi na systemie Android i Apple iOS, co umożliwia dostęp do treści zawartych w smartfonie (w tym również aplikacji internetowych czy nawigacji GPS). System pobiera materiały z urządzenia przenośnego i wyświetla je na kolorowym 7-calowym (17,78 cm) ekranie dotykowym o wysokiej rozdzielczości, który zapewnia dostęp do różnych funkcji sterujących. Dzięki portowi USB w samochodzie można podłączyć nowe źródła plików multimedialnych takie jak odtwarzacze MP3, iPody oraz tablety. Adam jest wyposażony także w gniazdo do podłączania urządzeń nieobsługujących technologii USB lub Bluetooth.

</doc>
<doc id="2739229" url="https://pl.wikipedia.org/wiki?curid=2739229" title="Sanherib">
Sanherib



</doc>
<doc id="2739230" url="https://pl.wikipedia.org/wiki?curid=2739230" title="Wings Over Europe Tour">
Wings Over Europe Tour

Wings Over Europe Tour – druga trasa koncertowa grupy Wings; w jej trakcie odbyło się dwadzieścia pięć koncertów.
Program koncertów.
Bisy:

</doc>
<doc id="2739232" url="https://pl.wikipedia.org/wiki?curid=2739232" title="Viliame Liga">
Viliame Liga

Viliame Liga (ur. 11 czerwca 1932, prowincja Cakaudrove, Fidżi, zm. 1986, Brisbane, Australia) – fidżyjski lekkoatleta specjalizujący się w rzucie oszczepem i dyskiem, olimpijczyk.
Kariera.
Zawodnik trzykrotnie reprezentował swój kraj na Igrzyskach Południowego Pacyfiku, w 1963 zdobywając brązowy medal w rzucie oszczepem, w 1966 srebrny w tej samej dyscyplinie, a w 1969 dwa brązowe medale - w rzucie oszczepem i dyskiem.
Trzykrotnie też reprezentował Fidżi na Igrzyskach Wspólnoty Narodów, w 1954, 1958 i 1962.
W 1968 brał udział w igrzyskach w Meksyku, z wynikiem 62.32 m zajął 25 w kwalifikacjach i odpadł z dalszej rywalizacji.
Rekordy życiowe.
Wynik ten był przez ponad 20 lat rekordem Fidżi.

</doc>
<doc id="2739235" url="https://pl.wikipedia.org/wiki?curid=2739235" title="Pomadasyidae">
Pomadasyidae



</doc>
<doc id="2739236" url="https://pl.wikipedia.org/wiki?curid=2739236" title="Indiana Jones i Piekielna Machina">
Indiana Jones i Piekielna Machina



</doc>
<doc id="2739238" url="https://pl.wikipedia.org/wiki?curid=2739238" title="Marceli z Tangeru">
Marceli z Tangeru

Marceli z Tangeru (; ur. w Leónie, zm. 30 października 298 w Tangerze) – rzymski centurion, męczennik chrześcijański, święty Kościoła katolickiego, ewangelickiego i prawosławnego.
Proces i męczeństwo.
W 298 roku obchodzono urodziny cesarza Maksymiana. Obchody zakładały skłanianie ofiar rzymskim bogom. Marceli jako centurion rzymskiej armii miał obowiązek wzięcia w nich udziału, jednak jako chrześcijanin odmówił. Publicznie wyznał swoją wiarę w jednego Boga i odrzucił symbole swojego stanowiska.
Został postawiony przed sędzią Fortunatusem. Ten, chcąc ocalić mu życie, oddalił jego sprawę przed cesarza Maksymiana i cezara Konstancjusza, który to był przychylny chrześcijanom. Ostatecznie Marceli stanął przed prefektem Aureliuszem Agricolanem urzędującym w Tangerze. 29 października Aureliusz uznał Marcelego winnym dezercji i „bezbożności”, skazał go na śmierć przez ścięcie głowy mieczem. Wyrok wykonano dzień później, 30 października.
Kasjan, protokolant podczas procesu Marcelego, oburzony wydanym wyrokiem odmówił dalszej pracy. Za to został ścięty 3 grudnia tego samego roku.
Kult.
Święty Marceli jest patronem miasta León w północnej Hiszpanii. W 1471 roku portugalskie oddziały odnalazły w Tangerze grób ze szczątkami świętego. Na nagrobku widniał napis „Marceli, męczennik z León”. W 1493 roku przeniesiono tamże jego relikwie.
Wspomnienie liturgiczne św. Marcelego obchodzone jest w Kościele katolickim w dzienną pamiątkę śmierci 30 października.
Cerkiew prawosławna, z uwagi na liturgię według kalendarza juliańskiego, wspomina męczennika 30 października/12 listopada.
Z kolei Kościół Ewangelicki w Niemczech wspomina świętego 28 października.
W ikonografii św. Marceli występuje razem ze św. Kasjanem. Przykładem jest ikona z kościoła prawosławnego pw. Zmartwychwstania w Rabacie w Maroku.

</doc>
<doc id="2739239" url="https://pl.wikipedia.org/wiki?curid=2739239" title="Indiana Jones i Berło Królów">
Indiana Jones i Berło Królów



</doc>
<doc id="2739241" url="https://pl.wikipedia.org/wiki?curid=2739241" title="Indiana Jones i Grobowiec Cesarza">
Indiana Jones i Grobowiec Cesarza



</doc>
<doc id="2739249" url="https://pl.wikipedia.org/wiki?curid=2739249" title="Poświst (demon)">
Poświst (demon)

Poświst, pochwist, pogwizd, poświściel – przedchrześcijański, powietrzny demon słowiański personifikujący wiatr i wiry powietrzne. Poświst odpędzał chmury burzowe i osuszał pola. Po chrystianizacji przeobraził się w diabła. Pieśń ludowa o poświście: 

</doc>
<doc id="2739251" url="https://pl.wikipedia.org/wiki?curid=2739251" title="Marian Trzebiński">
Marian Trzebiński

Marian Trzebiński (ur. 5 stycznia 1871 w Gąsinie, zm. 11 lipca 1942 w Warszawie) – polski malarz-akwarelista, i rysownik. Młodszy brat botanika Józefa Trzebińskiego.
Życiorys.
W latach 1883–1888 uczęszczał do gimnazjum w Siedlcach. Studiował w warszawskiej Szkole Rysunkowej u Wojciecha Gersona, w Krakowie u Teodora Axentowicza i Leona Wyczółkowskiego, w prywatnych szkołach w Monachium u Stanisława Grocholskiego i Antona Ažbego.
Po ukończeniu studiów pozostał początkowo w Monachium, gdzie stał się znanym akwarelistą.
Zajmował się głównie rysunkiem i akwarelą. Tworzył weduty, które były reprodukowane w formie pocztówek. Wystawiał m.in. w Warszawie w salonie Aleksandra Krywulta i w salach „Zachęty”. Był współzałożycielem i pierwszym kustoszem otwartego w nowej siedzibie 18 lutego 1923 Muzeum w Lublinie. Jego akwarele były entuzjastycznie przyjmowane przez publikę i chętnie reprodukowane przez prasę.
Odwiedził wiele miast polskich, utrwalając ich widoki głównie na akwarelach, w tym Lublin, Płock, Kamieniec Podolski, Krynicę. Podróżował również po Europie odwiedzając i utrwalając na swoich akwarelach m.in. Pragę, Wenecję, Rzym, Tivoli, Capri, Sorrento, Taorminę, Tunis.
Pozostawił pamiętniki, które w opracowaniu Macieja Masłowskiego ukazały się w wydawnictwie „Ossolineum” w 1958 roku.

</doc>
<doc id="2739270" url="https://pl.wikipedia.org/wiki?curid=2739270" title="Kleibrink">
Kleibrink

Kleibrink:

</doc>
<doc id="2739283" url="https://pl.wikipedia.org/wiki?curid=2739283" title="Kościół św. Jana Chrzciciela w Orawce">
Kościół św. Jana Chrzciciela w Orawce

Kościół św. Jana Chrzciciela w Orawce – zabytkowy kościół parafialny w Orawce, w województwie małopolskim. Jeden z punktów szlaku architektury drewnianej województwa małopolskiego należący do parafii św. Jana Chrzciciela w Orawce.
Historia.
Powstanie kościoła datuje się na lata 1651-1656, zbudowany z inicjatywy ks. Jana Szczechowicza. Jest najstarszą świątynią i pierwszą parafią Polskiej Orawy oraz najstarszą drewnianą świątynią Górnej Orawy. Jest położony pośród drzew i otoczony murem, w obrębie którego mieści się cmentarz.
Architektura.
Drewniany, jednonawowy kościół z wieżą wzniesiono w konstrukcji zrębowej; dach i ściany obito gontem. Wydłużone prezbiterium, wielobocznie zamknięte, jest węższe od nawy. Od północy przylega do niego zakrystia, a od wschodu murowana kaplica Matki Bożej Bolesnej, wzniesiona w 1728. Po południowej stronie nawy mieści się drewniana kruchta. Kościelna wieża o pochyłych ścianach jest zwieńczona izbicą i ostrosłupowym hełmem z czterema narożnymi wieżyczkami. 
Wnętrze kościoła i część wyposażenia pokryto figuralno-ornamentalną polichromią w 2. poł. XVII w. i w 1711. Autorem koncepcji wystroju był proboszcz Orawki, ks. Jan Szczechowicz. Polichromia przedstawia sceny z życia św. Jana Chrzciciela, medaliony z Chrystusem i apostołami, wizerunki świętych czczonych na Węgrzech oraz herby osób związanych z historią Orawy: cesarza Ferdynanda III Habsburga, arcybiskupa Jerzego Lippaya de Zongor oraz Moniaków. Na parapecie chóru namalowano sceny ilustrujące dziesięć przykazań. Na belce tęczowej znajduje się barokowa Grupa Ukrzyżowania oraz inskrypcje (jedna z nich to polski tekst pieśni pasyjnej). Późnobarokowy ołtarz główny i dwa boczne oraz stalle wykonano w 1. poł. XVIII w. W kaplicy znajdują się także Stacje Drogi Krzyżowej z 1857 autorstwa Szczepana Sitarskiego.

</doc>
<doc id="2739284" url="https://pl.wikipedia.org/wiki?curid=2739284" title="Cezaria Jędrzejewiczowa">
Cezaria Jędrzejewiczowa



</doc>
<doc id="2739285" url="https://pl.wikipedia.org/wiki?curid=2739285" title="Tramwaje w Werderze">
Tramwaje w Werderze

Tramwaje w Werderze – zlikwidowany system komunikacji tramwajowej w niemieckim mieście Werder (Havel), działający w latach 1895–1926.
Historia.
18 czerwca 1895 udzielono koncesji na eksploatację linii tramwajowej w mieście. Otwarcie linii tramwaju konnego nastąpiło 28 lipca 1895. Linia o długości 2,8 km i rozstawie szyn eynoszący 1435 mm połączyła dworzec kolejowy z końcówką Markt. Tramwaje tę trasę pokonywały w czasie 26 minut. Właścicielem linii była spółka "Werdersche Straßenbahn-Aktiengesellschaft zu Werder an der Havel". 19 lipca 1911 miasto przejęło tramwaje i nowym operatorem na linii zostało przedsiębiorstwo "Städtische Pferdebahn Werder an der Havel". 26 czerwca 1913 udzielono koncesję na eksploatację nowej linii tramwajowej do Glindow. Otwarcie tej linii nastąpiło 15 czerwca 1914. Po otwarciu tej trasy w mieście były dwie linie tramwaju konnego, łączna długość tras wynosiła 6 km:
W 1920 zamknięto linię do Glindow. Linię pomiędzy rynkiem a dworcem zamknięto 7 sierpnia 1926.

</doc>
<doc id="2739288" url="https://pl.wikipedia.org/wiki?curid=2739288" title="Hirner">
Hirner



</doc>
<doc id="2739289" url="https://pl.wikipedia.org/wiki?curid=2739289" title="Shelly-Ann Fraser">
Shelly-Ann Fraser



</doc>
<doc id="2739293" url="https://pl.wikipedia.org/wiki?curid=2739293" title="Cmentarz katolicki przy ul. Sapieżyńskiej w Stanisławowie">
Cmentarz katolicki przy ul. Sapieżyńskiej w Stanisławowie

Cmentarz katolicki przy ul. Sapieżyńskiej w Stanisławowie, także Cmentarz Sapieżyński – dawny katolicki cmentarz w Stanisławowie (obecnie Iwano-Frankiwsk), istniejący w latach 1782-1980.
Historia.
Cmentarz przy późniejszej ul. Sapieżyńskiej powstał decyzją zaborczych władz austriackich w 1782 roku, cztery lata przed założeniem lwowskiego Cmentarza Łyczakowskiego, do którego był porównywany za sprawą licznych unikatowych nagrobków autorstwa rzeźbiarzy lwowskich i wiedeńskich. Cmentarz zlokalizowano na terenie zalesionym. Był to najstarszy cmentarz polski na Kresach Wschodnich. 
W okresie Ukraińskiej SRR w 1980 roku władze radzieckie postanowiły zlikwidować cmentarz. Wycięto wówczas topole, zburzono cmentarny kościół z 1883 roku i buldożerami zrównano z ziemią setki nagrobków, w tym mogiły polskich powstańców listopadowych, styczniowych, napoleończyków i legionistów. Początkowo władze zgodziły się na zachowanie 26 grobowców, ale ostatecznie likwidację cmentarza przetrwało zaledwie kilka. W miejscu cmentarza zrealizowano niewielki park.
Do dziś zachowały się pomniki nagrobne m.in. poety Maurycego Gosławskiego (piramida z krzyżem), Mroczkowskich (gotycka wieża) w tym burmistrza Stanisławowa Zygmunta Mroczkowskiego, rodziny Korwin Piotrowskich, M. Moczulskiego, J. Dzwonkowskiej, E. Zeligowskiego i O. Lewickiego. Na Cmentarzu Sapieżyńskim spoczywał także Agaton Giller, którego prochy po wyburzeniu nekropolii zostały sprowadzone na Cmentarz Powązkowski w Warszawie.
Po 2000 roku z inicjatywy polskiej organizacji państwowej Rady Ochrony Pamięci Walk i Męczeństwa wybudowano symboliczną mogiłę powstańców narodowych, oraz krzyże dla uczestników I i II wojny światowej. 

</doc>
<doc id="2739296" url="https://pl.wikipedia.org/wiki?curid=2739296" title="Arkadiusz (Taranow)">
Arkadiusz (Taranow)

Arkadiusz, imię świeckie Aleksander Borisowicz Taranow (ur. 11 marca 1957 w Jasenowskim) – biskup Ukraińskiego Kościoła Prawosławnego Patriarchatu Moskiewskiego.
Życiorys.
Urodziłs się we wsi Jasenowski w Ukraińskiej SRR. W 1975 ukończył technikum kolejowe w Papasnym, a po odbyciu służby wojskowej przez jakiś czas był pomocnikiem maszynisty lokomotywy spalinowej w Antracycie. 
Absolwent seminarium duchownego w Odessie i Kijowskiej Akademii Duchownej. W latach 1981–1990 przebywał w monasterze Zaśnięcia Matki Bożej w Odessie, gdzie został postrzyżony 8 marca 1982 r. Jego święceń diakońskich i kapłańskich dokonał metropolita Sergiusz (Pietrow). W 1990 metropolita Leoncjusz (Gudimow) naznaczył go ihumenem i w tym samym roku wyznaczył proboszczem cerkwi Świętych Adriana i Natalii w Odessie.
11 marca 1993 został przełożonym monasteru św. Pantelejmona w Odessie, od 1996 jako archimandryta. 20 lipca 2012 Święty Synod Ukraińskiego Kościoła Prawosławnego nominował go na biskupa owidiopolskiego, wikariusza eparchii odeskiej. Jego chirotonia biskupia odbyła się 4 sierpnia 2012 w głównym soborze monasteru św. Pantelejmona w Kijowie z udziałem konsekratorów: metropolitów kijowskiego i całej Ukrainy Włodzimierza oraz odeskiego i izmaelskiego Agatangela, arcybiskupów boryspolskiego Antoniego, czernihowskiego i nowogrodzko-siewierskiego Ambrożego, żytomierskiego i nowogrodzko-wołyńskiego Nikodema, jagodzińskiego Serafina, perejasławsko-chmielnickiego i wiszniewskiego Aleksandra, biskupów białogrodzko-dniestrowskiego Aleksego, sumskiego i achtyrskiego Eulogiusza, makarowskiego Hilarego, wasylkowskiego Pantelejmona oraz browarskiego Teodozjusza.
25 czerwca 2019 r. otrzymał godność arcybiskupa.
W 2021 r. przeniesiony na katedrę roweńkowską.

</doc>
<doc id="2739303" url="https://pl.wikipedia.org/wiki?curid=2739303" title="Ivana Maksimović">
Ivana Maksimović

Ivana Maksimović (serbs. Ивана Максимовић; ur. 2 maja 1990 r. w Belgradzie) – serbska strzelczyni sportowa, wicemistrzyni olimpijska 2012 z Londynu w konkurencji karabinu małokalibrowego w trzech postawach na dystansie 50 m.
Jest córką Gorana, jugosłowiańskiego strzelca sportowego i mistrza olimpijskiego.
W 2015 jej mężem został Danilo Anđušić, który jest koszykarzem.

</doc>
<doc id="2739305" url="https://pl.wikipedia.org/wiki?curid=2739305" title="Pirates of the Burning Sea">
Pirates of the Burning Sea

Pirates of the Burning Sea – gra komputerowa z gatunku MMORPG wydana 22 stycznia 2008 roku przez Flying Lab Software. Od 2010 roku gra jest dostępna na zasadach free-to-play.
Rozgrywka.
Gra toczy się na Karaibach w XVIII wieku i łączy w sobie taktyczne walki statków na morzu, walki pirackie, wszystko osadzone w otwartym świecie z ekonomią sterowaną przez graczy.
Gracz ma możliwość wyboru postaci jako: oficer marynarki ("naval officer"), kaper ("privateer") lub handlarz ("freetrader") z możliwością wyboru kariery jako: "cutthroat" lub "buccaneer". Gra posiada ponad 1000 misji, możliwość walk PvP w tym zdobywanie portów przeciwnika.

</doc>
<doc id="2739311" url="https://pl.wikipedia.org/wiki?curid=2739311" title="Wings 1973 UK Tour">
Wings 1973 UK Tour

Wings 1973 UK Tour - trzecia trasa koncertowa grupy Wings; w jej trakcie odbyło się
dwadzieścia jeden koncertów.
Program koncertów.
Bis:

</doc>
<doc id="2739312" url="https://pl.wikipedia.org/wiki?curid=2739312" title="Arsen Umuralijew">
Arsen Umuralijew



</doc>
<doc id="2739314" url="https://pl.wikipedia.org/wiki?curid=2739314" title="Arsien Umuralijew">
Arsien Umuralijew



</doc>
<doc id="2739315" url="https://pl.wikipedia.org/wiki?curid=2739315" title="Asanbek Umuralijew">
Asanbek Umuralijew



</doc>
<doc id="2739316" url="https://pl.wikipedia.org/wiki?curid=2739316" title="Asanbiek Umuralijew">
Asanbiek Umuralijew



</doc>
<doc id="2739317" url="https://pl.wikipedia.org/wiki?curid=2739317" title="Asanbek Umuraliyev">
Asanbek Umuraliyev



</doc>
<doc id="2739318" url="https://pl.wikipedia.org/wiki?curid=2739318" title="Arsen Umuraliyev">
Arsen Umuraliyev



</doc>
<doc id="2739319" url="https://pl.wikipedia.org/wiki?curid=2739319" title="Asanbek Umuraliev">
Asanbek Umuraliev



</doc>
<doc id="2739320" url="https://pl.wikipedia.org/wiki?curid=2739320" title="Arsen Umuraliev">
Arsen Umuraliev



</doc>
<doc id="2739323" url="https://pl.wikipedia.org/wiki?curid=2739323" title="Rimyongsu Sports Club">
Rimyongsu Sports Club

Rimyongsu () – koreański klub piłkarski z KRLD.

</doc>
<doc id="2739324" url="https://pl.wikipedia.org/wiki?curid=2739324" title="Jan Tomasz Kudelski">
Jan Tomasz Kudelski

Jan Tomasz Kudelski (ur. 21 grudnia 1861 w Budziskach, zm. 1937 w Warszawie) – polski architekt związany ze Stanisławowem.
Życiorys.
Jan Tomasz Kudelski urodził się w rodzinie zubożałego szlachcica Ignacego Kudelskiego, miał dwóch braci i siostrę. Dzięki pomocy finansowej dalekiego krewnego, adwokata Tadeusza Skałkowskiego rozpoczął w 1880 studia na Wydziale Architektury na lwowskiej Akademii Technicznej. Po ich ukończeniu w 1885 rozpoczął praktykę w firmach budowlanych, trzy lata później otrzymał uprawnienia architekta i rozpoczął pracę pod kierunkiem Juliana Zachariewicza. Od 1889 był członkiem lwowskiego Towarzystwa Politechnicznego, równocześnie został asystentem w Katedrze Geometrii Wykreślnej w Akademii Technicznej. Rok później zakończył współpracę z Zachariewiczem i przyjął posadę kierownika biura architektonicznego w przedsiębiorstwie należącym do Jana Lewińskiego, wspólnie wzięli udział w przygotowaniach do wystawy budowlanej, która odbyła się we Lwowie w 1892. Od 1891 wykładał w Szkole Przemysłowej we Lwowie. W 1893 otrzymał mianowanie na głównego dyrektora budowlanego kolei w Stanisławowie, równolegle prowadził własne przedsiębiorstwo budowlane, która działała do 1914. Na początku I wojny światowej został internowany i umieszczony w obozie Talerhof, jako przyczynę władze austriackie podały rosyjskie obywatelstwo Jana Tomasza Kudelskiego. Po roku został zwolniony ze względów zdrowotnych i powrócił do Stanisławowa, gdzie od 1916 do 1917 należał do grupy architektów przygotowujących plany powojennej odbudowy wschodniej Galicji. W 1919 wyjechał do Warszawy i został zatrudniony w Ministerstwie Robót Publicznych, gdzie zajmował się projektowaniem budynków. Zasiadał w jury oceniającym projekty architektoniczne budynków m.in. Ministerstwa Wyznań Religijnych i Oświecenia Publicznego w 1927, Ministerstwa Spraw Zagranicznych w 1929, Ministerstwa Robót Publicznych również w 1929. Od 1927 z ramienia Ministerstwa Robót Publicznych zasiadał w zarządzie Funduszu Kwaterunku Wojskowego. W 1930 przeszedł w stan spoczynku.
Dorobek architektoniczny.
Lwów.
Ponadto brał udział w przebudowie kościoła i klasztoru ss. Sacré-Cœur we Lwowie (wspólnie z Janem Lewińskim) oraz zaprojektował ołtarz główny w Kościele Zmartwychwstania Pana Jezusa we Lwowie.
Stanisławów.
Według projektu Jana Tomasza Kudelskiego powstało w mieście wiele budowli secesyjnych, głównie kamienic, willi i budynki użyteczności publicznej. Do jego projektów należą m.in. gmach Towarzystwa Wzajemnych Ubezpieczeń w Krakowie (1905), Poczta Główna, Bank Austro-Węgierski (1905), Dyrekcja Kolei, kamienica Leona Grauera, pasaż Gartenbergów. Piastował również funkcję architekta miejskiego Stanisławowa.
Życie prywatne.
Jego żoną była Olga z Wilczyńskich, mieli córkę Annę i syna Tadeusza. Kudelscy prowadził otwarty dom, w którym spotykała się miejscowa bohema i cyganeria, m.in. poeta Jan Kasprowicz i powieściopisarz Stanisław Przybyszewski.
Tadeusz Kudelski był z wykształcenia architektem. W walkach w obronie Lwowa był adiutantem Kazimierza Bartla, a następnie w okresie pokoju jego asystentem. Wnuk Kudelskiego, Stefan zmarły w styczniu 2013, był znanym wynalazcą i elektronikiem.

</doc>
<doc id="2739325" url="https://pl.wikipedia.org/wiki?curid=2739325" title="Kudelski">
Kudelski

Osoby o tym nazwisku:

</doc>
<doc id="2739327" url="https://pl.wikipedia.org/wiki?curid=2739327" title="Jan Roman Haftek">
Jan Roman Haftek

Jan Roman Haftek (ur. 1928 w Kańczudze, zm. 9 grudnia 2015) – polski lekarz neurochirurg, profesor medycyny, pułkownik Wojska Polskiego.
Życiorys.
Urodził się w 1928 w Kańczudze. Uczęszczał do Państwowego Gimnazjum i Liceum im. Króla Władysława Jagiełły w Przeworsku, które ukończył zdaniem egzaminu dojrzałości w 1947. Już w latach szkolnych wybrał medycynę. W 1947 zdał egzamin konkursowy na Uniwersytet Warszawski. Po zdaniu egzaminu z anatomii prawidłowej rozpoczął pracę zawodową, zaś w 1952 otrzymał dyplom.
Pracował jako młodszy asystent, początkowo w Katedrze Anatomii, następnie w Klinice Neurochirurgii Akademii Medycznej. Pod kierunkiem prof. Jerzego Choróbskiego uzyskał w 1956 specjalizację z neurochirurgii. Jan Haftek doktoryzował się w 1963. W ciągu 13 lat pracy w Klinice Neurochirurgii odbył liczne podróże naukowe. W latach 1959–1960 w Instytucie Chirurgii im. Polenowa w Leningradzie zgłębiał podstawy chirurgii nerwów obwodowych. Jako stypendysta British Council pracował w Londynie, pod kierunkiem prof. Herberta Seddona, ortopedy zajmującego się regeneracją nerwów obwodowych, oraz (późniejszego) prof. Petera K. Thomasa, neurologa (lata 1966–1967). Wiedzę uzyskaną w Londynie wykorzystał habilitując się na Akademii Medycznej w Krakowie w 1970 (praca poświęcona badaniom mechanizmu urazu nerwu obwodowego przy jego dławieniu i naciąganiu). W 1963 rozpoczął pracę w Stołecznym Centrum Rehabilitacji w Konstancinie. Zajął się tam zorganizowaniem pierwszego w Polsce Oddziału Ostrych Urazów Rdzenia Kręgowego. W tym czasie zrobił drugą specjalizację – z rehabilitacji. W 1970 na życzenie prof. Jana Bromowicza objął stanowisko kierownika Kliniki i Katedry Neurochirurgii w WAM w Łodzi. Po 13 latach doszedł do stopnia pułkownika. W 1982 powrócił do Stołecznego Centrum Rehabilitacji w Konstancinie, obejmując kierownictwo tej placówki. Zainicjował powstanie Kliniki Urazów Układu Nerwowego. Został członkiem Komitetu Nauk Neurologicznych PAN, organizował Polskie Towarzystwo Rehabilitacji i był krajowym konsultantem w dziedzinie rehabilitacji. W 1987 otrzymał tytuł profesora zwyczajnego. W 2000 odszedł na emeryturę. Nie porzucił medycznych zainteresowań – pracował na Wydziale Fizjoterapii w Wyższej Szkole Zarządzania i Administracji w Zamościu. Zmarł 9 grudnia 2015 roku w Warszawie.
Życie prywatne.
Jego pierwszą żoną była Cecylia Gmernicka-Haftek (1928–2016), doktor farmacji w Instytucie Leków w Warszawie. Drugą żoną profesora została Izabela Haftek z domu Ogonowska (zm. 21 sierpnia 2005), lekarz neurolog. Profesor miał troje dzieci. Z pierwszego małżeństwa, synów Marka (dermatologa) i Jarosława (inżyniera), oraz, z drugiego małżeństwa, córkę Katarzynę. Za życia, doczekał się sześciorga wnuków i sześciorga prawnuków. Jan Haftek interesował się muzyką poważną, poezją i był zapalonym myśliwym.
Nagrody i odznaczenia.
Był również Honorowym Obywatelem Jarosławia (1998) i Kańczugi (2007).

</doc>
<doc id="2739328" url="https://pl.wikipedia.org/wiki?curid=2739328" title="Danuta Danek">
Danuta Danek

Danuta Danek (ur. 23 marca 1938 w Piekarach Śląskich) – eseistka, tłumaczka, teoretyk i historyk literatury.
Życiorys.
Córka adwokata Kazimierza Danka i Małgorzaty z domu Urbanek, tłumacza przysięgłego. 
W latach 1952-1955 uczyła się w gimnazjum w Gliwicach. Następnie studiowała polonistykę na Uniwersytecie Warszawskim, którą ukończyła w 1961. W 1962 rozpoczęła pracę w Instytucie Badań Literackich PAN. W 1970 otrzymała tytuł doktora, a w 1981 doktora habilitowanego nauk humanistycznych na podstawie pracy "Dzieło literackie jako książka: o tytułach i spisach rzeczy w powieści". Od 18 lutego 1992 jest profesorem nauk humanistycznych. 
Jest autorką audycji radiowych i artykułów w miesięczniku dla nauczycieli „Polonistyka”.

</doc>
<doc id="2739330" url="https://pl.wikipedia.org/wiki?curid=2739330" title="Qadır Mırza Älï">
Qadır Mırza Älï



</doc>
<doc id="2739331" url="https://pl.wikipedia.org/wiki?curid=2739331" title="Lekkoatletyka na Letnich Igrzyskach Olimpijskich 2012 – trójskok kobiet">
Lekkoatletyka na Letnich Igrzyskach Olimpijskich 2012 – trójskok kobiet

Trójskok kobiet – jedna z konkurencji lekkoatletycznych rozegranych podczas igrzysk olimpijskich w Londynie. 
Obrończynią tytułu mistrzowskiego z 2008 roku była Kamerunka, obecnie reprezentująca Francję, Françoise Mbango Etone. Ustalone przez International Association of Athletics Federations minima kwalifikacyjne do igrzysk wynosiły 14,30 (minimum A) oraz 14,00 (minimum B).
Rezultaty.
Eliminacje.
Zawodniczki podzielono na dwie grupy: A i B. Aby awansować do finału należało uzyskać co najmniej 14,40 (Q) lub znaleźć się w gronie 12 najlepszych zawodniczek (q). 

</doc>
<doc id="2739333" url="https://pl.wikipedia.org/wiki?curid=2739333" title="Sławoszewek (przystanek kolejowy)">
Sławoszewek (przystanek kolejowy)

Sławoszewek – dawny wąskotorowy przystanek kolejowy w Sławoszewku, w woj. wielkopolskim, w Polsce. Początkowo przystanek znajdował się w pobliżu szkoły oraz dawnego dworu. W związku z ekspansją odkrywki węgla brunatnego "Jóźwin" i "Kazimierz Północ", rozebrano część linii Jabłonka Słupecka – Wilczyn na odcinku Jabłonka Słupecka – Cegielnia, a w jej miejsce stworzono linię łączącą Złotków z Biskupiem Konińskim, umożliwiającą połączenie ze stacją Sompolno. Około roku 1985 sam przystanek przesunięto na południowy wschód (), a kilkaset metrów na zachód od niego usytuowano rozjazd łączący linię Złotków – Biskupie Konińskie, z pozostałą częścią linii prowadzącej do Wilczyna.

</doc>
<doc id="2739334" url="https://pl.wikipedia.org/wiki?curid=2739334" title="Athanasía Pérra">
Athanasía Pérra



</doc>
<doc id="2739337" url="https://pl.wikipedia.org/wiki?curid=2739337" title="Marcellino Taiji Tani">
Marcellino Taiji Tani

 — japoński duchowny rzymskokatolicki, w latach 2000-2013 biskup diecezjalny Saitamy (do 2003 Urawy, co wiązało się ze zmianą nazwy miasta będącego siedzibą biskupa). 
Życiorys.
Święcenia kapłańskie przyjął 21 marca 1986 w diecezji Urawy. Po święceniach został wikariuszem w Urawie, zaś rok później został proboszczem parafii w Ageo. W 1994 został kanclerzem kurii i proboszczem w Tatebayashi.
10 maja 2000 papież Jan Paweł II mianował go ordynariuszem rodzinnej diecezji. Sakry udzielił mu 15 września 2000 Peter Takeo Okada, arcybiskup metropolita Tokio. W 2003 zmianie uległa nazwa stolicy biskupiej w Urawie (odtąd zwanej Saitamą), a wraz z nią zmienił się też tytuł biskupa. 
27 lipca 2013 papież przyjął jego rezygnację z pełnionego urzędu zgodnie z kanonem 401 § 2 Kodeksu Prawa Kanonicznego.

</doc>
<doc id="2739346" url="https://pl.wikipedia.org/wiki?curid=2739346" title="Choleva">
Choleva

Podlistnik ("Choleva") – rodzaj chrząszczy z rodziny grzybinków (Leiodidae), podrodziny Cholevinae. Obejmuje około 60 gatunków. Gatunek palearktyczny, o obszarze występowania obejmującym Europę z Turcją, Południowy Kaukaz, północną Afrykę, Środkowy Wschód, Azję Środkową i północne Indie.
Mają 4–8 mm długości, długie i wąskie czułki, smukły zarys ciała, długie nogi.
W Polsce występuje 13 gatunków, w tym reliktowy troglobiontyczny podgatunek "Choleva lederiana gracilenta" Szymczakowski, 1957.

</doc>
<doc id="2739349" url="https://pl.wikipedia.org/wiki?curid=2739349" title="Zulfiya Chinshanlo">
Zulfiya Chinshanlo



</doc>
<doc id="2739352" url="https://pl.wikipedia.org/wiki?curid=2739352" title="Lekkoatletyka na Letnich Igrzyskach Olimpijskich 2012 – bieg na 3000 m z przeszkodami mężczyzn">
Lekkoatletyka na Letnich Igrzyskach Olimpijskich 2012 – bieg na 3000 m z przeszkodami mężczyzn

Bieg na 3000 metrów z przeszkodami mężczyzn – jedna z konkurencji lekkoatletycznych rozgrywanych podczas igrzysk olimpijskich w Londynie.
Złoty medal igrzysk w 2008 roku zdobył w tej konkurencji Kenijczyk Brimin Kipruto. Wyznaczone przez IAAF minima kwalifikacyjne wynosiły 8:23,10 (minimum A) oraz 8:32,00 (minimum B). 

</doc>
<doc id="2739357" url="https://pl.wikipedia.org/wiki?curid=2739357" title="Tobiasz i Sara z Archaniołem Rafaelem">
Tobiasz i Sara z Archaniołem Rafaelem

Tobiasz i Sara z Archaniołem Rafaelem – obraz holenderskiego malarza Jana Steena.
Geneza.
Temat obrazu został zaczerpnięty ze starotestamentowej Księgi Tobiasza. Dotyczy nocy poślubnej Tobiasza i Sary. Sara miała wcześniej siedmiu mężów, ale każdy z nich został zabity w noc poślubną przez demona Asmodeusa. Dzięki opiece Archanioła Rafaela Tobiasz otrzymał instrukcje co ma uczynić by nie podzielić losy swoich poprzedników: 
Opis obrazu.
Steen przedstawił dwie sceny na jednym płótnie. Po lewej stronie, przed wielkim małżeńskim łożem, klęczy młoda para. Oboje pogrążeni są w modlitwie i kierują wzrok ku górze. Na sobie mają ślubne stroje. Sara ubrana jest w białą jedwabną suknię w stylu włoskim, a jej głęboki dekolt wycięty w kształcie kwadratu zdobi złota brosza. Głowę ma przyozdobioną wieńcem symbolizującym dziewictwo panny młodej. Jej włosy są rozpuszczone, co w ówczesnych czasach oznaczało gotowość do miłosnego aktu. Tobiasz przedstawiony został w ciemnym kaftanie oraz wąskich spodniach. Na łokciach i kolanach ma modne rozcięcia, ukazujące podszewkę. Nad ich głowami małe putta dekorują ich łoże kwiatowymi girlandami i obsypują je zielonymi liskami i płatkami kwiatów.
Po prawej części rozgrywa się druga scena. Archanioł Rafael pęta łańcuchem potwora odurzonego wonią palonych wnętrzności ryb. Potworem jest bazyliszek, w postać którego wcielił się demon Asmodeusz. Według św. Augustyna był on królem węży i symbolem szatana oraz autorem wszystkich trucizn. Rafael miał być tu wykonawca woli Boga. Miał uwolnić Sarę od demona i uleczyć ślepotę ojca Tobiasza za pomocą spalenia żółci i wątroby ryby. Anioł ma tu, zgodnie z Księgą Tobiasza, postać młodzieńca ze skrzydłami.
Historia obrazu.
W XIX wieku lub już w XVII obraz został rozcięty na dwie części. Pierwsza "Tobiasz i Sara" znajdowała się w zbiorach prywatnych Museum Bredius, druga pt. "Anioł pętający demona" znajdowała się w Centraal Museum w Utrechcie. W takim stanie istniał do lat sześćdziesiątych XX wieku.
Historycy przez wiele lat mieli kłopot z interpretacją części z aniołem. Nie wiedziano którego wysłannika niebios przedstawił artysta: Rafaela, Daniela czy Michała. Dopiero w 1926 roku student literatury holenderskiej G. J. Boekenoogen poprawnie zidentyfikował scenę i postać. Jego odkrycie przez wiele lat nie było jednak akceptowane. Ta część obrazu w 1907 roku została nabyta przez Hofstede de Groota, przyjaciela Abrahama Brediusa. W 1946 roku obraz trafił do Hagi do Muzeum Brediusa.
W części z parą młodych, część skrzydła anioła została zamalowana. Obraz jeszcze w 1940 roku należał do holenderskiego żydowskiego marszanda Jacques’a Goudstikkera, który zmarł podczas ucieczki z kraju po inwazji niemieckiej. W 1945 dzieło powróciło do Holandii, gdzie po latach negocjacji z wdową Goudstikker, zaczęło być postrzegane jako dziedzictwo narodowe i zostało przekazane do Centraal Museum w Utrechcie.
W 1965 roku przeprowadzono prace konserwatorskie nad lewą częścią dzieła. Odkryto wówczas zamalowane skrzydło anioła. Bardzo szybko stwierdzono, iż jest to druga część "Anioła pętającego demona". Z powodu zawiłości prawnych związanych z własnością dwóch jeszcze płócien, dopiero w 1993 roku, historyk sztuki Albert Blankert zaproponował połączenie dzieł w jedną całość. W 1996 roku udało się tego dokonać.

</doc>
<doc id="2739359" url="https://pl.wikipedia.org/wiki?curid=2739359" title="Zubrzyca (potok)">
Zubrzyca (potok)

Zubrzyca – potok, dopływ Czarnej Orawy. Ma źródła na wysokości 1220 m na południowych stokach Czernica (Czyrńca) oraz pod Przełęczą Zubrzycką. Przepływa przez miejscowości Zubrzyca Górna, Zubrzyca Dolna i Jabłonka, w której uchodzi do rzeki Czarna Orawa. Następuje to na wysokości ok. 635 m w miejscu o współrzędnych . 
Górna, górska część zlewni Zubrzycy znajduje się w Paśmie Policy, dolna już w regionie zwanym Beskidem Orawsko-Podhalańskim; obydwa należą do Beskidu Żywieckiego.
Swoją nazwę Potok wziął od miejscowości Zubrzycy Górnej i Zubrzycy Dolnej. Głównymi dopływami Zubrzycy są: Biały Potok, Gawrylowski Potok, Solawka, Suchy Potok.

</doc>
<doc id="2739364" url="https://pl.wikipedia.org/wiki?curid=2739364" title="Ben Westbeech">
Ben Westbeech

Ben Westbeech (ur. 1980 w Bristolu) – brytyjski DJ, piosenkarz i producent muzyczny. Obecnie mieszka i pracuje w Londynie. Ma wykształcenie muzyczne w klasie skrzypiec i śpiewu.

</doc>
<doc id="2739365" url="https://pl.wikipedia.org/wiki?curid=2739365" title="Oliwia Łuczak">
Oliwia Łuczak



</doc>
<doc id="2739366" url="https://pl.wikipedia.org/wiki?curid=2739366" title="Adam Stalony-Dobrzański">
Adam Stalony-Dobrzański

Adam Stalony-Dobrzański (ur. 19 października 1904 w Menie w guberni czernihowskiej, zm. 22 marca 1985 w Krakowie) – polski malarz, grafik, konserwator dzieł sztuki, wykładowca Akademii Sztuk Pięknych w Krakowie. 
Życiorys.
Syn zesłańca Feliksa, sędziego śledczego w Czernihowie i Ukrainki Anny z domu Kowalenko.
W roku 1917 rodzina Stalony-Dobrzańskich zamieszkała w Pryłukach koło Połtawy. Tam Adam pracował fizycznie, ucząc się wieczorami rysunku u miejscowych artystów. W marcu 1923 wraz z rodziną przyjechał do Polski i zamieszkał w Miechowie, gdzie jego ojciec objął stanowisko sędziego śledczego.
W roku 1927 rozpoczął studia w Akademii Sztuk Pięknych w Krakowie u Władysława Jarockiego, Fryderyka Pautscha i Ignacego Pieńkowskiego, a także uczestniczył w wykładach Xawerego Dunikowskiego i Józefa Mehoffera. Studia ukończył w roku 1933. 
Już podczas studiów wystawiał swoje prace 1929 na Wystawie Krajowej w Poznaniu i pracował przy konserwacji polichromii kościoła w Harklowej. 
W roku 1934 pracował w zespole Józefa Mehoffera przy polichromii kościoła w Turku, potem już samodzielnie wykonał polichromie kościołów w Boleszczynie i Porębie Górnej (1935) oraz w Tucznie (1937) i Dobromilu. W okresie II wojny światowej nadal zajmował się pracami konserwatorskimi i malarskimi dla kościołów i cerkwi. 
Po wojnie został wykładowcą na Wydziale Architektury Akademii Górniczo-Hutniczej w Krakowie, potem od 1947 r. kierował zakładem liternictwa w Państwowej Wyższej Szkole Sztuk Plastycznych w Krakowie, a po połączeniu tej szkoły z Akademią Sztuk Pięknych w 1950 r. prowadził jako docent katedrę liternictwa Akademii Sztuk Plastycznych. Ze względu na swą bogatą twórczość z zakresu sztuki sakralnej nigdy nie otrzymał formalnego tytułu profesora. Przeszedł na emeryturę w roku 1979.
Od roku 1945 zajął się projektowaniem witraży dla kościołów, cerkwi i zborów ewangelickich przy współpracy z krakowską firmą Żeleńskich. Wykonał też wiele polichromii i mozaik w kościołach i cerkwiach. 
Zajmował się też grafiką książkową i projektami szat liturgicznych. Przetworzył na wersję kolorową rysunkowy Poczet królów i książąt polskich Jana Matejki, wydany po raz pierwszy w 1961 r.

</doc>
<doc id="2739369" url="https://pl.wikipedia.org/wiki?curid=2739369" title="Hörner">
Hörner

Hörner, Hoerner:

</doc>
<doc id="2739370" url="https://pl.wikipedia.org/wiki?curid=2739370" title="Siergiej Chmielinin">
Siergiej Chmielinin

Siergiej Chmielinin (ros. Сергей Xмелинин, ur. 24 czerwca 1953) – radziecki kolarz torowy i szosowy, złoty medalista torowych mistrzostw świata.
Kariera.
Największym sukcesem w karierze Siergieja Chmielinina jest zdobycie wspólnie z Wiaczesławem Jekimowem, Aleksandrem Krasnowem i Wiktorem Manakowem złotego medalu w drużynowym wyścigu na dochodzenie podczas rozgrywanych w 1987 roku torowych mistrzostw świata w Wiedniu. Na szosie jego największym sukcesem jest zajęcie drugiego miejsca w klasyfikacji generalnej belgijskiego wyścigu Ronde van België w 1988 roku. Chmielinin nigdy nie brał udziału w igrzyskach olimpijskich.

</doc>
<doc id="2739371" url="https://pl.wikipedia.org/wiki?curid=2739371" title="Kanał elektroinstalacyjny">
Kanał elektroinstalacyjny

Kanał elektroinstalacyjny - rodzaj osprzętu elektroinstalacyjnego spełniającego podobną rolę jak listwy elektroinstalacyjne, lecz z racji swoich wymiarów stosowany do prowadzenia i rozdziału kabli i przewodów na poszczególne obwody zasilające. Najczęściej spotykane wymiary kanałów elektroinstalacyjnych to: 60 i 90x40, 90, 130, 150, i 230x60 (w mm). Podobnie jak w przypadku listew, w kanałach istnieją przegrody umożliwiające oddzielenie od siebie przewodów i kabli. 
Kanały instalacyjne do prowadzenia i ochrony przewodów mogą być mocowane tylko na powierzchni ścian, sufitów i filarów lub w specjalnie wykonanych kanałach w podłodze. Nie mogą być montowane pod tynkiem, w betonie itp.

</doc>
<doc id="2739372" url="https://pl.wikipedia.org/wiki?curid=2739372" title="Siemens Inspiro">
Siemens Inspiro

Siemens Inspiro – elektryczny zespół trakcyjny przeznaczony dla metra produkowany przez Siemensa od 2012. Światowa premiera pociągu miała miejsce 19 września 2012 podczas targów InnoTrans w Berlinie. 6 października 2013 w Warszawie rozpoczęto eksploatację pierwszych pojazdów z tej rodziny.
Historia.
Geneza.
W październiku 2009 firma Siemens Mobility rozpoczęła prace nad nową rodziną pociągów metra. Koncern oparł ich konstrukcję na pojazdach dotychczas wyprodukowanych dla Wiednia, Pragi, Oslo i Norymbergi. We wrześniu 2010 projekt platformy pociągów Inspiro został ukończony.
Realizacja zamówień.
Warszawa.
24 lutego 2012 Siemens zaprezentował w swojej wiedeńskiej fabryce pudło pierwszego wagonu dla warszawskiego metra, a 19 września podczas targów InnoTrans w Berlinie zaprezentowano 3 połączone wagony. W listopadzie pudła pierwszego z pojazdów dostarczono do zakładów Newag w Nowym Sączu. Produkcję i dostawę pociągów zakończono w II połowie 2014.
Warszawskie Inspiro przed dostarczeniem były testowane przez producenta w Wildenrath. W połowie lipca 2013 rozpoczęły się testy pociągów na terenie Stacji Techniczno-Postojowej Kabaty, a później również nocne testy na linii metra. 24 września 2013 składy Inspiro zostały dopuszczone do eksploatacji przez prezesa Urzędu Transportu Kolejowego.
Z 35 zamówionych przez Warszawę pociągów 10 pierwszych zostało całkowicie wyprodukowanych przez Siemensa w jego fabryce w Wiedniu, a pozostałych 25 w zakładzie Newag w Nowym Sączu.
Kuala Lumpur.
Inspiro dla Kuala Lumpur są produkowane przez dwa zakłady – chiński CSR Putzen z Nankinu dostarcza pudła wagonów, natomiast malezyjski SMH Rail z miejscowości Rasa montuje wyposażenie produkowane przez przedsiębiorstwa regionalne i lokalne.
Pod koniec lipca 2014 SMH Rail wyposażał 4 wagony pierwszego z 58 zamówionych składów.
Konstrukcja.
Charakterystyka rodziny.
Pociągi z rodziny Inspiro są pojazdami o budowie modułowej. Mogą posiadać od 3 do 8 wagonów w różnej konfiguracji. Standardowy pojazd posiada 6 wagonów w układzie Mc+T+M+M+T+Mc (Mc to wagon silnikowy z kabiną, M to wagon silnikowy, T to wagon toczny).
Platforma jest przystosowana do zabudowy systemów gromadzenia energii i bezobsługowego prowadzenia pojazdu. Kabina maszynisty może zostać wyposażona w drzwi awaryjne na czole pojazdu, istnieje również możliwość wydłużenia przedziału motorniczego i dodania oddzielnych drzwi dla obsługi pociągu. Możliwe jest przystosowanie składów Inspiro do eksploatacji w bardzo niskich temperaturach i do długotrwałego działania piasku.
Wnętrze pojazdów jest jednoprzestrzenne, co umożliwia podróżnym przejście z jednego końca składu na drugi. Pudło wagonu wykonane jest całkowicie z aluminium co sprawia, że pociągi są lżejsze o kilkanaście ton względem innych podobnych pojazdów.
Wersja dla Warszawy.
Dzięki zastosowaniu elektronicznego systemu diagnostycznego pociągi Inspiro mogą przechodzić przeglądy co 2 miesiące (dla porównania składy Alstom Metropolis muszą je przechodzić co 14 dni, a wagony serii 81 codziennie). Większość elementów może być poddana recyklingowi.
Nadwozie.
Warszawskie zespoły Inspiro składają się z 6 wagonów. Sprzęg pomiędzy wagonem trzecim i czwartym to sprzęg półautomatyczny umożliwiający szybkie rozłączenie pociągu na dwie trójwagonowe części, natomiast połączenia pozostałych wagonów stanowią sprzęgi półsztywne. Automatyczne sprzęgi czołowe zapewniają połączenie mechaniczne i pneumatyczne oraz umożliwiają połączenie pojazdów ze składami innych serii i taborem technicznym.
Drzwi.
Każdy wagon posiada po obydwu stronach cztery pary napędzanych elektrycznie, rozsuwanych na boki, dwuskrzydłowych drzwi pasażerskich o świetle 1400×1950 mm. Ich ramy zostały wykonane z aluminium, a w nich umieszczono szyby, które przy zamkniętych drzwiach tworzą charakterystyczny ośmiokąt. Drzwi wyposażone zostały także w czułe na dotyk krawędzie oraz funkcję ciepłego guzika. W pierwszych i ostatnich drzwiach każdego składu znajdują się wysuwane rampy dla osób poruszających się na wózkach inwalidzkich.
Do kabiny maszynisty można wejść przez osobne drzwi boczne bądź przez drzwi umieszczone w ścianie dzielącej kabinę od przedziału pasażerskiego.
Każdy wagon końcowy wyposażono w drzwi ewakuacyjne znajdujące się w kabinie w osi pojazdu. Są one podzielone na część górną i dolną, które otwierają się przez obrót odpowiednio do góry i w dół. Ponadto dolna część drzwi jest przystosowana do zamontowania na niej rozkładanej drabinki stanowiącej wyposażenie kabiny oraz pokryta powierzchnią antypoślizgową.
Przedział pasażerski.
Zastosowano wzdłużny układ siedzeń. Nieopodal pierwszych i ostatnich drzwi wejściowych pociągu znajdują się miejsca dla wózków inwalidzkich.
Podłoga znajduje się na wysokości 1130 mm ponad główką szyny, natomiast sufit wznosi się na wysokość 2100 mm ponad podłogę. Pomiędzy wagonami znajdują się przechodnie przeguby o szerokości 1500 mm i wysokości 1950 mm.
W osi pociągu zamontowano poręcze pionowe, natomiast po bokach nad miejscami do siedzenia ulokowano poręcze poziome. Dodatkowo na poziomych poręczach przy ścianach umiejscowiono miękkie podpórki dla pasażerów stojących.
We wnętrzu zamontowano audiowizualny system informacji pasażerskiej. W jego skład wchodzi 6 monitorów LCD w każdym z wagonów pociągu. Składy posiadają również monitoring w postaci 4 kamer w każdym wagonie.
System wentylacji przedziału składa się z dwóch modułów wentylacyjnych, które umieszczono na dachu na obu krańcach każdego wagonu. Powietrze nawiewne rozprowadzane jest kanałami zabudowanymi w stropie części pasażerskiej.
Kabina maszynisty.
Kabiny posiadają wyświetlacze pokazujące obraz z kamer zewnętrznych, dane na temat składu, wykonywanych czynności i informacje systemu diagnostycznego.
Kabiny maszynisty wyposażono w kompaktowy agregat klimatyzacyjny umieszczony na dachu nad kabiną, a także w ogrzewanie i nawiew powietrza zintegrowany w jeden system z klimatyzatorem.
Podwozie i napęd.
Każdy wagon oparty jest na dwóch dwuosiowych wózkach. Są one przystosowane do prędkości 90 km/h i rozstawu szyn 1435 mm oraz charakteryzują się naciskiem na każdą oś wynoszącym 13 t. Wózki wykonano ze stali niskostopowej o dużej wytrzymałości oraz wyposażono w dwustopniowe usprężynowanie. I stopień zawieszenia stanowią sprężyny metalowo-gumowe, natomiast II stopień składa się ze sprężyn powietrznych. Każda oś posiada hamulec tarczowy i kompaktowy hamulec zaciskowy. Funkcję hamulca postojowego pełni natomiast hamulec sprężynowy.
Wózki napędne są wyposażone w dwa odbieraki prądu (po jednym z każdej strony) i dwa silniki asynchroniczne typu 1TB2006-0GA02. Każdy z nich posiada moc znamionową 140 kW i jest zasilany za pomocą falownika, który na prąd przemienny przetwarza prąd stały o napięciu 750 V pobierany z trzeciej szyny. Przeniesienie napędu realizowane jest za pomocą dwustopniowych przekładni zębatych.
Każdy pociąg wyposażony jest w dwie przetwornice, które napięciem 110 V DC zasilają układy sterowania, oświetlenia oraz klimatyzacji kabiny i części pasażerskiej, napięciem 230 V AC 50 Hz zasilają wszystkie gniazdka elektryczne w składzie, a napięciem 3×400 V AC 50 Hz urządzenia dodatkowe, takie jak wentylatory czy silniki sprężarek. W przypadku awarii jednej z przetwornic wybrane komponenty są wyłączane przez specjalny system sterujący zasilaniem.
Wersja dla Rijadu.
Kształt i wystrój pociągów dla Rijadu został zaprojektowany przez agencję Avant Premiere, która opracowała projekt, który został wykorzystany również przez innych dostawców pociągów metra dla Rijadu – Alstoma i Bombardiera. Składy posiadają 3 klasy: pierwszą (złotą), rodzinną (srebrną) i pojedynczą, co jest rozwiązaniem typowym dla krajów arabskich.
Eksploatacja.
Warszawa.
2 lutego 2011 podpisano umowę na dostawę 210 wagonów (35 składów 6-wagonowych) dla metra w Warszawie. Kontrakt posiadał opcję zwiększenia zamówienia o kolejnych 17 pociągów w ciągu trzech lat od podpisania umowy, ale nie skorzystano z tej możliwości. W ramach umowy został zakupiony również symulator Inspiro na potrzeby szkoleń maszynistów.
21 grudnia 2012 dostarczono pierwszy skład do Stacji Techniczno-Postojowej Kabaty, gdzie 12 stycznia 2013 odbyła się prezentacja tego pociągu. 30 kwietnia 2013 do Warszawy dotarł pierwszy z zespołów montowanych w zakładach Newag w Nowym Sączu. Ostatni zamówiony egzemplarz został dostarczony 27 października 2014.
Pojazdy były dostarczane do Warszawy z Nowego Sącza przez PKP Cargo, a z austriackich zakładów Siemensa przez Rail Cargo Austria, ČD Cargo i PKP Cargo.
20 składów obsługuje linię M2, zaś pozostałych 15 wzmocniło linię M1.
Linia M1.
6 października 2013 włączono do eksploatacji dwa pierwsze pojazdy Inspiro. 21 października 2013 kursy na linii M1 rozpoczął trzeci skład.
17 listopada 2013 przed stacją Politechnika od strony Centrum doszło do pożaru pociągu numer 52. Po tym incydencie wszystkie stołeczne pojazdy Inspiro zostały wycofane z ruchu, a dostawy kolejnych wstrzymano do wyjaśnienia sprawy. W lutym 2014 komisja powypadkowa oświadczyła, iż przyczyną zdarzenia było odkręcenie się ślizgu odbieraka prądu, w wyniku czego doszło do zwarcia i łuku elektrycznego oraz zadymienia wewnątrz pociągu. Producentowi polecono poprawienie mocowania odbieraka oraz zamontowanie wykrywaczy zadymienia w składach. W marcu 2014 trwały testy pojazdów po zmianie konstrukcyjnej odbieraków prądu, a 22 marca 2014 do eksploatacji powrócił pociąg numer 52. 31 marca 2014 Metro Warszawskie wznowiło odbiory nowych składów od producenta, a następnego dnia w ruchu było już 7 Inspiro.
W kwietniu 2014, dzięki dostawom pociągów, rozpoczęto tymczasowe odstawianie rosyjskich składów serii 81. W połowie kwietnia 2014 na terenie STP Kabaty znajdowało się 18 Inspiro, a w połowie maja było ich 22, z czego 13 w ruchu. Na początku czerwca do ruchu było dopuszczonych 19 pociągów, a 20. o numerze 60 był w trakcie odbioru.
W połowie lipca 2014 dopuszczenie do eksploatacji posiadały 23 składy Inspiro. Ostatnią sztukę do eksploatacji przekazano 8 maja 2015 i był to pierwszy pojazd nr 41, który dotychczas pełnił rolę pociągu szkoleniowego.
Linia M2.
W nocy z 25 na 26 czerwca 2014 jazdy próbne na odcinku II linii metra między stacjami Rondo Daszyńskiego i Rondo ONZ rozpoczął pociąg Inspiro nr 57, natomiast w drugiej połowie września 2014 rozpoczęto jazdy próbne składów Siemensa na całym budowanym centralnym odcinku II linii. 28 września pociąg numer 57 przewiózł władze i media od Ronda Daszyńskiego do Dworca Wileńskiego, a 14 listopada na tej samej trasie miał miejsce przejazd z udziałem prezydent Warszawy Hanny Gronkiewicz-Waltz i premier Polski Ewy Kopacz. 12 grudnia 2014 rozpoczęto testy w warunkach zbliżonych do normalnej eksploatacji, natomiast od 28 lutego do 5 marca 2015 trwały testy systemu sterowania ruchem i ograniczania prędkości.
8 marca 2015 rozpoczęto eksploatację pociągów na warszawskiej linii M2.
Problem nadmiernego zużywania kół.
W czerwcu 2015 Metro Warszawskie zgłosiło konsorcjum Siemensa i Newagu problem nadmiernego zużywania się kół składów Inspiro. Przewoźnik uznał to za wadę systemową i tym samym zażądał jej usunięcia w ramach gwarancji, która wygasła w październiku 2016 po trzech latach od wprowadzenia pociągów do eksploatacji. 3 czerwca producent uznał, że usterka nie jest objęta gwarancją i zalecił wymianę zużytych elementów. W związku z tym producent wystąpił do sądu o zabezpieczenie dowodu w postaci opinii biegłego na temat stanu infrastruktury II linii metra. 25 września sąd przyjął opinię biegłego i oddalił wnioski metra. W swojej opinii biegły wskazał na niedostateczną liczbę i rozmieszczenie smarownic oraz ich nieprawidłowe działanie, a także zwrócił uwagę na konstrukcję toru niezgodną z normami.
By nie utracić gwarancji na cały pojazd i nie musieć certyfikować całego składu z zastosowanymi zamiennikami oryginalnych części, a także ze względu na trwający spór sądowy, 7 sierpnia metro rozpoczęło z Siemensem negocjacje umowy na dostarczenie i wymianę kół zespołów Inspiro. Zamówienie obejmuje 400 kół monoblokowych, 20 osi do wózków tocznych i 40 osi do wózków napędnych. Ich dostawy rozpoczną się w ciągu 7,5 miesiąca od podpisania umowy. Siemens za wykonanie tego zamówienia zaproponował kwotę 6,3 mln zł, która zostanie pokryta ze środków producenta znajdujących się w formie gwarancji na koncie Metra Warszawskiego.
Na początku grudnia 2015 Metro Warszawskie i Siemens zawarły porozumienie. Producent zobowiązał się podjąć działania zmierzające do wymiany kół w ośmiu pociągach, natomiast źródło płatności zostanie ustalone na podstawie wyników raportu wspólnego zespołu ekspertów. 20 października 2017 strony zawarły ostateczne porozumienie dotyczące rozliczenia kontraktu, w ramach którego ustalono również, że producent na swój koszt wymieni koła w dwóch składach, a ponadto dostarczy dla sześciu pociągów 300 kół i 34 osie.
Kuala Lumpur.
W październiku 2012 podpisano umowę na dostawę 232 wagonów (58 składów 4-wagonowych) dla . Pociągi zostały wyprodukowane we współpracy z lokalnymi partnerami w Chinach i Malezji. Kontrakt poza dostawą taboru objął budowę 2 zajezdni.
Pojazdy zostały skierowany na nową linię metra, łączącą Sungai Buloh i Kajang z centrum Kuala Lumpur, która została oddana do użytku 17 lipca 2017.
Sofia.
28 września 2015 spółka Metropolitan będąca operatorem metra w Sofii zawarła z konsorcjum firm Siemens AG/Siemens EOOD/Newag umowę na dostawę 20 sztuk 3-członowych pociągów Inspiro (wraz z prawem opcji na kolejne 20 składów) oraz systemu kontroli ruchu. Umowa, w związku z zabezpieczeniem finansowania, weszła w życie w lutym 2016.
15 listopada w fabryce Newagu w Nowym Sączu odbyła się prezentacja pierwszej jednostki, a pod koniec listopada została ona przetransportowana do Centrum Testowego firmy Siemens w Wegberg-Wildenrath. 25 czerwca 2018 pierwszy skład metra wyjechał do Sofii, gdzie miał dotrzeć 2 lipca. 17 stycznia 2019 poinformowano, iż zamawiający skorzystał z prawa opcji i powiększył zamówienie o kolejnych 10 składów. W połowie maja 2019 do Bułgarii wysłany zostały ostatni (dwudziesty) egzemplarz z zamówienia podstawowego. 20 kwietnia 2021 gotowy był ostatni skład z zamówienia dodatkowego. Składy skierowane zostały do uruchomionej w sierpniu 2020 trzeciej linii.
Londyn.
W listopadzie 2018 londyńskie metro zamówiło 94 składy do obsługi linii Piccadilly.

</doc>
<doc id="2739373" url="https://pl.wikipedia.org/wiki?curid=2739373" title="Helostoma">
Helostoma



</doc>
<doc id="2739377" url="https://pl.wikipedia.org/wiki?curid=2739377" title="Ajtek Namitok">
Ajtek Namitok

Ajtek Namitok (Namitokow), ros. Айтек Намиток (Намитоков) (ur. 6 czerwca 1892 r. w Jekaterynodarze, zm. 26 lipca 1963 r. w Stambule) – północnokaukaski działacz narodowy, emigracyjny wykładowca akademicki, historyk i etnograf, lingwista, publicysta i pisarz
Ukończył gimnazjum w Stawropolu, a następnie studia prawnicze na uniwersytecie w Petersburgu. W latach 1911-1916 był jednym z przywódców miejscowego Muzułmańskiego Komitetu Górali. W 1917 r. wszedł w skład Rady Ministerstwa Edukacji Ludowej Rządu Tymczasowego. Był też członkiem Wyższej Rady Pedagogicznej i przewodniczącym jej komisji ds. szkół nierosyjskich. Na przełomie września/października 1917 r. został członkiem Kubańskiej Rady Krajowej, z ramienia której wybrano go do I Kubańskiej Rady Ustawodawczej. Na pocz. listopada tego roku został członkiem kierownictwa Związku Południowo-Wschodniego. Następnie pełnił funkcję ministra sprawiedliwości w Rządzie Kubańskim. Przez Konstytuantę Narodową wybrano go członkiem Wszechrosyjskiej Rady Demokratycznej. W 1919 r. wchodził w skład delegacji Kozaków kubańskich na pokojową Konferencję Wersalską. Ajtek Namitok popierał ideę utworzenia konfederacji narodów kaukaskich i Kozaków z południa Rosji. Z tego powodu przez gen. Antona I. Denikina został zaocznie pozbawiony wszystkich pełnionych funkcji i skazany na karę śmierci. W tej sytuacji pozostał w Paryżu, gdzie od 1926 r. prowadził działalność adwokacką. Wykładał na Sorbonie historię i etnografię. Pisał artykuły do wielu pism francuskich i emigracyjnych. Współpracował z Paryskim Stowarzyszeniem Lingwistycznym. Był członkiem Koła Badań Kaukazu, z ramienia którego w latach 1934-1937 występował z wykładami dotyczącymi historii i etnografii Kaukazu. Działał w paryskim oddziale Ludowej Partii Górali Kaukaskich. W 1939 r. napisał książkę pt. "Proischożdienije czerkiesow". W czasie II wojny światowej przebywał w Monachium, wykładając w Institut fur Kontinental - Europaische Forschung. Po ataku wojsk niemieckich na ZSRR 22 czerwca 1941 r., stanął na czele Komitetu Muzułmańskiego w Berlinie. Po zakończeniu wojny powrócił do Monachium. W marcu 1949 r. współtworzył odnowiony Północnokaukaski Komitet Narodowy, wchodząc w skład jego kierownictwa. Następnie przeniósł się do Stambułu, gdzie został profesorem języka francuskiego w miejscowym Instytucie Pedagogicznym. Stanął na czele Północno-Kaukaskiego Centrum Narodowego. Jednocześnie na pocz. lat 50. szefował oddziałowi północnokaukaskiemu Instytutu Sowietologii w Monachium.

</doc>
<doc id="2739378" url="https://pl.wikipedia.org/wiki?curid=2739378" title="Gulnur Satylganova">
Gulnur Satylganova



</doc>
<doc id="2739379" url="https://pl.wikipedia.org/wiki?curid=2739379" title="Łańcuch wakatów">
Łańcuch wakatów

Łańcuch wakatów - (ang. "vacancy chain") struktura społeczna, w której zasoby są przekazywane konsumentom. W łańcuchu wakatów nowy zasób, który pojawia się w populacji jest zagospodarowywany przez pierwszego w kolejności osobnika, który z kolei pozostawia swoje poprzednie dobra. Ten stary przedmiot jest z kolei przejmowany przez kolejną osobę, która pozostawia to, co miała dotychczas. Proces ten jest powtarzany.
Łańcuch wakatów w świecie zwierząt.
Badania wykazały, że kraby pustelniki wykazują zachowania zgodne z łańcuchem wakatów wymieniając się muszlami. Taki łańcuch obejmuje dwa do trzech krabów (przeciętnie 2,5).

</doc>
<doc id="2739380" url="https://pl.wikipedia.org/wiki?curid=2739380" title="Wiktor Manakow (1960–2019)">
Wiktor Manakow (1960–2019)

Wiktor Wiktorowicz Manakow (ros. Виктор Викторович Манаков, ur. 28 lipca 1960 w Budogoszczy, zm. 12 maja 2019 w Moskwie) – radziecki kolarz torowy i szosowy, złoty medalista olimpijski oraz czterokrotny medalista torowych mistrzostw świata.
Kariera.
Pierwszy sukces w karierze osiągnął w 1978 roku, kiedy zdobył srebrny medal w indywidualnym wyścigu na dochodzenie podczas mistrzostw świata juniorów. Już rok później zdobył srebrny medal w drużynowym wyścigu na dochodzenie na torowych mistrzostwach świata w Amsterdamie. W tej samej konkurencji wspólnie z Walerijem Mowczanem, Władimirem Osokinem, Witalijem Pietrakowem i Aleksandrem Krasnowem zdobył złoty medal na igrzyskach olimpijskich w Moskwie w 1980 roku. W tym roku brał również w torowych mistrzostwach świata w Besançon, gdzie zdobył srebrny medal w wyścigu punktowym amatorów, ulegając jedynie Gary’emu Suttonowi z Australii. W kolejnych latach zdobył jeszcze dwa medale w drużynowym wyścigu na dochodzenie: srebrny na mistrzostwach świata w Colorado Springs w 1986 roku oraz złoty na rozgrywanych rok później mistrzostwach świata w Wiedniu. W stolicy Austrii partnerowali mu Wiaczesław Jekimow, Aleksandr Krasnow i Siergiej Chmielinin. Startował także w wyścigach szosowych, jednak nie odnosił większych sukcesów. Był między innymi trzeci w klasyfikacji generalnej holenderskiego Olympia's Tour w 1982 roku.
Jego żona Jolanta Polikevičiūtė oraz szwagierka Rasa Polikevičiūtė reprezentowały Litwę w kolarstwie szosowym.

</doc>
<doc id="2739383" url="https://pl.wikipedia.org/wiki?curid=2739383" title="Ajtek Namitow">
Ajtek Namitow



</doc>
<doc id="2739386" url="https://pl.wikipedia.org/wiki?curid=2739386" title="Jantony Ortiz">
Jantony Ortiz



</doc>
<doc id="2739388" url="https://pl.wikipedia.org/wiki?curid=2739388" title="Helostoma temmincki">
Helostoma temmincki



</doc>
<doc id="2739389" url="https://pl.wikipedia.org/wiki?curid=2739389" title="Helostoma temminckii">
Helostoma temminckii



</doc>
<doc id="2739390" url="https://pl.wikipedia.org/wiki?curid=2739390" title="Taras Szelestiuk">
Taras Szelestiuk



</doc>
<doc id="2739393" url="https://pl.wikipedia.org/wiki?curid=2739393" title="Andromeda XXIII">
Andromeda XXIII

Andromeda XXIII (And XXIII) – karłowata galaktyka sferoidalna leżąca w gwiazdozbiorze Andromedy. Jest satelitą Galaktyki Andromedy i leży w odległości około 126 kiloparseków (ok. 411 tysięcy lat świetlnych) od niej. Należy do Grupy Lokalnej.
Jest jedną z największych galaktyk satelitarnych Galaktyki Andromedy. Jej promień półświatła wynosi około 1035 parseków (3,38 tys. lat świetlnych).
Odkryta w 2011 (wraz z And XXIV, XXV, XXVI, XXVII) dzięki danym zebranym w ramach przeglądu Pan-Andromeda Archaeological Survey (PAndAS) wykonanego za pomocą Teleskopu Kanadyjsko-Francusko-Hawajskiego (CFHT).

</doc>
<doc id="2739394" url="https://pl.wikipedia.org/wiki?curid=2739394" title="Podlistnik">
Podlistnik



</doc>
<doc id="2739396" url="https://pl.wikipedia.org/wiki?curid=2739396" title="Umurbek Bazarbaev">
Umurbek Bazarbaev



</doc>
<doc id="2739397" url="https://pl.wikipedia.org/wiki?curid=2739397" title="Umurbek Bazarbajew">
Umurbek Bazarbajew



</doc>
<doc id="2739398" url="https://pl.wikipedia.org/wiki?curid=2739398" title="Umurbiek Bazarbajew">
Umurbiek Bazarbajew



</doc>
<doc id="2739399" url="https://pl.wikipedia.org/wiki?curid=2739399" title="Umurbek Bazarbaýew">
Umurbek Bazarbaýew



</doc>
<doc id="2739400" url="https://pl.wikipedia.org/wiki?curid=2739400" title="Ömürbek Bazarbaýew">
Ömürbek Bazarbaýew



</doc>
<doc id="2739401" url="https://pl.wikipedia.org/wiki?curid=2739401" title="Vusie Dlamini">
Vusie Dlamini

Vusie Thomas Dlamini (ur. 23 lipca 1958) – suazyjski lekkoatleta, średniodystansowiec i maratończyk, uczestnik Letnich Igrzysk Olimpijskich 1984 i 1988.
Swój występ podczas Letnich Igrzysk Olimpijskich 1984 zaczął od eliminacji w biegu na 800 metrów. Dlamini startował z ósmego toru w trzecim biegu eliminacyjnym. Zawodnik z Suazi został jednak zdyskwalifikowany, a tym samym odpadł z rywalizacji o medale.
Na następnych Igrzyskach Olimpijskich w 1988 roku, Dlamini wystąpił w biegu maratońskim, w którym od razu rozegrano finał. Z czasem 2-28:06 suazyjski maratończyk przybiegł na metę jako 58. zawodnik (na 98 sklasyfikowanych, 20 zawodników nie ukończyło maratonu).

</doc>
<doc id="2739403" url="https://pl.wikipedia.org/wiki?curid=2739403" title="Kurbankuły Berdymuchammedow">
Kurbankuły Berdymuchammedow



</doc>
<doc id="2739404" url="https://pl.wikipedia.org/wiki?curid=2739404" title="Gurbanguły Berdymuchamedow">
Gurbanguły Berdymuchamedow



</doc>
<doc id="2739406" url="https://pl.wikipedia.org/wiki?curid=2739406" title="Gurbanguły Berdymuchammedow">
Gurbanguły Berdymuchammedow



</doc>
<doc id="2739408" url="https://pl.wikipedia.org/wiki?curid=2739408" title="Kurbankuły Berdymuchamedow">
Kurbankuły Berdymuchamedow



</doc>
<doc id="2739409" url="https://pl.wikipedia.org/wiki?curid=2739409" title="Helostomi temmincki">
Helostomi temmincki



</doc>
<doc id="2739412" url="https://pl.wikipedia.org/wiki?curid=2739412" title="Szokan Uälichanow">
Szokan Uälichanow



</doc>
<doc id="2739413" url="https://pl.wikipedia.org/wiki?curid=2739413" title="Szokan Walichanow">
Szokan Walichanow



</doc>
<doc id="2739414" url="https://pl.wikipedia.org/wiki?curid=2739414" title="Muhambet Utemisow">
Muhambet Utemisow



</doc>
<doc id="2739416" url="https://pl.wikipedia.org/wiki?curid=2739416" title="Sam Hlawe">
Sam Hlawe

Samuel „Sam” Hlawe (ur. 21 lipca 1952) – suazyjski lekkoatleta, maratończyk, uczestnik Letnich Igrzysk Olimpijskich 1984 i 1988.
Podczas Letnich Igrzysk Olimpijskich 1984 wziął udział w biegu maratońskim. Zawodnik z Suazi uzyskał czas 2:22:45 i przybiegł na metę jako 45. zawodnik (na 78 sklasyfikowanych, 29 zawodników nie ukończyło maratonu).
Na następnych Igrzyskach Olimpijskich w 1988 roku, Hlawe także wystąpił w biegu maratońskim. Uzyskał on czas 2:24:42 i przybiegł na metę jako 44. zawodnik,(na 98 sklasyfikowanych, 20 zawodników nie ukończyło maratonu) tak więc poprawił swój wynik w stosunku do poprzednich igrzysk o jedną pozycję.

</doc>
<doc id="2739419" url="https://pl.wikipedia.org/wiki?curid=2739419" title="Żambył Żabajuły">
Żambył Żabajuły



</doc>
<doc id="2739422" url="https://pl.wikipedia.org/wiki?curid=2739422" title="Puchar Europy Zdobywców Pucharów w piłce siatkowej (1990/1991)">
Puchar Europy Zdobywców Pucharów w piłce siatkowej (1990/1991)

Puchar Europy Zdobywców Pucharów siatkarzy 1990/1991 – 19. sezon Puchar Europy Zdobywców Pucharów rozgrywanego od 1972 roku, organizowanego przez Europejską Konfederację Piłki Siatkowej (CEV) w ramach europejskich pucharów dla męskich klubowych zespołów siatkarskich „starego kontynentu”.
Faza grupowa.
Grupa A.
Wyniki
Tabela
Grupa B.
Wyniki
Tabela
Turniej finałowy.
 Palma de Mallorca

</doc>
<doc id="2739423" url="https://pl.wikipedia.org/wiki?curid=2739423" title="Malcolm Champion">
Malcolm Champion

Malcolm Champion (ur. 12 listopada 1883 na wyspie Norfolk, zm. 26 lipca 1939 w Auckland) – nowozelandzki pływak, uczestnik igrzysk w Sztokholmie, gdzie zdobył złoty medal w sztafecie 4 × 200 metrów stylem dowolnym dla reprezentacji Australazji.
Kariera.
Jako nastolatek przeniósł się z Norfolk do Nowej Zelandii, gdzie szybko stał się najlepszym pływakiem w kraju. Pomimo pięcioletniego zawieszenia za profesjonalizm, Champion zdobył 31 tytułów na dystansach od 100 jardów do 1 mili. Do Europy pojechał dwukrotnie: raz w 1911 roku na Festival of Empire (pierwowzór Igrzysk Imperium Brytyjskiego), drugi zaś w 1912 roku na igrzyska w Sztokholmie. Pełnił tam funkcje chorążego reprezentacji Australazji. Na dystansie 1500 m stylem dowolnym nie ukończył finałowego wyścigu, ale w sztafecie 4 × 200 m stylem dowolnym razem z Haroldem Hardwickiem, Leslie Boardmanem i Cecilem Healy zdobył złoto. Po zakończeniu kariery sportowej, został trenerem pływackim.

</doc>
<doc id="2739424" url="https://pl.wikipedia.org/wiki?curid=2739424" title="Aleksandr Krasnow">
Aleksandr Krasnow

Aleksandr Giennadijewicz Krasnow (ros. Александр Геннадиевич Краснов, ur. 7 kwietnia 1960 w Lebiażjach) – radziecki kolarz torowy i szosowy, złoty medalista olimpijski oraz pięciokrotny medalista torowych mistrzostw świata.
Kariera.
Pierwszy sukces w karierze Aleksandr Krasnow osiągnął w 1978 roku, kiedy zdobył złoty medal w drużynowym wyścigu na dochodzenie podczas mistrzostw świata juniorów. Już dwa lata później zdobył wspólnie z Walerijem Mowczanem, Władimirem Osokinem, Witalijem Pietrakowem i Wiktorem Manakowem złoty medal w tej samej konkurencji podczas igrzysk olimpijskich w Moskwie. Na torowych mistrzostwach świata w Brnie w 1981 roku zdobył drużynowo srebrny medal, a na rozgrywanych rok później mistrzostwach świata w Leicester razem z Konstantinem Chrabcowem, Walerijem Mowczanem i Siergiejem Nikitienko był najlepszy. W kolejnych latach zdobył jeszcze trzy medale w drużynowym wyścigu na dochodzenie: brązowe na mistrzostwach świata w Bassano w 1985 i mistrzostwach w Colorado Springs w 1986 roku oraz złoty na rozgrywanych rok później mistrzostwach świata w Wiedniu. W stolicy Austrii partnerowali mu Wiaczesław Jekimow, Wiktor Manakow i Siergiej Chmielinin. Startował także w wyścigach szosowych, zajmując między innymi drugie miejsce w klasyfikacji generalnej holenderskiego Olympia's Tour w 1982 roku, szwedzkiego Postgirot Open w 1983 roku, austriackiego Österreich-Rundfahrt w 1984 roku i belgijskiego Ronde van België w 1987 roku.

</doc>
<doc id="2739426" url="https://pl.wikipedia.org/wiki?curid=2739426" title="Clifford Mamba">
Clifford Mamba

Clifford Sibusiso Mamba (ur. 5 maja 1963) – suazyjski lekkoatleta, sprinter, uczestnik Letnich Igrzysk Olimpijskich 1984.
Podczas Igrzysk w Los Angeles, Mamba biegał w eliminacjach biegów na 100 i 200 metrów.
Podczas eliminacji biegu na 100 metrów, Mamba startował z pierwszego toru w piątym biegu eliminacyjnym. Z wynikiem 11,24 zajął ostatnie, 8. miejsce w swoim biegu, co w łącznej klasyfikacji dało mu 69. miejsce na 74 sklasyfikowanych zawodników (odpadł z rywalizacji o medale już w eliminacjach). Zaś podczas eliminacji biegu na 200 metrów, Mamba startował z ósmego toru w trzecim biegu eliminacyjnym. Czas jaki uzyskał to 22,76, lecz ten wynik starczył mu tylko do 8. miejsca, co w łącznej klasyfikacji dało mu 65. miejsce na 70 zawodników (podobnie jak na 100 metrów, odpadł w eliminacjach).

</doc>
<doc id="2739429" url="https://pl.wikipedia.org/wiki?curid=2739429" title="Konstantin Chrabcow">
Konstantin Chrabcow

Konstantin Chrabcow (ros. Константин Храбцов, ur. 27 maja 1958 w Moskwie) – rosyjski kolarz torowy i szosowy reprezentujący również ZSRR, dwukrotny medalista torowych mistrzostw świata.
Kariera.
Pierwszy sukces w karierze Konstantin Chrabcow osiągnął w 1982 roku, kiedy wspólnie z Walerijem Mowczanem, Aleksandrem Krasnowem, Siergiejem Nikitienko złoty medal w drużynowym wyścigu na dochodzenie podczas torowych mistrzostw świata w Leicester. Pięć lat później, na mistrzostwach świata w Wiedniu Chrabcow zdobył brązowy medal w wyścigu na 1 km, ulegając jedynie Martinowi Vinnicombe'owi z Australii i Jensowi Glücklichowi z NRD. Startował także w wyścigach szosowych, zajmując między trzecie miejsce w klasyfikacji generalnej belgijskiego Omloop Hageland-Zuiderkempen w 1991 roku. Nigdy nie startował na igrzyskach olimpijskich.

</doc>
<doc id="2739431" url="https://pl.wikipedia.org/wiki?curid=2739431" title="Nagroda Fizyki Fundamentalnej">
Nagroda Fizyki Fundamentalnej

Nagroda Fizyki Fundamentalnej () – nagroda naukowa przyznana po raz pierwszy w lipcu 2012 uczonym, którzy dokonali przełomowych odkryć w fizyce.
Nagroda przyznawana jest przez fundację "The Fundamental Physics Prize Foundation", założoną przez rosyjskiego fizyka i przedsiębiorcę . Członkiem zarządu fundacji był Steven Weinberg. 
Pierwszych dziewięciu laureatów nagrody wybrał Jurij Milner. Otrzymali oni nagrody o wartości 3 mln $ i stanowili kapitułę przyznającą nagrody w kolejnych latach.

</doc>
<doc id="2739433" url="https://pl.wikipedia.org/wiki?curid=2739433" title="Monaster Świętych Piotra i Pawła w Mińsku">
Monaster Świętych Piotra i Pawła w Mińsku

Monaster Świętych Piotra i Pawła – prawosławny męski klasztor w Mińsku, funkcjonujący w latach 1612–1799.
Monaster został ufundowany przez bractwo prawosławne w Mińsku oraz grupę prywatnych fundatorów (szlachtę i mieszczan) w 1612, jako jedna ze wspólnot podlegających wileńskiemu monasterowi Świętego Ducha. Fundatorzy monasteru, mimo faktu, że prawosławna hierarcha duchowna była w momencie jego erygowania nielegalna, zwrócili się do przełożonego monasteru wileńskiego archimandryty Leoncjusza z prośbą o skierowanie do Mińska grupy mnichów. Na czele przysłanych zakonników stał ihumen Paweł (Damżawa), drukarz i kaznodzieja. Pięć lat po otwarciu monasteru istniała już przy nim szkoła. Klasztor zachował wyznanie prawosławne mimo nacisków na wspólnotę ze strony miejscowej wspólnoty bazyliańskiej i katolickiego szlachcica Piotra Tyszkiewicza. Po objęciu tronu polskiego przez Władysława IV Wazę władca ten nadał klasztorowi przywilej na prowadzenie drukarni, szpitala i szkoły.
W pierwszych latach XVIII w. monaster ucierpiał w toku działań wojennych (III wojna północna), przez co został niemal całkowicie zniszczony. Po synodzie zamojskim w 1720 klasztor został napadnięty i zdewastowany przez grupę katolickich szlachciców. W 1777 w zrujnowanym monasterze pozostawało tylko pięciu mnichów. Gdy po II rozbiorze Polski Mińsk znalazł się w granicach Imperium Rosyjskiego, caryca Katarzyna II sfinansowała remont głównej klasztornej cerkwi, lecz równocześnie nakazała skasować wspólnotę i przenieść ostatnich mnichów do monasteru w Pińsku. Monasterski sobór Świętych Piotra i Pawła w Mińsku pozostał czynny jako siedziba parafii.

</doc>
<doc id="2739434" url="https://pl.wikipedia.org/wiki?curid=2739434" title="Tadeusz Biliński">
Tadeusz Biliński



</doc>
<doc id="2739435" url="https://pl.wikipedia.org/wiki?curid=2739435" title="Zafama">
Zafama

Zakłady Mechaniczne „Bumar-Łabędy” Oddział w Zawierciu, dawniej Zawierciańska Fabryka Maszyn „Zafama” – producent wyrobów metalowych z siedzibą w Zawierciu. Początki firmy sięgają 1880 roku, obecnie zakład jest oddziałem Zakładów Mechanicznych „Bumar Łabędy” w Gliwicach i koncentruje się na wyrobie wielkogabarytowych łożysk tocznych.
Historia.
Historia zakładu sięga roku 1880, kiedy to Jan Sambor i Marcin Krawczyk założyli manufakturę wytwarzającą elementy urządzeń transmisyjnych, napędy siłowe używane w przędzalniach i tkalniach oraz pędnie. W roku 1910 fabryka przyjęła nazwę „Fabryka Pędni, Maszyn i Odlewnia Żeliwa Krawczyk i S-ka”, a w 1919 roku, po objęciu jej przez Ignacego Banachiewicza, została przemianowana na „Wytwórnię Maszyn w Zawierciu inż. I. Banachiewicz i S-ka”.
W 1946 roku fabryka została znacjonalizowana i rozpoczęła produkcję m.in. siewników, kieratów, młocarni, maszyn przeznaczonych dla górnictwa, wózków kopalnianych czy aparatury flotacyjnej. Pięć lat później fabryka została przemianowana na „Fabrykę Maszyn «Zawiercie»”. W latach 50. i 60. XX wieku zakład produkował takie maszyny, jak betoniarki wolnospadowe, młoty i kafary urządzenia dla przemysłu ceramicznego. W latach 1971–1975 miała miejsce modernizacja zakładu, wskutek której rozpoczęto produkcję łożysk wieńcowych do koparek i dźwigów samojezdnych. W 1973 roku zakład włączono w skład Kombinatu Urządzeń Mechanicznych „Bumar-Łabędy”. Zakład wyspecjalizował się w wykonawstwie ram podwozi do żurawi i dźwigów. W 1979 roku uruchomiono w ramach zakładu nowy wydział, Odlewnię Precyzyjną Staliwa.
W wyniku przekształcenia Kombinatu Urządzeń Mechanicznych „Bumar-Łabędy” w jednoosobową spółkę Skarbu Państwa, zawierciański zakład, od 1978 roku działający pod nazwą Kombinat Urządzeń Mechanicznych „Bumar-Łabędy” Zakład Maszyn Budowlanych w Zawierciu, od 1993 roku przyjął nazwę Zawierciańska Fabryka Maszyn „Zafama” sp. z o.o. Jedynym udziałowcem Zafamy zostały Zakłady Mechaniczne „Bumar-Łabędy” S.A. Produkcja opierała się na trzech wydziałach (łożysk wieńcowych wielkogabarytowych, spawalniczo-montażowy oraz odlewni precyzyjnej). W latach 2000–2009 firma przechodziła proces restrukturyzacji. Wówczas zlikwidowano oddział odlewni precyzyjnej i skoncentrowano się na rozwoju produkcji łożysk tocznych wielkogabarytowych.

</doc>
<doc id="2739438" url="https://pl.wikipedia.org/wiki?curid=2739438" title="Claude Ross">
Claude Ross

Claude Murray Ross (ur. 13 maja 1893 w Caulfield, zm. 19 sierpnia 1917 we Francji) – australijski sprinter reprezentujący Australazję. Uczestniczył w igrzyskach olimpijskich w Sztokholmie w 1912 roku, gdzie startował w wyścigu na 400 metrów.
Poległ podczas I wojny światowej jako pilot samolotu Sopwith 1½ Strutter w katastrofie lotniczej.

</doc>
<doc id="2739439" url="https://pl.wikipedia.org/wiki?curid=2739439" title="Marat Ganiejew">
Marat Ganiejew

Marat Saidowicz Ganiejew (ros. Марат Саидович Ганеев, ur. 6 grudnia 1964 w mieście Nabierieżnyje Czełny) – rosyjski kolarz torowy i szosowy reprezentujący również ZSRR, brązowy medalista olimpijski oraz dwukrotny medalista torowych mistrzostw świata.
Kariera.
Pierwszy sukces w karierze Marat Ganiejew osiągnął w 1981 roku, kiedy zdobył złoty medal w drużynowym wyścigu na dochodzenie i srebrny indywidualnie podczas mistrzostw świata juniorów. W tej samej kategorii wiekowej rok później ponownie był drugi w indywidualnym wyścigu na dochodzenie. W 1985 roku wystartował na mistrzostwach świata w Bassano, gdzie razem z Wiaczesławem Jekimowem, Aleksandrem Krasnowem i Wasilijem Szpundowem wywalczył brązowy medal w drużynowym wyścigu na dochodzenie. Na mistrzostwach świata w Wiedniu w 1987 roku zdobył złoty medal w wyścigu punktowym amatorów, bezpośrednio wyprzedzając Niemca Uwe Messerschmidta i Francuza Pascala Lino. W tej samej konkurencji zajął trzecie miejsce podczas igrzysk olimpijskich w Seulu w 1988 roku. W wyścigu tym wyprzedzili go jedynie Duńczyk Dan Frost i Holender Leo Peelen. Startował także w wyścigach szosowych, jego największym sukcesem był zwycięstwo w klasyfikacji generalnej wyścigu Dookoła Maroka w 1985 roku. Ponadto dwukrotnie zdobywał medale mistrzostw kraju: w 1988 wygrał wyścig punktowy, a rok później zajął trzecie miejsce w drużynowym wyścigu na dochodzenie.

</doc>
<doc id="2739440" url="https://pl.wikipedia.org/wiki?curid=2739440" title="Roger Fitzhardinge">
Roger Fitzhardinge

Roger Berkeley Fitzhardinge (ur. 23 marca 1879 w Balmain, zm. 9 stycznia 1965 w Bowral) – australijski wioślarz reprezentujący Australazję. Startował w wyścigach ósemek na igrzyskach w Sztokholmie w 1912 roku. Był najstarszym zawodnikiem reprezentującym Australazję w historii jej startów na igrzyskach olimpijskich.

</doc>
<doc id="2739442" url="https://pl.wikipedia.org/wiki?curid=2739442" title="Mateusz Strużyk">
Mateusz Strużyk

Mateusz Strużyk (ur. 5 czerwca 1989 w Gdańsku) – polski hokeista.
Kariera.
Wychowanek Stoczniowca Gdańsk. Reprezentant Polski do lat 20. Od 2012 zawodnik KH Gdańsk i mianowany kapitanem drużyny. W styczniu 2013 krótkotrwalce szkoleniowiec drużyny. Następnie został zawodnikiem Polonii Bytom i był nim do 7 listopada 2013. Następnie ponownie został zawodnikiem Orlika Opole. Od 2014 zawodnik 1928 KTH. Od stycznia do grudnia 2015 zawodnik Nesty Toruń. Od maja 2016 zawodnik MH Automatyki Gdańsk. Po sezonie 2016/2017 przedłużył kontrakt z klubem o rok. Pod koniec grudnia 2018 odszedł z drużyny MH Automatyka Gdańsk.
Został także zawodnikiem hokeja na rolkach, w czerwcu 2016 został powołany do kadry Polski na turniej mistrzostw świata. Został powołany do reprezentacji Polski na turniej hokeja na rolkach podczas World Games 2017.

</doc>
<doc id="2739447" url="https://pl.wikipedia.org/wiki?curid=2739447" title="KH Gdańsk">
KH Gdańsk

KH Gdańsk – polski męski klub hokejowy (jednosekcyjny) z siedzibą w Gdańsku, założony 1 marca 2012, prowadzony przez podmiot o nazwie Klub Hokejowy Gdańsk Spółka Akcyjna (oficjalnie utworzoną 6 maja 2010). Klub został rozwiązany.
Historia.
6 maja 2010 wpisano do rejestru przedsiębiorców nowo utworzony podmiot o nazwie Klub Hokejowy Gdańsk Spółka Akcyjna, który - po zakończeniu działalności Stoczniowca Gdańsk - 1 marca 2012 założył klub KH Gdańsk i powołał w jego ramach męską drużynę seniorską. W wyniku przejęcia spółki Stoczniowiec SA wraz z jej zadłużeniem doszło do przekształcenia w KH Gdańsk. 100% akcji spółki KH Gdańsk posiadało Stowarzyszenie GKS Stoczniowiec Gdańsk.
Latem 2012 skompletowano drużynę, a stanowisko trenera powierzono Henrykowi Zabrockiemu. Na początku sierpnia zespół rozpoczął treningi i został zgłoszony do rozgrywek I ligi sezonu 2012/2013. 16 sierpnia 2012 otrzymał licencję Komisji PZHL ds. Licencji Klubowych na występy w tej klasie. Pierwszym prezesem klubu wybrano Dobrosława Mańkowskiego, który w listopadzie 2012 zrezygnował z tej funkcji, choć formalnie pozostał nim do 31 grudnia 2012. Jego następcą został Krzysztof Klinkosz. Na początku grudnia 2012 z funkcji szkoleniowca zrezygnował Henryk Zabrocki (z drużyny odeszło wówczas również kilku hokeistów). W styczniu 2013 jego krótkotrwałym następcą został grający zawodnik Mateusz Strużyk. Funkcję konsultanta pełnił wówczas Grzegorz Chruściński, a po odejściu Strużyka mimo doniesień nie został I trenerem.

</doc>
<doc id="2739448" url="https://pl.wikipedia.org/wiki?curid=2739448" title="Wizardry Gold">
Wizardry Gold



</doc>
<doc id="2739449" url="https://pl.wikipedia.org/wiki?curid=2739449" title="Harumi Honda">
Harumi Honda

 – japoński kolarz torowy, złoty medalista mistrzostw świata.
Kariera.
Największym sukcesem w karierze Harumi Hondy jest zdobycie złotego medalu w keirinie podczas mistrzostw świata w Wiedniu w 1987 roku. W wyścigu tym bezpośrednio wyprzedził Włocha Claudio Golinellego oraz swego rodaka Shigenori Inoue. Dwa lata później wywalczył srebrny medal w sprincie indywidualnym podczas zimowych mistrzostw świata w Gandawie. Nigdy nie brał udziału w igrzyskach olimpijskich.

</doc>
<doc id="2739450" url="https://pl.wikipedia.org/wiki?curid=2739450" title="Holica (Beskid Sądecki)">
Holica (Beskid Sądecki)

Holica (697 m) – mało wybitny szczyt wznoszący się ponad Krynicą-Zdrojem. Znajduje się w zakończeniu południowo-wschodniego grzbietu Drabiakówki w Paśmie Jaworzyny w Beskidzie Sądeckim, w widłach Kryniczanki i uchodzącego do niej Czarnego Potoku. W większości Holica jest zalesiona, ale od północno-wschodniej strony na jej stokach wysoko, aż pod grzbiet podchodzą łąki i zabudowania Krynicy. W miejscu tym znajduje się m.in. cmentarz parafialny Krynicy Dolnej (część Krynicy-Zdroju) oraz cerkiew prawosławna.
Zboczami Holicy prowadzi szlak turystyczny.

</doc>
<doc id="2739452" url="https://pl.wikipedia.org/wiki?curid=2739452" title="Anthony Patrick Fairall">
Anthony Patrick Fairall

Anthony Patrick Fairall (ur. 15 września 1943 w Londynie, zm. 23 listopada 2008 w Kapsztadzie) – południowoafrykański astronom.
Życiorys.
Urodził się 15 września 1943 w Londynie. W 1948 wraz z rodziną przeniósł się do Johannesburga (RPA) a następnie, w 1953, do Salisbury (obecnie Harare, Zimbabwe). W Salisbury uczęszczał do Prince Edward School, gdzie zainteresował się astronomią. Karierę astronoma wybrał pod wpływem prac popularnonaukowych Patricka Moore'a.
W latach 1963-1966 studiował na Uniwersytecie Kapsztadzkim, a następnie podjął studia podyplomowe na University of Texas at Austin, gdzie pracował z Gerardem de Vaucouleurs i Fritzem Zwickym. Pod wpływem Zwicky'ego zainteresował się badaniami supernowych, użytecznych do pomiaru odległości we Wszechświecie. W 1970 uzyskał tytuł doktora. W tym samym roku wrócił do Kapsztadu, gdzie otrzymał posadę wykładowcy astronomii na nowo utworzonym wydziale astronomii. Rozpoczął również realizację fotograficznego przeglądu nieba południowego w poszukiwaniu supernowych. W 1977 odkrył galaktykę Fairall 9, najjaśniejszą galaktykę Seyferta nieba południowego.
W latach 1983-1984 przewodniczył Południowoafrykańskiemu Towarzystwu Astronomicznemu. W 1988 został mianowany dyrektorem planetarium w Kapsztadzie. Urząd ten pełnił do 2005. W 1996, w uznaniu dla osiągnięć badawczych i popularyzatorskich w dziedzinie astronomii, otrzymał tytuł członka Królewskiego Towarzystwa Astronomicznego.
Był autorem wielu książek naukowych i popularnonaukowych oraz ponad 200 publikacji badawczych. Odkrył supernowe SN 1969H i SN 1971R. Krótko przed śmiercią napisał książkę popularnonaukową dla dzieci pod tytułem "Starwise – A Beginner’s Guide to the Universe", która w jego zamyśle miała być dostarczona do wszystkich szkół w RPA z okazji Międzynarodowego Roku Astronomii.
Zmarł 23 listopada 2008 w Kapsztadzie po wypadku w czasie nurkowania w Zatoce Hout.

</doc>
<doc id="2739453" url="https://pl.wikipedia.org/wiki?curid=2739453" title="Shigenori Inoue">
Shigenori Inoue

 – japoński kolarz torowy, brązowy medalista mistrzostw świata.
Kariera.
Największym sukcesem w karierze Shigenori Inoue jest zdobycie brązowego medalu w keirinie podczas mistrzostw świata w Wiedniu w 1987 roku. W wyścigu tym wyprzedzili go jedynie jego rodak Harumi Honda oraz Włoch Claudio Golinelli. Był to jedyny medal wywalczony przez Inoue na międzynarodowej imprezie mistrzowskiej. Nigdy też nie brał udziału w igrzyskach olimpijskich.

</doc>
<doc id="2739455" url="https://pl.wikipedia.org/wiki?curid=2739455" title="Otwór odżywczy">
Otwór odżywczy

Otwór odżywczy (łac. "foramen nutricium") – otwór w kości, przez który wnikają do kości odżywiające ją naczynia ("vasa nutricia"), przebiegające w kości zbitej przez kanały odżywcze ("canales nutricii").

</doc>
<doc id="2739456" url="https://pl.wikipedia.org/wiki?curid=2739456" title="Anchwennefer">
Anchwennefer

Anchwennefer (Ankh-wen-Nefer) – syn Horunnefera. Objął rządy po śmierci ojca w 199 r. p.n.e. Panował w Górnym Egipcie. W 186 r. p.n.e. jego wojska zostały pokonane przez generała Komenosa w bitwie pod Syene (obecnie Asuan). Anchwennefer został wzięty do niewoli i stracony w Aleksandrii z rozkazu Ptolemeusza V.

</doc>
<doc id="2739459" url="https://pl.wikipedia.org/wiki?curid=2739459" title="George Gale (dziennikarz)">
George Gale (dziennikarz)

George Gale (ur. 1927, zm. 1990) – angielski dziennikarz prasowy i radiowy.
Pracował w "Manchester Guardian", "Daily Mirror", "Daily Express", a w ostatnim okresie życia - w "Daily Mail". W latach 1970-1973 był redaktorem naczelnym tygodnika "The Spectator". Jako dziennikarz polityczny zyskał rozgłos często nieprzejednanymi, obrazoburczymi opiniami.

</doc>
<doc id="2739460" url="https://pl.wikipedia.org/wiki?curid=2739460" title="Harold Hardwick">
Harold Hardwick

Harold Hampton Hardwick (ur. 14 grudnia 1888 w Balmain, zm. 22 lutego 1959 w Rushcutters Bay) – australijski pływak, uczestnik Igrzysk w Sztokholmie, gdzie zdobył złoty medal w sztafecie 4 × 200 metrów stylem dowolnym oraz dwa brązowe medale na dystansach 400 i 1500 metrów dla reprezentacji Australazji.

</doc>
<doc id="2739462" url="https://pl.wikipedia.org/wiki?curid=2739462" title="Wiesław Domański">
Wiesław Domański

Wiesław Domański (ur. 20 sierpnia 1957 w Krasnymstawie) – polski rzeźbiarz i malarz.
Życiorys.
W 1984 roku ukończył krakowską Akademię Sztuk Pięknych w klasie Antoniego Hajdeckiego. Dwukrotny stypendysta Ministerstwa Kultury i Sztuki. Prowadzi galerie autorską rzeźby w Krakowie.
W 2014 roku został odznaczony przez prezydenta miasta Krakowa, Jacka Majchrowskiego, nagrodą Honoris Gratia. W 2019 roku wyróżniony Brązowym Medalem „Zasłużony Kulturze Gloria Artis”.
Twórczość.
Artysta zajmuje się przede wszystkim rzeźbą, choć malarstwo jest jego drugą pasją. W swoim dorobku ma zarówno rzeźby kameralne, jak i monumentalne realizacje. Jest autorem projektu i wykonawcą Relikwiarza Jana Pawła II w Centrum Jana Pawła II „Nie lękajcie się” w Krakowie-Łagiewnikach oraz realizacji plenerowych w Genewie i Hongkongu. Uczestniczył w kilkudziesięciu wystawach zbiorowych i indywidualnych w kraju i za granicą. Jego prace znajdują się w kolekcjach na całym świecie.

</doc>
<doc id="2739463" url="https://pl.wikipedia.org/wiki?curid=2739463" title="Yamil Peralta">
Yamil Peralta

Yamil Alberto Peralta Jara (ur. 16 lipca 1991 w Tres de Febrero) – argentyński bokser, brązowy medalista igrzysk panamerykańskich.
W roku 2010 zdobył brązowy medal na Igrzyskach Ameryki Południowej w wadze półciężkiej (w półfinale przegrał z Ekwadorczykiem Carlosem Góngorą).
W 2011 reprezentował Argentynę na Mistrzostwach Świata w Baku w wadze ciężkiej. W pierwszej walce przegrał z Kanadyjczykiem Samirem El Maisem. Dwa tygodnie później wystąpił na Igrzyskach Panamerykańskich w Gudalajarze. W pierwszej walce pokonał Wualfredo Rivero z Wenezueli a w półfinale przegrał na punkty z Kubańczykiem Lenierem Pero zdobywając brązowy medal.
W maju 2012 w Rio de Janeiro uzyskał kwalifikację do igrzysk olimpijskich w Londynie. Był również uczestnikiem igrzysk w Rio de Janeiro.

</doc>
<doc id="2739465" url="https://pl.wikipedia.org/wiki?curid=2739465" title="Pavel Soukup (kolarz)">
Pavel Soukup (kolarz)

Pavel Soukup (ur. 12 kwietnia 1965 w Przerowie) – czechosłowacki kolarz torowy, trzykrotny medalista mistrzostw świata.
Kariera.
Pierwszy sukces w karierze Pavel Soukup odniósł w 1983 roku, kiedy zdobył brązowy medal w drużynowym wyścigu na dochodzenie podczas mistrzostw świata w Zurychu. Trzy lata później wspólnie z Alešem Trčką, Svatoplukiem Buchtą i Teodorem Černým zdobył w tej samej konkurencji złoty medal na mistrzostwach świata w Colorado Springs. Ponadto na rozgrywanych w 1987 roku mistrzostwach świata w Wiedniu razem z Miroslavem Kunderą Buchtą i Miroslavem Juněcem zdobył drużynowo kolejny brązowy medal. W 1988 roku brał udział w igrzyskach olimpijskich w Seulu, gdzie razem z kolegami zajął w tej konkurencji piątą pozycję.

</doc>
<doc id="2739468" url="https://pl.wikipedia.org/wiki?curid=2739468" title="Aleksandr Kazakevič">
Aleksandr Kazakevič

Aleksandr Kazakevič (ur. 14 października 1986 w Wilnie) – litewski zapaśnik w stylu klasycznym, brązowy medalista olimpijski, brązowy medalista mistrzostw Europy.
Brązowy medalista igrzysk olimpijskich w Londynie w 2012 roku w kategorii 74 kg.
Ósmy na mistrzostwach świata w 2006. Ósmy igrzysk europejskich w 2015. Ósmy w Pucharze Świata 2014. Wojskowy MŚ w 2014 i drugi w 2006. Trzeci na MŚ juniorów w 2005 i Europy w 2006 roku.

</doc>
<doc id="2739471" url="https://pl.wikipedia.org/wiki?curid=2739471" title="Svatopluk Buchta">
Svatopluk Buchta

Svatopluk Buchta (ur. 26 lutego 1966 w Brnie) – czechosłowacki kolarz torowy, dwukrotny medalista mistrzostw świata.
Kariera.
Pierwszy sukces w karierze Svatopluk Buchta odniósł w 1986 roku, kiedy wspólnie z Alešem Trčką, Pavlem Soukupem i Teodorem Černým zdobył złoty medal w drużynowym wyścigu na dochodzenie podczas mistrzostw świata w Colorado Springs. Na rozgrywanych rok później mistrzostwach świata w Wiedniu razem z Miroslavem Kunderą, Soukupem i Miroslavem Juněcem zdobył w tej samej konkurencji brązowy medal. W 1988 roku brał udział w igrzyskach olimpijskich w Seulu, gdzie razem z kolegami zajął w tej konkurencji piątą pozycję, a na igrzyskach w Barcelonie reprezentanci Czechosłowacji z Buchtą w składzie zajęli ósme miejsce. Obecnie trenuje podopiecznych klubu Dukla Brno. Był dwunastokrotnym mistrzem Czechosłowacji.

</doc>
<doc id="2739472" url="https://pl.wikipedia.org/wiki?curid=2739472" title="Wietnamskie Siły Powietrzne">
Wietnamskie Siły Powietrzne

Wietnamskie Siły Powietrzne (wiet. "Không lực Việt Nam Cộng hòa "; KLVNCH, ang. "Vietnam Air Force"; VNAF) – nieistniejące wojska lotnicze Republiki Wietnamu (Wietnamu Południowego), zlikwidowane w 1975 roku, po zajęciu całego Wietnamu przez wojska Wietnamu Północnego.
Historia.
W marcu 1949 roku cesarz Bảo Đại oficjalnie zwrócił się o francuską pomoc w sformowaniu lotniczego ramienia wietnamskiego wojska. początkowy personel opierał się weteranach, którzy w czasie II wojny światowej latali we Francuskich Siłach Powietrznych na B-26 Marauder. W marcu 1952 w Nha Trang utworzono ośrodek szkoleniowy, a rok armia otrzymała dwa lekkie Morane-Saulnier MS.500 Criquet (łącznie 40 pozostawionych po uzyskaniu niepodległości w 1955). W 1954 roku Francuzi zaczęli przysyłać transportowe Dassault MD.315 Flamant (łącznie 10 sztuk). Wietnamscy piloci byli wysłani do Francji w celu przeszkolenia na bardziej zaawansowane maszyny. W maju 1954 roku, po zajęciu przez komunistów miasta Điện Biên Phủ, Francja nie kontrolowała już północy Indochin i postanowiono utworzyć na południu niepodległą Republikę Wietnamu, 31 stycznia 1955 utworzono Wietnamskie Siły Powietrzne. Francuscy piloci i mechanicy pozostali jednak w kraju do końca 1956 roku, pozostawili oni po sobie także 22 C-47 oraz 69 Grumman F8F Bearcat, podstawowy wietnamski samolot uderzeniowy w latach 50.
W czasach wojny wietnamskiej, w odróżnieniu od lotnictwa z północy, VNAF nie odrywały istotnej roli, ponieważ większość misji wykonywały samoloty amerykańskie. Samoloty VNAF zapewniały jedynie wsparcie dla wojsk lądowych, trzymając się daleko do północnowietnamskich MiGów lub ciężkich amerykańskich bombardowań, ich potencjał był wykorzystany jednak do działań w czasie Wojny domowej w Kambodży i Królestwie Laosu. Dopiero w latach 70., gdy Stany Zjednoczone chciały wycofać swoje wojsko z Wietnamu, kraj otrzymał dużą liczbę sprzętu, aby móc samodzielnie przeciwstawić się zagrożeniu północy.
W 1967 roku F-5 stały się pierwszymi odrzutowymi samolotami w VNAF. Przekazano 17 maszyn w konfiguracji jednomiejscowej i 2 w szkolno-bojowej. Zdemontowane zostały przed przybyciem sondy do tankowania w powietrzu. Wśród maszyn były też samoloty F-5C. Odbyto w czerwcu tego samego roku około 400 misji bojowych. Podniesiono tymi maszynami nie tylko potencjał bojowy, ale również morale personelu. Liczba samolotów zwiększała się. W sumie dzięki dwóm programom dostarczono 118 samolotów. Aby umożliwić realizację planów zawieszenia broni między USA, a Wietnamem Północnym wypożyczono również samolot od innych państw jak: Iran - 32 sztuki, Tajwan - 47 sztuk, Korea Południowa - 36 sztuk. Oraz USAF przysłało odkupione od Iranu 2 sztuki F-5A i 7 sztuk F-5B. Brały one aktywnie udział w wojnie. Stracono je zarówno w powietrzu jak i na ziemi oraz w wypadkach. Przed upadkiem kraju zdarzało się, że samoloty wpadały w ręce wroga. Wietnam Północny używał ich w liczbie około 87 sztuk. 
W 1972 roku USA nie zgodziły się na przekazanie podstawowego myśliwca amerykańskiego, McDonnell Douglas F-4 Phantom II, siły powietrzne mogły liczyć jednak na dużą liczbę lekkich Northrop F-5, uważanego za amerykańskiego odpowiednika MiG-21. Oprócz maszyn sfinansowanych przez USA, wiele myśliwców F-5A/B do Wietnamu Południowego przekazała Korea Południowa, Iran i Tajwan, pomocy udzieliła też Australia. W 1974 roku siły powietrzne urosły pod względem liczności do szóstych na świecie, licząc 63 tysiące personelu i 2075 statków powietrznych, w tym większość stanowiły śmigłowce i samoloty wsparcia. W linii znajdowało się: 6 eskadr F-5A/B Freedom Fighter, 2 eskadry F-5E/F Tiger II, 10 eskadr A-37B Dragonfly, 3 eskadry A-1H Skyraider, 2 eskadry AC-119G/K, 1 eskadra AC-47D Spooky i 22 eskadry UH-1. Oprócz Nha Trang duże bazy znajdowały się w Tân Sơn Nhất, Biên Hoà Sóc Trăng i Phù Cát. Pomimo walki do końca armia południa nie była w stanie zapobiec upadku Sajgonu 30 kwietnia 1975 roku, w związku z tym ponad 200 samolotów ewakuowano do Tajlandii. Dziesiątki wietnamskich śmigłowców UH-1, czy CH-47 wylądowało na pokładach lotniskowców VII floty, transportując uciekających na własną rękę wojskowych i ich rodziny, następnie spychano je do wody, by zrobić miejsce dla własnych śmigłowców. Najbardziej znane jest lądowanie na pokładzie USS Midway nieprzystosowanego do takich zadań samolotu Cessna O-1 Bird Dog. Po operacji Frequent Wind znaczna część personelu zamieszkała w USA, a uratowane samoloty rozdysponowano pomiędzy amerykańskich sojuszników w regionie. W ręce Ludowej Armii wpadło 1109 statków powietrznych z południa, w tym 60 F-5A, 27 F-5E, 95 A-37, 26 A-1, 38 C-47, 14 C-130, 33 C-7A. Wiele UH-1H, CH-47A, A-37B i F-5E służyło w Wietnamskich Ludowych Siłach Powietrznych do lat 90., te ostatnie przekazano też do testów w ZSRR, Czechosłowacji i Polsce.

</doc>
<doc id="2739474" url="https://pl.wikipedia.org/wiki?curid=2739474" title="Zaniolepididae">
Zaniolepididae



</doc>
<doc id="2739475" url="https://pl.wikipedia.org/wiki?curid=2739475" title="Miroslav Junec">
Miroslav Junec

Miroslav Junec (ur. 3 marca 1959) – czechosłowacki kolarz torowy i szosowy, brązowy medalista mistrzostw świata.
Kariera.
Największy sukces w karierze Miroslav Junec odniósł w 1987 roku, kiedy wspólnie z Miroslavem Kunderą, Pavlem Soukupem i Svatoplukiem Buchtą zdobył brązowy medal w drużynowym wyścigu na dochodzenie podczas torowych mistrzostw świata w Wiedniu. Ponadto Junec zdobył złoty medal w wyścigu punktowym i srebrny w wyścigu na 1 km podczas mistrzostw świata juniorów w 1977 roku. W 1982 roku wystartował w Tour de Pologne, zajmując między innymi trzecie miejsce na czwartym etapie oraz drugie na piątym. Nigdy nie brał udziału w igrzyskach olimpijskich.

</doc>
<doc id="2739476" url="https://pl.wikipedia.org/wiki?curid=2739476" title="Miroslav Kundera">
Miroslav Kundera

Miroslav Kundera (ur. 16 maja 1965 w Taborze) – czechosłowacki kolarz torowy i szosowy, brązowy medalista mistrzostw świata.
Kariera.
Największy sukces w karierze Miroslav Junec odniósł w 1987 roku, kiedy wspólnie z Miroslavem Junecem, Pavlem Soukupem i Svatoplukiem Buchtą zdobył brązowy medal w drużynowym wyścigu na dochodzenie podczas torowych mistrzostw świata w Wiedniu. Ponadto Kundera startował także w wyścigach szosowych, zajmując między innymi dziesiąte miejsce w klasyfikacji generalnej wyścigu Dookoła Grecji w 1989 roku. Nigdy nie brał udziału w igrzyskach olimpijskich.

</doc>
<doc id="2739477" url="https://pl.wikipedia.org/wiki?curid=2739477" title="Giuseppe Baldo (ksiądz)">
Giuseppe Baldo (ksiądz)



</doc>
<doc id="2739479" url="https://pl.wikipedia.org/wiki?curid=2739479" title="Vítězslav Vobořil">
Vítězslav Vobořil

Vítězslav Vobořil – czechosłowacki kolarz torowy, dwukrotny medalista mistrzostw świata.
Kariera.
Pierwszym sukcesem w karierze Vítězslava Vobořila było zdobycie razem z Romanem Řehounkiem złotego medalu w wyścigu tandemów podczas mistrzostw świata w Bassano w 1985 roku. W tym samym składzie reprezentanci Czechosłowacji powtórzyli ten wynik na mistrzostwach w Colorado Springs w 1986 roku. Ponadto na rozgrywanych rok później mistrzostwach świata w Wiedniu w parze z Lubomírem Hargašem zdobył w tej samej konkurencji brązowy medal. Nigdy nie brał udziału w igrzyskach olimpijskich.

</doc>
<doc id="2739480" url="https://pl.wikipedia.org/wiki?curid=2739480" title="Tenma">
Tenma

Tenma (jap. てんま, nazwa kodowa Astro-B) – japoński orbitalny teleskop rentgenowski. Wystrzelony rakietą M-3S-3 20 lutego 1983 stał się kolejnym teleskopem rentgenowskim wystrzelonym i obsługiwanym przez ISAS (po satelitach "Hakucho" z 1979 i "Hinotori" z 1981). W lipcu 1984 doznał poważnej awarii baterii, co skróciło czas jego pracy do listopada 1985. Teleskop zszedł z orbity i spłonął w atmosferze 19 stycznia 1989.

</doc>
<doc id="2739481" url="https://pl.wikipedia.org/wiki?curid=2739481" title="Roman Řehounek">
Roman Řehounek

Roman Řehounek (ur. 27 listopada 1961 w Pardubicach) – czechosłowacki kolarz torowy, dwukrotny medalista mistrzostw świata.
Kariera.
Pierwszym sukcesem w karierze Romana Řehounka było zdobycie razem z Vítězslavem Vobořilem złotego medalu w wyścigu tandemów podczas mistrzostw świata w Bassano w 1985 roku. W tym samym składzie reprezentanci Czechosłowacji powtórzyli ten wynik na mistrzostwach w Colorado Springs w 1986 roku. Nigdy nie brał udziału w igrzyskach olimpijskich.

</doc>
<doc id="2739485" url="https://pl.wikipedia.org/wiki?curid=2739485" title="Międzynarodowy Festiwal Folkloru w Zielonej Górze">
Międzynarodowy Festiwal Folkloru w Zielonej Górze

Międzynarodowy Festiwal Folkloru w Zielonej Górze - impreza cykliczna odbywająca się co dwa lata od 1964 roku. Od roku 1991 Festiwal został wzbogacony o wersję przeznaczoną dla grup dziecięcych - odbywa się ona w latach nieparzystych.
MFF jest jedną z najstarszych i największych imprez folklorystycznych w Polsce. Początkowo był platformą wymiany kulturowej państw Bloku Wschodniego. Z czasem na kolejne edycje przybywało coraz więcej zespołów ze wszystkich państw Świata. Aktualnie na MFF zjeżdżają się zespoły z kilku kontynentów, prezentujące dziedzictwo swoich rodzinnych stron. Festiwal przybliża mieszkańcom Zielonej Góry i południowej części województwa lubuskiego folklor całego globu. 
Począwszy od 2012 roku Festiwal będzie jeszcze intensywniej obecny w Łagowie oraz Sławie, gdzie codziennie, tak jak w Teatrze Lubuskim w Zielonej Górze, odbywać się będą koncerty przeglądowe. 
Każda edycja MFF rozpoczyna się korowodem ubarwiającym ulice Zielonej Góry, a tydzień później kończy koncertem galowym oraz pokazem sztucznych ogni w Amfiteatrze im. Anny German w Zielonej Górze.

</doc>
<doc id="2739487" url="https://pl.wikipedia.org/wiki?curid=2739487" title="Nowojorski Komitet Wyborczy Solidarnosci">
Nowojorski Komitet Wyborczy Solidarnosci



</doc>
<doc id="2739488" url="https://pl.wikipedia.org/wiki?curid=2739488" title="Louis Aleman">
Louis Aleman



</doc>
<doc id="2739489" url="https://pl.wikipedia.org/wiki?curid=2739489" title="Joseph-Aignan Sigaud de Lafond">
Joseph-Aignan Sigaud de Lafond

Joseph-Aignan Sigaud de Lafond (ur. 5 stycznia 1730 w Bourges, zm. 1803 tamże) – francuski fizyk, specjalizujący się w badaniach elektryczności.
Życiorys.
Joseph-Aignan Sigaud de Lafond urodził się w Bourges 5 stycznia 1730 roku. Jego ojciec był zegarmistrzem, a ojciec chrzestny chirurgiem. Lafond studiował na Collège Royal de l’Université, uczył się teologii, sztuk pięknych i nauk ścisłych. Po zakończeniu edukacji przeniósł się do Paryża, gdzie pracował w College Louis-le-Grand. W tym czasie uczęszczał na pokazy fizyczne Jeana-Antoine’a Nolleta, znanego z eksperymentów z elektrycznością. Lafond od 1756 roku prowadził eksperymenty z elektrycznością, a trzy lata później zaczął urządzać pokazy publiczne.
W tym samym roku złożył swoją kandydaturę do Académie Royale des Sciences w Paryżu, ale została ona odrzucona. Jednocześnie rosła jego popularność w kręgach naukowych w kraju i za granicą. W 1767 roku wydał "Leçons de physique expérimentale", a cztery lata później "Traité de l’Electricité", która obejmowała badania nad zastosowaniem medycznym elektryczności. W latach 1770-tych zaczął udzielać prywatnych lekcji elicie paryskiej. W 1775 roku opublikowane zostały "Description et usage d’un cabinet de physique expérimentale", a rok później z Pierre’em Macquerem zsyntezował wodę z substratów gazowych, co Antoine Lavoisier powtórzył w 1783 roku.
Z powodu braku uznania ze strony Akademii Nauk powrócił do Bourges. Po trzech latach Ludwik XVI utworzył dla niego katedrę fizyki eksperymentalnej w Collège Royal de Bourges. W 1787 roku zostały wydane cztery tomy jego "Eléments de physique théorique et expérimentale".
Po rewolucji jego pozycja początkowo osłabła, ale w 1791 roku został profesorem fizyki eksperymentalnej i chemii na Ecole Centrale à Bourges, a w roku 1801 został przez Napoleona mianowany dyrektorem szkoły.
Zmarł w 1803 roku, krótko po publikacji traktatu "De l'électricité médicale".

</doc>
<doc id="2739490" url="https://pl.wikipedia.org/wiki?curid=2739490" title="Rozpoznawanie złoża">
Rozpoznawanie złoża

Rozpoznawanie złoża - rodzaj prac geologicznych na obszarze wstępnie udokumentowanego złoża kopaliny lub wód podziemnych. Zazwyczaj kończy się opracowaniem dokumentacji geologicznej, umożliwiającej następnie pozyskanie koncesji na prowadzenie eksploatacji rozpoznanego złoża kopaliny. Rozpoznawanie złoża może być poprzedzone poszukiwaniem złoża.
Poszukiwanie oraz rozpoznawanie złóż kopalin objętych własnością górniczą wymaga uprzedniego pozyskania koncesji. Jeśli rozpoznawanie złoża ma być dokonywane z zastosowaniem robót geologicznych, wówczas ich planowany przebieg, lokalizację i cel określa projekt robót geologicznych.

</doc>
<doc id="2739491" url="https://pl.wikipedia.org/wiki?curid=2739491" title="Marie-Louise de Lamoignon">
Marie-Louise de Lamoignon



</doc>
<doc id="2739495" url="https://pl.wikipedia.org/wiki?curid=2739495" title="Jean-Joseph Lataste">
Jean-Joseph Lataste



</doc>
<doc id="2739496" url="https://pl.wikipedia.org/wiki?curid=2739496" title="ICO">
ICO

ICO – format grafiki dla ikon systemu Microsoft Windows składający się z jednego obrazu lub wielu obrazów o różnej rozdzielczości oraz głębi kolorów, co pozwala na właściwe skalowanie. W Microsoft Windows każdy program, element pulpitu, Menu Start lub Eksploratora Windows musi mieć ikonę w formacie ICO.
Format CUR jest niemal identycznym z ICO formatem zapisu statycznych kursorów w Microsoft Windows. Jedyne różnice to bajty używane w identyfikacji oraz dodanie w formacie CUR punktu skupienia zdefiniowanego jako przesunięcie w osiach XY w stosunku do lewego górnego rogu kursora, części wskazywanej myszą przez użytkownika.
Historia.
Wprowadzone w Windows 1.0 ikony miały rozmiar 32×32 pikseli i były czarno-białe, a wsparcie dla 256 kolorów dodano w Windows 3.0.
Win32 wprowadził obsługę 16,7 miliona kolorów (Truecolor) oraz rozmiar maksymalny ikony 256×256 pikseli. W Windows 95 wprowadzono również nowy silnik bitmap niezależnych od sprzętu (Device Independent Bitmap, DIB), jednakże 256 kolorów było domyślną głębią koloru w Windows 95. Istniała również możliwość włączenia trybu 65536 kolorów (Highcolor) w ikonach przez modyfikację wartości rejestru "Shell Icon BPP" lub kupno Microsoft Plus! dla Windows 95. Wartość "Shell Icon Size" pozwala na użycie większych ikon zamiast 32×32 pikseli, a "Shell Small Icon Size" własnych rozmiarów zamiast 16×16 pikseli. Pomimo to wszystkie wersje do Windows XP plik ikony mógł mieć rozmiary od 1×1 pikseli do 256×256 pikseli, w tym rozmiary o proporcjach innych niż kwadratu, 16, 256, 65536 lub 16,7 miliona kolorów, ale powłoka nie mogła wyświetlić największych ikon. Obszar powiadomień paska narzędziowego obsługiwał wyłącznie ikony z 16 kolorami aż do Windows Me, w którym wprowadzono obsługę ikon z 256 kolorami.
Windows XP dodaje obsługę 32-bitowego koloru (16,7 miliona kolorów i kanał alfa) w ikonach, co umożliwiło rysowanie półprzezroczystych obszarów, takich jak cienie, antyaliasing oraz obszarów podobnych do szkła.
Windows XP domyślnie używa w Eksploratorze Windows ikony o rozmiarach 48×48 pikseli. Można wymusić użycie rozmiarów sięgających 256×256 pikseli przez modyfikację wartości "Shell icon size", ale to powoduje powiększenie ikon o rozmiarach 32×32 piksele. Microsoft zaleca dla Windows XP rozmiary ikon nie większe niż 48×48 pikseli. Windows XP może czytać ikony o wymiarze 256×256 pikseli i większe oraz może je skalować, jeśli nie ma dostępnych odpowiednich wymiarów.
Windows Vista dodaje obsługę ikon 256×256 pikseli jako osobny widok w Eksploratorze Windows i wspiera (ale nie wymaga) skompresowanego obrazu PNG. Microsoft zaleca zapis obrazów 256×256 w ikonach w formacie PNG, aby zmniejszyć całkowity rozmiar pliku ikony. Eksplorator Windows w Windows Vista wspiera płynne skalowanie ikon do niestandardowych rozmiarów, które jest renderowane w locie, gdy plik ikony nie zawiera grafiki o określonych wymiarach. Powłoka Windows Vista dodaje pasek powiększania dla ikon. Dla użytkowników używających wysokich rozdzielczości i trybów DPI, zaleca się większe formaty ikon (takie jak 256×256 pikseli).
Rozmiary ikon.
Rozmiary ikon systemu Windows dla formatu ICO:
Typ MIME.
Oficjalnie zarejestrowany przez IANA typ MIME dla plików ICO to image/vnd.microsoft.icon, zarejestrowany w 2003 roku. Przed rejestracją używano błędnych typów: image/ico, image/icon, text/ico oraz application/ico wraz z nieoficjalnym image/x-icon.
Kiedy używano formatu ICO w elementach (X)HTML codice_1, Internet Explorer w wersjach 6 – 9b2 nie mógł wyświetlać plików z prawidłowym typem MIME. Środkiem zastępczym jest użycie niestandardowego typu MIME image/x-icon.

</doc>
<doc id="2739499" url="https://pl.wikipedia.org/wiki?curid=2739499" title="Jantar Ustka">
Jantar Ustka

Jantar Ustka (Miejski Klub Sportowy Jantar Ustka) – polski klub piłkarski z siedzibą w Ustce.
Historia klubu.
Początki usteckiego klubu.
Na przełomie lat 1945/46 odbywają się pierwsze imprezy sportowe, jeszcze w formie niezorganizowanej. Rozgrywane są głównie mecze piłki nożnej na szczeblu miasta, pomiędzy ludnością cywilną a wojskiem radzieckim tutaj stacjonującym. Mecz ten wygrała drużyna ustecka 4:1. W tym czasie rozegrano jeszcze wiele innych spotkań, m.in. z Potęgowem. Działo się to za sprawą kilku fanatyków futbolu, słusznie przekonanych o tworzeniu tego rodzaju sportu. Mecze te, choć nie cechowała ich walka o punkty, angażowały emocjonalnie nieliczne wtedy społeczeństwo Ustki. Zawody odbywały się na boisku przy ul. Westerplatte (obecnie teren magazynów Stoczni „Ustka”).
Lata 1945-47 to lata, kiedy nie można było rozdzielić ról działaczy i sportowców. Wszyscy organizują i wszyscy grają. W 1946 S. Prokopiuk zaczął organizować pierwszy klub sportowy „Jantar”. Jego prezesem został ówczesny burmistrz miasta Ustki K. Kotarski. Jeden z pierwszych składów K.S. Ustka – 1946. Mordaka F., Zięcina, Konopka A., Trąbka W., Rojek E., Szostopal W., Romaniak J., Muszyński E. Rękosiewicz. W 1947 na walnym Zebraniu klubowi sportowemu „Jantar” nadano nową nazwę – Klub Sportowy „Ustka” z sekcjami: piłki nożnej i lekkoatletycznej. W tym okresie drużyna piłkarska odnosiła wiele sukcesów jak: zdobycie 1. miejsca w klasie „C” w swojej grupie okręgu szczecińskiego, zwyciężając II- ligową Gwardię Słupsk 3:0. Wszystkie mecze rozgrywane były na boisku w pobliżu Stoczni „Ustka”. Działacze dostrzegali jego liczne mankamenty i starali się o przydział dogodniejszego terenu.
Wreszcie władze administracyjne przydzieliły plac przy ul. Grunwaldzkiej 8/10. Przystąpiono energicznie do budowy stadionu. Dzięki ofiarności działaczy, sportowców, kibiców i społeczności miasta powstał nowy stadion.
Działalność sportowa w latach 1947-49 związana była z trudnościami. Klub nie posiadał żadnych dotacji, środków finansowych, transportu. Sprzęt kupowali zawodnicy za własne pieniądze, a wszystkie koszty związane z utrzymaniem klubu pokrywane były przez: L. Lipowicza, E. Rojka, Z. Rękosiewicza, J. Łyska, S. Prokopiuka, A. Drążkowskiego i innych.
Rok 1950 przyniósł jeszcze większe zainteresowanie ruchem sportowym. Działacze doszli do porozumienia i utworzyli jeden klub sportowy „Związkowiec” przy Federacji Sportowej „Transportowiec”. Prezesem wybrano W. Szarejko. Klub ten posiadał silne sekcje sportowe: boks w klasie „A”, tenis stołowy w klasie „A”, piłkę siatkową w klasie „B”, piłkę nożną w klasie „B” oraz sekcję tenisa ziemnego.
Tak działał klub do 1951, bowiem w tym roku zlikwidowano Zrzeszenie Sportowe "Transportowiec”. Na miejsce jednego, prężnego ośrodka, powstały małe klubiki: Klub Sportowy „Kolejarz” przy Federacji Sportowej „Kolejarz”, Klub Sportowy „Stal” przy Stoczni „Ustka”, Garnizonowy Wojskowy Klub Sportowy „Flota”.
K.S. „Kolejarz” posiadał sekcję piłki nożnej i piłki siatkowej. K.S. „Stal” sekcję piłki nożnej w klasie „B”, tenisa stołowego oraz szachów. GWKS „Flota” posiadał sekcję piłki nożnej w klasie wojewódzkiej i w tym czasie uzyskał 2. miejsce w rozgrywkach o „Puchar Polski” na szczeblu wojewódzkim, przegrywając w finale z „Budowlanymi” Człuchów 3:1. Po likwidacji WGKS „Flota” powstał Klub Sportowy „Gwardia” przy WOP Ustka.
5 stycznia 1957 r., celem uzdrowienia stosunków sportowych, zebrali się działacze sportowi: Z. Rekosiewicz, E. Rojek, H. Wagner, J. Szymański, E. Konik, B. Litewka, W. Trąbka, J. Łysiak, J. Kotarski, S. Stasiński, Motyka i Chmielowski. Stwierdzono, że należy stworzyć jeden silny klub, który by skupiał wszystkich zawodników z poszczególnych klubów m. Ustki. Miałby on też wszechstronną działalność wśród młodzież szkolnej i pozaszkolnej.
Dnia 22 stycznia 1957 r. doszło do walnego, sprawozdawczo-wyborczego zebrania Koła Sportowego „Stal” i „Kolejarz”. Jednomyślnie uchwalono, że powstaje jeden klub na terenie Ustki o nazwie: Towarzyski Kolejowy Klub Sportowy „Ustka”.
Składy drużyny Towarzyskiego Klubu Sportowego „Ustka”. Są to zawodnicy: Trąbka, Gudz, Jagodziński, Ciosek, Rudnicki, Stasiński, Olińsk, Banach, Hołubiec, Suliński, Drąg.
Prezesem został Z. Rękosiewicz. Na zebraniu uchwalono Statut Klubu, który był prawną podstawą jego działalności. Od tego momentu obserwuje się prężny rozwój, zwłaszcza sekcji piłki nożnej i wioślarskiej. Wioślarze nie mieli wtedy równych sobie w okręgu koszalińskim. Kierował nimi p. Wagner.
Dzięki pomocy PPiUR „Korab” został zakupiony sprzęt wysokiej klasy, dający szansę wygranej z najlepszymi. Sekcja piłki nożnej w 1957 uzyskała awans do klasy „A” woj. Koszalińskiego.
Rok 1957. Mecz Wisła Kraków – T.K.S. Ustka. Wynik meczu 4:1, (3:0). Bramkę dla Ustki zdobył J. Charczuk. Skład: J. Szymeński, Bąkowski, Jagodziński, Ciosek, Drąg, Charczuk, Trąbka, Konik, Klęcza, Stasiński, Wroniecki.
Nieco podupadły inne sekcje złożone spontanicznie, lub tylko w oparciu o zawodników wojskowych. Sekcja podnoszenia ciężarów przeszła do K.S. „Flota”, Gdynia.
W 1958 prezesem klubu został Bugajewski. Poprawiły się też warunki finansowe. Skończyły się czasy wyjazdów na mecze ciągnikami z zapasem kilkudziesięciu kanapek, w miejsce nieznanych wówczas diet sportowych.
Rozpoczął się okres lepszego sportu w dziejach Ustki. TKKS gdyż tak brzmiała oficjalna nazwa tego klubu, zdobył popularność w cały województwie. Na imprezy przychodziły rzesze kibiców. Dużym osiągnięciem była reprezentacja sekcji piłki nożnej w lidze okręgowej w 1958 r.
W 1973 przy Stoczni „Ustka” w Ustce powstał nowy klub. Był to LZS „Stoczniowiec”. Własnymi siłami wybudowali stadion. Działalność tego Klubu umożliwiła organizację meczów piłki nożnej, tenisa stołowego, piłki siatkowej i brydża sportowego. Klub ten posiadał duże oparcie w Stoczni „Ustka”, dlatego też awans jego zespołów następował błyskawicznie. Zdobył rzesze sympatyków i stworzył nowe grono działaczy.
Władze miejskie i klubowe doszły do przekonania, że działalność dwóch klubów w jednym małym mieście obniża wartość wyczynową sportu. W 1975 na wspólnym posiedzeniu Zarządów Klubów i władz miejskich zapadła decyzja o połączeniu i powstaniu nowego klubu MZKS „Jantar” Ustka. Klub od tego czasu rozpoczął nowy okres w dziejach miasta. Działał w oparciu o silną bazę organizacyjno-sportową przy poparciu wszystkich zakładów i instytucji.
Sezon po sezonie.
Lata 70..
W sezonie 1976/77 MZKS „Jantar” Ustka występował w klasie „A” w grupie w grupie północnej pod kierunkiem Brunona Cejrowskiego zajęli 2. miejsce. Zgromadzili 26 punktów w stosunku bramek 38:19.
W sezonie 1977/78 piłkarze z Ustki zajęli 6. miejsce zdobyli 29 punktów w bramkach 40:30
W następnym sezonie 1978/79 MZKS „Jantar” Ustka był bliski awansu do III ligi. Zajął drugie miejsce ustępując dwoma punktami Pogoni Lębork. Zdobycz Jantara to 39 punktów, 64:19 w bramkach. Sukces odnieśli juniorzy starsi zajmując 2. miejsce, ustępując jedynie Gryfowi Słupsk.
W reprezentacji juniorów województwa słupskiego w tym sezonie było dwóch reprezentantów z usteckiego klubu: Waldemar Kubica i Jerzy Wólczyński. Reprezentacja okręgu pod kierownictwem trenera Józefa Przysiaznika zajęła 1. miejsce w silnie osadzonym turnieju w Szczecinku pozostawiając za sobą takie ośrodki jak: Łódź, Gdańsk, Szczecin, Poznań, Olsztyn, Koszalin i Zielona Góra.
Sezon 1979/80.
Seniorzy „Jantara” zajmują 4. miejsce w klasie „A” zdobywając 26 punktów w bramkach 33:21. W tym sezonie juniorzy starsi nie odnieśli większego sukcesu, natomiast juniorzy młodsi zostali wicemistrzami województwa ustępując Gryfowi Słupsk.
Lata 80..
W Sezonie 1981/82 zawodnicy pod wodzą nowego trenera Wiesława Ostrzyckiegp zajęli 2. miejsce w klasie wojewódzkiej zdobywając 33 punkty, 35:21 w bramkach. Awans do III ligi wywalczyli zawodnicy Czarnych Słupsk. Juniorzy starsi Jantara zdobyli mistrzostwo województwa słupskiego, wyprzedzając juniorów Gryfa Słupsk.
Długie lata piłkarze usteccy walczyli o miejsce w III lidze. Pierwszy historyczny awans piłkarze odnieśli w sezonie 1982/83 po zdobyciu mistrzostwa województwa słupskiego i barażowym dwumeczu z KS „Kotwica” Kołobrzeg.
26 czerwca 1983 w Ustce było 1:1 a 3 lipca w Kołobrzegu „Jantar” wygrał 3:1 po dogrywce. Awans do III ligi był zasługą zawodników: Krzysztofa Siódmaka, Marka Mordaka, Bogdana Tworka, Stefana Gruszczyńskiego, Zdzisława Skwarczaka, Jerzego Wólczyńskiego, Marka Chatyna, Jerzego Mazura, Wojciecha Pytlaka, Waldemara Kubicy, Jacka Chrapka, Stanisława Tomasa, Mirosława Margola, Andrzeja Łachwy, Zdzisława Lewandowskiego, Andrzeja Romaniaka, Marka Wojdy. Trenerem był Wiesław Ostrzycki, drugim trenerem Czesław Bujak, kierownikiem sekcji Andrzej Łakota, kierownikiem drużyny Jerzy Wacławski.
W III lidze występowali tylko jeden sezon 1983/84 gdzie zdobyli 4 punkty, strzelili 9 bramek a stracili aż 79.
Po spadku z III ligi piłkarzy „Jantara” dopadł kryzys w klasie wojewódzkiej w sezonie 1984/85 drużyna zajęła dopiero 8. miejsce, co jest najsłabszym wynikiem „Jantara” w historii tych rozgrywek. Juniorzy młodsi zajęli II miejsce w lidze wojewódzkiej.
Usteccy piłkarze ponownie awansowali do III ligi po sezonie 1985/86. Pod wodzą Romana Cejrowskiego wywalczyli mistrzostwo klasy wojewódzkiej z dorobkiem 39 punktów i stosunkiem bramek 78:24. Tym razem pobyty w III lidze przedłużył się do 3 sezonów. Oprócz awansu do III ligi „Jantar” zdobył Puchar Polski Województwa Słupskiego wygrywając w finale z „Pogonią” Lębork 3:0.
W Sezonie 1986/87 „Jantar” w III lidze zajął 9. miejsce zdobywając 16 punktów z dorobkiem bramkowym 30:45. Kolejnym sukcesem tego sezonu było zajęcie 1. miejsca przez juniorów starszych i awans do Pomorskiej Ligi Międzywojewódzkiej Juniorów.
Sezon 1987/88 to zajęcie 8. miejsca w III lidze zdobycie 29 punktów, natomiast juniorzy starsi zajęli VII miejsce charakteryzując się dorobkiem 27:25 punktów.
Sezon 1988/88 to słabsze wyniki, które spowodowały zajęcie 11. miejsce z dorobkiem 16 punktów i 11:15 bramek, a co za tym idzie opuszczenie III ligi. Także juniorzy starsi spadli z ligi międzywojewódzkiej gdzie zajęli X miejsce.
W następnym sezonie 1989/90 „Jantar” przeszedł do rozgrywek w klasie międzywojewódzkiej makroregionu pomorskiej grupy I (słupskiej), w której zajął 5. miejsce, zdobywając 27 punktów w stosunku bramek 36:24. Juniorzy starsi zajęli 1. miejsce i zdobyli mistrzostwo województwa słupskiego.
Lata 1990-1995.
W Sezonie 1990/91 pod kierunkiem trenera Edwarda Raniszewskiego zdobyli trzeci tytuł słupskiego OZPN klasy okręgowej, a tym samym awansując do III ligi. Prezesem klubu został Tomasz Wszółkowski, który piastował funkcję prezesa przez 8 lat.
W Sezonie 1991/92 piłkarze z Ustki zajęli w III lidze 11. miejsce zdobywając 28 punktów i 38:40 w bramkach, W tym okresie w „Jantarze” grał Tomasz Iwan wielokrotny reprezentant kraju. Juniorzy młodsi w tym sezonie zdobyli wicemistrzostwo województwa.
Sezon 1992/93
Jantar spadł z III Ligi gdzie zajął 12. miejsce, oraz zdobył Wojewódzki Puchar Polski pokonując w finale Start Miastko 5:0. Juniorzy młodsi wygrali rozgrywki w klasie wojewódzkiej.
Sezon 1993/94 i 1994/95 zawodnicy „Jantara” występowali pod kierunkiem nowego trenera Wiesława Ćwirko. W obu tych sezonach zajęli 2. miejsce. Juniorów starszych objął trener Edmund Raniszewski, który w sezonie 1993/94 zdobył mistrzostwo województwa i awansował do Makroregionu Pomorze, gdzie zdobył 8. miejsce.
Lata 1995-2000.
W tym czasie trenerem pierwszego zespołu zostaje Tadeusz Spionek.
Pierwszy sezon nie jest zbytnio udany, ponieważ drużyny „Jantara” nie ma nawet w pierwszej trójce rozgrywek słupskiej klasy okręgowej. Dopiero w sezonie 1996/97 „Jantar” zdobyła 1. miejsce w słupskiej klasie okręgowej i awansowała do III Ligi.
Niestety w wyniku reorganizacji rozgrywek w Polsce, drużynie seniorów nie udało utrzymać się w III lidze. Po VII kolejce i porażce z „Zatoką” Braniewo 7:1, w której składzie grał Adam Fedoruk, zespół objął Mirosław Iwan. Z zespołu odeszli starsi zawodnicy, w wyniku czego zespół do końca rozgrywek gra w większości juniorami, którzy dzielnie walczyli w klasie Międzywojewódzkiej Makroregionu Pomorze.
Sezon 1998/99 to już gra w nowej IV lidze pomorze, gdzie „Jantarowi” udało się utrzymać i ostatecznie zająć 11. miejsce, zdobywając 31 punktów w stosunku bramek 44-51
Sezon 1999/2000 to zmiany w zarządzie klubu. 30 kwietnia prezesem został pan Góralczyk. Jednak w październiku podał się do dymisji, tymczasowym prezesem klubu został Stanisław Podlewski. Zawodnikom Jantara znowu udało się utrzymać w IV lidze gdzie zajęli 11. miejsce.
W 2000 powstał w Ustce drugi klub piłkarski, MUKS Żaki 98 Ustka. Klub ten nastawiony jest na prace z młodzieżą. Trenerem koordynatorem został wieloletni trener „Jantara” Edmund Raniszewski.
Sezon 2000/01.
W 2000 prezesem klubu został Ludwik Iwan ojciec Tomasza Iwana. Trenerem pierwszego zespołu nadal pozostawał Mirosław Iwan, który dokonał kilku wzmocnień, przede wszystkim klub pozyskał 4 zawodników Gryfa 95 Słupsk. „Jantar” po 17 kolejkach zajmował wysokie 3. miejsce, jednak w zimie w wyniku braku obozu, piłkarze z Ustki zajęli 12. miejsce na 20 drużyn.
Sezon 2001/02.
Seniorzy „Jantara” zajmują 13. miejsce w IV lidze co powoduje, że piłkarze muszą walczyć o byt poprzez baraże. W wyniku losowania „Jantar” trafia na „Start” Miastko. Na wyjeździe było 1:1 a w rewanżu u siebie 4:2 tym samym „Jantar” utrzymał status czwartoligowca. 30 maja 2002 na stadionie „Jantara” odbyły się Mistrzostwa Europy Służb Penitencjarnych. Dzięki tej imprezie zamontowano około 500-set krzesełek. W Słupskiej Klasie Okręgowej występują juniorzy starsi „Jantara”. Ich trenerem jest Mariusz Miecznikowski, absolwent AWF w Poznaniu. Grał już wcześniej w tym zespole i teraz sprawdza się jako szkoleniowiec młodszych zawodników. Niestety kontuzja kolana nie pozwoliła mu kontynuować kariery piłkarza. Juniorów młodszych prowadzi Piotr Kurowski, to także zawodnik usteckiego „Jantara”. Obecnie też sędzia Podokręgu Słupskiego Pomorskiego Związku Piłki Nożnej. Niegdyś gracz Lecha Poznań, przyjechał nad morze służyć w wojsku i już tu został. Grupę trampkarzy prowadzi Czesław Bujak, także zawodnik klubu oraz Śląska Wrocław. Najmłodszy rocznik szkoli Jan Malinowski.
Sezon 2002/03.
Piłkarze „Jantara” w IV lidze zajmują 15. miejsce w tabeli ze zdobyczą 38 punktów, w wyniku czego po raz kolejny będą walczyć o utrzymanie w barażach. Niestety tym razem „Jantar” przegrywa dwa mecze ze „Spartą” Sycewice 0:2 i 3:4 tym samym spada z IV Ligi.
Duże wyróżnienie spotkała młodego piłkarza usteckiego „Jantara” Tomasza Wólczyńskiego, który został powołany do szerokiej kadry Polski rocznika 1986 prowadzonego przez Dariusza Dziewanowskiego.
W czerwcu w Ustce odbywają się I Mistrzostwa w Plażowej Piłce Nożnej. Po tym turnieju odbywa się turniej pokazowy organizowany przez Tomasza Iwana. W turnieju pokazowym w finale Tomasz Iwan Team pokonuje Drink Team Szczecin 8:5
Sezon 2003/04.
5 września ustępuje z funkcji prezesa Ludwik Iwan, przekazuje swoje obowiązki będącemu w zarządzie Sławomirowi Hyjek, a wiceprezesem zostaje Wiesław Ćwierko.25 listopada odbyło się walne zgromadzenie sprawozdawcze. Na 39 uprawnionych do głosowania na sali było 63%. Zebranie udzieliło absolutorium zarządowi z prezesem Sławomirem Hyjkiem. Prezes przedstawił sprawozdanie z działalności zarządu za lata 2001/02 i do czerwca 2003. Piłkarze z Ustki tylko rok Graja w Słupskiej Lidze Okręgowej zajmując 1. miejsce z dorobkiem 77 punktów i 94:21 bramkach. Dobra gra Wojciecha Jarmuża zostaje zauważona przez skautów pierwszoligowych zespołów. Po sezonie Jarmuż przechodzi do Wisły Płock.
Sezon 2004/05.
W styczniu 2005 nowym prezesem zostaje Wiesław Ćwirko, który pełnił funkcję wiceprezesa. N początku 2005 prowadzone są rozmowy z klubem MUKS Żaki 98 Ustka w celu połączenia klubów po rundzie wiosennej 2005. Seniorzy „Jantara” w IV lidze zajmują 13. miejsce z dorobkiem 41 punktów i stosunkiem bramek 42:54. Pozycja ta pozwala walczyć o utrzymanie w barażach. Rywalem Ustczan byli zawodnicy Czarnych Czarne. Jantar zremisował dwa mecze 1:1 i 0:0, ale bramka strzelona przez Grzegorza Chorałę na wyjeździe pozwoliła „Jantarowi” pozostać w IV lidze.
Juniorzy „Jantara” nie odnoszą sukcesów. Zajmują odpowiednio 4. i 7. miejsce w Okręgowej Lidze Juniorów A i B.
Sezon 2005/06.
Ustecki „Jantar” boryka się z problemami finansowymi. Klubowi brakuje pieniędzy na działalność z dnia na dzień łatanie dziur w budżecie. 8 sierpnia odbywa się Nadzwyczajne Walne Zebranie Klubu. W wyniku zebrania zostaje wybrany nowy prezes, jest nim Ryszard Kowalski, wiceprezesem zostaje Zdzisław Szaławiński. Nie dochodzi do połączenia Klubu Sportowego „Jantar” i MUKS Żaki 98 Ustka. W październiku 2005 trener piłkarskiej reprezentacji U-18 Andrzej Zamilski powołał dwóch piłkarzy „Jantara” napastnika Przemysława Iwańskiego i pomocnika Mateusza Tomasa na zgrupowanie w Ciechanowie. W listopadzie w wyniku niezadowalających wyników z funkcji trenera pierwszego zespołu rezygnuje Mirosław Iwan. Tymczasowo na jedną kolejkę funkcję trenera przejmuje kierownik zespołu Wiesław Ćwirko. 3 stycznia funkcje trenera pierwszego zespołu „Jantara” obejmuje Edmund Raniszewski, asystentem zostaje Piotr Piszko. „Jantar” zajmuje bezpieczne 12. miejsce w IV lidze z dorobkiem 43 punktów i stosunkiem bramek 40:51
Sezon 2006/07.
W wyniku odejścia z klubu po sezonie 2005/06 i po rundzie jesiennej 2006 aż 15 zawodników „Jantara” nie jest w stanie utrzymać się w IV lidze. Z dorobkiem 15 punktów zajmują ostatnie miejsce i spada do klasy okręgowej.
Sukces odnoszą juniorzy rocznik 1992/93 gdzie zajmują 1. miejsce w Słupskiej Lidze Okręgowej i awansują do Pomorskiej Ligi Juniorów.
Sezon 2007/08.
W wyniku złej sytuacji kadrowej „Jantara”, piłkarze usteckiego klubu przewidziani są do spadku nawet ze słupskiej Klasy Okręgowej. Jednak po VIII kolejce „Jantar” zajmuje wysokie 3. miejsce z dorobkiem 17 punktów. Juniorzy w Pomorskiej Lidze Juniorów ,C" zajmują wysokie 4. miejsce.
Osiągnięcia.
Drużynowe.
Okręgowy Puchar Polski – 3 razy
Stadion.
Stadion, na którym obecnie gra drużyna Jantara Ustka znajduje się przy ulicy Sportowej. Jego pojemność wynosi 631 miejsc. Z racji tego, że zaczął być budowany w 1973, nazywa się go Wembley.
Piłka nożna plażowa.
Zespół Jantar Ustka nieregularnie występuje także na turniejach piłki nożnej plażowej w kategorii seniorów oraz młodzieżowej.

</doc>
<doc id="2739500" url="https://pl.wikipedia.org/wiki?curid=2739500" title="Maria de Jesus López de Rivas">
Maria de Jesus López de Rivas



</doc>
<doc id="2739506" url="https://pl.wikipedia.org/wiki?curid=2739506" title="CUR">
CUR



</doc>
<doc id="2739507" url="https://pl.wikipedia.org/wiki?curid=2739507" title="Józef Trinidad Rangel Montaño">
Józef Trinidad Rangel Montaño



</doc>
<doc id="2739508" url="https://pl.wikipedia.org/wiki?curid=2739508" title="Cmentarz katolicki „u Spuziaka” w Stanisławowie">
Cmentarz katolicki „u Spuziaka” w Stanisławowie

Cmentarz katolicki „u Spuziaka” w Stanisławowie – katolicki cmentarz w Stanisławowie, założony w 1928 roku, w okresie II Rzeczypospolitej.
Historia.
Nazwa cmentarza pochodzi od polskiego wojskowego Konstantego Spuziaka (oficera armii austro-węgierskiej), który był właścicielem działki o powierzchni ok. 2,2 ha, na której urządzono cmentarz. Po przyłączeniu w latach 1924-1925 wsi do miasta i nazwaniu sąsiedniej ulicy imieniem gen. Lucjana Żeligowskiego tereny należące do Spuziaka zostały w 1928 roku zakupione z przeznaczeniem na cmentarz. Sam Spuziak zachował prawo do położonego w obrębie działki domu i mieszkał w nim z rodziną do 1934 roku.
Na terenie cmentarza chowano mniej zamożnych mieszkańców, podczas gdy bardziej reprezentacyjny cmentarz przy ul. Sapieżyńskiej był przeznaczony dla elit miasta. W odróżnieniu od tego drugiego, cmentarz „u Spuziaka” przetrwał okres Ukraińskiej SRR i nadal funkcjonuje.

</doc>
<doc id="2739509" url="https://pl.wikipedia.org/wiki?curid=2739509" title="Basudeb Acharia">
Basudeb Acharia

Basudeb Acharia także Basudev Acharia (ur. 11 lipca 1942) – indyjski polityk.
Urodził się w Bero w Bengalu Zachodnim. W 1980 dostał się po raz pierwszy do Lok Sabhy. Reelekcję uzyskiwał w każdych kolejnych wyborach, aż do 2009. Pełnił różne funkcje w strukturach KPI (M). Wchodzi w skład Komitetu Centralnego tej formacji (ponownie wybrany w 2012). Stoi na czele frakcji swojej partii w izbie niższej parlamentu związkowego.

</doc>
<doc id="2739513" url="https://pl.wikipedia.org/wiki?curid=2739513" title="Antoni Pérez Lários">
Antoni Pérez Lários



</doc>
<doc id="2739515" url="https://pl.wikipedia.org/wiki?curid=2739515" title="Ziemia (film 1956)">
Ziemia (film 1956)

Ziemia – polski dramat psychologiczny z 1956 roku w reż. Jerzego Zarzyckiego.
Opis fabuły.
Polska wieś lat 50. XX w. Trwa proces kolektywizacji rolnictwa. Zamożny gospodarz Ślemień jest jednym z ostatnich rolników indywidualnych, którzy nie wstąpili do spółdzielni i próbuje uprawiać ziemię samodzielnie. Jest to jednak bardzo trudne – najemni bezrolni których opłacał uciekają do spółdzielni (gdzie mają lepsze warunki), środowisko ani miejscowa władza nie akceptuje go jako kułaka. Borykając się z problemem jak obrobić 40-hektarowe gospodarstwo w końcu pozostaje sam wobec perspektywy utraty ziemi, której nie jest w stanie uprawiać. 

</doc>
<doc id="2739516" url="https://pl.wikipedia.org/wiki?curid=2739516" title="Serik Sapiyev">
Serik Sapiyev



</doc>
<doc id="2739517" url="https://pl.wikipedia.org/wiki?curid=2739517" title="Hajdúszoboszlói gyógyfürdő">
Hajdúszoboszlói gyógyfürdő

Hajdúszoboszlói gyógyfürdő – uzdrowisko znajdujące się w Hajdúszoboszló na Węgrzech; uruchomione w 1927 przez Ferenca Pávai-Vajnę. Jest wyposażone w liczne kąpieliska (wody termalne, 13 basenów, kryty aquapark).

</doc>
<doc id="2739518" url="https://pl.wikipedia.org/wiki?curid=2739518" title="Paula Marciniak">
Paula Marciniak

Paula Marciniak (ur. 17 stycznia 1988 w Szczecinie) – polska aktorka, modelka, prezenterka telewizyjna i piosenkarka.
Życiorys.
Ukończyła Warszawską Wyższą Szkołę Humanistyczną na Wydziale Dziennikarstwa. W 2007 rozpoczęła studia w Warszawskiej Szkole Filmowej. Ma na swoim koncie tytuł Wicemiss Nastolatek Dolnego Śląska oraz zwycięstwo we wrocławskiej edycji konkursu Look Model Search. W 2005 wzięła udział w konkursie Miss Polski, gdzie zdobyła tytuł Miss Polski Foto i możliwość reprezentowania Polski w odbywającym się w Tanzanii konkursie Model of the World. Była twarzą kosmetyków marki Paul Sagane. Prowadziła program "Shakalaka" w telewizji Extreme Sports Channel oraz emitowany w iTV autorski program "Paula Flashing Lights". W 2012 zainicjowała program dla początkujących modelek – „Projekt Modelka”.
Trzykrotnie pojawiła się na okładce magazynu „CKM” (wrzesień 2010, maj 2011 i maj 2012).

</doc>
<doc id="2739521" url="https://pl.wikipedia.org/wiki?curid=2739521" title="Bogdan Herink">
Bogdan Herink

Bogdan Herink (ur. 29 listopada 1952 w Bytomiu, zm. 10 stycznia 1998 w Zakopanem) – polski kierowca rajdowy, wicemistrz Polski w klasyfikacji generalnej i mistrz Polski w kategorii F-2 z 1994 roku, zwycięzca trzech rajdów w RSMP. W środowisku rajdowym zwany „Harnaś”.
Kariera sportowa.
Zanim Bogdan Herink zajął się rajdami, z powodzeniem uprawiał narciarstwo alpejskie. W rajdach zadebiutował stosunkowo późno, bo w 1985 roku (maił wówczas 33 lata). W 1986 roku zdobył mistrzostwo Polski w grupie A w Wyścigach Górskich i Wicemistrzostwo Polski w RSMP w kl. A-14. Dwa lata później został Wicemistrzem Polski w grupie B.
W sezonie 1988 startował FSO 1500 w grupie A, zdobywając tytuł mistrza polski w Wyścigach Górskich i wicemistrza w klasie A 14 RSMP. W 1989 roku zaczął startować za kierownicą Renaulta 11 Turbo. Tym samochodem zdobył mistrzostwo Polski w grupie A, a samochodem tym startował aż do końca sezonu 1992.
Od Rajdu Krakowskiego w sezonie 1993 zaczął startować za kierownicą Renaulta Clio 16S w zespole Renault Polska. Równa jazda pozwoliła zakopiańczykowi ukończyć sezon na 2. miejscu w F-2 (przegrał jedynie z Waldemarem Doskoczem).
W 1994 roku zespół Renault zatrudnił obok Herinka także Doskocza oraz Roberta Kępkę. „Mrówa” i „Harnaś” mieli samochody grupy A, jednak Doskocz otrzymał Clio 16S używane w poprzednim sezonie przez Herinka, zaś zakopiańczyk otrzymał nowe Clio Williams. Od początku sezonu „Harnaś” był właściwie nie do zatrzymania. W F-2 nawet Andrzej Koper, który włączył się do walki w połowie sezonu na identycznym samochodzie, nie był w stanie nawiązać równorzędnej walki. Herink wygrał w klasyfikacji RSMP dwa rajdy (Rajd Polski, Rajd Dolnośląski), zdobył tytuł mistrza Polski w F-2, a w klasyfikacji generalnej mistrzostw Polski uległ jedynie Pawłowi Przybylskiemu.
Na sezon 1995 Renault Elf Polska zakupił dla Herinka Renaulta Clio Maxi. Sezon jednak zaczął się bardzo pechowo dla „Harnasia” – na Rajdzie Krakowskim miał wypadek, po którym samochód odbudowano dopiero na Elmot. Rozbił także samochód Roberta Kępki, którym wystartował w Rajdzie Kormoran. Rajd Elmot także nie przyniósł punktów Herinkowi – już na pierwszej próbie awarii w Clio Maxi uległa skrzynia biegów. Pierwsze punkty zdobył dopiero na Rajdzie Polski. Rywalizację ukończył na 9. miejscu w rajdzie, 3. w RSMP i 1. w F-2. W Rajdzie Karkonoskim odniósł ostatnie zwycięstwo w całym rajdzie. W Rajdzie Gemer zajął 4. miejsce i 2. w RSMP. Z powodu uszkodzenia silnika nie ukończyli Rajdu Wisły. Pomimo największej liczby wygranych Odcinków Specjalnych w klasie, na koniec sezonu musiał uznać wyższość bardziej regularnego Waldemara Doskocza.
Sezon 1996 rozpoczął od 7. miejsca w Rajdzie Zimowym. Z Rajdu Krakowskiego wycofał się z powodu awarii układu hamulcowego. Po rezygnacji swojej pilotki, Barbary Stępkowskiej. Z nowym pilotem – Januszem Bronikowskim – zajął 3. miejsce w Rajdzie Elmot, wygrywając w swojej kategorii. Awaria silnika wykluczyła Herinka z Rajdu Polski. Po tym rajdzie niespodziewanie zakończył karierę.
Śmierć.
Bogdan Herink zmarł 10 stycznia 1998 roku. Przyczyną zgonu był zawał serca. Herink spoczywa na Nowym Cmentarzu w Zakopanem (kw. N7-1-12).
Piloci.
Bogdan Herink najwięcej rajdów przejechał ze swoją życiową partnerką, Barbarą Stępkowską. Oprócz niej na prawym fotelu zasiadali m.in. Tomasz Szostak i Janusz Bronikowski.

</doc>
<doc id="2739523" url="https://pl.wikipedia.org/wiki?curid=2739523" title="Celtic FC">
Celtic FC



</doc>
<doc id="2739525" url="https://pl.wikipedia.org/wiki?curid=2739525" title="Andrzej Gałkowski">
Andrzej Gałkowski

Andrzej Gałkowski (ur. 1 października 1926 roku w Gnieźnie, zm. 3 marca 2009 roku w Poznaniu) – architekt, urbanista i nauczyciel akademicki.
Absolwent Wydziału Architektury Politechniki Gdańskiej w 1952 roku. Członek Stowarzyszenia Architektów Polskich O. Poznań i Wielkopolskiej Okręgowej Izby Architektów RP. Wieloletni pracownik Politechniki Poznańskiej. Prorektor do spraw rozwoju uczelni (1991-93), dyrektor Instytutu Architektury i Planowania Przestrzennego (1984-91), pełnomocnik rektora Politechniki Poznańskiej do spraw osób niepełnosprawnych. Autor m.in. głównego sanatorium uzdrowiska w Ciechocinku (z M. Kycler i Jerzym Otomańskim), sanatorium "Ruch" w Ciechocinku.
Pochowany na cmentarzu Górczyńskim w Poznaniu.
Życiorys.
Urodził się w Gnieźnie, ale na początku okupacji zamieszkał z rodzicami w Poznaniu, gdzie pracował jako laborant w fabryce "Stomil". Po aresztowaniu ojca przez Gestapo w 1941 roku i wysiedleniu z mieszkania, razem z matką przeprowadził się do rodziny mieszkającej we Wrześni. Pracował jako goniec w biurze handlowym i jednocześnie kontynuował naukę na tajnych kompletach. W 1946 roku zdał egzamin dojrzałości w Liceum im. Karola Marcinkowskiego w Poznaniu. 
Potem rozpoczął studia na Wydziale Architektury Politechniki Gdańskiej. Ukończył je w 1951 roku, uzyskując dyplom magistra inżyniera architekta.
W 1951 roku Komisja Przydziału Pracy dla Absolwentów przydzieliła Andrzeja Gałkowskiego do Biura Projektowego Miastoprojekt – Poznań. W 1954 roku został mianowany na stanowisko starszego projektanta i zaczął samodzielnie kierować Pracownią Projektów nr 4.
W latach 1951-64, pracując w „Miastoprojekcie”, Andrzej Gałkowski w zespole zaprojektował, a także indywidualnie wykonał projekty i realizacje na obszarach środkowej i zachodniej Polski wiele obiektów oraz zespołów służby zdrowia m.in.: Wojewódzki Ośrodek Onkologiczny w Poznaniu (1952-53), Zakład Anatomii Patologicznej przy Szpitalu w Łęgnowie (1952-53), Szpital Garnizonowy w Grudziądzu (1954, z Jerzym Wciórko), Stację Krwiodawstwa w Poznaniu (1953-57), Wojewódzką Stację Krwiodawstwa w Warszawie (1959-64).
W 1956 roku rozpoczął twórczość, związaną głównie z realizacją obiektów uzdrowiskowych. Zapoczątkował ją projektem Sanatorium Wojskowego w Ciechocinku (1956-1961, w zespole z Jerzym Wciórko i Jerzym Otomańskim). Potem wykonał projekt Domu Zdrojowego (sanatorium nr 1) P.P.U. Ciechocinek z zakładem balneoterapeutycznym (1957-1963, z J. Kyclerem i Jerzym Otomańskim), Stacja Krwiodawstwa w Warszawie (1959-1962), Zakłady Teoretyczne Wojskowej Akademii Medycznej w Łodzi (1960-1964, z A. Weissem), Zakład Leczniczo-Wypoczynowy „Ruch” w Ciechocinku (1960-1963), Sanatorium Związku Zawodowego Pracowników Państwowych (1961-1964, z Jerzym Wciórko).
W 1962 roku ukończył studia doktoranckie na Politechnice Gdańskiej pracą pl. "Sanatoria z urządzeniami dla balneoterapii w uzdrowiskach" opracowaną pod kierunkiem prof. Stefana Porębowicza. Pod koniec 1963 roku rozpoczął pracę w Politechnice Poznańskiej, na stanowisku adiunkta w Katedrze Budownictwa Wiejskiego na Wydziale Budownictwa Lądowego. W 1974 roku uzyskał tytuł doktora habilitowanego nauk technicznych dzięki rozprawie habilitacyjnej "Urządzenia ochrony zdrowia i opieki społecznej w osadnictwie wiejskim – problematyka lokalizacji, funkcji i formy przestrzennej". W 1983 roku otrzymał miano profesora nadzwyczajnego Politechniki Poznańskiej, zaś w 1991 roku tytuł profesora zwyczajnego.
Z jego inicjatywy w roku akademickim 1972/73 na Politechnice Poznańskiej nastąpiła reaktywacja kierunku „Architektura”, a Wydział Architektury powołano w 1999 roku, kiedy Gałkowski przechodził na emeryturę.
Organizacje.
Stopniowo powoływany był na członka wielu organizacji naukowych m.in. Komitetu Architektury i Urbanistyki PAN, Międzynarodowej Unii Architektów (IUA), Public Health Group, Societe Internationale de Technique Hydrotermale (SITH), Rehabitation International (RI), International Health Policy and Management Institute, Polskiego Komitetu Walki z Kalectwem. Był również w Stowarzyszeniu Architektów Polskich (SARP) oraz Towarzystwie Urbanistów Polskich (TUP), Poznańskim Towarzystwie Przyjaciół Nauk (PTPN), należał także do Polskiego Związku Inżynierów i Techników Budownictwa, Centralnej Komisji ds. Tytułów i Stopni Naukowych. Od polowy lat 80. sprawował funkcje przewodniczącego Miejskiej Komisji Urbanistyczno-Architektonicznej i członka Komisji Planu Regionalnego Zagospodarowania Przestrzennego Województwa Poznańskiego.
Pochowany na cmentarzu Górczyńskim (kwatera IVP-15-31).

</doc>
<doc id="2739529" url="https://pl.wikipedia.org/wiki?curid=2739529" title="Motherwell FC">
Motherwell FC



</doc>
<doc id="2739531" url="https://pl.wikipedia.org/wiki?curid=2739531" title="Manik Sarkar">
Manik Sarkar

Manik Sarkar (ur. 22 stycznia 1949) – indyjski polityk.
Studiował na University of Calcutta. W 1972 wybrany członkiem komitetu stanowego KPI (M), w 1978 wszedł do sekretariatu stanowego partii. Na XII Kongresie KPI (M), w 1985, włączony do Komitetu Centralnego, od 2002 również członek Biura Politycznego. W marcu 1998 stanął na czele rządu stanowego Tripury.

</doc>
<doc id="2739532" url="https://pl.wikipedia.org/wiki?curid=2739532" title="Ala ad-Din Abu al-Kasim">
Ala ad-Din Abu al-Kasim

Ala ad-Din Abu al-Kasim, "Alaaeldin Abouelkassem" (ur. 25 listopada 1990) – egipski florecista, srebrny medalista olimpijski.
Największym sukcesem zawodnika jest srebrny medal igrzysk olimpijskich w Londynie w turnieju indywidualnym. Po wyeliminowaniu Milesa Chamley-Watsona, Petera Joppicha, Andrei Cassary i Choi Byung-Chula, w finale przegrał z Lei Shengiem 13:15.

</doc>
<doc id="2739534" url="https://pl.wikipedia.org/wiki?curid=2739534" title="Falkirk FC">
Falkirk FC



</doc>
<doc id="2739535" url="https://pl.wikipedia.org/wiki?curid=2739535" title="Harri Porten">
Harri Porten

Harri Porten (ur. 1972) – programista KDE, dyrektor generalny firmy Froglogic, zajmującej się konsultacjami z zakresu programowania w Qt, były pracownik Trolltech.
Autor silnika JavaScript KJS użytego w Konqueror, menedżerze plików i przeglądarce internetowej KDE. Wziął również udział w tworzeniu kppp, programu do łączenia się z Internetem przez połączenia wdzwaniane.
Był ważną postacią wśród twórców Qt, wieloplatformowej bilioteki GUI.
Jego przedsiębiorstwo Froglogic jest znane ze Squisha, profesjonalnego wieloplatformowego frameworka do zautomatyzowanego testowania GUI dla aplikacji napisanych z użyciem Qt.
Mieszka w Hamburgu, w Niemczech.

</doc>
<doc id="2739542" url="https://pl.wikipedia.org/wiki?curid=2739542" title="Luo Xiaojuan">
Luo Xiaojuan

Luo Xiaojuan (; ur. 12 czerwca 1984 w Changzhou) – chińska szpadzistka, złota medalistka olimpijska, mistrzyni i dwukrotna wicemistrzyni świata.
Największym sukcesem zawodniczki jest złoty medal igrzysk olimpijskich w Londynie. Zdobyła również cztery medale mistrzostw świata – złoty, 2 srebrne i jeden brązowy, wszystkie w turniejach drużynowych.

</doc>
<doc id="2739545" url="https://pl.wikipedia.org/wiki?curid=2739545" title="André Weßels">
André Weßels

André Weßels (ur. 21 października 1981 w Recklinghausen) − niemiecki florecista, brązowy medalista olimpijski, mistrz i wicemistrz świata, brązowy medalista mistrzostw Europy.

</doc>
<doc id="2739546" url="https://pl.wikipedia.org/wiki?curid=2739546" title="Puszka elektroinstalacyjna">
Puszka elektroinstalacyjna

Puszka elektroinstalacyjna (elektryczna puszka instalacyjna) – osprzęt instalacyjny służący do ochrony połączeń elektrycznych przewodów instalacji elektrycznej lub montażu osprzętu (gniazda elektryczne, łączniki, gniazda teletechniczne). Puszki ze względu na przeznaczenie oraz technologię montażu podzielić można na różne grupy. Pod względem przeznaczenia wyróżniamy puszki połączeniowe (odgałęźniki) oraz do montażu osprzętu. Pod względem technologii montażu wyróżniamy puszki natynkowe oraz wtynkowe. W nowoczesnych instalacjach elektrycznych, zwłaszcza z zastosowaniem elementów automatyki budynkowej, zaczyna stosować się też puszki rozbudowane o dodatkową przestrzeń do zainstalowania modułów elektronicznych (np. sterowanie roletami lub oświetleniem). W budownictwie mieszkalnym puszki używane do montażu osprzętu mogą spełniać jednocześnie funkcje puszek połączeniowych.

</doc>
<doc id="2739548" url="https://pl.wikipedia.org/wiki?curid=2739548" title="Kruton">
Kruton



</doc>
<doc id="2739549" url="https://pl.wikipedia.org/wiki?curid=2739549" title="Abel Mutai Kiprop">
Abel Mutai Kiprop



</doc>
<doc id="2739552" url="https://pl.wikipedia.org/wiki?curid=2739552" title="Zupa czosnkowa">
Zupa czosnkowa

Zupa czosnkowa (czes. "česneková polévka" lub "česnečka") – rzadka klarowna zupa; danie charakterystyczne dla kuchni czeskiej, sztandarowe w kategorii zup.
Zupę najczęściej przyrządza się na bazie wywaru, startego czosnku i ziemniaków, z dodatkiem zarumienionego, pokrojonego w kostkę chleba, tzw. krutonów. Smak można wzbogacić dodając starty żółty ser, który uzyska konsystencję ciągnącą lub roztrzepane lekko jajko, które zetnie się w zupie na kształt nitek. Danie powinno być klarowne.
Zupa czosnkowa ma bardzo rozgrzewający charakter, co powoduje, że często podawana jest zimą, w tym np. na stokach narciarskich.

</doc>
<doc id="2739554" url="https://pl.wikipedia.org/wiki?curid=2739554" title="Hripsime Churszudjan">
Hripsime Churszudjan



</doc>
<doc id="2739575" url="https://pl.wikipedia.org/wiki?curid=2739575" title="Caravan (singel)">
Caravan (singel)

Caravan – pierwszy singel z 19 albumu studyjnego "Clockwork Angels" kanadyjskiej grupy Rush. Został wydany 1 czerwca 2010 roku, z utworem "BU2B" na stronie B. Oba utwory zostały nagrane 13 kwietnia 2010 roku w Blackbird Studios w Nashville.

</doc>
<doc id="2739583" url="https://pl.wikipedia.org/wiki?curid=2739583" title="Dariusz Słota">
Dariusz Słota

Dariusz Słota (ur. 1957 w Pińczowie) – polski malarz, rysownik, pedagog.
Życiorys.
Ukończył Akademię Sztuk Pięknych w Krakowie na wydziale Malarstwa, gdzie w 1984 roku obronił z wyróżnieniem dyplom w pracowni prof. Zbigniewa Grzybowskiego. Od 1984 roku wykłada na Uniwersytecie Humanistyczno - Przyrodniczym im. Jana Długosza w Częstochowie na Wydziale Sztuki na stanowisku adiunkta. W 1986 roku otrzymał stypendium twórcze dla młodych artystów plastyków Ministra Kultury i Sztuki.
Ojciec młodego artysty Pawła Słoty.
Wystawy.
Zorganizował 15 indywidualnych wystaw m.in. w Częstochowie, Opolu, Słupsku, Skierniewicach, Tarnowskich Górach, Kielcach, Ustce. Uczestniczył w ponad 250 wystawach zbiorowych w kraju i zagranicą, w tym: XXXII Ogólnopolski Konkurs Malarstwa „Bielska Jesień” (1995), Ogólnopolski Konkurs na rysunek im. Andriollego w Nałęczowie (2004), V Triennale Polskiego Rysunku Współczesnego w Lubaczowie (2005), III Międzynarodowy Konkurs Rysunku we Wrocławiu (2006), The 12th International Biennal Print and Drawing Exhibition – National Taiwan Museum of fine arts (2006), Trienalle Polskiego Malarstwa Współczesnego w Rzeszowie (2007 i 2013). Triennale Małych Form Malarskich w Toruniu (2010). X Międzynarodowy Jesienny Salon Sztuki „Homo Quadratus Ostroviensis” – w Ostrowcu Świętokrzyskim (2010). Coroczna Wystawa Stowarzyszenia Marynistów Polskich, oddział w Ustce – Ustka (2010). Udział w Wystawa Poplenerowa Art.-Miting w Ustce (2010). Wystawa Stowarzyszenia Marynistów Polskich w Częstochowie (2010). Wystawa Poplenerowa ”Szczawieńskie Impresje 2010” w Szczawnie Zdroju (2010). VII Triennale Polskiego Rysunku Współczesnego Lubaczów 2011 – Lubaczów (2011). Ogólnopolski Konkurs Malarski „Materia Medicinelis Materia Artificialis” w Krakowie (2011). III Międzynarodowe Biennale Obrazu „Quadra Art.” w Łodzi (2011). IV Konkurs Malarski „Zadra 2011” w Warszawie (2011). Ogólnopolskie Triennale Sztuki ”42 Salon Zimowy. Ciąg dalszy” w Radomiu (2011). Międzynarodowa Wystawa Sztuki Marynistycznej "W Kręgu Morza" w Koziegłowach (2015). Jego obrazy (postaci Świętych kościoła katolickiego) zdobią kościół św. Urszuli Ledóchowskiej w Częstochowie.
Jest autorem portretu bł. Jerzego Popiełuszki umieszczonego w „Ołtarzu Solidarności” w kościele pw. Niepokalanego Serca NMP w Wieprzu, ufundowanego przez NSZZ Solidarność. 

</doc>
<doc id="2739588" url="https://pl.wikipedia.org/wiki?curid=2739588" title="Look">
Look

Look (ang. "LOOK: The Series", 2010) – amerykański serial obyczajowy stworzony przez Adama Rifkina. Wyprodukowany przez CapturedTV.
Światowa premiera serialu miała miejsce 10 października 2010 roku na antenie Showtime. Ostatni odcinek serialu został wyemitowany 19 grudnia 2010 roku. W Polsce serial nadawany na kanale AXN Spin HD.

</doc>
<doc id="2739593" url="https://pl.wikipedia.org/wiki?curid=2739593" title="Tony D (producent)">
Tony D (producent)

Tony D właściwie Anthony Depula (ur. 1967, zm. 5 kwietnia 2009) był amerykańskim producentem muzycznym oraz częścią kolektywu Crusaders For Real Hip-Hop pochodzenia włoskiego. Przez lata kariery był producentem grupy Poor Righteous Teachers, oraz współpracował z wieloma artystami takimi jak YZ, DJ Muggs, Young Zee, Outsidaz, Pace Won, Blvd Mosse, King Sun, Scott Lark, oraz Shawn Lov.
Tony D uważany jest za jednego z najbardziej wpływowych producentów hip-hopowych w stanie New Jersey. Podczas swojej kariery współpracował z wieloma wytwórniami m.in. Cha-Ching, Grand Central, 4th &amp; B'way, Island, PolyGram oraz Profile Records, gdzie wydał album z grupą Crusaders for Real Hip Hop. Przez kilka lat był również gospodarzem w radiu na Uniwersytecie w Princeton, gdzie raz w tygodniu prowadził własną audycję na temat hip-hopu.
Anthony Depula zginął 5 kwietnia 2009 w wypadku samochodowym w Hamilton w stanie New Jersey, gdzie mieszkał od kilku lat. 

</doc>
<doc id="2739594" url="https://pl.wikipedia.org/wiki?curid=2739594" title="Rawna gora (obwód Warna)">
Rawna gora (obwód Warna)

Rawna gora (bułg. "Равна гора") – wieś we wschodniej Bułgarii, w obwodzie Warna, w gminie Awren.

</doc>
<doc id="2739595" url="https://pl.wikipedia.org/wiki?curid=2739595" title="Duszanci">
Duszanci

Duszanci (bułg. "Душанци") – wieś w zachodniej Bułgarii, w obwodzie sofijskii, w gminie Pirdop.
Wieś położona jest w górskim terenie między Sredną Gorą a Starą Płaniną, nad rzeką Topołnica. Niedaleko miejscowości znajduje się zbiornik retencyjny Duszanci.

</doc>
<doc id="2739598" url="https://pl.wikipedia.org/wiki?curid=2739598" title="Massimo d’Azeglio">
Massimo d’Azeglio

Massimo Taparelli, markiz d’Azeglio (ur. 24 października 1798 w Turynie, zm. 15 stycznia 1866, tamże) – włoski polityk, pisarz, historyk i malarz, zasłużony działacz na rzecz niepodległości Włoch, 1850–1852 premier Królestwa Sardynii w rządzie Wiktora Emanuela II, potem minister spraw zagranicznych, autor powieści historycznych ("Hector Fieramosa", 1833, "Nicolo de Lapi", 1841), pamiętników i pism politycznych. Nauczyciel Humberta I, króla Włoch w latach 1878–1900.

</doc>
<doc id="2739602" url="https://pl.wikipedia.org/wiki?curid=2739602" title="Wiktor Korecki">
Wiktor Korecki

Wiktor Korecki (ur. 1890 w Kamieńcu Podolskim, zm. 1980 w Milanówku) – polski malarz pejzażysta.
Uczęszczał do gimnazjum w Kijowie. Studiował tamże w Szkole Rysunkowej Mikołaja Muraszki. W roku 1921 zamieszkał w Warszawie, gdzie założył własną pracownię, która spłonęła 1944 podczas powstania warszawskiego. W okresie II Rzeczypospolitej uczestniczył w wystawach Towarzystwa Zachęty Sztuk Pięknych w Warszawie. Po Powstaniu przez obóz w Pruszkowie dostał się do obozu pracy przymusowej w Lipsku. Po wojnie zamieszkał w Komorowie, potem w Milanówku.
Malował głównie krajobrazy, zwłaszcza zimowe. Jego obrazy znajdują się w polskich, ukraińskich i rosyjskich kolekcjach malarstwa.

</doc>
<doc id="2739606" url="https://pl.wikipedia.org/wiki?curid=2739606" title="Domingo Faustino Sarmiento">
Domingo Faustino Sarmiento

Domingo Faustino Sarmiento (ur. 1811, zm. 1888) – argentyński pisarz, historyk i polityk.
Stał na czele unitarian Jako działacz liberalnej opozycji, z powodu otwartej krytyki dyktatury Juana Manuela de Rosasa, przebywał przez wiele lat na emigracji (głównie w Chile). W 1852, po upadku Rosasa, wrócił do kraju, a w latach 1868-1874 był pierwszym cywilnym prezydentem Argentyny (sprawował również urząd ministra spraw zagranicznych i wewnętrznych oraz zasiadał w senacie, był także ambasadorem w Chile). Podwoił liczbę szkół, tworząc najlepszy system szkolnictwa w Ameryce Łacińskiej, i przyczynił się do zakładania bibliotek oraz muzeów. Rozwinął handel i zintensyfikował budowę linii kolejowych, popierał również imigrację. Autor pism politycznych, dydaktycznych, powieści "Facundo o Civilización y Barbarie" (1845). Pochowany na Cementerio de la Recoleta.
Uważany za jednego z najznakomitszych Argentyńczyków XIX wieku.

</doc>
<doc id="2739622" url="https://pl.wikipedia.org/wiki?curid=2739622" title="Ameiuridae">
Ameiuridae



</doc>
<doc id="2739629" url="https://pl.wikipedia.org/wiki?curid=2739629" title="Łunnyj Orbitalnyj Korabl">
Łunnyj Orbitalnyj Korabl



</doc>
<doc id="2739635" url="https://pl.wikipedia.org/wiki?curid=2739635" title="Juan Manuel de Rosas">
Juan Manuel de Rosas

Juan Manuel de Rosas (ur. jako Juan Manuel José Domingo Ortiz de Rozas y López de Osornio 30 marca 1793, zm. 14 marca 1877) – argentyński generał i polityk, gubernator prowincji Buenos Aires w latach 1829–1832 i 1835-1852, dyktator.
Urodził się w zamożnej rodzinie właścicieli kilku największych w Argentynie rancz hodowlanych. Objąwszy majątek zgromadził wokół siebie armię gauczów, tutejszych pasterzy, których wyznaczył do ochrony swoich posiadłości przed Indianami. W 1820 pułkownik Manuel Dorrego, gubernator Buenos Aires, powierzył mu stanowisko szefa milicji w prowincji Buenos Aires.
W 1827 obalił pierwszego prezydenta Bernardino Rivadavię, a po odsunięciu Dorrego od władzy w 1828, będąc zwolennikiem federacji, opowiedział się przeciwko nowemu gubernatorowi, Juanowi Lavalle. Po raz kolejny zwołał zgromadzenie ustawodawcze. Wybrało go ono na gubernatora w 1829. Po trzech latach kadencji zrezygnował z urzędu, ale, mimo rządzenia żelazną ręką, cieszył się dużą popularnością, dzięki czemu w 1835 zaproponowano mu ponownie urząd gubernatora. Rosas zgodził się pod warunkiem otrzymania dyktatorskich pełnomocnictw.
Zaprowadził rządy terroru, inicjując kult własnej osoby (np. wynoszenie obrazów z jego wizerunkami na ołtarze kościelne). Prowadził nieustanne konflikty i wojny z Konfederacją Peruwiańsko-Boliwijską i Urugwajem. Udzielał pomocy urugwajskim "blancos", co spowodowało dziewięcioletnie oblężenie Montevideo (1843-1852). W 1852 generał Justo José de Urquiza, adiutant Rosasa, wpływowy gubernator sąsiedniej prowincji Entre Rios, a także przywódca opozycji, zdradził dyktatora, pokonując go w bitwie pod Monte Caseros (3 lutego 1852) i uwalniając miasto. Obalony Rosas zdołał uciec na okręt brytyjskiej marynarki wojennej, którym popłynął do Anglii. Resztę życia spędził jako ziemianin w Hampshire w Wielkiej Brytanii. Pochowany na Cementerio de la Recoleta.

</doc>
<doc id="2739638" url="https://pl.wikipedia.org/wiki?curid=2739638" title="Fiszki">
Fiszki



</doc>
<doc id="2739642" url="https://pl.wikipedia.org/wiki?curid=2739642" title="Mistrzostwa Polski w zapasach 2010">
Mistrzostwa Polski w zapasach 2010



</doc>
<doc id="2739654" url="https://pl.wikipedia.org/wiki?curid=2739654" title="Sobór Świętych Piotra i Pawła w Mińsku">
Sobór Świętych Piotra i Pawła w Mińsku

Sobór Świętych Piotra i Pawła – prawosławny sobór w Mińsku, w latach 1612–1799 główna świątynia męskiego monasteru, następnie cerkiew parafialna, w latach 1933–1941 i 1944–1991 nieczynna.
Cerkiew została zbudowana w 1612 razem z męskim monasterem pod tym samym wezwaniem, z fundacji grupy prywatnych ofiarodawców (prawosławnej szlachty i mieszczan z powiatu mińskiego) oraz miejscowego prawosławnego bractwa. Jednym z fundatorów soboru był wojski miński Adam Wańkowicz. Obiekt powstał na prywatnym gruncie, dzięki czemu mógł zostać wzniesiony w okresie, gdy wznoszenie nowych świątyń tego wyznania było w Rzeczypospolitej nielegalne.
Początkowo w świątyni znajdowały się trzy ołtarze – główny pod wezwaniem Świętych Piotra i Pawła oraz dwa boczne św. Jana Chrzciciela i św. Michała Archanioła.
Cerkiew razem z całym monasterem została poważnie uszkodzona w czasie wojny północnej, zaś po 1720 – napadnięta przez grupę szlachciców-katolików, którzy zdewastowali jej wnętrze i pobili mnichów. W kolejnych dziesięcioleciach cerkiew była w coraz gorszym stanie technicznym. Remont obiektu sfinansowała dopiero caryca Katarzyna II po II rozbiorze Polski, gdy Mińsk znajdował się już w granicach Imperium Rosyjskiego. Władczyni Rosji zdecydowała równocześnie o kasacie monasteru mińskiego i przeniesieniu ostatnich zakonników do budynków po dawnym unickim klasztorze Świętego Ducha, a następnie do monasteru Objawienia Pańskiego w Pińsku oraz o zmianie wezwania cerkwi na św. Katarzyny. W 1812, w czasie marszu Wielkiej Armii Napoleona przeciwko Rosji, cerkiew Świętych Piotra i Pawła została zdewastowana przez francuskich żołnierzy i pełniła przez dwa miesiące funkcję szpitala polowego. Nabożeństwa w obiekcie wznowiono dopiero w roku 1814. W 1844 obiekt otrzymał rangę soboru.
W latach 1870–1871 miał miejsce generalny remont soboru, połączony z wstawieniem nowego ikonostasu, budową dodatkowej kopuły i wykonaniem we wnętrzu zespołu fresków.
Świątynia pozostawała czynna do 1933, gdy została odebrana parafii prawosławnej i zamieniona na magazyn. Wnętrze świątyni podzielono na trzy kondygnacje. Na ponowne otwarcie soboru wyraziły zgodę okupacyjne władze niemieckie w 1941. 7 grudnia 1941 arcybiskup Filoteusz (Narko) dokonał ponownej konsekracji obiektu i nadał mu ponownie wezwanie Świętych Piotra i Pawła. Jednak po zajęciu Mińska przez Armię Czerwoną w 1944 budynek ponownie odebrano wiernym i zamieniono na mieszkania. Wnętrze obiektu całkowicie przekształcono, dzieląc je na cztery poziomy. W 1945 do byłego soboru przeniesiono siedzibę Centralnego Archiwum Rewolucji Październikowej i Budownictwa Socjalistycznego. Od lat 60. XX w. budynek zajmowało z kolei Archiwum Dokumentacji Naukowo-Technicznej oraz Archiwum Literatury i Sztuki Białoruskiej SRR. W 1970 powstał, ostatecznie zarzucony, projekt zburzenia świątyni i wzniesienia na jej miejscu bloków mieszkalnych. Po tej dacie budynek został odnowiony od zewnątrz – przywrócono mu dawny kształt.
Rosyjski Kościół Prawosławny odzyskał budynek soboru w 1991, jednak jego ponowna adaptacja do celów liturgicznych trwała przez kolejne cztery lata.

</doc>
<doc id="2739655" url="https://pl.wikipedia.org/wiki?curid=2739655" title="Atena II">
Atena II



</doc>
<doc id="2739656" url="https://pl.wikipedia.org/wiki?curid=2739656" title="Kijūrō Shidehara">
Kijūrō Shidehara

 – japoński polityk i dyplomata, który jako minister spraw zagranicznych (1924–1927 i 1929–1931) był zwolennikiem pojednania z Chinami i ekspansji gospodarczej, a nie militarnej. Po krótkim okresie urzędowania na stanowisku premiera (1945–1946) został przewodniczącym japońskiego parlamentu (od 1946).
Życiorys.
W 1895 roku ukończył prawo w Tokio, po czym rozpoczął pracę w służbie dyplomatycznej. Przed I wojną światową pracował w placówkach w Europie i Stanach Zjednoczonych, a od 1915 roku do 1919 roku pełnił funkcję wiceministra spraw zagranicznych. Sprawując urząd ambasadora w Stanach Zjednoczonych, odegrał poważną rolę w japońskim sukcesie na konferencji w Waszyngtonie w latach 1921–1922, która dotyczyła zniwelowania zbrojeń na morzu i złagodzenia napięcia w stosunkach z Chinami. Na stanowisku ministra spraw zagranicznych popierał wypełnienie przez Japonię zobowiązań wobec Ligi Narodów oraz politykę neutralności w kwestiach Chin.
Koniec jego umiarkowanej polityki nastąpił w 1931 roku, kiedy podał się do dymisji w warunkach potęgowaniu się wpływów wojskowych dowódców. Składając urząd ministerialny, złożył jednocześnie protest przeciwko japońskiej okupacji Mandżurii. Do zakończenia II wojny światowej nie angażował się w politykę, po czym objął przywództwo Japońskiej Partii Postępowej, tworząc w październiku 1945 roku nowy rząd przy pomocy amerykańskiego generała Douglasa MacArthura. Jako konserwatywny reformator cieszył się poparciem okupacyjnych władz amerykańskich, które chętnie z nim współpracowały, szczególnie w sprawie rezygnacji z boskiej godności cesarza Hirohito i przy zachowaniu instytucji cesarza jako symbolu suwerenności i jedności Japonii. Shidehara to również autor artykułu 9 japońskiej konstytucji, który delegalizował wojnę i zobowiązywał Japonię do nieutrzymywania sił wojskowych. W kwietniu 1946 roku miały miejsce pierwsze po II wojnie światowej wybory w Japonii, w których Shidehara poniósł polityczną klęskę, bezskutecznie usiłując zapewnić poparcie społeczeństwa dla swej partii. Objął jednak funkcję przewodniczącego parlamentu.

</doc>
<doc id="2739657" url="https://pl.wikipedia.org/wiki?curid=2739657" title="Świadkowie Jehowy w Republice Macedonii">
Świadkowie Jehowy w Republice Macedonii



</doc>
<doc id="2739659" url="https://pl.wikipedia.org/wiki?curid=2739659" title="Protestantyzm w Republice Macedonii">
Protestantyzm w Republice Macedonii



</doc>
<doc id="2739660" url="https://pl.wikipedia.org/wiki?curid=2739660" title="Laura Sánchez (skoczkini do wody)">
Laura Sánchez (skoczkini do wody)

 Laura Aleida Sánchez Soto (ur. 16 października 1985) – meksykańska skoczkini do wody. Brązowa medalistka olimpijska z Londynu.
Zawody w 2012 były jej trzecimi igrzyskami olimpijskimi – debiutowała w Pekinie w 2004 (5 miejsce w skokach synchronicznych), a w 2008 była 10 w konkurencji indywidualnej. W 2012 zajęła trzecie miejsce w skokach indywidualnych z trampoliny. W 2003 zdobyła brąz mistrzostw świata w skokach synchronicznych z trampoliny. Jest wielokrotną medalistką igrzysk panamerykańskich. W 2011 zwyciężyła w rywalizacji indywidualnej i skokach synchronicznych, natomiast w 2007 zwyciężyła w skokach synchronicznych.

</doc>
<doc id="2739661" url="https://pl.wikipedia.org/wiki?curid=2739661" title="Park Narodowy Limmen">
Park Narodowy Limmen

Park Narodowy Limmen, ("Limmen National Park") - park narodowy utworzony w roku 2012, położony na wschód od Daly Waters i Katherine, na obszarze Terytorium Północnego w Australii.

</doc>
<doc id="2739662" url="https://pl.wikipedia.org/wiki?curid=2739662" title="Laura Sanchez">
Laura Sanchez



</doc>
<doc id="2739663" url="https://pl.wikipedia.org/wiki?curid=2739663" title="Podział administracyjny Republiki Macedonii">
Podział administracyjny Republiki Macedonii



</doc>
<doc id="2739665" url="https://pl.wikipedia.org/wiki?curid=2739665" title="Limmen National Park">
Limmen National Park



</doc>
<doc id="2739668" url="https://pl.wikipedia.org/wiki?curid=2739668" title="Rzeki Republiki Macedonii">
Rzeki Republiki Macedonii



</doc>
<doc id="2739669" url="https://pl.wikipedia.org/wiki?curid=2739669" title="Hymn Republiki Macedonii">
Hymn Republiki Macedonii



</doc>
<doc id="2739671" url="https://pl.wikipedia.org/wiki?curid=2739671" title="Konstytucja Republiki Macedonii">
Konstytucja Republiki Macedonii



</doc>
<doc id="2739672" url="https://pl.wikipedia.org/wiki?curid=2739672" title="Prezydenci Republiki Macedonii">
Prezydenci Republiki Macedonii



</doc>
<doc id="2739679" url="https://pl.wikipedia.org/wiki?curid=2739679" title="Epsilon (rakieta)">
Epsilon (rakieta)

Epsilon – japońska rakieta nośna całkowicie zasilana paliwem stałym. Jest ona bezpośrednią następczynią rakiety M-5. Jako pierwszy stopień został wykorzystany stopień SRB-A3 (wykorzystywany w rakietach H-IIA i H-IIB), drugim jest M-34, a trzecim KM-V2. Taki zestaw może wynieść 1200 kg na niską orbitę okołoziemską o parametrach 250 km x 500km. Pierwszy start tej rakiety miał miejsce 14 września 2013, wtedy wyniesiono satelitę SPRINT-A służącego obserwacjom astronomicznych w paśmie ultrafioletowym.

</doc>
<doc id="2739682" url="https://pl.wikipedia.org/wiki?curid=2739682" title="Planet-C">
Planet-C



</doc>
<doc id="2739683" url="https://pl.wikipedia.org/wiki?curid=2739683" title="Kaid ibn Hammad">
Kaid ibn Hammad

Kaid ibn Hammad (? - zm. 1054) był drugim władcą z dynastii Hammadydów w Algierii w latach 1028-1054.
Objął władzę po swym ojcu Hammadzie ibn Bulugginie w 1028. Mianował jednego brata Jusufa zarządcą Północnej Afryki, 
a drugiego Ouighlana zarządcą Hamzy. W 1038 został zaatakowany przez Hammama, władcę Fezu, ale udało mu się go odeprzeć. W cztery lata później podpisał traktat pokojowy z al-Muizzem ibn Badisem, który wyruszył przeciwko niemu z Kairuanu.
W 1048, gdy al-Muzziz ogłosił się poddanym abbasydzkiego kalifa Bagdadu, Kaid potwierdził swą lojalność wobec fatymidzkich kalifów Egiptu, za co otrzymał od kalifa Ma'ada al-Mustansira Billaha tytuł "Sharaf al-Dawla".
Zmarł w 1054 a jego następcą został jego syn Muhsin ibn Kaid.

</doc>
<doc id="2739684" url="https://pl.wikipedia.org/wiki?curid=2739684" title="Formuladeildin (2011)">
Formuladeildin (2011)



</doc>
<doc id="2739685" url="https://pl.wikipedia.org/wiki?curid=2739685" title="Formuladeildin (2011)/Wyniki spotkań">
Formuladeildin (2011)/Wyniki spotkań



</doc>
<doc id="2739686" url="https://pl.wikipedia.org/wiki?curid=2739686" title="Sara Algotsson Ostholt">
Sara Algotsson Ostholt

Sara Anneli Algotsson Ostholt (ur. 8 grudnia 1974) – szwedzka jeźdźczyni sportowa. Srebrna medalistka olimpijska z Londynu.
Zawody w 2012 były jej drugimi igrzyskami olimpijskimi - debiutowała w 2004 w Atenach. Startuje we Wszechstronnym Konkursie Konia Wierzchowego. W Londynie odniosła największy sukces w karierze, indywidualnie zajmując drugie miejsce. Startowała na koniu "Wega". Jej siostra Linda także startuje w jeździectwie. Jej mężem jest niemiecki jeździec Frank Ostholt.

</doc>
<doc id="2739687" url="https://pl.wikipedia.org/wiki?curid=2739687" title="Vodafonedeildin 2011">
Vodafonedeildin 2011



</doc>
<doc id="2739688" url="https://pl.wikipedia.org/wiki?curid=2739688" title="Anthem Records">
Anthem Records

Anthem Records – niezależna wytwórnia płytowa z siedzibą w Toronto. Została założona w maju 1977 roku przez Raya Dannielsa oraz Vica Wilsona, początkowo współpracując z takimi grupami jak Rush, Max Webster, Liverpool oraz A Foot in Coldwater.

</doc>
<doc id="2739689" url="https://pl.wikipedia.org/wiki?curid=2739689" title="Formuladeildin (2009)">
Formuladeildin (2009)



</doc>
<doc id="2739691" url="https://pl.wikipedia.org/wiki?curid=2739691" title="Trzęsienie ziemi w dolinie Czongkemin (1911)">
Trzęsienie ziemi w dolinie Czongkemin (1911)

Trzęsienie ziemi w dolinie Czongkemin z 3 stycznia 1911 – trzęsienie ziemi z epicentrum w dolinie rzeki Czongkemin, w ówczesnym Imperium Rosyjskim (dzisiejszym północnym Kirgistanie), wzdłuż strefy uskoku Chon-Kemin-Chilik. Objęło wschodnią część pogranicza Kirgistanu i Kazachstanu i pochłonęło 452 ofiary.
Do trzęsienia o sile 7,7 stopni skali Richtera doszło o 23:25. Wstrząsy wywołały osuwiska i lawiny, a ponad 770 budynków zostało zniszczonych. Fakt, iż mimo dużej siły wstrząsu ofiar ludzkich było stosunkowo mało, wynika z niewielkiego zasiedlenia rejonu epicentrum i z tego, że większość mieszkańców mieszkała w jurtach, których zawalenie nie było tak niebezpieczne jak runięcie murowanych czy drewnianych domów. Większość ofiar zginęła wskutek osuwisk wywołanych przez trzęsienie. 452 osoby zginęły, a 740 osób zostało rannych.
Tak silne trzęsienie ziemi wzbudziło zainteresowanie naukowców i Departament Górniczy w Petersburgu wysłał w ten rejon ekspedycję geologiczną zorganizowaną i kierowaną przez Karola Bohdanowicza, która prowadziła badania naukowe w okresie 12 IV - 28 V 1911. Efektem tych prac były dwie publikacje Bohdanowicza (wstępna autorska z 1911 i zespołowa z 1914)

</doc>
<doc id="2739692" url="https://pl.wikipedia.org/wiki?curid=2739692" title="Formuladeildin (2009)/Wyniki spotkań">
Formuladeildin (2009)/Wyniki spotkań



</doc>
<doc id="2739694" url="https://pl.wikipedia.org/wiki?curid=2739694" title="Formuladeildin (2009)/Strzelcy">
Formuladeildin (2009)/Strzelcy



</doc>
<doc id="2739696" url="https://pl.wikipedia.org/wiki?curid=2739696" title="Formuladeildin (2010)">
Formuladeildin (2010)



</doc>
<doc id="2739698" url="https://pl.wikipedia.org/wiki?curid=2739698" title="Na Gwiazdkę">
Na Gwiazdkę

Na gwiazdkę – książka Małgorzaty Musierowicz z 2007, po raz pierwszy wydana przez łódzkią oficynę Akapit Press.
"Na Gwiazdkę" jest dziełem z pogranicza wspomnień i poradnika obyczajowo-kulinarnego. Autorka pisze o tradycjach świąt Bożego Narodzenia, o ich duchowym wymiarze, ale jednocześnie opisuje zwyczaje kulinarne swojego dzieciństwa i sposoby zdobienia choinki. Opisuje m.in. barszcz wigilijny, pierniki, proces przygotowywania karpia oraz bigosu.

</doc>
<doc id="2739699" url="https://pl.wikipedia.org/wiki?curid=2739699" title="Muhsin ibn Kaid">
Muhsin ibn Kaid

Muhsin ibn Kaid (ur. ? – zm. 1055) – syn Kaida ibn Hammada, władca z dynastii Hammadydów w Algierii w latach 1054–1055.

</doc>
<doc id="2739700" url="https://pl.wikipedia.org/wiki?curid=2739700" title="Formuladeildin (2012)">
Formuladeildin (2012)



</doc>
<doc id="2739701" url="https://pl.wikipedia.org/wiki?curid=2739701" title="Formuladeildin">
Formuladeildin



</doc>
<doc id="2739703" url="https://pl.wikipedia.org/wiki?curid=2739703" title="Zlodowacenie (film)">
Zlodowacenie (film)

Zlodowacenie (oryg. "2012: Ice Age") – amerykański film katastroficzny z 2011 roku w reżyserii Travisa Forta.
Opis fabuły.
Wielka góra lodowa odrywa się arktycznego lodowca i sunie w stronę USA.

</doc>
<doc id="2739705" url="https://pl.wikipedia.org/wiki?curid=2739705" title="Muzeum Ratownictwa w Krakowie">
Muzeum Ratownictwa w Krakowie

Muzeum Ratownictwa w Krakowie (wł. Ochotnicza Straż Pożarna Muzeum Ratownictwa w Krakowie) karetek, radiowozów, wozów strażackich. W zbiorach znajduje się też kadłub śmigłowca PZL W-3 Sokół, który uległ uszkodzeniu podczas awaryjnego lądowania 29 stycznia 2003 w Murzasichlu.

</doc>
<doc id="2739709" url="https://pl.wikipedia.org/wiki?curid=2739709" title="Eddy Heurlié">
Eddy Heurlié

Eddy Heurlié (ur. 27 grudnia 1977 w Le Lamentin) – martynikański piłkarz występujący na pozycji bramkarza. Zawodnik klubu CS Bélimois.
Kariera klubowa.
Heurlié karierę rozpoczynał w 1997 roku w zespole Aiglon du Lamentin. W 1998 roku zdobył z nim mistrzostwo Martyniki. W 2000 roku wyjechał do Francji, by grać w rezerwach tamtejszego Troyes AC w CFA. Spędził tam trzy lata, a potem przeniósł się do US Raon-l'Étape z Championnat National. Przez rok rozegrał tam 20 spotkań.
W 2004 roku Heurlié wrócił do Aiglon du Lamentin. Tym razem występował tam przez dwa lata. Przez kolejne dwa grał w AS Samaritaine, a w 2008 roku przeszedł do CS Bélimois.
Kariera reprezentacyjna.
W reprezentacji Martyniki Heurlié zadebiutował w 2001 roku. W 2002 roku znalazł się w drużynie na Złoty Puchar CONCACAF. Zagrał na nim w meczach z Kostaryką (0:2), Trynidadem i Tobago (1:0) i Kanadą (1:1, 5:6 w rzutach karnych), a Martynika odpadła z turnieju w ćwierćfinale.
W 2003 roku Heurlié ponownie został powołany do kadry na Złoty Puchar CONCACAF. Wystąpił na nim w spotkaniach ze Stanami Zjednoczonymi (0:2) i Salwadorem (0:1), a Martynika zakończyła turniej na fazie grupowej.
W latach 2001-2010 w drużynie narodowej Heurlié rozegrał 46 spotkań.

</doc>
<doc id="2739710" url="https://pl.wikipedia.org/wiki?curid=2739710" title="Eddy Heurlie">
Eddy Heurlie



</doc>
<doc id="2739712" url="https://pl.wikipedia.org/wiki?curid=2739712" title="Dyskografia Kris Kross">
Dyskografia Kris Kross

Artykuł przedstawia dyskografię amerykańskiego duetu Kris Kross. Zawiera albumy studyjne, kompilację i remiksowy album. Ponadto są single.

</doc>
<doc id="2739713" url="https://pl.wikipedia.org/wiki?curid=2739713" title="Józef Kluss">
Józef Kluss

Józef Karol Kluss (ur. 4 listopada 1890 w Nowym Siole, zm. 5 lutego 1967 w Pszczynie) – polski malarz, historyk sztuki, filozof i konserwator zabytków. 
Życiorys.
Po zakończeniu edukacji we Lwowie i w Krakowie pracował na Nowogródczyźnie jako nauczyciel. Od 1913 uczył się malarstwa na prywatnych zajęciach u Józefa Mehoffera, po roku przerwał naukę i wstąpił do Legionów Polskich, w stopniu sierżanta służył w 1 Pułku Piechoty a następnie w Polskim Korpusie Posiłkowym. W 1917 został wcielony do armii austriackiej. Po przejściu do rezerwy kontynuował naukę malarstwa, równolegle studiował na Uniwersytecie Jagiellońskim. Zajęcia z historii sztuki wykładali Jerzy Mycielski i Julian Pagaczewski, a Leon Wyczółkowski uczył technik graficznych. Józef Kluss otrzymał w 1925 stypendium rządu francuskiego i wyjechał studiować w École de Louvre i Académie de la Grande Chaumière w Paryżu, gdzie jedną z wykładowczyń była Olga Boznańska. Podróżował po Europie, gdzie poznawał sztukę i tworzył. W 1926 powrócił do kraju i ukończył studia na Akademii Sztuk Pięknych. Poza malowaniem pracował w krakowskim gimnazjum jako lektor języka niemieckiego. W styczniu 1930 przeprowadził się do Warszawy, otrzymał stanowisko konserwatora zabytków miasta stołecznego Warszawy oraz województw: łódzkiego (1930-1931) i białostockiego (1931-1933). Równocześnie uczęszczał na studia podyplomowe na Uniwersytecie Lwowskim, 28 marca 1931 obronił u prof. Władysława Podlachy pracę doktorską otrzymując tytuł doktora filozofii. Po śmierci marszałka Józefa Piłsudskiego Józef Kluss został członkiem Tymczasowego Komitetu Organizacji Muzeum Józefa Piłsudskiego, które miało się mieścić w Belwederze. Po jego uruchomieniu otrzymał funkcję kustosza i wszedł w skład komisji zajmującej się konserwacją pałacu. Podczas II wojny światowej był zaangażowany w tajne nauczanie w gimnazjach im. Stanisława Staszica i Adama Mickiewicza i w szkole handlowej Roesslerów. Po upadku Powstania Warszawskiego uciekł z transportu prowadzonego do Dulagu 121 w Pruszkowie i przedostał się do Lublina, gdzie znalazł zatrudnienie, jako przewodniczący departamentu ochrony zabytków w resorcie Resorcie Kultury i Sztuki PKWN. Od kwietnia 1945 pełnił stanowisko wojewódzkiego konserwatora zabytków w Rzeszowie, a od stycznia 1946 konserwatora zabytków dla województw katowickiego i opolskiego (był wojewódzkim konserwatorem zabytków w Katowicach w latach 1946–1954). Od czerwca 1945 został skierowany do zorganizowania i prowadzenia Muzeum w Pszczynie. W 1950 został wykładowcą historii grafiki w Akademii Sztuk Pięknych w Krakowie, w filii w Katowicach. Od 1954 został kustoszem zorganizowanego w Pszczynie muzeum wnętrz, kierował placówką do przejścia na emeryturę w 1962. Za zaangażowanie w pracę nad rozwojem kultury polskiej został odznaczony Medalem 10-lecia Polski Ludowej.

</doc>
<doc id="2739714" url="https://pl.wikipedia.org/wiki?curid=2739714" title="Number Ones">
Number Ones



</doc>
<doc id="2739716" url="https://pl.wikipedia.org/wiki?curid=2739716" title="Rzut (koszykówka)">
Rzut (koszykówka)

Rzut do kosza – element gry w koszykówkę, polegający na skierowaniu piłki w kierunku kosza, poprzez rzucenie nią przez zawodnika w kierunku kosza. Kosz, który atakuje drużyna, to kosz przeciwnika, a kosz, którego zespół broni, jest nazywany koszem tej drużyny.
Rzut do kosza rozpoczyna się, gdy piłka opuszcza ręce zawodnika będącego w akcji rzutowej, a kończy, gdy rzut jest celny, lub gdy piłka nie ma szans wpaść już do kosza, dotyka obręczy, podłogi lub staje się martwa.
Celny rzut.
Rzut uznaje się za celny (kosz zostaje zdobyty), gdy piłka wpada przez obręcz kosza z góry i przelatuje lub w nim zostaje. Uznaje się, że piłka znajduje się w koszu, gdy jakakolwiek jej część znajduje się wewnątrz kosza i poniżej linii obręczy. Celne rzuty do kosza są celem tej gry. Zwycięzcą meczu jest drużyna, która po zakończeniu czasu gry ma na swoim koncie więcej punktów.
Wartości punktowe rzutów.
Rzuty mają różną wartość:
Rzut samobójczy.
W koszykówce możliwe jest wykonanie rzutu samobójczego. 
Inne błędy.
Rzucenie piłki przez kosz od dołu jest błędem.
Oficjalne przepisy normujące przeprowadzenie akcji rzutowej.
Ruch ciągły.
Ruch ciągły – element rozpoczynający akcję rzutową.
Akcja rzutowa.
Akcja rzutowa – wykonywanie przez zawodnika rzutu do kosza i procesy bezpośrednio poprzedzające wyrzucenie piłki z rąk. 
Faul przy rzucie bez wykonania rzutu.
Z powodu takiego zdefiniowania akcji rzutowej, jeśli przeciwnik popełni faul, poprzez zatrzymanie ręki zawodnika, który chce wykonać rzut, tak iż nie wykonuje on rzutu, należy uznać za faul podczas akcji rzutowej, gdyż zawodnik rozpoczął wykonywanie ruchu ciągłego, które inicjuje akcję rzutową, która została przerwana faulem.
Możliwość wykonania rzutu, a czas gry.
Zegar czasu gry musi wskazywać 0:00.3 lub więcej by zawodnik mógł wykonać próbę rzutu do kosza z gry po wejściu w posiadanie piłki wprowadzanej do gry lub po zbiórce podczas ostatniego lub jedynego rzutu wolnego. Jeśli zegar czasu gry wskazuje 0:00.2 lub 0:00.1 jedynym sposobem wykonania ważnego rzutu do kosza z gry jest dobitka lub bezpośredni wsad piłki do kosza.

</doc>
<doc id="2739718" url="https://pl.wikipedia.org/wiki?curid=2739718" title="Rondo Rataje">
Rondo Rataje

Rondo Rataje – rondo znajdujące się na Ratajach w Poznaniu, będące skrzyżowaniem ulic: Bolesława Krzywoustego, Jana Pawła II i Ludwika Zamenhofa. Rondo stanowi element I oraz II ramy komunikacyjnej miasta.
Historia.
Na przełomie XVIII i XIX wieku na terenach obecnego ronda Rataje istniały zabudowania gospodarcze oraz dom. Przed II wojną światową należały do bambrów poznańskich, rodziny Leitgeberów. W czasie okupacji, w czerwcu 1941, Niemcy zburzyli te budynki.
Linia tramwajowa przez rondo została wybudowana w tym samym czasie co most Królowej Jadwigi (wtedy most Juliana Marchlewskiego), w 1952. Kończyła się mijanką końcową, która w latach późniejszych służyła jako tory odstawcze (zlikwidowane w latach 90. XX wieku). Problemem w rozwoju komunikacji tramwajowej byli właściciele gruntów na których znajduje się obecnie rondo. Kronika Miasta Poznania opisuje ogrodnika Jankowskiego którego ogród znajdował się w miejscu gdzie tramwaj miał skręcać z ulicy Krzywoustego w Zamenhofa, w kierunku Starołęki:
Pozostałością po gospodarstwach na tym terenie są drzewa rosnące na rondzie.
W 1953 uruchomiono linię tramwajową z Rataj na Śródkę, a w 1954 na Starołękę.
Jezdnie i rondo wybudowano na tym terenie później niż linię tramwajową, likwidując m.in. całkowicie znajdującą się tu ul. Pleszewską. W 1959 wybudowana została od strony północnej ronda ulica Jana Pawła II (wtedy Zamenhofa) wraz z linią tramwajową na Zawady, a w 1960 od strony południowej ulica Ludwika Zamenhofa (wtedy Starołęcka). W latach 1974-1977 wybudowana została tzw. Trasa Katowicka, czyli ulica Bolesława Krzywoustego (wtedy Nowoostrowska) na odcinku od ronda do granicy miasta.
W 1968 do układu torowego ronda dobudowany został łącznik kierunku Starołęka - Zawady (wcześniej istniały tylko łuki: most Królowej Jadwigi - Starołęka, most Królowej Jadwigi - Zawady oraz mijanka).
W 1986 rondo zostało nazwane "Rataje", chociaż tą nazwą posługiwano się już wcześniej.
Dworzec autobusowy.
Od 1953 przy rondzie istniał postój autobusów. 22 lipca 1979 w obecności wojewody Stanisława Cozasia i prezydenta miasta Władysława Ślebody został otwarty dworzec autobusowy Rataje ("zbiorowy przystanek autobusowy" o wydzielonych peronach). Dworzec został gruntownie przebudowany w latach 1997-1999 (projekt arch. Ewa Pruszewicz-Sipińska, Stanisław Sipiński). Od nowa wybudowane zostały perony, zadaszenie oraz budynek poczekalni z kasami biletowymi.
Przebudowa.
Przygotowywane są plany do przebudowy ronda. Docelowo ruch samochodowy ma się odbywać wokół ronda, które będzie znajdowało się pod ziemią, natomiast tramwaje i autobusy będą poruszać się na poziomie obecnego ronda. Cztery obecne przystanki tramwajowe mają być zastąpione dwoma usytuowanymi w centralnej części węzła. Całość inwestycji kosztować będzie 167 mln złotych. Część koszów ma ponieść inwestor budowanego w okolicy Centrum handlowego Posnania.

</doc>
<doc id="2739719" url="https://pl.wikipedia.org/wiki?curid=2739719" title="David-Alexandre Dicanot">
David-Alexandre Dicanot

David-Alexandre Dicanot (ur. 23 września 1973) – martynikański piłkarz występujący na pozycji obrońcy. Zawodnik klubu US Marinoise.
Kariera klubowa.
Dicanot karierę rozpoczynał w 1995 roku we francuskim zespole US Marignane z szóstej ligi. W 1996 roku przeszedł do drugoligowego FC Martigues. Spędził tam rok, a potem odszedł do rezerw drużyny FC Lorient. W 1998 roku wrócił jednak do Martigues, grającego już w trzeciej lidze. Grał tam przez dwa lata, a potem, przez kolejne dwa występował w innym trzecioligowcu, Racing Club de France.
W 2002 roku Dicanot został graczem martynikańskiego Club Franciscain. Przez cztery lata gry dla tego klubu, zdobył z nim cztery mistrzostwa Martyniki (2003, 2004, 2005, 2006) oraz trzy Puchary Martyniki (2003, 2004, 2005). Następnie grał w drużynie Club Colonial, a w 2010 roku przeszedł do US Marinoise.
Kariera reprezentacyjna.
W reprezentacji Martyniki Dicanot zadebiutował w 2002 roku. W tym samym roku znalazł się w drużynie na Złoty Puchar CONCACAF. Zagrał na nim w meczach z Kostaryką (0:2), Trynidadem i Tobago (1:0) i Kanadą (1:1, 5:6 w rzutach karnych), a Martynika odpadła z turnieju w ćwierćfinale.
W 2003 roku Dicanot ponownie został powołany do kadry na Złoty Puchar CONCACAF. Wystąpił na nim w spotkaniach ze Stanami Zjednoczonymi (0:2) i Salwadorem (0:1), a Martynika zakończyła turniej na fazie grupowej.
W latach 2002-2003 w drużynie narodowej Dicanot rozegrał 12 spotkań.

</doc>
<doc id="2739720" url="https://pl.wikipedia.org/wiki?curid=2739720" title="José Tadeo Monagas">
José Tadeo Monagas

José Tadeo Monagas (ur. 1784, zm. 1868) – prezydent Wenezueli od 1847 do 1851 i od 1855 do 1858.
Bohater ruchu niepodległościowego, pragnął utworzenia we wschodniej Wenezueli odrębnego państwa – Oriente. W 1831 przewodził powstaniu przeciwko prezydentowi Jose Antonio Paezowi. Odwołał je w zamian za ułaskawienie swych rebeliantów. Liberalna rodzina Monagasa przejęła władzę po upadku konserwatywnej oligarchii Paeza w 1847. W latach 1851–1855 urząd prezydenta sprawował brat Monagasa, José Gregorio Monagas. Jego ciało spoczywa w Panteonie Narodowym.

</doc>
<doc id="2739722" url="https://pl.wikipedia.org/wiki?curid=2739722" title="Jean-Victor Lavril">
Jean-Victor Lavril

Jean-Victor Lavril (ur. 24 sierpnia 1969) – martynikański piłkarz występujący na pozycji pomocnika.
Kariera klubowa.
W trakcie kariery Lavril grał w zespole CS Case-Piote. W 2006 roku zdobył z nim Puchar Martyniki.
Kariera reprezentacyjna.
W reprezentacji Martyniki Lavril zadebiutował w 2002 roku. W tym samym roku znalazł się w drużynie na Złoty Puchar CONCACAF. Zagrał na nim w meczach z Kostaryką (0:2), Trynidadem i Tobago (1:0) i Kanadą (1:1, 5:6 w rzutach karnych), a Martynika odpadła z turnieju w ćwierćfinale.
W 2003 roku Lavril ponownie został powołany do kadry na Złoty Puchar CONCACAF. Wystąpił na nim w spotkaniach ze Stanami Zjednoczonymi (0:2) i Salwadorem (0:1), a Martynika zakończyła turniej na fazie grupowej.
W latach 2002-2007 w drużynie narodowej Lavril rozegrał 22 spotkania i zdobył 1 bramkę.

</doc>
<doc id="2739723" url="https://pl.wikipedia.org/wiki?curid=2739723" title="Trzęsienie ziemi w Gwatemali (1902)">
Trzęsienie ziemi w Gwatemali (1902)

Trzęsienie ziemi w Gwatemali w 1902 o sile 7,5 stopni w skali Richtera, które miało miejsce 18 kwietnia 1902 roku o godz. 20:23 w Gwatemali. Szczególnie dotknięte były tereny wokół miast Quetzaltenango i Sololá. Około 800 do 900 osób zginęło, a prawie wszystkie kościoły w zachodniej i wschodnim Chiapas zostały uszkodzone lub zniszczone.

</doc>
<doc id="2739725" url="https://pl.wikipedia.org/wiki?curid=2739725" title="José Goron">
José Goron

José Goron (ur. 1 kwietnia 1977) – martynikański piłkarz występujący na pozycji napastnika. Zawodnik klubu RC Rivière-Pilote.
Kariera klubowa.
Goron zawodową karierę rozpoczynał w 2000 roku w CS Case-Pilote. Spędził tam cztery lata, a potem odszedł do Club Franciscain. Przez cztery lata gry dla tego klubu, zdobył z nim trzy mistrzostwa Martyniki (2005, 2006, 2007) oraz trzy Puchary Martyniki (2005, 2007, 2008). W 2008 roku wrócił do CS Case-Pilote. W 2010 roku wywalczył z nim Puchar Martyniki.
W 2011 roku Goron przeszedł do zespołu RC Rivière-Pilote.
Kariera reprezentacyjna.
W reprezentacji Martyniki Goron zadebiutował w 2002 roku. W tym samym roku znalazł się w drużynie na Złoty Puchar CONCACAF. Zagrał na nim w meczu z Kostaryką (0:2), a Martynika odpadła z turnieju w ćwierćfinale.
W 2003 roku Goron ponownie został powołany do kadry na Złoty Puchar CONCACAF. Wystąpił na nim w spotkaniach ze Stanami Zjednoczonymi (0:2) i Salwadorem (0:1), a Martynika zakończyła turniej na fazie grupowej.

</doc>
<doc id="2739727" url="https://pl.wikipedia.org/wiki?curid=2739727" title="Jose Goron">
Jose Goron



</doc>
<doc id="2739731" url="https://pl.wikipedia.org/wiki?curid=2739731" title="Jean-François Go">
Jean-François Go

Jean-François Go (ur. 9 sierpnia 1973) – martynikański piłkarz występujący na pozycji bramkarza.
Kariera klubowa.
Go karierę rozpoczynał w 1994 roku we francuskim drugoligowym klubie AS Beauvais. W 1995 roku spadł z nim do trzeciej lidze. Po roku przeniósł się do innego trzecioligowca, CS Sedan. Spędził tam rok, a w 1997 roku został graczem martynikańskiego CS Case-Pilote. W 2006 roku zdobył z nim Puchar Martyniki. W 2010 roku powtórzył ten sukces. W tym samym roku zakończył karierę.
Kariera reprezentacyjna.
W reprezentacji Martyniki Go zadebiutował w 1998 roku. W 2002 roku znalazł się w drużynie na Złoty Puchar CONCACAF. Nie zagrał jednak na nim w żadnym meczu, a Martynika odpadła z turnieju w ćwierćfinale.
W 2003 roku Go ponownie został powołany do kadry na Złoty Puchar CONCACAF. Nie wystąpił jednak na nim ani razu, a Martynika zakończyła turniej na fazie grupowej.
W drużynie narodowej Go grał w latach 1998-2003.

</doc>
<doc id="2739732" url="https://pl.wikipedia.org/wiki?curid=2739732" title="Jean-Francois Go">
Jean-Francois Go



</doc>
<doc id="2739733" url="https://pl.wikipedia.org/wiki?curid=2739733" title="Pierre Macquer">
Pierre Macquer

Pierre Macquer (ur. 1718, zm. 1784) – francuski chemik.
Życiorys.
Syn Josepha i Marie-Anne. Studiował na uniwersytecie w Paryżu, dyplom uzyskał w 1742 roku. Od 1748 roku żonaty, miał dwie córki.
Autor popularnego podręcznika "Elémens de chymie théorique" (1749) i równie popularnego "Dictionnaire de chymie" (1766). Wykładał chemię we współpracy z Antoine'em Baumé (1757–73) oraz w "Jardin du roi" (1770–83). Specjalizował się w badaniach nad zastosowaniem chemii w medycynie. Konsultant naukowy "Bureau de commerce"; brał udział badaniach zastosowaniem chemii w barwieniu, obróbce ceramiki i produkcji nawozów.
Członek wielu stowarzyszeń naukowych, w tym Académie royale des sciences (od 1745), Société royale de médecine i American Philosophical Society.

</doc>
<doc id="2739737" url="https://pl.wikipedia.org/wiki?curid=2739737" title="Jong Chol-min">
Jong Chol-min

Jong Chol-min (ur. 29 października 1988) – północnokoreański piłkarz występujący na pozycji napastnika w klubie Rimyongsu.
Kariera.
Jong Chol-min jest wychowankiem Rimyongsu Sports Group, w którym nadal występuje. W 2007 roku zadebiutował w reprezentacji Korei Północnej. Został powołany do kadry na eliminacje do Mistrzostw świata 2010. Wcześniej gracz młodzieżowych reprezentacji, z którymi wystąpił na Mistrzostwach Świata U-20 2007 i Mistrzostwach Świata U-17 2005.

</doc>
<doc id="2739738" url="https://pl.wikipedia.org/wiki?curid=2739738" title="Szarżowanie">
Szarżowanie

Szarżowanie – w koszykówce nielegalne pchanie lub napieranie na tors przeciwnika.
Szarżowanie przez atakującego jest dozwolone, gdy próbuje rzucić na kosz, lub podać, a obrońca znajduje się wewnątrz obszaru półkola podkoszowego.
Od 1 października 2014 zmieniły się przepisy FIBA w kwestii położenia obrońcy wewnątrz obszaru półkola podkoszowego, co ilustruje poniższa ilustracja:

</doc>
<doc id="2739758" url="https://pl.wikipedia.org/wiki?curid=2739758" title="Buluggin ibn Muhammad">
Buluggin ibn Muhammad

Buluggin ibn Muhammad (zm. w 1062) – władca z dynastii Hammadydów w Algierii w latach 1056-1062.
Poprowadził armię do Maroka przeciwko Almorawidom i na krótko opanował Fez, musiał jednak ustąpić przed nadciągającymi siłami Jusufa ibn Taszfina. Podczas odwrotu został zamordowany przy udziale swego następcy Nasira ibn Alnasa.

</doc>
<doc id="2739761" url="https://pl.wikipedia.org/wiki?curid=2739761" title="Gaël Germany">
Gaël Germany

Gaël Germany (ur. 10 maja 1983 w Sainte-Marie) – martynikański piłkarz występujący na pozycji pomocnika.
Kariera klubowa.
Germany karierę rozpoczynał w 2002 roku w zespole AS Samaritaine. Grał tam przez pięć lat. W 2007 roku wyjechał do Francji, gdzie został graczem klubu AC Arles z Championnat National. W 2009 roku awansował z nim do Ligue 2. W tym samym roku zespół zmienił nazwę na AC Arles. W 2010 roku Germany wywalczył z nim awans do Ligue 1. W lidze tej zadebiutował 7 sierpnia 2010 roku w przegranym 0:1 pojedynku z FC Sochaux-Montbéliard. 6 listopada 2010 roku w wygranym 3:2 spotkaniu z SM Caen strzelił pierwszego gola w Ligue 1. W 2011 roku spadł z klubem do Ligue 2. W styczniu 2013 odszedł do Paris FC, zaś w połowie tego samego roku wrócił do AS Samaritaine. W 2016 roku zakończył tam karierę.
Kariera reprezentacyjna.
W reprezentacji Martyniki Germany zadebiutował w 2003 roku. W tym samym roku został powołany do kadry na Złoty Puchar CONCACAF. Zagrał na nim w meczach ze Stanami Zjednoczonymi (0:2) i Salwadorem (0:1), a Martynika zakończyła turniej na fazie grupowej.

</doc>
<doc id="2739762" url="https://pl.wikipedia.org/wiki?curid=2739762" title="Gael Germany">
Gael Germany



</doc>
<doc id="2739763" url="https://pl.wikipedia.org/wiki?curid=2739763" title="Trzęsienie ziemi w Kalabrii (1905)">
Trzęsienie ziemi w Kalabrii (1905)

Trzęsienie ziemi w Kalabrii w 1905 które pochłonęło od 557 do 5000 ofiar.
W dniu 8 września 1905 roku w Kalabrii we Włoszech doszło do trzęsienia ziemi o sile pomiędzy 6,7–6,8 stopni w skali Richtera. Co najmniej 14 000 domów zostało uszkodzonych. Wstrząsy były odczuwalne na wyspie Lipari. W Kalabrii na skutek trzęsienia ziemi 25 wiosek zostało zniszczonych. Zginęło od 557 do 5000 osób.

</doc>
<doc id="2739765" url="https://pl.wikipedia.org/wiki?curid=2739765" title="Uddabh Barman">
Uddabh Barman

Uddabh Barman – indyjski polityk.
W 1991 dostał się do Lok Sabhy. Pięć lat później uzyskał reelekcję. Był również posłem do zgromadzenia ustawodawczego Assamu (wybrany w 2006). Jest członkiem Komitetu Centralnego KPI (M).

</doc>
<doc id="2739767" url="https://pl.wikipedia.org/wiki?curid=2739767" title="Paul Mulders">
Paul Mulders

Paul de la Cruz Mulders (ur. 16 stycznia 1981 w Amsterdamie, Holandia) – filipiński piłkarz urodzony w holenderskim Amsterdamie. Od 2014 gra w klubie Ceres FC na pozycji pomocnika, reprezentant Filipin.
Kariera klubowa.
Juniorskie lata.
Urodził się w holenderskim Amsterdamie. Jego rodzicami są Holender Leo Mulders oraz Filipinka Ofelia de la Cruz. Mulders w piłkę zaczął grać jako junior w AVV Zeeburgia. W 1989 roku został dostrzeżony przez skautów Ajaxu Amsterdam, gdzie grał do 1997 roku.
HFC Haarlem.
W wieku 16 lat w 1997 roku przeniósł się do HFC Haarlem. W 2000 roku został włączone do pierwszej drużyny tego zespołu. 14 października 2000 Mulders zaliczył debiut w Eerste Divisie przeciwko BV Veendam. Mulders 6-ego sierpnia 2000 zaliczył trafienie dla swojej ekipy w meczu towarzyskim przeciwko swojemu byłemu klubowi, Ajaxowi Amsterdam, gdzie ówcześnie grała ówczesna gwiazda szwedzkiego futbolu, Zlatan Ibrahimović. Odszedł z Haarlem w 2005 roku. Podczas 5 lat grania w tym klubie zaliczył 20 trafień w 114 występach.
Cambuur Leeuwarden.
W 2005 roku przeniósł się do SC Cambuur. Wtedy 24-letni Mulders podpisał 2-letni kontrakt z tym klubem. W 2007 roku klub z nim jak i z sześcioma innymi zawodnikami nie podpisał nowego kontraktu ze względu na problemy finansowe. W ciągu dwóch lat grania w tym klubie Mulders strzelił 5 bramek w 60 meczach.
FC Omniworld.
Przed sezonem 2007/08 Mulders podpisał kontrakt z FC Omniworld. W tym klubie podczas dwóch lat grania zaliczył 11 trafien i 60 meczów.
AGOVV Apeldorn.
W 2009 roku przeszedł do AGOVV Apeldoorn. W tym klubie spotkał się ze znajomym z FC Omniworld, asystentem trenera Peterem van Vossen. Mulders w sezonie 2009/10 rozegrał najlepszy sezon w całej karierze, bowiem AGOVV przez play-off osiągnął awans do Eerste Divisie, a Mulders miał w tym awansie spory udział. W ciągu dwóch lat grania w tym klubie zaliczył 9 bramek w 58 meczach.
ADO Den Haag.
W kwietniu 2011 roku podpisał 2-letni kontakt z występującym w Eredivisie ADO Den Haag. Swój debiut w europejskich pucharach zaliczył 4 sierpnia 2011 roku w trzeciej rundzie kwalifikacyjnej do Ligi Europy przeciwko Omonii Nikozja. W 32. minucie meczu popisał się asystą dająca prowadzenie Holendrom w tym meczu. Mimo że mecz wygrali 1:0 to w dwumeczu przegrali 3:1. W Eredivisie zadebiutował 7 sierpnia 2011 roku przeciwko SBV Vitesse.
Kariera reprezentacyjna.
Na początku czerwca 2011 roku przybył do Manili, stolicy Filipin, by zyskać filipińskie obywatelstwo. Mulders w barwach reprezentacji Filipin zadebiutował 29 czerwca 2011 roku w Kolombo w zremisowanym 1:1 meczu z reprezentacji Sri Lanki.

</doc>
<doc id="2739768" url="https://pl.wikipedia.org/wiki?curid=2739768" title="Barner">
Barner



</doc>
<doc id="2739769" url="https://pl.wikipedia.org/wiki?curid=2739769" title="MV Ondina">
MV Ondina

MV „Ondina” - zbiornikowiec należący do firmy Royal Dutch Shell wodowany w 1939. W czasie II wojny światowej wraz z indyjską korwetą HMIS „Bengal” brał udział w zwycięskiej potyczce z japońskimi rajderami. Statek został wycofany ze służby i złomowany w Hongkongu w 1959.
Historia.
Statek został w stoczni Nederlandsche Dok Maatschappij Amsterdam w 1939. W czasie II, 11 października 1942 „Ondina” brał udział w zwycięskiej potyczce z japońskimi rajderami. Po powrocie do Fremantle ze zwycięskiej potyczki uszkodzony „Ondina” został prowizorycznie naprawiony a następnie wysłany do Exmouth Gulf w Australii Zachodniej, gdzie stacjonował od 22 czerwca 1943 zaopatrując w paliwo amerykańskie okręty podwodne. 1 września 1943 z pokładu „Ondina” pobrał także paliwo MV „Krait” biorący wówczas udział w rajdzie na Singapur.
Pod koniec 1943 statek został wysłany do Stanów Zjednoczonych na naprawy płynąc do Tampa przez Melbourne, Balboa, Kanał Panamski i Galveston.
Statek został złomowany w 1959.

</doc>
<doc id="2739770" url="https://pl.wikipedia.org/wiki?curid=2739770" title="Willy Padoly">
Willy Padoly

Willy Padoly (ur. 20 grudnia 1978) – martynikański piłkarz występujący na pozycji pomocnika. Zawodnik klubu Aiglon du Lamentin.
Kariera klubowa.
Padoly karierę rozpoczynał w zespole Aiglon du Lamentin. Spędził tam rok. Następnie grał w drużynach US Marinoise oraz Golden Star, a w 2006 roku wrócił do Aiglon du Lamentin. W 2009 roku zdobył z nim Puchar Martyniki.
Kariera reprezentacyjna.
W reprezentacji Martyniki Padoly zadebiutował w 2003 roku. W tym samym roku został powołany do kadry na Złoty Puchar CONCACAF. Zagrał na nim w meczach ze Stanami Zjednoczonymi (0:2) i Salwadorem (0:1), a Martynika zakończyła turniej na fazie grupowej.

</doc>
<doc id="2739771" url="https://pl.wikipedia.org/wiki?curid=2739771" title="Badis ibn Mansur (Hammadydzi)">
Badis ibn Mansur (Hammadydzi)

Badis ibn Mansur (zm. 1105) – władca Algierii w 1104/1105, z dynastii Hammadydów, syn Mansura ibn Nasira, brat Abd al-Aziza ibn Mansura – również władców algierskich. Uchodził za władcę gwałtownego i skłonnego do przemocy. Po objęciu władzy odsunął od władzy wezyra ojca, Abd al-Kerima ibn Sulejmana, skonfiskował jego ziemie i skazał go na śmierć. Po śmierci Badisa ibn Mansura władzę przejął jego brat, Abd al-Aziz ibn Mansur.

</doc>
<doc id="2739772" url="https://pl.wikipedia.org/wiki?curid=2739772" title="Abd al-Aziz ibn Mansur">
Abd al-Aziz ibn Mansur

Abd al-Aziz ibn Mansur był władcą z dynastii Hammadydów w Algierii w latach 1105-1121.

</doc>
<doc id="2739775" url="https://pl.wikipedia.org/wiki?curid=2739775" title="Jahja ibn Abd al-Aziz">
Jahja ibn Abd al-Aziz

Jahja ibn Abd al-Aziz (ur. ?, zm. 1163 w Sali) był ostatnim władcą z dynastii Hammadydów w Algierii w latach 1121–1152.
Został złożony z tronu przez Abd al-Mumina założyciela dynastii Almohadów po klęsce poniesionej pod Bidżają w 1152 roku. Najpierw ratował się ucieczką do Konstantyny, a następnie udał się na honorowe wygnanie do Sali, gdzie zmarł w 1163 roku.

</doc>
<doc id="2739776" url="https://pl.wikipedia.org/wiki?curid=2739776" title="Alina Iwanowa">
Alina Iwanowa

Alina Iwanowa (ros. Алина Петровна Иванова; ur. 25 czerwca 1969 w Czelabińsku) – rosyjska lekkoatletka specjalizująca się w chodzie sportowym i biegach długodystansowych, uczestniczka letnich igrzysk olimpijskich w Barcelonie (1992). W czasie swojej kariery reprezentowała również Związek Socjalistycznych Republik Radzieckich oraz Wspólnotę Niepodległych Państw.

</doc>
<doc id="2739786" url="https://pl.wikipedia.org/wiki?curid=2739786" title="Luck (serial telewizyjny)">
Luck (serial telewizyjny)

Luck (2011-2012) – amerykański serial obyczajowy stworzony przez Davida Milcha.
Światowa premiera serialu miała miejsce 11 grudnia 2011 roku na amerykańskim HBO. Ostatni odcinek serialu został wyemitowany 25 marca 2012 roku. W Polsce premiera serialu odbyła się 30 stycznia 2012 roku na kanale HBO.

</doc>
<doc id="2739787" url="https://pl.wikipedia.org/wiki?curid=2739787" title="Aiglon du Lamentin">
Aiglon du Lamentin

L’Aiglon du Lamentin Football Club – martynikański klub piłkarski z siedzibą w mieście Le Lamentin. Drużyna swoje mecze rozgrywa na stadionie Stade Omnisports.

</doc>
<doc id="2739789" url="https://pl.wikipedia.org/wiki?curid=2739789" title="Stéphane Suédile">
Stéphane Suédile

Stéphane Suédile (ur. 14 kwietnia 1983) – martynikański piłkarz występujący na pozycji obrońcy. Zawodnik klubu Aiglon du Lamentin.
Kariera klubowa.
Suédile karierę rozpoczynał w 2003 roku w zespole Golden Star. Spędził tam dwa lata, a potem przeniósł się do Aiglon du Lamentin. Rok później, w 2006 odszedł do zespołu Club Franciscain. W 2007 roku zdobył z nim dublet, czyli mistrzostwo i puchar kraju. W 2008 roku ponownie wywalczył z klubem Puchar Martyniki, a w 2009 roku mistrzostwo Martyniki.
W 2011 roku Suédile wrócił do Aiglon du Lamentin.
Kariera reprezentacyjna.
W reprezentacji Martyniki Suédile zadebiutował w 2003 roku. W tym samym roku został powołany do kadry na Złoty Puchar CONCACAF. Zagrał na nim w meczach ze Stanami Zjednoczonymi (0:2) i Salwadorem (0:1), a Martynika zakończyła turniej na fazie grupowej.

</doc>
<doc id="2739790" url="https://pl.wikipedia.org/wiki?curid=2739790" title="Stephane Suedile">
Stephane Suedile



</doc>
<doc id="2739791" url="https://pl.wikipedia.org/wiki?curid=2739791" title="Gmina Szczyrk (1946-1954)">
Gmina Szczyrk (1946-1954)



</doc>
<doc id="2739792" url="https://pl.wikipedia.org/wiki?curid=2739792" title="Gmina Szczyrk (1976-1990)">
Gmina Szczyrk (1976-1990)



</doc>
<doc id="2739794" url="https://pl.wikipedia.org/wiki?curid=2739794" title="Wilhelm Chwałek">
Wilhelm Chwałek

Wilhelm Chwałek (ur. 9 października 1888 w Dębicy, zm. 19 lutego 1965 w Przeworsku) – inżynier, geodeta, harcerz.
Życiorys.
Urodził się 9 października 1888 w Dębicy. W 1907 ukończył z wyróżnieniem Wyższą Szkołę Realną w Tarnowie, a w 1910 również z wyróżnieniem Wydział Geodezji Szkoły Politechnicznej we Lwowie. W 1921 ukończył Wyższy Kurs Politechniczny na Wydziale Komunikacji we Lwowie. W 1920 przeniósł się do Przeworska. 15 lipca 1920 złożył przysięgę mierniczego. Prowadził prywatną kancelarię geodezyjną i wykonywał prace pomiarowe, komasacyjne, zlecane przez sądy, komisarzy gruntowych oraz osoby prywatne.
Był współzałożycielem Związku Harcerstwa Polskiego w Przeworsku (został pierwszym komendantem i funkcję tę pełnił z krótką przerwą do wybuchu II wojny światowej) i współzałożycielem Towarzystwa Gimnastycznego „Sokół” w Przeworsku.
Był jednym ze współautorów projektu planu sytuacyjnego budynku Towarzystwa Gimnastycznego „Sokół”, zatwierdzonego do realizacji 2 września 1916, w którym urządzono Teatr Kinematograficzny.
Ponadto zajmował się parcelacją folwarków i dóbr Ordynacji Zamoyskich, majątków Bór, Międzywieś i Kiczyce w pow. cieszyńskim, gminy Sietesz, Jagiełły w pow. przeworskim, gmin Rudka, Cieplice i Dobra w pow. jarosławskim. W 1937 wykonał parcelację dóbr Ordynacji Przeworskiej Lubomirskich, wsi: Gorliczyna, Maćkówka, Nowosielce, Gać, Aleksandrów. Rok później opracował plany podstawowe miasta Przeworska.
W 1939 na zlecenie Okręgowej Kolei Żelaznej we Lwowie przeprowadził pomiary kontrolne linii kolejowej Lwów – Kraków, Przeworsk – Rozwadów i Przeworsk – Dynów. Wilhelm Chwałek był działaczem Związku Mierniczych Rzeczypospolitej Polskiej.
W 1950 rozpoczął pracę w Państwowym Przedsiębiorstwie Fotogrametrii i Kartografii w Krakowie Wydział Zamiejscowy w Rzeszowie, początkowo jako kierownik zespołu, następnie kierownik wydziału. W latach 1953–1959 prowadził Eksternistyczne Technikum Geodezyjne dla pracowników przedsiębiorstwa. W latach 1956–1962 wykładał przedmioty zawodowe (fotogrametrię) w Technikum Geodezyjnym w Jarosławiu.
Zmarł 19 lutego 1965. Został pochowany na Starym Cmentarzu w Przeworsku.

</doc>
<doc id="2739795" url="https://pl.wikipedia.org/wiki?curid=2739795" title="Tex Whitelocke">
Tex Whitelocke

Tex Tavarez Whitelocke (ur. 12 lipca 1990 na Kajmanach) – kajmański piłkarz grający na pozycji pomocnika w tamtejszym George Town SC, reprezentant kraju.
Kariera klubowa.
Whitelocke w George Town SC gra od 2008 roku. Z tą drużyną nigdy nie zdobył mistrzostwa Kajmanów, natomiast puchar Kajmanów zdobył dwa razy: odpowiednio w 2010 i 2011 roku.
Kariera reprezentacyjna.
Whitelocke w reprezentacji Kajmanów zadebiutował w 2010 roku. Na dzień dzisiejszy (15 listopada 2020 roku) Whitelocke rozegrał 7 meczów w reprezentacji, w których nie udało mu się trafić do bramki.

</doc>
<doc id="2739797" url="https://pl.wikipedia.org/wiki?curid=2739797" title="Kamen Rider Kuuga">
Kamen Rider Kuuga

 – japoński serial "tokusatsu", dziesiąta odsłona serii "Kamen Rider". Jest pierwszym serialem wyprodukowanym w erze Heisei, powstał przy współpracy Ishimori Productions oraz Toei Company. Emitowany był na kanale TV Asahi od 30 stycznia 2000 do 21 stycznia 2001 roku, liczył 49 odcinków. "Kamen Rider Kuuga" jest pierwszym z serii, który był nadawany panoramicznie i prezentowany w formacie letterbox.
Sloganem serii jest "A New Hero, A New Legend" (pl. "Nowy bohater, nowa legenda").
Opis fabuły.
Dawno temu w innym wymiarze cywilizacja Rinto była terroryzowana przez plemię potworów zwane Gurongi. Na ratunek ludziom przybył tajemniczy wojownik zwany Kuuga, który po pokonaniu dowódcy Gurongi (N-Daguva Zeby) przeniósł się do naszego wymiaru, zamknął się na wieki w sarkofagu i pogrzebał z sobą również potwory. W roku 2000 w okolicach miasta Nagano grupa archeologów odnalazła kryptę Kuugi. Otwierając wieko sarkofagu odkryli jego mumię na której brzuchu był umieszczony tajemniczy pas z pismem Rinto. Na samym wieku napisane było ostrzeżenie, że jeśli grób zostanie otworzony, wówczas potwory Gurongi przebudzą się by zniszczyć ludzkość. Nieświadomi tego archeologowie zostali po chwili brutalnie zamordowani przez przebudzone monstrum.
25-letni Yūsuke Godai, człowiek z wieloma talentami poczuł dziwną więź z pasem, którego policja odnalazła na wykopaliskach. Kiedy wraz ze swoją koleżanką Sakurako Sawatari przychodzą na komisariat policji by dowiedzieć się, co się tam zdarzyło, budynek zostaje zaatakowany przez innego Gurongi. Yūsuke ubiera pas i przekształca się w Kuugę by pokonać monstrum. Ostatecznie decyduje się ochronić świat przed potworami. Pomagają mu w tym Sakurako oraz policja, a w szczególności oficer wydziału do walki z potworami Kaoru Ichijō.
Gurongi.
 zwani przez policję to tajemnicza starożytna cywilizacja potwornych istot, które posiadają dwie postaci – ludzką oraz antropomorfizowanych zwierząt. Biologicznie Gurongi są identyczni z ludźmi. Ci, których ludzka postać została zidentyfikowana noszą dodatkowo miano . W dawnych czasach terroryzowali i chcieli pogrążyć w mroku cywilizację Rinto, dopóki nie zostali pokonani przez wojownika zwanego Kuugą, który pogrzebał wszystkie potwory. W 2000 roku przywódca Gurongi zwany Dagubą został przywrócony do życia i w konsekwencji uwolnił również swoich kompanów. Ich celem stało się rytualne zabijanie ludzi dla gry o przywództwo zwanej w ich języku . Każdy Gurongi w ludzkiej posiada tatuaż z istotą żywą, w którą może się przemienić, ponadto każdy biorący udział w Gegeru należy do jednej z 3 grup: najniższej Zu, średniej Me lub elitarnej Go. Do Gegeru potwory podchodzą pojedynczo. Każdy z Gurongi musi wykonać zadanie, którym jest zawsze zabijanie ludzi. Jeśli wykona je, awansuje do wyższej grupy lub w ostateczności będzie mógł pojedynkować się z aktualnym liderem o władzę. W Nagano wyzwoliło się 200 Gurongi, z czego 26 pojawiło się w serialu, 23 w mediach powiązanych z serialem (m.in. w czasopismach), zaś pozostałe 151 potworów zostało zabitych przez ich lidera Dagubę zaraz po jego przebudzeniu. Nazwa potwora składa się z 3 części: pierwsza oznacza rangę, druga jego prawdziwe imię, zaś trzecia gatunek:
Gurongi posługują się niezrozumiałym dla ludzi językiem, który, jak się później okazało, jest zaszyfrowanym językiem japońskim. Czasem w obawie przed wykryciem stosują między sobą czystą japońszczyznę.
Grupa N.
Władcy Gurongi, najpotężniejsza ranga, której jedynym znanym członkiem jest Daguba.
Grupa Ra.
Są pomocnikami Daguby i sędziami, którzy czuwają nad prawidłowym przebiegiem Gegeru.
Grupa Nu.
Gurongi, które nie biorą udziału w Gegeru, jednak pomagają jej uczestnikom. Jedynym znanym z tej grupy jest Zajio.
Grupa Zu.
Uczestnicy Gegeru najniższej kategorii. Ich liderem jest Zain. Ci Gurongi sami sobie liczą liczbę ofiar za pomocą specjalnej bransoletki-liczydła. Nie obowiązują ich ograniczenia czasowe.
Grupa Me.
Uczestnicy Gegeru kategorii środkowej. Ich liderką jest Garima. Ich zasady nieco odbiegają od zadań grupy Zu – członkowie Me muszą zabić odpowiednią liczbę ofiar w danym czasie, a zabójstwa liczą na specjalnych bransoletkach.
Grupa Go.
Uczestnicy Gegeru najwyższej kategorii. Ich liderem jest Gadoru. Są to Gurongi, które posiadają zdolność tworzenia sobie broni, tak jak Kuuga w formie Niebieskiej, Zielonej i Fioletowej. Zasady ich gry są podobne jak te w grupie Me. Jest to jedyna grupa, której członkowie są zwolnieni z liczenia swych ofiar, ponieważ robi to ich własny sędzia – Dorudo. Członek tej grupy, który ukończy Gegeru, lub ten, który pokona pozostałych Go ma prawo do walki z Dagubą o władzę.

</doc>
<doc id="2739798" url="https://pl.wikipedia.org/wiki?curid=2739798" title="Peipehsuchus">
Peipehsuchus

Peipehsuchus – rodzaj wymarłego krokodylomorfa z rodziny Teleosauridae. Żył w epoce wczesnej jury (toark). Gatunek typowy, "P. teleorhinus", odnaleziono w Chinach, a fragmentaryczne pozostałości również w Kirgistanie, w skałach kelowejskich.
Zwierzę zalicza się do fauny szunozaura, gdzie zalicza się także "Sanpasaurus yaoi", "Shunosaurus lii", "Sinopliosaurus weiyuanensis", Tritylodontia, żółwie, "Lepidotus chunkingensis", "Lepidotus luchowensis".

</doc>
<doc id="2739800" url="https://pl.wikipedia.org/wiki?curid=2739800" title="Bryan Coquard">
Bryan Coquard

Bryan Coquard (ur. 25 kwietnia 1992 w Saint-Nazaire) − francuski kolarz torowy i szosowy profesjonalnej ekipy Vital Concept–B&amp;B Hotels. Srebrny medalista olimpijski z Londynu.
Zawody w 2012 były jego pierwszymi igrzyskami olimpijskimi. Specjalizuje się w konkurencji omnium. W 2012 przegrał rywalizację jedynie z Duńczykiem Lasse Normanem Hansenem. W 2011 był srebrnym medalistą mistrzostw Europy w tej konkurencji. Wcześniej odnosił sukcesy w niższych kategoriach wiekowych, był m.in. mistrzem świata juniorów w 2009 i 2010.

</doc>
<doc id="2739801" url="https://pl.wikipedia.org/wiki?curid=2739801" title="Miguel Duragrin">
Miguel Duragrin

Miguel Duragrin (ur. 15 stycznia 1975) – martynikański piłkarz występujący na pozycji napastnika.
Kariera klubowa.
W trakcie kariery Duragrin grał w zespołach Étendard Bellefointaine oraz Stade Spiritain.
Kariera reprezentacyjna.
W reprezentacji Martyniki Duragrin zadebiutował w 1998 roku. W 2003 roku został powołany do kadry na Złoty Puchar CONCACAF. Zagrał na nim w meczach ze Stanami Zjednoczonymi (0:2) i Salwadorem (0:1), a Martynika zakończyła turniej na fazie grupowej.
W drużynie narodowej Duragrin grał w latach 1998-2004.

</doc>
<doc id="2739802" url="https://pl.wikipedia.org/wiki?curid=2739802" title="Erin Densham">
Erin Densham

Erin Densham (ur. 3 maja 1985 w Camden w Nowej Południowej Walii) – australijska triathlonistka, brązowa medalistka igrzysk olimpijskich w Londynie.
W 2007 w Lozannie została mistrzynią świata w triathlonie w kategorii do lat 23, a w Geelong wywalczyła tytuł mistrzyni Oceanii. W 2008 w Pekinie zadebiutowała w Igrzyskach Olimpijskich i zajęła 22. miejsce. W 2009 ze względu na zaburzenia pracy serca była wyłowiona z wody w trakcie zawodów w Des Moines. W 2010 była czwarta w mistrzostwach świata na dystansie sprinterskim. W 2012 wygrała zawody serii Mistrzostw Świata w Triathlonie w Sydney oraz na dystansie sprinterskim w Hamburgu. W San Diego zajęła 2. miejsce. Na Igrzyskach Olimpijskich w Londynie uzyskała czas 1:59:50 i zdobyła brązowy medal.

</doc>
<doc id="2739803" url="https://pl.wikipedia.org/wiki?curid=2739803" title="Iluminacja (serial telewizyjny)">
Iluminacja (serial telewizyjny)

Iluminacja (ang. "Enlightened", 2011-2013) – amerykański serial komediowo-obyczajowy stworzony przez Laurę Dern i Mike'a White'a.
Światowa premiera serialu miała miejsce 10 października 2011 roku na amerykańskim HBO, natomiast w Polsce odbyła się 6 lutego 2012 roku na kanale HBO.
Opis fabuły.
Serial opowiada o Amy Jellicoe (Laura Dern), czterdziestoletniej pracowniczce korporacji, która właśnie skończyła terapię w ośrodku na Hawajach.

</doc>
<doc id="2739805" url="https://pl.wikipedia.org/wiki?curid=2739805" title="Jean-Michel Michaud">
Jean-Michel Michaud

Jean-Michael Michaud (ur. 19 kwietnia 1975) – martynikański piłkarz występujący na pozycji pomocnika. Zawodnik klubu AS Samaritaine.
Kariera klubowa.
W trakcie kariery Michaud grał w zespole AS Samaritaine.
Kariera reprezentacyjna.
W reprezentacji Martyniki Michaud zadebiutował w 2003 roku. W tym samym roku został powołany do kadry na Złoty Puchar CONCACAF. Zagrał na nim w meczach ze Stanami Zjednoczonymi (0:2) i Salwadorem (0:1), a Martynika zakończyła turniej na fazie grupowej.

</doc>
<doc id="2739807" url="https://pl.wikipedia.org/wiki?curid=2739807" title="Zwód (koszykówka)">
Zwód (koszykówka)

Zwód – w koszykówce ruch, mający na celu zmylić przeciwnika i ułatwiająć wykonanie zamierzonego ruchu.
Podstawowe rodzaje zwodów z piłką:
Zwód pojedynczy – polega na przełożeniu jednej nogi po tej samej stronie przeciwnika (np. nogę prawą po prawej stronie przeciwnika), a następnie przełożeniu na drugą stronę w celu przejścia w tamtą stronę (np. prawą nogę po lewej stronie). Zawodnik zajmuje niską pozycję na ugiętych nogach w kolanach, a piłkę chowa za biodrem, by przeciwnik jej nie dosięgnął. Można ten zwód wykonać zarówno kozłując piłkę, jak i zanim rozpocznie się kozłowanie. W drugim wypadku ważne jest, aby zanim postawi się drugą nogę, pierwsze wypuścić piłkę z rąk, by nie popełnić błędu kroków.
Zwód przez zmianę tempa – polega na zmianie tempa biegu i kozłowania przez zawodnika z piłką. Zawodnik biegnący z piłką może zwolnić, a nawet się zatrzymać, ciągle kozłując, a także wyprostować swoją postawę, by zasugerować, iż zaraz będzie chciał wykonać rzut. Gdy obrońca wyprostuje się i zaprzesta krycia w pozycji obronnej, atakujący może gwałtownie przyspieszyć ruch i ominąć przeciwnika.
Zwód przez podanie – zawodnik z piłką może wykonać podanie do innego zawodnika ze swojej drużyny, który nie jest kryty (najlepiej, jeśli stoi w rogu boiska). Wtedy obrońca powinien przejąć zawodnika, który dostał piłkę. W czasie gdy obrońca biegnie do zawodnika z piłką, ten oddanie piłką pierwszemu, który w tym momencie nie ma przy sobie obrońcy i ma swobodę ruchów.
Zwód przez ruch rękami – można wykonać zwód np. poprzez zasugerowanie oddawania rzutu, poprzez ruch rękami z piłką, a gdy przeciwnik podskoczy, można go minąć, wykorzystując, że bez kontaktu z podłożem nie może zareagować (zmienić kierunku biegu).
Zwód można wykonać również bez piłki, np. w celu uwolnienia się, by móc piłkę otrzymać. Wykonuje się go przez zrobienie 1-2 kroków w jedną stronę i dynamiczny powrót na poprzednie miejsce, wykonując w ten sposób ruch na boisku w kształcie litery V.
Nie wolno wykonywać zwodu sugerującego oddanie rzutu podczas wykonywania rzutów wolnych

</doc>
