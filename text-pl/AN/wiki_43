<doc id="2739808" url="https://pl.wikipedia.org/wiki?curid=2739808" title="Padrão">
Padrão

Padrão - kamienne słupy z herbem Portugalii i krzyżem na szczycie. Stawiane przez portugalskich podróżników w epoce wielkich odkryć geograficznych. Były stawiane w celu zaznaczania pierwszeństwa w roszczeniu do ziem nowo odkrytych. Na filarze lub podstawie w języku łacińskim i portugalskim podawano rok, nazwisko żeglarza i imię króla panującego w Portugalii.

</doc>
<doc id="2739809" url="https://pl.wikipedia.org/wiki?curid=2739809" title="Dominique Reyal">
Dominique Reyal

Dominique Reyal (ur. 29 września 1982) – martynikański piłkarz występujący na pozycji napastnika.
Kariera klubowa.
W sezonie 2003/2004 Reyal grał w zespole Club Franciscain i zdobył z nim mistrzostwo Martyniki oraz Puchar Martyniki.
Kariera reprezentacyjna.
W reprezentacji Martyniki Reyal zadebiutował w 2003 roku. W tym samym roku został powołany do kadry na Złoty Puchar CONCACAF. Zagrał na nim w meczach ze Stanami Zjednoczonymi (0:2) i Salwadorem (0:1), a Martynika zakończyła turniej na fazie grupowej.

</doc>
<doc id="2739811" url="https://pl.wikipedia.org/wiki?curid=2739811" title="Pistolet Gyrojet">
Pistolet Gyrojet

Pistolet Gyrojet – amerykański eksperymentalny pistolet strzelający rakietami kalibru 13 milimetrów.
Opis.
Był to eksperymentalny pistolet opracowany w latach 60. XX wieku. Zasilany był małymi rakietami kalibru 13 milimetrów, które zwiększały prędkość w locie. Pocisk wyposażony był w specjalne małe otworki, przez które wydostawały się gazy wylotowe, nadające pociskowi ruch obrotowy. Zastosowanie takiej amunicji pozwoliło uprościć budowę broni, na przykład niepotrzebny był mechanizm wyrzutu łusek. 
Szkielet broni składał się dwóch połówek odlewanych pod ciśnieniem. Pocisk rakietowy w czasie strzału w pierwszej fazie ruchu w lufie-prowadnicy napinał kurek. 
Wadami broni była bardzo mała celność oraz niska skuteczność na małych odległościach spowodowana niewielką prędkością wylotową. Natomiast zaletą był stosunkowo mały odrzut broni.

</doc>
<doc id="2739812" url="https://pl.wikipedia.org/wiki?curid=2739812" title="Yann Girier-Dufournier">
Yann Girier-Dufournier

Yann Girier-Dufournier (ur. 26 sierpnia 1980) – martynikański piłkarz występujący na pozycji pomocnika. Zawodnik klubu RC Rivière-Pilote.
Kariera klubowa.
W 2003 roku Girier-Dufournier rozpoczął w zespole RC Rivière-Pilote. W 2008 roku, a także w 2010 roku zdobył z nim mistrzostwo Martyniki.
Kariera reprezentacyjna.
W reprezentacji Martyniki Girier-Dufournier zadebiutował w 2003 roku. W tym samym roku został powołany do kadry na Złoty Puchar CONCACAF. Zagrał na nim w meczu ze Stanami Zjednoczonymi (0:2), w którym otrzymał czerwoną kartkę. Tamten turniej Martynika zakończyła na fazie grupowej.

</doc>
<doc id="2739813" url="https://pl.wikipedia.org/wiki?curid=2739813" title="Grunwald (wzgórze)">
Grunwald (wzgórze)

Grunwald – wzgórze wznoszące się w mieście Mszana Dolna, przylegające do ulicy Grunwaldzkiej. Ma wysokość 513 m n.p.m. i stanowi zachodnie zakończenie grzbietu Czarnego Działu. Północno-zachodnie stoki Grunwaldu opadają do doliny potoku Słomka, południowo-zachodnie do rzeki Mszanka, południowo-wschodnie do doliny potoku Ściborów oddzielającej go od Wsołowej.
W 1910 roku uroczyście z okazji 500 rocznicy bitwy pod Grunwaldem nazwano to wzgórze Grunwaldem. Przez miejscowych może być dalej nazywane Kobylą Głową lub Kopą. Niegdyś był też nazywany Burdelem (nazwa ta w pojęciu geograficznym nie ma nic wspólnego z domem publicznym). Nazwa Grunwald została później w literaturze błędnie utożsamiona z Wsołową górą.
W 1988 r. lub w 1990 na wzgórzu umieszczono żelazny krzyż (7,34 UMG) nazywany obecnie: "Białym pomnikiem Grunwaldu". Było to historycznym wydarzeniem dla Parafii Świętego Michała Archanioła (jedynej wtedy parafii Mszany Dolnej). Wcześniej na jego miejscu stał inny drewniany krzyż umieszczony wcześniej przez Zagórzan. Ten jednak zbutwiał i został przeniesiony do plebanii znajdującej się niedaleko kościoła Michała Archanioła. Przy krzyżu odbywają się obecnie msze święte, mimo że teren znajdujący się przy krzyżu jest prywatną własnością Tadeusza Krupińskiego.
Biały krzyż stał się celem spacerowej trasy na to wzgórza. Ze wzgórza można zobaczyć ciekawe okazałe widoki na Mszanę Dolną, stąd planowano umieścić tam wieżę widokową.

</doc>
<doc id="2739817" url="https://pl.wikipedia.org/wiki?curid=2739817" title="Doniecki Park Kowalstwa Artystycznego">
Doniecki Park Kowalstwa Artystycznego

Doniecki Park Kowalstwa Artystycznego – unikatowe w Europie muzeum mistrzostwa kowalskiego pod odkrytym niebem, założone w Doniecku w 2001 roku na ulicy Artema 98. Muzeum kontynuuje tradycje artystycznego kowalstwa regionu donieckiego, którego najbardziej znanym dziełem sztuki jest wykonana z jednej szyny Palma Mercałowa (1895), znajdująca się w herbie obwodu donieckiego.
Od 2005 roku w trzecią niedzielę września w parku odbywa się międzynarodowy festiwal mistrzostwa kowalskiego „Park Kowalstwa Artystycznego”. Najlepsze prace zostają w parku jako podarunek dla miasta. W parku znajdują się aleje tematyczne, jak aleja znaków zodiaku czy aleja figur bajkowych. W 2012 roku liczba figur wynosiła 162.

</doc>
<doc id="2739818" url="https://pl.wikipedia.org/wiki?curid=2739818" title="Miejska Biblioteka Publiczna w Jaworznie">
Miejska Biblioteka Publiczna w Jaworznie

Miejska Biblioteka Publiczna w Jaworznie – polska biblioteka publiczna w Jaworznie.
Historia biblioteki.
Biblioteka w Jaworznie oficjalnie rozpoczęła swoją działalność 16 stycznia 1949 roku, w lokalu przy skrzyżowaniu ul. A. Mickiewicza z Rynkiem Głównym. Biblioteka w tym miejscu funkcjonowała do 1967 roku. Podstawę księgozbioru stanowiły przede wszystkim uratowane od zniszczenia książki Towarzystwa Gimnastycznego „Sokół”, oraz innych organizacji międzywojennych. W pierwszym roku działalności biblioteka posiadała 2138 woluminów.
Z powodu złego stanu technicznego budynku, wynikającego głównie z przeciążenia stropów, decyzją ekspertów z Politechniki Krakowskiej, biblioteka została zamknięta. W listopadzie 1967 roku Miejska Biblioteka Publiczna otrzymała nowe pomieszczenia na Osiedlu Stałym.
Księgozbiór w liczbie 28 622 woluminów przeniesiono do nowego lokalu, dostosowanego do potrzeb bibliotecznych. Centrum miasta pozostało jednak bez biblioteki. W dwa lata później decyzją władz miejskich, utworzono Filię nr 1, w budynku Miejskiego Domu Kultury, dawnym budynku Towarzystwa Gimnastycznego „Sokół” przy ul. Mickiewicza 2, która otrzymała status Biblioteki Centralnej. Placówka wyposażona została w nowy księgozbiór liczący 43 180 woluminów. Kolejna zmiana lokalizacji biblioteki nastąpiła w 1987 roku. Decyzją Urzędu Miejskiego w Jaworznie, biblioteka otrzymała budynek przejęty od kopalni „Jaworzno”, przy ul. Pocztowej 5.
Na mocy Uchwały Rady Miejskiej w Jaworznie z 20 grudnia 1992 roku, w strukturach MBP znalazł się Dział Zbiorów Specjalnych, pod nazwą Izba Regionalna. Rok później zmieniono nazwę Izby Regionalnej na Muzeum Miasta Jaworzna. Biblioteka i Muzeum funkcjonowały w jednym budynku aż do roku 2007.
Przełomowym momentem w historii Biblioteki Centralnej było przeniesienie jej w 2007 roku do nowo wybudowanego gmachu, usytuowanego przy Rynku Głównym. O jego lokalizacji zadecydowali mieszkańcy Jaworzna, w wyniku przeprowadzonego sondażu. W budynku znajduje się Wypożyczalnia dla Dorosłych, Oddział dla Dzieci i Młodzieży z obszerną salą do zabaw, Czytelnia Naukowa i Czasopism, Dział Informacji Regionalnej wraz z Punktem Informacji Turystycznej, Dział Multimedialny posiadający 36 stanowisk komputerowych, 2 salki kinowe i studio nagrań, Reprografia z punktem ksero, BiblioteCafe, galeria ExLibris oraz sala wykładowa, w której organizowane są różnego rodzaju spotkania, imprezy i zajęcia o charakterze kulturalnym i edukacyjnym.
W budynku znajduje się również Pedagogiczna Biblioteka Wojewódzka im. Józefa Lompy w Katowicach Filia w Jaworznie.
Filie.
Bory – filia Bory powstała w 1955 r. Początkowo biblioteka znajdowała się na terenie Internatu Szkół Górniczych. W 1964 r. została przeniesiona do budynku Szkoły Podstawowej nr 14, gdzie funkcjonuje do dzisiaj. Podstawowym zadaniem placówki jest upowszechnianie literatury, zarówno pięknej jak i popularnonaukowej. Lokalizacja Filii sprzyja organizowaniu wydarzeń kulturalnych, których odbiorcami są najmłodsi mieszkańcy dzielnicy. W bibliotecznej ofercie znajdują się spotkania głośnego czytania - popularyzujące wartościową literaturę dla dzieci i młodzieży; zajęcia artystyczne, sprzyjające rozwojowi zdolności manualnych i plastycznych oraz lekcje tematyczne, związane z obchodzonymi rocznicami, świętami i ważnymi wydarzeniami społeczno-kulturalnymi. Placówka zaprasza na turnieje gier planszowych, w czasie których uczestnicy mają możliwość zdrowej rywalizacji, w oparciu o zasady fair play. Ważną część działalności stanowią także lekcje biblioteczne, przybliżające specyfikę pracy z książką, których tematyka dostosowana jest do potrzeb i preferencji konkretnych grup.
Byczyna – najstarsze ślady istnienia biblioteki w Byczynie pochodzą z 1885 r. Pierwszy wpis do inwentarza datowany jest na 1955 r. Obecnie filia znajduje się w budynku Przedszkola Miejskiego nr 18. Ważną częścią działalności placówki, oprócz tej podstawowej, związanej z popularyzacją literatury, jest zaangażowanie w badania nad historią dzielnicy, prowadzone przez Towarzystwo Przyjaciół Miasta Jaworzna Koło Byczyna. Prace zaowocowały już kilkoma publikacjami, a także digitalizacją materiałów źródłowych, pochodzących od rodowitych mieszkańców. Efektem wspólnych działań są również wystawy, prezentujące dzieje, a także ukazujące Byczynę okiem współczesnego obserwatora. Spotkania odbywają się kilka razy w miesiącu. Biblioteka proponuje także swoim Czytelnikom udział w atrakcyjnych wydarzeniach kulturalno-edukacyjnych. Wśród nich szczególne miejsce zajmują: Klub Gier Planszowych, działający w oparciu o gromadzone zbiory; spotkania głośnego czytania w ramach realizacji miejskiej akcji Całe Jaworzno czyta dzieciom dla uczniów ze szkoły podstawowej i przedszkolaków oraz spotkania edukacyjne dla najmłodszych. Oferta obejmuje również lekcje biblioteczne, przybliżające zasady funkcjonowania i korzystania z Biblioteki. Czytelnicy mogą także korzystać ze stanowiska komputerowego z dostępem do Internetu.
Ciężkowice – powstanie filii w Ciężkowicach datowane jest na 1973 r. Początkowo Biblioteka mieściła się w dawnym budynku szkoły. W latach 90. przeniesiono ją do pomieszczenia w Przedszkolu Miejskim nr 4. W 2019 r. placówka została poddana rewitalizacji, co zaowocowało stworzeniem specjalnej strefy dla najmłodszych, wyposażonej w zabawki edukacyjne, interaktywne, sensoryczne, książki dla maluchów i sprzęty użytkowe, wspierające rozwój psychofizyczny. Zarówno księgozbiór jak i program działalności Biblioteki tworzone są z myślą o szerokim gronie odbiorców. Niezależnie od wieku, preferencji i upodobań każdy może znaleźć w nich coś dla siebie. Najmłodsi Czytelnicy zapraszani są na: tematyczne lekcje biblioteczne, przybliżające najważniejsze dzieła i postaci twórców; kreatywne zajęcia plastyczne, rozwijające artystyczne zdolności uczestników oraz seanse w ramach Kawiarenki Filmowej. Szczególne miejsce w ofercie Biblioteki zajmują spotkania głośnego czytania dla podopiecznych Zakładu Pielęgnacyjno-Opiekuńczego w Ciężkowicach. W trakcie wizyt prezentowane są kolejne fragmenty powieści wybranych przez słuchaczy. Nieodłącznym elementem spotkań są również rozmowy dotyczące książki. Niezwykle cenną formą popularyzacji czytelnictwa i literatury są wydarzenia z udziałem lokalnej poetki Urszuli Kępki, tworzącej dla dzieci i odbiorców dorosłych. Filia oferuje również możliwość korzystania ze stanowisk komputerowych z dostępem do Internetu.
Dąbrowa Narodowa – filia Dąbrowa Narodowa powstała w 1957 r. Obecnie mieści się w budynku Ochotniczej Straży Pożarnej. Księgozbiór filii obejmuje propozycje z zakresu literatury pięknej jak i popularnonaukowej. Bliskie sąsiedztwo ze szkołą podstawową oraz potrzeby i zainteresowania najmłodszych mieszkańców dzielnicy powodują, że to głównie z myślą o tej grupie wiekowej gromadzone są publikacje i przygotowana oferta wydarzeń kulturalno-edukacyjnych. Wśród nich kluczową rolę odgrywają: spotkania głośnego czytania, połączone z zajęciami artystycznymi i wystawkami; lekcje przysposobienia bibliotecznego; zajęcia edukacyjne poświęcone ważnym tekstom literackim, a także twórcom - pisarzom, poetom. Szczególnie ważna jest dla placówki współpraca z Klubem Strażak, owocująca różnorodnymi inicjatywami, np. Kawiarenką Literacką, integrującymi środowisko lokalne przy wspólnej lekturze. Placówka oferuje również możliwość skorzystania ze stanowiska komputerowego z dostępem do Internetu.
Długoszyn – początki filii Długoszyn datowane są na 1957 r. Pierwotnie znajdowała się w budynku prywatnym. W 1964 r. otrzymała nowy lokal, w którym funkcjonuje do dzisiaj. Księgozbiór tworzą publikacje z literatury pięknej oraz popularnonaukowej. Ważną częścią gromadzonych wydawnictw są także propozycje dla najmłodszych czytelników, stanowiących najaktywniejszą grupę odbiorców. Biblioteka, realizuje program inicjatyw kulturalno-edukacyjnych, opracowany z myślą o potrzebach i zainteresowaniach mieszkańców dzielnicy, zaprasza do udziału w spotkaniach odbywających się zarówno w siedzibie filii, jak również w lokalnych placówkach oświatowych, z którymi współpracuje. W ramach tej działalności organizowane są cykliczne wydarzenia, takie jak: "Zaczytani w polskiej literaturze" - zajęcia głośnego czytania, w trakcie których prezentowane są wybrane teksty; "Bystrzaki" - warsztaty edukacyjno-rozrywkowe wspierające ogólny rozwój dzieci, kształtujące umiejętności logicznego myślenia, pobudzające wyobraźnię; "Spacerem po czterech porach roku" - spotkania na temat zjawisk zachodzących w przyrodzie, mówiące o otaczającym nas świecie również poprzez utwory poetyckie. Stałym elementem programu imprez są seanse filmowe. Czytelnicy mogą także skorzystać ze stanowiska komputerowego z dostępem do Internetu.
Gigant – filia Gigant została założona w dzielnicy Niedzieliska w 1957 r. Obecnie siedzibą Biblioteki jest pomieszczenie w jednym z bloków Osiedla Gigant. Księgozbiór Biblioteki składa się z literatury pięknej, adresowanej do dzieci i dorosłych oraz publikacji popularnonaukowych z różnych dziedzin wiedzy. Dążąc do aktywizacji i integracji mieszkańców, placówka proponuje udział w atrakcyjnych spotkaniach kulturalnych, edukacyjnych i rozrywkowych. W bibliotecznej ofercie dla pań szczególne miejsce zajmuje cieszący się niesłabnącą popularnością Klub "Babski Magiel" - inicjatywa powstała w 2013 r., w wyniku współpracy między dwoma placówkami kulturalnymi: Filii Gigant oraz Klubu Gigant MCKiS w Jaworznie. Zajęcia, odbywające się w każdy piątek o godz. 11.00, obejmują: dyskusje o literaturze, warsztaty rękodzieła, wymianę doświadczeń z zakresu kulinariów i kosmetyki, wspólne wyjścia do kina i teatru, wsparcie przy rozszyfrowywaniu tajników informatyki - komputera i Internetu, a także gimnastykę rekreacyjną. Najmłodsi Czytelnicy filii zapraszani są do udziału w spotkaniach literacko-edukacyjnych takich jak: Klub Gier, zrzeszający pasjonatów planszówek; Całe Jaworzno czyta dzieciom - akcji głośnego czytania, realizowanej przy współudziale przedszkoli i żłobka; Klub Mola Książkowego - warsztaty, w trakcie których mali pasjonaci książek dyskutują o przeczytanej lekturze. 
Góra Piasku – filia powstała w 1973 r. Po kilku latach funkcjonowania zawieszono działalność placówki, by ponownie ją uruchomić w 1988 r. Obecnie oddział mieści się w odnowionym wnętrzu byłej remizy strażackiej, które pozwoliło na rozwinięcie skrzydeł w zakresie prowadzonej działalności kulturalno-edukacyjnej. Księgozbiór Biblioteki opiera się na literaturze pięknej, obejmującej teksty dla dorosłych i dzieci oraz wydawnictwach popularnonaukowych. Szczególne miejsce w bibliotecznej przestrzeni zajmuje zaaranżowany z myślą o najmłodszych kącik czytelniczy. Miejsce wyposażone jest w specjalne regały, dostosowane do wzrostu maluchów, kolorowe mebelki przeznaczone do zajęć stolikowych oraz książki-zabawki, pluszaki, klocki i gry planszowe. Dla Czytelników dorosłych, oprócz usług związanych z udostępnianiem zbiorów, Biblioteka proponuje udział w różnorodnych spotkaniach tematycznych obejmujących szerokie spektrum zainteresowań i preferencji mieszkańców dzielnicy. Stałym punktem programu wydarzeń są również wieczory z X Muzą. Najmłodsi mogą liczyć na warsztaty plastyczne, zajęcia głośnego czytania oraz seanse z ulubionymi bohaterami bajek i filmów. Placówka oferuje także możliwość skorzystania ze stanowisk komputerowych z dostępem do Internetu.
Jeleń – pierwsze wpisy inwentarzowe filii Jeleń pochodzą z 1955 roku. Placówka kilkakrotnie zmieniała swoją siedzibę. Obecnie znajduje się w lokalu Centrum Kultury Archetti - Orkiestry Kameralnej Miasta Jaworzna. Księgozbiór filii obejmuje wszystkie rodzaje i gatunki literatury pięknej oraz wydawnictwa popularnonaukowe, niemal z każdej dziedziny wiedzy. Gromadzoną kolekcję tworzą zarówno dzieła należące do klasyki jak i pojawiające się na rynku nowości. Ważną jej częścią są publikacje dla dzieci, od tych w twardych okładkach, rozwijających naturalną ciekawość, chęć odkrywania i poznawania świata różnymi zmysłami, po coraz bardziej rozbudowane pod względem tekstu i zawartych w nim treści. Nowa przestrzeń Biblioteki sprzyja organizacji spotkań i wydarzeń edukacyjno-kulturalnych integrujących lokalną społeczność. Wśród nich szczególne miejsce zajmują propozycje dla najmłodszych odbiorców. Stałe miejsce w kalendarzu imprez propagujących literaturę i czytelnictwo są: lekcje biblioteczne poświęcone najważniejszym wydarzeniom oraz przypadającym rocznicom; zajęcia głośnego czytania przybliżające postaci twórców i ich dzieła; wystawy tematyczne i okolicznościowe. Dzieci i młodzież zachęcamy do udziału w turniejach gier planszowych i wspólnego układania puzzli. Czytelnicy mają także do swojej dyspozycji stanowiska komputerowe z dostępem do Internetu.
Jeziorki – filia została utworzona w 1979 r. Początkowo mieściła się w budynku świetlicy środowiskowej. Obecnie znajduje się w lokalu przy Szkole Podstawowej nr 19. Bliskie sąsiedztwo placówki oświatowej sprzyja czytelniczej aktywizacji najmłodszych mieszkańców dzielnicy. Dzieje się tak za sprawą organizacji atrakcyjnych wydarzeń kulturalno-edukacyjnych. Wśród inicjatyw adresowanych do tej grupy odbiorców szczególne miejsce zajmują: spotkania literackie w ramach Dyskusyjnego Klubu Książki, podczas których młodzi pasjonaci rozmawiają o przeczytanych lekturach; warsztaty plastyczne z cyklu Mały Artysta; zajęcia głośnego czytania organizowane w związku z biblioteczną akcją Całe Jaworzno czyta dzieciom, a także tematyczne lekcje biblioteczne. W ofercie Biblioteki nie mogło również zabraknąć propozycji dla czytelników dorosłych. Do najważniejszych należy działający od kilku lat Klub Książki, gromadzący entuzjastów słowa pisanego, którzy mają okazję podzielić się opiniami na temat wybranego dzieła, korzystając z bogatego księgozbioru. Jednym z przedsięwzięć łączących pokolenia we wspólnej literackiej przygodzie był pierwszy Jaworznicki Rodzinny Turniej Czytelniczy. Inicjatywa zorganizowana została w 2018 r., we współpracy z Filią Podłęże 2. Serdecznie zachęcamy do udziału w kolejnej odsłonie tej niezwykłej rywalizacji.
Osiedle Stałe – filię powołano w 1955 r. Początkowo mieściła się w domu prywatnym. Obecnie zajmuje lokal administrowany przez MZNK. Biblioteka podzielona jest na dwa oddziały: dla dzieci i dorosłych. Księgozbiór filii należy do największych w naszej sieci. Wśród gromadzonych publikacji znajdują się licznie reprezentowane gatunki beletrystyczne, publikacje popularnonaukowe, bogaty wybór literatury dla dzieci oraz czasopisma. Czytelnicy mają do swojej dyspozycji stanowiska komputerowe z dostępem do Internetu. Filia oferuje również usługi kserograficzne. Z myślą o najmłodszych odbiorcach bibliotekarze przygotowują atrakcyjny plan inicjatyw kulturalno-edukacyjnych, wśród których ważną rolę odgrywają: zajęcia głośnego czytania, oparte na starannie wybranej lekturze; warsztaty artystyczne rozwijające umiejętności plastyczne i manualne małych twórców; spotkania autorskie z pisarzami i poetami; a także zabawy w plenerze, łączące aktywność fizyczną z popularyzacją wydawnictw dla dzieci. Na stałe w tygodniowy kalendarz wydarzeń wpisały się spotkania rozrywkowe, organizowane pod hasłem: Piątek bez Internetu.
Podłęże 1 – filia powstała w 1966 r. Pierwszy lokal znajdował się w prywatnym domu. Od 1995 r. prowadzi swoją działalność w budynku przy Szkole Podstawowej nr 7. Biblioteka składa się z dwóch działów: dla dzieci i dorosłych. Księgozbiór tworzą publikacje beletrystyczne, lektury szkolne, wydawnictwa popularnonaukowe i bogaty zestaw literatury dla dzieci i młodzieży. Lokalizacja w placówce oświatowej w dużym stopniu wpływa na charakter działalności popularyzatorskiej, która przede wszystkim adresowana jest do młodego czytelnika. Organizowane literacko-edukacyjne przedsięwzięcia odbywają się zazwyczaj w ramach prowadzonych cykli: Wyklejanie na ścianie, Kolorowy kącik oraz Całe Jaworzno czyta dzieciom. Motywem przewodnim, niezależnie od charakteru i specyfiki zajęć – czy są to warsztaty artystyczne czy głośne czytanie, jest książka. Placówka oferuje również możliwość skorzystania ze stanowisk komputerowych z dostępem do Internetu.Podłęże 2 – jest najmłodszą, powstałą w 1990 r., placówką Miejskiej Biblioteki Publicznej w Jaworznie. Na potrzeby jej działalności zaadaptowano lokal w bloku mieszkalnym przy ul. Brodzińskiego. Księgozbiór tworzą publikacje beletrystyczne – dzieła należące do klasyki i nowości wydawnicze, literatura popularnonaukowa oraz dla dzieci i młodzieży. Jedną z ważniejszych inicjatyw Filii dla lokalnego środowiska jest, prowadzona nieprzerwanie od 2014 r., akcja społeczna pn. „Bazar z książką”. Usługa bibliotekarzy polega na dostarczaniu osobom zatrudnionym na bazarach: „Targowisko” i „Manhattan” książek do miejsc pracy. Wśród propozycji dla najmłodszych czytelników znajdują się cykliczne zajęcia głośnego czytania, zatytułowane „Kolorowy świat Elmera”, a także spotkania rozrywkowe odbywające się pod hasłem „Kącik Malucha”. Czytelnicy mogą również skorzystać ze stanowiska komputerowego z dostępem do Internetu.
Podwale – powstała w 1973 r. Od początku swego istnienia, aż do dzisiaj, nie zmieniała swojej siedziby, zajmując lokal w bloku mieszkalnym przy ul. 11 listopada. Bliskie sąsiedztwo z przedszkolem i stowarzyszeniami zrzeszającymi jaworznickich seniorów, sprzyja organizacji wydarzeń kulturalnych. Bibliotekarze regularnie odwiedzają podopiecznych Stowarzyszenia „Nasza Przystań” i Fundacji „Mój Czas dla Seniora”, prowadząc tematyczne zajęcia poświęcone polskiej historii i kulturze. Wśród propozycji dla najmłodszych czytelników znajdują się cykliczne zajęcia głośnego czytania. Księgozbiór tworzony jest przez pozycje z literatury pięknej - dzieła należące do klasyki, a także nowości wydawnicze, kierowane do czytelników dorosłych, dzieci i młodzieży oraz publikacje popularnonaukowe. Placówka oferuje również możliwość skorzystania ze stanowiska komputerowego z dostępem do Internetu.Stara Huta – powstała w 1977 roku. Pierwotnie znajdowała się w Domu Działkowca. W 2003 roku została przeniesiona do lokalu przy Szkole Podstawowej nr 4 w Jaworznie. Udostępniany księgozbiór zawiera propozycje dla czytelników dorosłych jak również dzieci i młodzieży, wśród których dominują pozycje beletrystyczne ze wszystkich gatunków literackich. Biblioteka, oprócz podstawowej działalności związanej z udostępnianiem zbiorów, realizuje program inicjatyw kulturalno-edukacyjnych mających na celu popularyzację literatury wśród najmłodszych. Do najczęściej stosowanych form aktywizacji czytelniczej uczniów i przedszkolaków należą zajęcia głośnego czytania wybranych tekstów oraz tematyczne pogadanki i lekcje biblioteczne. Czytelnicy mogą także korzystać ze stanowisk komputerowych z dostępem do Internetu.
Szczakowa – pierwsze zachowane dokumenty, świadczące o powstaniu biblioteki w Szczakowej, pochodzą z 1948 r. W 1956 r. przekształcono, samodzielną dotąd placówkę, w filię Miejskiej Biblioteki Publicznej. Obecnie mieści się ona w Domu Kultury. Dużym atutem tej jednostki jest bogaty księgozbiór, zawierający publikacje z zakresu literatury pięknej, dedykowane zarówno czytelnikom dorosłym jak również dzieciom i młodzieży, wśród których każdy, niezależnie od preferencji gatunkowych, może znaleźć coś dla siebie, a także wydawnictwa popularnonaukowe. Filia aktywnie włącza się w życie społeczności lokalnej, inicjując wiele wydarzeń związanych z niezwykłą historią dzielnicy oraz przyczyniając się do kreowania życia kulturalnego w tej części Jaworzna. Szczególnie atrakcyjnie przedstawia się oferta biblioteczna dla dzieci. W programie zajęć znajdują się spotkania rozrywkowe i edukacyjne, warsztaty plastyczne, lekcje tematyczne i głośne czytanie tekstów literackich. Czytelnicy mają do swojej dyspozycji stanowiska komputerowe z dostępem do Internetu. Placówka oferuje również usługi kserograficzne.
Szpital - filia utworzona została w 1976 r. Biblioteczne pomieszczenie znajduje się w obrębie budynku szpitalnego. Księgozbiór placówki stanowią publikacje beletrystyczne, poradnikowe z zakresu zdrowia i biograficzne dla czytelników dorosłych oraz popularne serie biblioterapeutyczne dla najmłodszych. Czytelnicy mają do dyspozycji stanowisko komputerowe z dostępem do Internetu oraz radioodtwarzacz, pozwalający na odsłuchiwanie audiobooków przez pacjentów. Katalog OPAC upowszechnił informację o gromadzonych w filii wydawnictwach, co przyczyniło się do częstszych odwiedzin Biblioteki także przez czytelników niehospitalizowanych. Najważniejszym zadaniem jednostki jest promocja książki poprzez biblioterapię. Jedną z głównych form pracy są wizyty z propozycjami lektur na oddziałach szpitalnych.
Dla Niewidomych – powstała w 1984 r. Pierwszym jej lokalem był obiekt w dzielnicy Pańska Góra. W 1995 r. filia została przeniesiona na ul. Dwornickiego, gdzie prowadziła działalność do 2003 r. Następnie została włączona do księgozbioru filii Osiedle Stałe, skąd w roku 2007 trafiła do zbiorów Wypożyczalni dla Dorosłych Biblioteki Głównej. Zbiory tego oddziału, ze względu na specyfikę potrzeb jej użytkowników, stanowią przede wszystkim materiały dźwiękowe, utrwalone na różnych nośnikach.
Filia Urząd Miejski – istniała w latach od 1984 do 1995 roku.
Zbiory biblioteki.
Księgozbiór biblioteki na koniec 2018 roku wynosił:
Biblioteka oferuje również dostęp do systemu Legimi. Wszystkie zbiory znajdują się w katalogu OPAC.
Działalność biblioteki.
Miejska Biblioteka Publiczna w Jaworznie od początku istnienia prowadzi szeroko rozumianą działalność kulturalno-oświatową dla mieszkańców miasta. Organizowanie koncertów, spotkań teatralnych, spotkań z twórcami nieprofesjonalnymi i artystami, autorami książek, pasjonatami i hobbystami oraz przedstawicielami środowisk naukowych stanowią integralną część jej zadań statutowych. 

</doc>
<doc id="2739819" url="https://pl.wikipedia.org/wiki?curid=2739819" title="Katori (gastronomia)">
Katori (gastronomia)

Katori – mała miseczka ze srebra, marmuru, stali nierdzewnej, a współcześnie także z tworzyw sztucznych, służąca do podawania pokarmów w kuchni indyjskiej. Ma zwykle pojemność połowy filiżanki. Srebrne podaje się tylko przy specjalnych okazjach. Wypełnione daniami katori umieszcza się bardzo często na tacy thali, na której tworzą część całości posiłku.

</doc>
<doc id="2739821" url="https://pl.wikipedia.org/wiki?curid=2739821" title="Gołąbek brunatnofioletowy">
Gołąbek brunatnofioletowy

Gołąbek brunatnofioletowy ("Russula brunneoviolacea" Crawshay) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Synonimy:
Nazwę polską podała Alina Skirgiełło w 1991 r.
Morfologia.
Średnica 3-8 cm, za młodu półkulisty, później łukowaty, w końcu płaski i wgłębiony na środku. Kolor od jasnowinnofioletowego do ciemnobrązowofioletowego, miejscami ochrowo lub oliwkowo plamisty. Skórka gładka, lub delikatnie brodawkowana i da się zedrzeć do około dwóch trzecich promienia kapelusza. Podczas wilgotnej pogody jest śliska i lepka. Brzegi kapelusza początkowo gładkie, u starszych okazów karbowane.
Cienkie, wolne lub nieco zatokowate, z nielicznymi blaszeczkami, czasami rozwidlone. Przy brzegu zaokrąglone. Za młodu białe, później kremowe. Występują na nich zmarszczki.
Wysokość 2-8cm, grubość 0,8-2,4 cm, gruby, walcowaty. Za młodu jest pełny, jędrny i biały, potem kruchy, pusty lub watowaty i brunatno-żółtawy
Biały, po przecięciu żółknie (szczególnie w trzonie). Smak słabo owocowy, słabo wyczuwalny.
Jasnokremowy. Zarodniki o rozmiarach 9,5 × 8,5 μm, szeroko elipsoidalne z dużą, amyloidalną łysinką. Powierzchnia, pokryta kolcami o wysokości 1,2-2 μm. Tylko niektóre pokryte są zmarszczkami. Cystydy o rozmiarach do 85 × 11 μm, maczugowate lub wrzecionowate z niewielkim kończykiem. Podstawki o rozmiarach 40-53 × 10-13 μm. W skórce występują dermatocystydy.
Występowanie i siedlisko.
Występuje w Ameryce Północnej i w Europie. W polskim piśmiennictwie mykologicznym opisano wiele jego stanowisk, ale dokładnie rozprzestrzenienie tego gatunku w Polsce nie jest znane. Brak informacji o zagrożeniu, w Norwegii jednak jest na liście gatunków zagrożonych wyginięciem.
Rośnie w lasach mieszanych, na glebach kwaśnych, głównie pod bukami i dębami, rzadziej pod jesionami, grabami i brzozami. W Alpach dochodzi do wysokości 2640 m.
Znaczenie.
Grzyb jadalny.

</doc>
<doc id="2739822" url="https://pl.wikipedia.org/wiki?curid=2739822" title="William Anin">
William Anin

William Anin (ur. 2 listopada 1980) – martynikański piłkarz występujący na pozycji obrońcy. Zawodnik klubu Club Franciscain.
Kariera klubowa.
W latach 2002-2003 Anin grał w zespole Club Franciscain. W 2003 roku zdobył z nim mistrzostwo Martyniki oraz Puchar Martyniki. Następnie występował w CS Case-Pilote. W 2010 roku wywalczył z nim Puchar Martyniki. W tym samym roku odszedł do Émulation, a w 2012 roku ponownie został graczem zespołu Club Franciscain.
Kariera reprezentacyjna.
W reprezentacji Martyniki Anin zadebiutował w 2003 roku. W tym samym roku został powołany do kadry na Złoty Puchar CONCACAF. Nie zagrał jednak na nim ani razu, a Martynika zakończyła turniej na fazie grupowej.

</doc>
<doc id="2739823" url="https://pl.wikipedia.org/wiki?curid=2739823" title="Guillermo Díaz Zambrano">
Guillermo Díaz Zambrano

Guillermo Eduardo Díaz Zambrano (ur. 29 grudnia 1930 w Valparaíso, zm. 25 września 1997 w Santiago) – piłkarz chilijski grający podczas kariery na pozycji napastnika.
Kariera klubowa.
Kariery piłkarską Guillermo Díaz rozpoczął w Santiago Wanderers w 1949. W 1952 zdecydował się wyjechać do Hiszpanii, gdzie został zawodnikiem Realu Saragossa. W lidze hiszpańskiej zadebiutował 1 lutego 1953 w zremisowanym 0-0 meczu z Deportivo La Coruña. W klubie z Saragossy wystąpił pięciu meczach ligowych, po czym latem w 1953 powrócił do Chile, gdzie został zawodnikiem stołecznego Palestino. W Palestino grał do końca kariery w 1958 i zdobył z nim mistrzostwo Chile w 1955.
Kariera reprezentacyjna.
W reprezentacji Chile Díaz Zambrano zadebiutował 26 lutego 1950 w przegranym 0-2 towarzyskim spotkaniu z Boliwią. 
W tym samym roku został powołany przez selekcjonera Arturo Bucciardiego do kadry na mistrzostwa świata w Brazylii. Na Mundialu Díaz wystąpił w meczach z Anglią i Hiszpanią. W 1955 uczestniczył w Copa América, na którym Chile zajęło drugie miejsce. W turnieju rozgrywanym w Chile Díaz Zambrano wystąpił we wszystkich pięciu meczach: z Ekwadorem (2 bramki), Peru, Urugwajem, Paragwajem i Argentyną. W 1956 uczestniczył w drugiej edycji mistrzostw panamerykańskich, na którym Chile zajęło drugie miejsce. Na tym turnieju wystąpił w dwóch meczach: z Peru (bramka) i Meksykiem. Ostatni raz w reprezentacji wystąpił 13 października 1957 w przegranym 0-2 meczu eliminacji mistrzostw świata z Argentyną. Od 1950 do 1957 roku rozegrał w kadrze narodowej 18 spotkań, w których zdobył 7 bramek.

</doc>
<doc id="2739824" url="https://pl.wikipedia.org/wiki?curid=2739824" title="Russula brunneoviolacea">
Russula brunneoviolacea



</doc>
<doc id="2739825" url="https://pl.wikipedia.org/wiki?curid=2739825" title="Roberto Cinna">
Roberto Cinna

Roberto Cinna – martynikański piłkarz występujący na pozycji pomocnika.
Kariera klubowa.
W trakcie kariery Cinna grał w zespole Stade Spiritain.
Kariera reprezentacyjna.
W 2003 roku Cinna został powołany do reprezentacji Martyniki na Złoty Puchar CONCACAF. Nie zagrał jednak na nim ani razu, a Martynika zakończyła turniej na fazie grupowej.

</doc>
<doc id="2739827" url="https://pl.wikipedia.org/wiki?curid=2739827" title="Théodore Antonin">
Théodore Antonin

Théodore Antonin – francuski trener piłkarski.
Kariera.
W 2003 roku prowadzona przez Antonina reprezentacja Martyniki wzięła udział w Złotym Pucharze CONCACAF. Rozegrała na nim dwa spotkania: ze Stanami Zjednoczonymi (0:2) i Salwadorem (0:1), po czym zakończyła turniej na fazie grupowej.

</doc>
<doc id="2739828" url="https://pl.wikipedia.org/wiki?curid=2739828" title="Theodore Antonin">
Theodore Antonin



</doc>
<doc id="2739830" url="https://pl.wikipedia.org/wiki?curid=2739830" title="Paul Hoffman">
Paul Hoffman

Paul Hoffman (ur. 3 grudnia 1955) – suazyjski sztangista, olimpijczyk, uczestnik LIO 1984 oraz LIO 1988.
Podczas tych pierwszych startował w kategorii do 75 kilogramów. Wówczas w rwaniu dwie próby na 67,5 i 72,5 kilogramów miał udane, natomiast próbę na 77,5 kilogramów spalił. W podrzucie dwie próby na 97,5 i 102,5 kilogramów miał udane, natomiast próbę na 105 kilogramów spalił. Z wynikiem 175 kilogramów w dwuboju zajął 19. miejsce wyprzedzając dwóch niesklasyfikowanych zawodników.
Podczas tych drugich startował w tej samej kategorii. Wówczas w rwaniu wszystkie próby na 80, 85 i 87,5 zaliczył, natomiast w podrzucie dwie próby na 105 i 110 kilogramów miał udane, a ostatnią próbę na 112,5 kilogramów spalił. Mimo iż poprawił swój wynik w dwuboju, nie poprawił swojej pozycji względem poprzednich igrzysk (zajął 21. miejsce).

</doc>
<doc id="2739834" url="https://pl.wikipedia.org/wiki?curid=2739834" title="Khagen Das">
Khagen Das

Khagen Das (ur. 4 września 1937, zm. 21 stycznia 2018 w Agartali) – indyjski polityk.
Urodził się w Durgapurze na terenie obecnego Bangladeszu. Studiował na Calcutta University. W 1977 został wybrany do zgromadzenia ustawodawczego Tripury, reelekcję uzyskał w 1983. Pełnił funkcję ministra zdrowia w rządzie stanowym (1983–1988). Wchodził w skład Rajya Sabhy (1998–2002). W 2002, w wyborach uzupełniających, uzyskał mandat deputowanego do Lok Sabhy. Dwa lata później, a także siedem lat później uzyskiwał reelekcję.
Działał w KPI (M). Był członkiem Komitetu Centralnego tej partii.

</doc>
<doc id="2739835" url="https://pl.wikipedia.org/wiki?curid=2739835" title="Uładzimir Alekno">
Uładzimir Alekno



</doc>
<doc id="2739837" url="https://pl.wikipedia.org/wiki?curid=2739837" title="Tramwaje w Stralsundzie">
Tramwaje w Stralsundzie

Tramwaje w Stralsundzie – zlikwidowany system komunikacji tramwajowej w niemieckim mieście Stralsund, działający w latach 1900–1966.
Historia.
Do 1914.
30 czerwca 1898 złożono wniosek o budowę linii nr 1 na trasie:
3 lipca 1899 rozpoczęto pierwsze prace budowlane. Do budowy linii wykorzystano rowkowe szyny typu „Phoenix”. Rozstaw szyn wynosił 1000 mm. Sieć trakcyjną była wykonana z drutu miedzianego o przekroju 53 mm. Otwarcie linii zaplanowano na 1 października, jednak z powodu nieukończenia linii tramwajowej otwarcie przesunięto. 29 grudnia 1899 zakończono budowę zajezdni tramwajowej. Oficjalne otwarcie sieci nastąpiło 24 marca 1900. Dzień później tramwaje wyjechały na trzy linie:
Niedługo potem tramwaje na linii nr 2 kursowały na innej trasie:
Łączna długość tras wynosiła około 6 km. Do obsługi trzech linii posiadano 7 wagonów silnikowych i 4 wagony doczepne. Początkowo w mieście nie było żadnych przystanków pośrednich. Jeszcze w tym samym roku utworzono 23 przystanki stałe. 14 lipca 1903 przeniesiono torowisko linii nr 1 z Mönchstraße na Ossenreyerstraße oraz linii nr 3 na Ossenreyerstraße, dzięki temu zlikwidowano torowiska na Mönchstraße i Mühlenstraße. Następnie wprowadzono nowy układ linii:
W pierwszej połowie planowano przenieść końcowy fragment linii nr 1 w pobliżu dworca kolejowego. 17 listopada 1904 na linii do Knieperdamm zwiększono kursowanie tramwajów do taktu 10-minutowego. 29 maja 1905 otwarto nową końcówkę przy dworcu kolejowym. Od 27 lutego 1908 wprowadzono na próbę na linii nr 1 do dworca kolejowego także kursy nocne. Opłata za przejazd nocnym tramwajem wynosiła 20 fenigów. W 1908 planowano wybudować linię do Rostocker/Richtenberger Chaussee. Linii tej jednak nie zbudowano, ponieważ kolej nie zgadzała się na skrzyżowanie torów tramwajowych i kolejowych w jednym poziomie. 5 stycznia 1911 złożono projekt budowy linii tramwajowej na trasie:
Długość planowanej linii miała wynieść około 1,2 km. 24 stycznia projekt ten odrzucono, argumentując to między innymi złym stanem dróg i koniecznością budowy mostu.
1915−1939.
12 listopada 1920 ze względu na trudną sytuację finansową przedsiębiorstwa wprowadzono 20-minutowy takt na obu liniach oraz zlikwidowano trzy przystanki. 15 września 1922 na linii do dworca kolejowego wprowadzono 10-minutowy takt, a na drugiej linii wprowadzono takt 40-minutowy. Cena biletu wynosiła 6 marek. 16 października 1922 złożono wniosek o likwidację tramwajów. 20 listopada 1922 zawieszono kursowanie tramwajów na obu liniach.
7 lipca 1924 rozpoczęto negocjację w sprawie ponownego uruchomienia tramwajów. Tramwaje na trasie Hauptbahnhof – Ossenreyerstraße miały kursować co 10 minut, natomiast na pozostałych odcinkach tramwaje miały kursować co 20 minut. Wznowienie kursowania tramwajów nastąpiło 4 sierpnia. Opłata za przejazd w ciągu dnia wynosiła 15 fenigów, wieczorem i wcześnie rano – 50 fenigów. 26 marca 1930 na linii nr 1 wprowadzono próbnie takt 7,5 minuty. 15 czerwca 1930 ostatni raz wykorzystywano w ruchu liniowym wagony doczepne, od tej pory wagony doczepne wykorzystywano sporadycznie. W październiku 1936 zlikwidowano kursy tramwajów na odcinku Frankendamm – Hafenbahnhof. Linia na pewnej długości była nadal wykorzystywana przy zjazdach i wyjazdach tramwajów z zajezdni. Wówczas układ linii był następujący:
W 1939 posiadano łącznie 14 tramwajów w tym:
po 1940.
6 października 1944 z powodu bombardowań wstrzymano kursowanie tramwajów. Część wagonów została użyta jako barykady na ulicach, natomiast 5 wagonów zostało zniszczonych w czasie bombardowań. We wrześniu 1946 odbyły się pierwsze jazdy testowe. W latach 1946–1947 w zajezdni wyremontowano 4 tramwaje. 23 grudnia 1947 wznowiono kursowanie tramwajów na obu liniach:
W 1949 operator tramwajów stał się własnością miasta. Wówczas w mieście było 9 tramwajów. Do 1 stycznia 1950 elektrownia i tramwaje były zarządzane przez jedno przedsiębiorstwo. W 1951 wprowadzono do eksploatacji pierwsze po wojnie fabrycznie nowe tramwaje wyprodukowane przez "'VEB LOWA Waggonfabrik Werdau". W 1952 nieznacznie skrócono trasę linii nr 2 z dotychczasowej końcówki przy Großen Parower Straße do nowej Knieperdamm/Ecke Hainholzstraße. Wówczas także planowano budowę okólnej linii tramwajowej:
Także w tym roku planowano budowę linii od dworca do Tribseer Damm/Einmündung Rostocker Chaussee. Jednak obu linii nie zbudowano. Od 1 kwietnia 1957 tramwajami zarządzał przewoźnik "VEB Verkehrsbetriebe Stralsund". W 1957 wprowadzono do eksploatacji pierwszy tramwaj typu Gotha T57, któremu nadano nr 14. W 1959 wprowadzono drugi wagon tego typu (nr 15), był to ostatni nowy tramwaj w Stralsundzie. W 1959 przewieziono 1,4 mln pasażerów. 31 lipca 1960 zlikwidowano linię Ossenreyerstraße – Hauptbahnhof. 2 sierpnia oficjalnie zamknięto linię do dworca kolejowego oraz wprowadzono nowy układ linii:
30 marca 1961 zlikwidowano linię l i 2, a w ich miejsce uruchomiono linię nr 1. Od tej pory jedyna linia w mieście miała długość 3,5 km:
W latach 1964–1965 rozważano zamknięcie ostatniej linii tramwajowej i zastąpienie jej komunikacją autobusową, co ostatecznie nastąpiło 7 kwietnia 1966. Wagony po zamknięciu linii zezłomowano, a tramwaje typów: ET 50, ET 54, ET 57 w latach 1966–1967 wysłano do Gery.

</doc>
<doc id="2739838" url="https://pl.wikipedia.org/wiki?curid=2739838" title="Siatkówka halowa">
Siatkówka halowa



</doc>
<doc id="2739839" url="https://pl.wikipedia.org/wiki?curid=2739839" title="Khari Stephenson">
Khari Stephenson

Khari Lasana Stewart Stephenson (ur. 18 stycznia 1981 w Kingston) – jamajski piłkarz występujący na pozycji pomocnika.
Kariera klubowa.
Stephenson treningi rozpoczął w Realu Mona. W 1999 roku został włączony do jego pierwszej drużyny. W 2000 roku został studentem amerykańskiej uczelni Williams College i rozpoczął grę w tamtejszej drużynie piłkarskiej, Williams Ephmen. W 2004 roku trafił do Kansas City Wizards z MLS. Zadebiutował tam 19 czerwca 2004 roku w wygranym 3:1 pojedynku z New England Revolution. W tym samym roku dotarł z zespołem do finału MLS Cup.
W 2006 roku Stephenson przeszedł do szwedzkiego klubu GAIS. W Allsvenskan pierwszy mecz zaliczył 1 kwietnia 2006 roku przeciwko Örgryte IS (2:0). W GAIS grał przez jeden sezon, a potem odszedł do innego pierwszoligowca, AIK Fotboll. Jego barwy reprezentował z kolei przez 1,5 sezonu.
W trakcie sezonu 2008 Stephenson odszedł do norweskiego zespołu Aalesunds FK. W Tippeligaen po raz pierwszy wystąpił 4 sierpnia 2008 roku w zremisowanym 0:0 spotkaniu z Molde FK. W 2009 roku zdobył z klubem Puchar Norwegii.
W 2010 roku Stephenson wrócił do Stanów Zjednoczonych, gdzie został graczem klubu San Jose Earthquakes. Zadebiutował tam 15 sierpnia 2010 roku w wygranym 1:0 spotkaniu z Kansas City Wizards. W 2013 roku przeszedł do Real Salt Lake.
W 2014 powrócił do San Jose Earthquakes, a 6 sierpnia 2015 został wypożyczony do San Antonio Scorpions.
Kariera reprezentacyjna.
W reprezentacji Jamajki Stephenson zadebiutował w 2004 roku. W 2005 roku został powołany do kadry na Złoty Puchar CONCACAF. Zagrał na nim w meczach z Gwatemalą (4:3), RPA (3:3), Meksykiem (0:1) i Stanami Zjednoczonymi (1:3), a Jamajka zakończyła turniej na ćwierćfinale.

</doc>
<doc id="2739840" url="https://pl.wikipedia.org/wiki?curid=2739840" title="Jerry John Rawlings">
Jerry John Rawlings

Jerry John Rawlings (ur. 22 czerwca 1947 w Akrze, zm. 12 listopada 2020 tamże) – ghański wojskowy, polityk, prezydent i szef rządu, przywódca polityczny.
Życiorys.
Był synem Szkota i kobiety pochodzącej z plemienia Ewe. Uczył się w Achimota College i w Ghańskiej Akademii Wojskowej. W 1969 otrzymał przydział do lotnictwa. Pierwszy raz objął władzę w wyniku wojskowego zamachu stanu w czerwcu 1979, obalając Najwyższą Radę Wojskową i obiecując walkę z korupcją i reformy. Był głównym organizatorem zamachu, miał wówczas stopień kapitana lotnictwa. 6 wyższych oficerów zostało publicznie rozstrzelanych: wśród nich byli generałowie Akwasi Afrifa, Frederick Akuffo i Ignatius Kutu Acheampong – byli prezydenci, a także Robert Kotei – dowódca sił zbrojnych. W ciągu czterech miesięcy przywrócił rząd cywilny. Zagroził drugim zamachem w wypadku, gdyby politycy przekładali własne dobro nad dobro obywateli. Początkowo wycofał się z polityki, lecz z powodu utrzymywania się korupcji ponownie przejął rządy 31 grudnia 1981, dokonując następnego zamachu stanu, i mimo obietnicy powrotu władzy cywilnej, przez ponad 10 lat utrzymywał pozycję szefa państwa jako przewodniczący Tymczasowej Narodowej Rady Obrony.
Uprawiał rządy absolutne, przeprowadził w Ghanie radykalne reformy gospodarcze na wzór zachodni, uporządkował finanse, ukrócił korupcję, a pod koniec lat 80. przywrócił pluralizm polityczny i w 1992 r. zorganizował wybory prezydenckie, ustanowiwszy system wielopartyjny. W tym samym roku wprowadzono konstytucję, która zniosła najwyższą władzę Tymczasowej Narodowej Rady Obrony. Wówczas zrezygnował ze służby w armii, po czym założył własną partię o centrolewicowym charakterze – Narodowy Kongres Demokratyczny. Dzięki bezwzględnym, ale owocnym rządom przez ponad dziesięć lat, stał się popularny i z sukcesem przeistoczył się z przywódcy militarnego w konstytucyjnie wybraną głowę państwa. W 1996 zdobył reelekcję, a na początku 2001 złożył urząd, nie próbując zmieniać konstytucji by zwiększyć liczbę kadencji prezydenckich z dwóch. Dzięki temu Rawlings stał się wzorem procesu demokratycznego w Afryce.

</doc>
<doc id="2739843" url="https://pl.wikipedia.org/wiki?curid=2739843" title="Tramwaje w Stralsund">
Tramwaje w Stralsund



</doc>
<doc id="2739844" url="https://pl.wikipedia.org/wiki?curid=2739844" title="Przyjaciółki (serial telewizyjny 2012)">
Przyjaciółki (serial telewizyjny 2012)

Przyjaciółki – polski serial obyczajowy emitowany od 6 września 2012 na antenie Polsatu.
Fabuła.
Akcja serialu "Przyjaciółki" dzieje się w Warszawie. Jego bohaterkami są cztery kobiety po trzydziestce, które przyjaźniły się w liceum i od ostatniego spotkania klasowego odnowiły swój kontakt. Z zainteresowaniem przyglądają się sobie i temu, co pozostało z ich młodzieńczych marzeń, które po czasie zweryfikowała rzeczywistość. Inga właśnie została porzucona przez męża dla jego sekretarki Doroty. Zuza szuka mężczyzny, z którym mogłaby się zestarzeć, ale nie pozwala jej na to jej władczy charakter. Anka, poświęcona rodzinie i domowi, jest kompletnie niezauważana przez męża i coraz częściej szuka pocieszenia w kieliszku. Patrycja z kolei, choć wydaje się być szczęśliwa, nie może przekonać swojego partnera do założenia rodziny. Wszystkie cztery próbują poradzić sobie ze swoimi problemami, a przy tym wiedzą, że mogą liczyć na siebie nawzajem. Dzięki klasowemu spotkaniu po latach tytułowe przyjaciółki na nowo odkryją siebie i zaczną się wspierać jak nigdy przedtem.
Spis serii.
Uwaga: tabela zawiera daty odnoszące się wyłącznie do pierwszej emisji telewizyjnej; nie uwzględniono w niej ewentualnych prapremier w serwisach internetowych (np. Polsat Box Go).

</doc>
<doc id="2739845" url="https://pl.wikipedia.org/wiki?curid=2739845" title="Raja Rao">
Raja Rao

Raja Rao (ur. 8 listopada 1908 w Hassan, Mysore, zm. 8 lipca 2006) – indyjski pisarz.
Studiował w Montpellier i na Sorbonie we Francji, od 1955 mieszkał na stałe w USA. Był profesorem filozofii na University of Texas w Austin. Pisał o niepodległości Indii z perspektywy wioski na południu Indii w "Kanthapura" (1938) i później w "The Serpent and the Rope" (1960) – opowieści o młodym, światowym intelektualiście, poszukującym oświecenia. Wśród zbiorów jego opowiadań znajdują się: "The Cow of the Barricades" (1947) oraz "The Policeman and the Rose" (1978). Napisał również biografię Mahatmy Gandhiego, "Great Indian Way: A Life of Mahatma Gandhi", wydanej w 1998.
W 1988 otrzymał prestiżową nagrodę literacką Neustadt.

</doc>
<doc id="2739847" url="https://pl.wikipedia.org/wiki?curid=2739847" title="Tanzania na Letnich Igrzyskach Olimpijskich 2012">
Tanzania na Letnich Igrzyskach Olimpijskich 2012

Tanzanię na Letnich Igrzyskach Olimpijskich 2012, które odbyły się w Londynie, reprezentowało 6 zawodników. Był to dwunasty start reprezentacji Tanzanii na letnich igrzyskach olimpijskich.

</doc>
<doc id="2739848" url="https://pl.wikipedia.org/wiki?curid=2739848" title="Chomikuj.pl">
Chomikuj.pl

Chomikuj.pl – strona internetowa oferująca hosting plików. Serwis był notowany w rankingu Alexa na miejscu 8938.
Zasady funkcjonowania.
Na stronie umieszczane są gry komputerowe, gry na telefon, programy, książki, filmy, muzyka, dokumenty i zdjęcia. Użytkownik niezarejestrowany może tam pobierać pliki o rozmiarze nieprzekraczającym 1 MB. Ma również możliwość opłacenia każdorazowego pobrania plików. Użytkownik zarejestrowany nie ma limitu pobierania pojedynczego pliku, jednak jest ograniczony 50 MB transferu (download) tygodniowo. Limit transferu można zwiększyć poprzez podniesienie rangi konta (dodatkowy transfer do wykorzystania przez określony czas) oraz zasilając konto transferem bez limitu ważności. Zarejestrowany użytkownik może bez limitu pobierać swoje własne pliki.
Historia strony i kwestie prawne.
Latem 2010 roku strona chomikuj.pl zaczęła rozmowy z polskimi wydawcami książkowymi na temat ewentualnego uregulowania nieścisłości prawnych związanych z często nielegalną dystrybucją plików przez portal. Od jesieni 2010 roku, właścicielem portalu została spółka FS File Solutions Limited z siedzibą w Nikozji (Cypr), której strona została sprzedana przez Team Solutions. Zmiana właściciela zakończyła również negocjacje z wydawnictwami.
W lipcu 2012 roku Polska Izba Książki pozwała Chomikuj.pl, bo serwis ten przynosi w jej opinii największe straty wydawnictwom. W odpowiedzi na pozew, Chomikuj.pl odpowiedział kontr-pozwem za sformułowanie „pirackie Chomikuj.pl”, umieszczone na stronie internetowej PIK. 20 lutego 2013 r. zapadł wyrok w sprawie kontr-pozwu strony chomikuj.pl przeciwko Polskiej Izbie Książki; sąd oddalił pozew.
22 czerwca 2015 ogłoszono wyrok krakowskiego sądu, w efekcie którego administratorzy serwisu muszą samodzielnie kontrolować obecność treści umieszczane na swoich serwerach pod kątem ich zgodności z prawem autorskim. Serwis zapowiedział odwołać się od wyroku, powołując się na ustawę o świadczeniu usług drogą elektroniczną.
Chomikbox.
Chomikbox jest programem dostępnym na systemy operacyjne Windows, który umożliwia łatwiejszy dostęp do serwisu oraz przesyłanie plików na swoje konto.

</doc>
<doc id="2739850" url="https://pl.wikipedia.org/wiki?curid=2739850" title="Damani Ralph">
Damani Ralph

Damani Ralph (ur. 6 listopada 1980 w Kingston) – jamajski piłkarz występujący na pozycji napastnika.
Kariera klubowa.
Ralph karierę rozpoczynał w 1998 roku w zespole Harbour View. W 1999 roku został studentem amerykańskiej uczelni Meridian Community College i zaczął w tamtejszej drużynie piłkarskiej, Meridian CC Eagles. W 2001 roku rozpoczął studia na University of Connecticut, kontynuując karierę w uczelnianej ekipie Connecticut Huskies. W 2003 roku Ralph trafił do Chicago Fire z MLS. Zadebiutował tam 13 kwietnia 2003 roku w zremisowanym 1:1 pojedynku z New England Revolution. 26 kwietnia 2003 roku w wygranym 3:2 spotkaniu z Kansas City Wizards strzelił pierwszego gola w MLS. W tym samym roku dotarł z zespołem do finału MLS Cup. Przez dwa sezony sezony w barwach Chicago rozegrał 51 spotkań i zdobył 22 bramki.
W 2005 roku Ralph podpisał kontrakt z rosyjskim Rubinem Kazań. W Priemjer-Lidze zadebiutował 13 marca 2005 roku w zremisowanym 0:0 meczu z Saturnem Ramienskoje. 15 maja 2005 roku w przegranym 3:4 spotkaniu z Ałaniją Władykaukaz zdobył pierwszą bramkę w lidze rosyjskiej. W ciągu trzech sezonów zagrał w 26 meczach i strzelił 2 gole. W 2007 roku odszedł z klubu.
Kariera reprezentacyjna.
W reprezentacji Jamajki Ralph zadebiutował w 2004 roku. W 2005 roku został powołany do kadry na Złoty Puchar CONCACAF. Zagrał na nim w meczach z Gwatemalą (4:3), RPA (3:3), Meksykiem (0:1) i Stanami Zjednoczonymi (1:3), a Jamajka zakończyła turniej na ćwierćfinale.
W latach 2002-2005 w drużynie narodowej Ralph rozegrał 19 spotkań i zdobył 1 bramkę.

</doc>
<doc id="2739857" url="https://pl.wikipedia.org/wiki?curid=2739857" title="Adenolf IV">
Adenolf IV

Adenolf IV (zm. 1293) – hrabia Acerry w latach 1273-1293, syn Tomasza II i Małgorzaty Szwabskiej, nieślubnej córki cesarza Fryderyka II Hohenstaufa.
W 1286 r. został uwięziony i skazany na śmierć za zdradę. Uratowany dzięki interwencji papieża Honoriusza IV, pozostał mimo to w więzieniu aż do roku 1288, kiedy to uzyskał ułaskawienie od króla Sycylii i Neapolu, Karola II. W listopadzie 1293 r. Karol II wykorzystał śmierć papieża Mikołaja IV i związane z tym interregnum, by ponownie uwięzić Adenolfa IV, a następnie oskarżyć i skazać na śmierć za sodomię.

</doc>
<doc id="2739859" url="https://pl.wikipedia.org/wiki?curid=2739859" title="Kamienica przy ul. Waliców 14 w Warszawie">
Kamienica przy ul. Waliców 14 w Warszawie

Kamienica przy ul. Waliców 14 – zabytkowa kamienica znajdująca się na warszawskiej Woli, na terenie osiedla Mirów, przy ul. Waliców 14. W tej kamienicy mieszkał m.in. Władysław Szlengel – poeta warszawskiego getta.
Początki.
Kamienica została zaprojektowana przez Wacława Heppena i Józefa Napoleona Czerwińskiego. Należała początkowo do Ernestyny Golde.
W lipcu i sierpniu 1913 roku pojawiły się pierwsze ogłoszenia, że dwu-, trzy- i czteropokojowe mieszkania w nowym "chrześcijańskim" domu, w nowej dzielnicy, z elektrycznością, wannami i kuchniami gazowymi są do wynajęcia. Sugerowano dojazd tramwajem Żelazna-Chłodna. Proponowano też do wynajęcia sklepy suterenowe z mieszkaniem lub bez. Mieścił się tam wtedy m.in. kantor przewozowy Karpińskiego. Dom miał hipotekę numer 6788 i w 1930 roku należał do Zygmunta Mintza. Od początku budynek miał szeroką grupę podnajemców. W 1928 roku Kurjer Warszawski donosił, że policja aresztowała komunistkę Manię Szulman zamieszkałą przy Waliców 14, gdy malowała antypaństwowe hasła na murze. W 1932 roku nastąpił pożar w budynku wywołany zanieczyszczeniem komina, który szybko został ugaszony. Zapaliła się sadza w prawej oficynie i ogień przedostał się na klatkę pierwszego piętra. Budynek należał wtedy do małżeństwa Golec. W 1937 roku prasa odnotowała, że właściciel domu zwrócił się do zarządu Pasty o usunięcie słupa telefonicznego „umieszczonego jakoby” bezprawnie na dachu domu. W związku z tym zarząd Pasty wysłał listy do abonentów telefonicznych, żeby właściciel domu zaniechał dochodzenia pretensji, gdyż w przeciwnym razie Pasta usunie aparaty telefoniczne z tego budynku. W tym roku prasa donosiła też o próbie samobójczej w jednym z mieszkań w budynku.
Książka telefoniczna z 1938/1939 roku listowała kilka firm: „Fabrykę Fornierów” dyrektora M. Breindlera, „Chromax” inżyniera Mieczysława Lipszyca, „Floridor” (kleje roślinne i chemiczne), której właścicielem był Izr. Goldblum. Numery telefonów posiadali m.in.: Róża Zajdel, chemik bakteriolog, asystent w Państwowych Zakładach Higieny, Hilel Lurie, Henryk Warszawski, Jerzy Machlejd, dyrektor zakładów ogrodniczych C. Ulrich założonych w 1805 roku, inżynier budowlany Adam Krajterkraft, dziennikarz Menachem Kipnis, inżynier Zdzisław Kronenberg, Jakub Szlam, artysta malarz Maurycy Szlengel. W kamienicy przy ul. Waliców 14 przed wojną mieszkał Władysław Szlengel i jego rodzina (przynajmniej od 1920 roku ). Pod tym adresem w warszawskiej książce telefonicznej na rok 1930 widnieje Maurycy Szlengel (artysta). Ojciec Władysława Szlengla wymieniony jest także w książce telefonicznej na lata 1938/1939, mimo że już wtedy nie żył. Znaną osobą był też Menachem Kipnis, śpiewak operowy, fotograf, dziennikarz i etnograf żydowski. Już przed wojną mieszkała przy Waliców 14 Irena Śmigielska wraz z rodziną.
Okupacja niemiecka.
Oblężenie Warszawy.
Janusz Korczak w pamiętnikach wspomina, że miał dwa zatargi „z meliną wytwornego domu Waliców 14”, bo w czasie oblężenia Warszawy „w łajdacki sposób” odmówiono mu pomocy, by konającego żołnierza przenieść do bramy.
Okres getta warszawskiego.
W czasie okupacji niemieckiej, po powstaniu getta, parzyste numery ulicy Waliców leżały po stronie getta warszawskiego, a nieparzyste po stronie aryjskiej.
Po powrocie z Rosji, ponownie wprowadził się do kamienicy Władysław Szlengel. W Archiwum Ringelbluma zachowała się kartka ze spisem domowników. Kartka wisiała przy dzwonku do drzwi w kamienicy (przypuszczalnie znalazła się tam po lipcu 1942 roku). Sądząc po liczbie domowników, mieszkanie Szlengla w getcie było zatłoczone. Liczba naciśnięć dzwonka informowała, do kogo przyszedł gość: "Dzwonić/Lurie 1 raz/Rotsztajn 2 r/Rogozińscy 4/Koplewicz 5/[Władysław] Szlengel 3/[Michał]Brandsteter 3/ Lunia 2 krótkie/ Wanda 2 długie/Służba porządkowa i Werkszuc 6 razy głową". Ocaloną w Archiwum Ringelbluma kartkę należy czytać razem z wierszem Szlengla "Dzwonki": "Na drzwiach wisiała kartka/czytelna tylko z bliska –/Dzwonek czynny – proszę dzwonić/i trzy nazwiska:/Do pani L. jeden raz,/do pana K. razy dwa,/a do doktora trzy razy[..]".
W okresie tworzenia getta do kamienicy wprowadziła się rodzina Dawida Zylberta. On sam w 1940 roku, w wieku 12 lat, uciekł na aryjską stronę, sprzedawał gazety i papierosy na Placu Trzech Krzyży, był jedyny z rodziny, który przeżył wojnę. Edward Reicher wspomina o tym okresie, że w jednym mieszkaniu przy Waliców 14 mieszkało kilka rodzin, w sumie 14 osób.
Kamienica została wyłączona z getta i włączona „aryjskiej” części miasta wraz z całym małym gettem w sierpniu 1942, w trakcie wielkiej akcji deportacyjnej.
Okres powstania warszawskiego.
Kamienica była jednym z głównych punktów polskiej obrony w czasie powstania warszawskiego. Ślepa ściany kamienicy stanowiła barykadę. W czasie walk hitlerowcom udało się podpalić budynek.
Inne wspomnienie opisuje, że w czasie powstania warszawskiego, 24 września, niemiecka piechota wsparta dwoma czołgami atakowała stanowiska na ul. Waliców. Atak poprzedzany był „goliatem”, którego wybuch zburzył front kamienicy pod numerem 14.
Okres współczesny.
Budynek pełnił funkcje mieszkalne do roku 2004.
W maju 2009 roku na ścianie kamienicy od strony ul. Grzybowskiej powstał mural przedstawiający czarny napis „kamień i co” oraz błyszczący, czerwony balonik. Na ścianie budynku umieszczono tablicę informującą o jego historii i powstaniu muralu, która w późniejszym okresie została zniszczona przez wandali.
W 2012 roku kamienice przy ul. Waliców 10, 12, 14 i 17 zostały wpisane do gminnej ewidencji zabytków. Od 2018 roku budynek jest wpisany do rejestru zabytków, o co zabiegały ruchy miejskie.

</doc>
<doc id="2739861" url="https://pl.wikipedia.org/wiki?curid=2739861" title="Karabin Parker-Hale M85">
Karabin Parker-Hale M85

Karabin Parker-Hale M85 – brytyjski powtarzalny karabin wyborowy. Oparty na konstrukcji sztucera myśliwskiego. Karabin wyposażony jest w dwójnóg.

</doc>
<doc id="2739862" url="https://pl.wikipedia.org/wiki?curid=2739862" title="Tomasz II">
Tomasz II



</doc>
<doc id="2739863" url="https://pl.wikipedia.org/wiki?curid=2739863" title="Paulo Posiano">
Paulo Posiano

Paulo Posiano (ur. 7 kwietnia 1988) – fidżyjski piłkarz grający na pozycji obrońcy. Od 2012 roku jest zawodnikiem klubu Rewa FC.
Kariera reprezentacyjna.
W reprezentacji Fidżi Posiano zadebiutował w 2012 roku. W tym samym roku wystąpił w Pucharze Narodów Oceanii 2012.

</doc>
<doc id="2739864" url="https://pl.wikipedia.org/wiki?curid=2739864" title="Jessica Rossi">
Jessica Rossi

Jessica Rossi (ur. 7 stycznia 1992 r. w Cento) – włoska strzelczyni specjalizująca się w trapie, mistrzyni olimpijska, trzykrotna indywidualna mistrzyni świata.
Igrzyska olimpijskie.
Na igrzyskach zadebiutowała podczas igrzysk olimpijskich w 2012 roku w Londynie, zdobywając złoty medal w trapie. Zarówno w kwalifikacjach, jak i finale pobiła nowe rekordy rekordy olimpijskie i świata. Cztery lata później w Rio de Janeiro odpadła w półfinale, zostając sklasyfikowaną na szóstym miejscu.

</doc>
<doc id="2739865" url="https://pl.wikipedia.org/wiki?curid=2739865" title="Robert Scarlett">
Robert Scarlett

Robert Anthony Scarlett (ur. 14 stycznia 1979 w Kingston) – jamajski piłkarz występujący na pozycji obrońcy.
Kariera klubowa.
Scarlett karierę rozpoczynał w 1997 roku w zespole Harbour View. Przez pięć lat gry dla tego klubu, zdobył z nim mistrzostwo Jamajki (2000) oraz trzy Puchary Jamajki (1998, 2001, 2002). W 2002 roku podpisał kontrakt z rosyjskim Spartakiem Moskwa. Spędził tam sezon 2002, w ciągu którego w barwach Spartaka wystąpił jeden raz.
W 2003 roku Scarlett wrócił do Harbour View. W 2004 roku wygrał z nim rozgrywki CFU Club Championship. W tym samym roku odszedł do trynidadzko-tobagijskiego W Connection. W sezonie 2004 wywalczył z nim Puchar Ligi Trynidadzko-Tobagijskiej. W 2005 roku znowu został graczem Harbour View.
Jednak jeszcze w tym samym roku Scarlett odszedł do amerykańskiego Realu Salt Lake. W MLS zadebiutował 21 sierpnia 2005 roku w przegranym 0:1 pojedynku z Houston Dynamo. Do końca sezonu dla Realu zagrał 9 razy.
Na początku 2006 roku odszedł do Harbour View. W 2007 roku zdobył z nim mistrzostwo Jamajki, a także wygrał rozgrywki CFU Club Championship.
Kariera reprezentacyjna.
W reprezentacji Jamajki Scarlett zadebiutował w 1999 roku. W 2005 roku został powołany do kadry na Złoty Puchar CONCACAF. Zagrał na nim w meczach z Gwatemalą (4:3), RPA (3:3) i Stanami Zjednoczonymi (1:3), a Jamajka zakończyła turniej na ćwierćfinale.
W latach 1999-2005 w drużynie narodowej Scarlett rozegrał 38 spotkań i zdobył 3 bramki.

</doc>
<doc id="2739866" url="https://pl.wikipedia.org/wiki?curid=2739866" title="Tomasz II (hrabia Acerry)">
Tomasz II (hrabia Acerry)

Tomasz II (ur. ok. 1213, zm. 15 marca 1273) – hrabia Acerry w latach 1251-1273, syn Adenolfa III i Małgorzaty d'Ugento.

</doc>
<doc id="2739868" url="https://pl.wikipedia.org/wiki?curid=2739868" title="Christina Giazitzidou">
Christina Giazitzidou



</doc>
<doc id="2739869" url="https://pl.wikipedia.org/wiki?curid=2739869" title="Alexandra Tsiavou">
Alexandra Tsiavou



</doc>
<doc id="2739872" url="https://pl.wikipedia.org/wiki?curid=2739872" title="Napoléon-Henri Reber">
Napoléon-Henri Reber

Napoléon-Henri Reber (ur. 21 października 1807 w Miluzie, zm. 24 listopada 1880 w Paryżu) – francuski kompozytor i pedagog.
Życiorys.
Od 1828 studiował w Konserwatorium Paryskim harmonię u Antonína Rejchy i kompozycję u Jean-François Le Sueura, ale musiał zrezygnować z powodu niezadowalających wyników.
Około 1835 zaczął komponować, początkowo utwory kameralne, później także sceniczne. Wraz z François Benoistem był współautorem baletu "Le diable amoureux", który wykonano 23 września 1840 w Opéra-Comique.
W 1851 został mianowany profesorem harmonii w konserwatorium w Paryżu, a w 1862 objął tam stanowisko profesora kompozycji. Od 1871 pełnił funkcję inspektora filii konserwatorium.
W latach 60. zrezygnował z pisania dla teatru i wrócił do komponowania muzyki kameralnej, zajął się również teorią muzyki. Jego "Traité d’harmonie" wydany w 1862, został zalecony przez komisję jako obowiązujący w konserwatorium podręcznik harmonii, później wielokrotnie wznawiany.
W 1853 powołano go na członka Institut de France. W 1855 został kawalerem, a w 1870 oficerem orderu Legii Honorowej.
Twórczość.
Muzycznie był bardzo konserwatywny. Komponował w stylistyce "spóźnionego klasycyzmu", demonstrując swoją odrębność wobec muzyki romantycznej własnego stulecia; jedynie Schuberta darzył szacunkiem.
Dorobek kompozytorski Rebera, zwłaszcza jego opery, był ceniony przez mu współczesnych. Szczególną pozycję w jego spuściźnie zajmowały utwory wokalne ("mélodies") komponowane do tekstów poetów dawnych (Tybald IV, Karol Orleański i in.) i współczesnych (Victor Hugo).
Jego instrumentacja Marszu żałobnego Chopina była wykorzystana podczas pogrzebu Fryderyka Chopina na paryskim cmentarzu Père-Lachaise 30 października 1849.

</doc>
<doc id="2739873" url="https://pl.wikipedia.org/wiki?curid=2739873" title="Uniwersytet McGill">
Uniwersytet McGill



</doc>
<doc id="2739874" url="https://pl.wikipedia.org/wiki?curid=2739874" title="Maksim Witus">
Maksim Witus

Maksim Jurjewicz Witus (biał. Максім Юр’евіч Вітус, ros. Максим Юрьевич Витус; ur. 11 lutego 1989 w Wołkowysku) – białoruski piłkarz grający na pozycji obrońcy lub pomocnika, w białoruskim klubie Dynama Brześć. Były młodzieżowy reprezentant Białorusi.
Kariera klubowa.
W latach 2009–2012 występował w stołecznym klubie Partyzan Mińsk. Z początkiem 2012 został piłkarzem Niomana Grodno. Został powołany do kadry Białorusi na Igrzyska Olimpijskie 2012.
W czerwcu 2020 ogłoszono, że jest jednym z piłkarzy Dynamy, który zachorował na COVID-19.

</doc>
<doc id="2739875" url="https://pl.wikipedia.org/wiki?curid=2739875" title="Maksym Witus">
Maksym Witus



</doc>
<doc id="2739876" url="https://pl.wikipedia.org/wiki?curid=2739876" title="James Reaney">
James Reaney

James Reaney (ur. 1 września 1926, zm. 11 czerwca 2008) – pisarz kanadyjski.
Studia magisterskie ukończył w 1949 na uniwersytecie w Toronto. Doktoryzował się na tej samej uczelni, od 1960 pracował jako wykładowca literatury angielskiej. Opublikował zbiór poezji "The Red Heart" (1949) i "A Suit of Nettles" (1958), pełną erudycji satyrę na różne przejawy współczesnej cywilizacji. Interesował się także sztuką, ogłosił zbiór "The Kildeer and Other Plays" (1962), zawierający dwie komedie, jednoaktówkę i libretto operowe. W twórczości Reaneya silna nuta satyry społecznej łączy się ze skłonnością do subiektywizmu w osądzaniu rzeczywistości z zamiłowaniem do introspekcji.
Ożenił się z poetką Colleen Thibaudea i miał dwoje dzieci, które zostały dziennikarzami.

</doc>
<doc id="2739878" url="https://pl.wikipedia.org/wiki?curid=2739878" title="Elektryczna puszka instalacyjna">
Elektryczna puszka instalacyjna



</doc>
<doc id="2739879" url="https://pl.wikipedia.org/wiki?curid=2739879" title="Tyrone Sawyers">
Tyrone Sawyers

Tyrone Sawyers (ur. 21 maja 1981 w Portmore) – jamajski piłkarz występujący na pozycji obrońcy. Zawodnik klubu Humble Lions.
Kariera klubowa.
Sawyers karierę rozpoczynał w 2001 roku w zespole Hazard United. W 2003 roku zmienił on nazwę na Portmore United. Przez pięć lat gry dla tego klubu, zdobył z nim dwa mistrzostwa Jamajki (2003, 2005), dwa Puchary Jamajki (2003, 2005), a także wygrał rozgrywki CFU Club Championship w 2005 roku.
W 2006 roku odszedł do trynidadzko-tobagijskiego Joe Public FC. W tym samym roku wywalczył z nim mistrzostwo Trynidadu i Tobago. Na początku 2007 roku wrócił do Portmore i zdobył z nim mistrzostwo Jamajki. W 2008 roku wywalczył z nim natomiast Puchar Jamajki.
W 2010 roku Sawyers przeszedł do Humble Lions.
Kariera reprezentacyjna.
W reprezentacji Jamajki Sawyers zadebiutował w 2004 roku. W 2005 roku został powołany do kadry na Złoty Puchar CONCACAF. Zagrał na nim w meczach z Gwatemalą (4:3), RPA (3:3) i Stanami Zjednoczonymi (1:3), a Jamajka zakończyła turniej na ćwierćfinale.

</doc>
<doc id="2739882" url="https://pl.wikipedia.org/wiki?curid=2739882" title="Georg Friedrich Rebmann">
Georg Friedrich Rebmann

Georg Friedrich Rebmann (ur. 1768, zm. 1824) – niemiecki publicysta oświeceniowy.
Jako zwolennik rewolucji francuskiej prześladowany, często zmieniał miejsce zamieszkania (Drezno, Paryż, Zweibrucken). Wydawca czasopism, takich, jak "Obscuranten-Almanach" (1798-1801), które było w Niemczech na indeksie. W dowcipnej publicystyce z elementami ironii piętnował stosunki społeczno-polityczne, jakie panowały w państewkach niemieckich. Występował przeciwko rozbiorom Polski i opowiadał się za rewolucją w Moguncji. W satyrycznej powieści "Hans Kiekindiewelts Reisen in alle vier Weltteile" (1795) oraz w jej kontynuacjach ukazał opłakane stosunki w Niemczech i potępił ucisk kolonialny. Charakterystyczną metodą pisarską Rebmanna było włączenie do beletrystyki i publicystyki dokumentów politycznych i literackich.

</doc>
<doc id="2739883" url="https://pl.wikipedia.org/wiki?curid=2739883" title="Elektroinfo">
Elektroinfo

Elektroinfo – czasopismo branżowe wydawane od stycznia 2001 roku. Ukazuje się około 10 numerów rocznie w nakładzie około 9500 egzemplarzy. 
Jest czasopismem specjalistycznym poświęconym zagadnieniom związanym z elektroenergetyką i elektrotechniką, które prezentuje w sposób przystępny i łatwy do wykorzystania w praktyce przez projektantów instalacji elektrycznych i elektroinstalatorów.

</doc>
<doc id="2739885" url="https://pl.wikipedia.org/wiki?curid=2739885" title="Eparchia Matki Bożej Wniebowziętej w Strumicy-Skopju">
Eparchia Matki Bożej Wniebowziętej w Strumicy-Skopju

Eparchia Matki Bożej Wniebowziętej w Strumicy-Skopju – jednostka terytorialna Macedońskiego Kościoła Greckokatolickiego, obejmująca terytorium całego kraju. Erygowana 11 stycznia 2001 jako egzarchat apostolski Macedonii. Podniesiona do rangi eparchii 31 maja 2018.
Pozostaje w unii in persona episcopi z diecezją skopijską.

</doc>
<doc id="2739888" url="https://pl.wikipedia.org/wiki?curid=2739888" title="Karabinek SIG SG 540">
Karabinek SIG SG 540

SIG SG 540 – szwajcarski karabinek automatyczny.
Karabinek dostosowany do naboju 5,56 × 45 mm z pociskiem M 193. Produkowany przez firmę SIG oraz na licencji przez francuską firmę „"Manurhin"”. Używany we Francji oraz eksportowany do krajów Ameryki Łacińskiej, Afryki i Azji.
Jest bronią samoczynno-samopowtarzalną. Działa na zasadzie odprowadzania gazów prochowych z przewodu lufy. Ryglowana przez obrót zamka, a komora gazowa posiada trójpołożeniowy regulator gazowy. Posiada mechanizm spustowy z ogranicznikiem długości serii, a zamek zatrzymuje się w tylnym położeniu po wystrzeleniu ostatniego naboju. Celownik przeziernikowy z nastawami od 100 do 600 m. Kolba stała lub składana typu rurowego oraz dwójnóg mocowany z przodu osłony lufy, który jest składany pod lufę. Można na karabinku mocować celownik optyczny, noktowizyjny lub wzmacniacz obrazu. Z karabinka można miotać granaty nasadkowe. Szereg elementów broni wykonanych jest z tworzywa sztucznego.

</doc>
<doc id="2739889" url="https://pl.wikipedia.org/wiki?curid=2739889" title="Sudan na Letnich Igrzyskach Olimpijskich 2012">
Sudan na Letnich Igrzyskach Olimpijskich 2012

Sudan na Letnich Igrzyskach Olimpijskich 2012, które odbyły się w Londynie, reprezentowało 6 zawodników. Był to jedenasty start reprezentacji Sudanu na letnich igrzyskach olimpijskich.

</doc>
<doc id="2739891" url="https://pl.wikipedia.org/wiki?curid=2739891" title="Różycki">
Różycki

Różycki (forma żeńska: Różycka; liczba mnoga: Różyccy) – polskie nazwisko.

</doc>
<doc id="2739895" url="https://pl.wikipedia.org/wiki?curid=2739895" title="Kanae Ikehata">
Kanae Ikehata

 − japońska szermierka specjalizująca się we florecie. W 2012 roku uczestniczyła w Igrzyskach Olimpijskich w Londynie. Indywidualnie osiągnęła tam ćwierćfinał, pokonując m.in. Sylwię Gruchałę. Na co dzień występuje w klubie z Kioto.

</doc>
<doc id="2739896" url="https://pl.wikipedia.org/wiki?curid=2739896" title="Michał Gwiazdowicz">
Michał Gwiazdowicz

Michał Gwiazdowicz (ps. „Wujek”, „Wąsal”; ur. 13 września 1889 w Nowym Kłopoczynie, zm. 3 lipca 1962 w Warszawie) – działacz społeczny, starosta rawski, wojewoda poznański i warszawski, poseł.
Życiorys.
Był synem Antoniego (rolnika, 1858–1942) i Franciszki z Zarębów (1864–1923). Z powodu chłopskiego pochodzenia on i jego rodzice byli poniżani w szkole i kościele. Pracował jako robotnik rolny lub parobek u bogatych gospodarzy. Około 1901 rozpoczął edukację w szkole.
Z żoną Stanisławą (zm. 1953) miał synów Kazimierza (ur. 1925), Michała (1927–1944) i Bolesława.
Ukończył kurs rolniczy (1908–1910). Od 1910 zaczął organizować kasy oszczędnościowo-pożyczkowe (m.in. w Żdżarach, Regnowie, Sadkowicach), stowarzyszenia spożywców i kółka rolnicze. W czasie I wojny światowej za działalność niepodległościową został aresztowany. W więzieniu w Mińsku przebywał w okresie 1915–1917, do rewolucji październikowej. Powrócił do kraju, został starostą (komisarzem ludowym) rawskim (20 listopada 1918), ale 15 lutego 1919 został z tego stanowiska odwołany (urząd sprawował do 10 marca). Był członkiem PSL „Wyzwolenie”, a następnie Niezależnej Partii Chłopskiej (1924–1927). W 1928 zerwał z PSL „Wyzwolenie” i przyłączył się do Zjednoczenia Lewicy Chłopskiej „Samopomoc” (kontynuatora Niezależnej Partii Chłopskiej), w którym zasiadał w Zarządzie Głównym. W 1931 aresztowany i skazany na 4 lata więzienia.
Podczas II wojny światowej wstąpił do Gwardii Ludowej (później Armii Ludowej) wraz ze swoimi synami (syn Michał zginął podczas walk w 1944) i żoną. Włączył się w działalność konspiracyjną, wraz z PPR organizował powiatowe rady narodowe. W marcu 1944 na wniosek Stronnictwa Ludowego Wola Ludu został dokooptowany do Krajowej Rady Narodowej. Później przeszedł do Stronnictwa Ludowego.
26 stycznia 1945 został mianowany na pełnomocnika Rządu Tymczasowego RP na miasto Poznań i województwo poznańskie (w granicach z 1939). W Poznaniu organizował Urząd Wojewódzki oraz inne struktury administracyjne.
15 maja 1945 Feliks Widy-Wirski na posiedzeniu WRN został wybrany wojewodą poznańskim, a Gwiazdowicz wyjechał z Poznania, by objąć stanowisko wojewody warszawskiego, które piastował do końca 1945. Następnie działał w Stronnictwie Ludowym. W 1947 wybrany posłem do Sejmu.
Zmarł 3 lipca 1962 w Warszawie, został pochowany w Alei Zasłużonych na wojskowych Powązkach (kwatera A25-tuje-12).

</doc>
<doc id="2739900" url="https://pl.wikipedia.org/wiki?curid=2739900" title="Rogers Cup 2012 (mężczyźni)">
Rogers Cup 2012 (mężczyźni)

Rogers Cup 2012 – tenisowy turniej ATP rangi ATP World Tour Masters 1000 z cyklu Rogers Cup. Rozgrywany w dniach 6–12 sierpnia 2012 roku w Toronto na kortach twardych o puli nagród 2 648 700 dolarów amerykańskich.

</doc>
<doc id="2739902" url="https://pl.wikipedia.org/wiki?curid=2739902" title="Pak Song-Chol (lekkoatleta)">
Pak Song-Chol (lekkoatleta)



</doc>
<doc id="2739904" url="https://pl.wikipedia.org/wiki?curid=2739904" title="Pak Song-Chol (piłkarz ur. 1991)">
Pak Song-Chol (piłkarz ur. 1991)



</doc>
<doc id="2739905" url="https://pl.wikipedia.org/wiki?curid=2739905" title="Manfred Schnelldorfer">
Manfred Schnelldorfer

Manfred Schnelldorfer (ur. 2 maja 1943 w Monachium) – niemiecki łyżwiarz figurowy, startujący w konkurencji solistów. Mistrz olimpijski z Innsbrucka (1964) i uczestnik igrzysk olimpijskich (1960), mistrz świata (1964), medalista mistrzostw Europy oraz 8-krotny mistrz Niemiec (1956–1961, 1963, 1964). Po zakończeniu kariery amatorskiej w 1964 roku był aktorem i piosenkarzem, a następnie trenerem łyżwiarstwa i przedsiębiorcą w branży odzieży sportowej.
Kariera.
Manfred Schnelldorfer swoje pierwsze zawody w karierze wygrał w 1951 roku, mając 8 lat. Rodzice Manfreda, znani w Niemczech trenerzy łyżwiarstwa figurowi, byli również jego trenerami. Przez całą karierę reprezentował barwy ERC Monachium i RFN.
Największym sukcesem w karierze sportowej Schnelldorfera było niespodziewanie zdobycie złotego medalu podczas igrzysk olimpijskich w 1964 roku w Innsbrucku. W tym samym roku w Dortmundzie zdobył tytuł mistrza świata, którym zakończył swoją sportową karierę.
Oprócz złotych medali igrzysk olimpijskich i mistrzostw świata, ma również w swoim dorobku brązowy medal mistrzostw świata i trzy brązowe i dwa srebrne medale mistrzostw Europy oraz 8 tytułów mistrza Niemiec.
Po zakończeniu kariery próbował swoich sił jako piosenkarz (niem: "Schlagersänger") i aktor. W latach 1974-1981 roku był trenerem reprezentacji RFN łyżwiarzy figurowych. Kiedy w 1979 roku słynny niemiecki napastnik Bayernu Monachium, Gerd Müller wyjechał do Stanów Zjednoczonych kontynuować karierę piłkarską, Schnelldorfer przejął po nim sklep sportowy i wkrótce otworzył kolejne sportowe sklepy.
Życie prywatne.
Manfred Schnelldorfer obecnie mieszka w Monachium i właścicielem sklepów sportowych. Żonaty, dwoje dzieci. Studiował przez cztery lata architekturę, ale nie potrafił pogodzić studiów z karierą sportową i nie ukończył ich.

</doc>
<doc id="2739908" url="https://pl.wikipedia.org/wiki?curid=2739908" title="Carlos Aragonés">
Carlos Aragonés

Carlos Aragonés Espinoza (ur. 16 lutego 1956 w Yacuíbie) – boliwijski piłkarz występujący na pozycji ofensywnego pomocnika, w późniejszym czasie trener.
Aragonés urodził się i wychowywał mieście Yacuíba, pochodzi z ubogiej rodziny. Grę w piłkę nożną rozpoczynał na miejskich ulicach. W późniejszym czasie razem ze swoim bratem zapisał się do skromnej drużyny o nazwie Comercio, a następnie uczęszczał na treningi w lokalnym klubie Independiente. W 1974 roku wyjechał studiować inżynierię przemysłową do argentyńskiego miasta Salta. Tam jego talent do futbolu zauważył jeden z profesorów, który namówił go do dołączenia do tamtejszego zespołu Central Norte. Kilka miesięcy później przeszedł do innego klubu z Salty, Juventud Antoniana, przez lokalną prasę będąc mylnie uważanym za Argentyńczyka. Jego dobra gra zaowocowała wzrostem popularności w ojczyźnie i wówczas oferty złożyły mu dwa boliwijskie zespoły, Chaco Petrolero i The Strongest, jednak odrzucił je, chcąc skoncentrować się na studiach.
W 1975 roku Aragonés za namową trenera Mario Mercado powrócił do ojczyzny, podpisując kontrakt z drużyną Club Bolívar z miasta La Paz. Jednocześnie chciał kontynuować porzucone w Argentynie studia, jednak nie pozwoliła mu na to decyzja rządzącej wówczas w Boliwii dyktatury wojskowej o zamknięciu wszystkich uniwersytetów w kraju. W sezonie 1976 wywalczył z Bolívarem mistrzostwo kraju i sukces ten powtórzył również dwa lata później, podczas rozgrywek 1978. Jako gracz Bolívaru zdobył 64 bramki w 109 spotkaniach, kilkakrotnie brał udział w międzynarodowym turnieju Copa Libertadores. Stworzył skuteczny ofensywny duet z Jesúsem Reynaldo, z którym przyjaźnił się również prywatnie. Jest uważany za jedną z największych legend w historii klubu i idola kibiców Bolívaru.
W 1981 roku przeszedł do brazylijskiego SE Palmeiras z miasta São Paulo, jako następca Ademira, jednak nie odniósł z tym klubem żadnych sukcesów, regularnie trapiony przez kontuzje. W 1984 roku został zawodnikiem Coritiba FBC, gdzie przyczynił się do zdobycia pierwszego w historii klubu mistrzostwa Brazylii w 1985 roku, lecz w połowie rozgrywek ponownie powrócił do Boliwii. Tam zakończył karierę piłkarską w wieku zaledwie 29 lat jako zawodnik Club Destroyers z powodu poważnego urazu kolana.
W reprezentacji Boliwii Aragonés zadebiutował w 1977 roku, z miejsca zostając jej kluczowym graczem. Z powodzeniem występował w eliminacjach do Mistrzostw Świata 1978 i eliminacjach do Mistrzostw Świata 1982, jednak jego kadra nie zdołała się ostatecznie zakwalifikować na rozgrywane odpowiednio w Argentynie i Hiszpanii mundiale. W 1979 roku został powołany przez selekcjonera Ramiro Blacutta na turniej Copa América. Tam jego kadra narodowa po dwóch zwycięstwach i dwóch porażkach zajęła drugie miejsce w grupie, odpadając z rozgrywek, za to on sam dwukrotnie wpisał się na listę strzelców w wygranym 2:1 spotkaniu z Brazylią. Ogółem w reprezentacji zdobył piętnaście bramek w 31 spotkaniach, co daje mu pozycję trzeciego najlepszego strzelca w jej historii, po Joaquínie Botero i Víctorze Ugarte. Pełnił także funkcję kapitana boliwijskiej kadry.
Po zakończeniu kariery piłkarskiej Aragonés został dyrektorem sportowym boliwijskiej drużyny Club Blooming. Później współpracował jako asystent trenera z Raúlem Pino i Alcidesem Silveirą. Samodzielną pracę szkoleniowca rozpoczął w 1991 roku, kiedy to objął zespół Real Santa Cruz i prowadził go przez kolejne kilka miesięcy bez większych sukcesów. W 1992 roku został szkoleniowcem ekipy The Strongest z miasta La Paz i podczas sezonu 1993 zdobył z nią mistrzostwo Boliwii. Zaraz po tym sukcesie odszedł z drużyny, zostając asystentem Xabiera Azkargorty, selekcjonera reprezentacji Boliwii, kwalifikując się z nią na organizowane w Stanach Zjednoczonych Mistrzostwa Świata 1994, gdzie jego kadra odpadła w fazie grupowej. Później był także asystentem kolejnych szkoleniowców reprezentacji, Dušana Draškovicia oraz Antonio Lópeza, któremu w 1997 roku pomógł w dotarciu do finału rozgrywanego w Boliwii turnieju Copa América. Równocześnie prowadził reprezentacje młodzieżowe.
W 1997 roku Aragonés podpisał umowę z drużyną Club Blooming, którą prowadził z sukcesami przez kolejne kilka lat. W sezonie 1998 wywalczył z nim mistrzostwo Boliwii, a rok później, podczas rozgrywek 1999 powtórzył to osiągnięcie. W lutym 2000 został nowym selekcjonerem reprezentacji Boliwii, zastępując na tym stanowisku Héctora Veirę. W tej roli w 2001 roku wziął udział w Copa América, gdzie jego kadra po trzech porażkach nie zdołała wyjść z grupy, co zaowocowało rezygnacją Aragonésa z pracy w kadrze. W 2003 roku ponownie został szkoleniowcem Bloomingu, jednak tym razem notował z nim dużo gorsze wyniki i odszedł ze stanowiska parę miesięcy później. W 2004 roku prowadził Oriente Petrolero, a w 2005 roku Club Jorge Wilstermann, lecz nie potrafił nawiązać do sukcesów odnoszonych w The Strongest i Bloomingiem.
W 2005 roku Aragonés został trenerem Club Bolívar, którego barwy reprezentował już jako piłkarz. W jesiennym sezonie Apertura 2005 zdobył z nim wicemistrzostwo Boliwii, za to w wiosennych rozgrywkach Apertura 2006 wywalczył czwarty w karierze szkoleniowca tytuł mistrzowski. W 2006 roku odszedł z drużyny, zostając koordynatorem prowadzonej przez Erwina Sáncheza reprezentacji Boliwii i funkcję tę pełnił przez kolejne trzy lata. W 2010 po raz trzeci został trenerem Bloomingu i podobnie jak przed siedmioma laty nie odniósł z nim żadnego sukcesu. W marcu 2012 został dyrektorem sportowym Oriente Petrolero.
Aragonés, w swoich czasach grający nowocześnie rozgrywający, jest jednym z najlepszych graczy w historii boliwijskiego futbolu. Imponował panowaniem nad piłką, precyzyjnymi uderzeniami z dystansu i strzałami głową. Znany był z umiejętności wykończenia akcji ofensywnej, charyzmy, profesjonalizmu oraz inteligencji zarówno na boisku, jak i poza nim. Jako trener wzoruje się na szkole argentyńskiej Marcelo Bielsy i stylu gry FC Barcelona. Jego zespoły są ułożone taktycznie, grają widowiskowo i agresywnie, często stosują pressing.
Dwukrotnie żonaty, posiada czwórkę dzieci.

</doc>
<doc id="2739910" url="https://pl.wikipedia.org/wiki?curid=2739910" title="Dark Adrenaline">
Dark Adrenaline

Dark Adrenaline - szósty album studyjny włoskiego zespołu metalowego Lacuna Coil, wydany w 2012 roku. Producentem albumu jest Don Gilmore (który współpracował min. z Linkin Park i Bullet For My Valentine), a mixowaniem zajął się Marco Barusso (Moda, Laura Pausini, Eros Ramazzotti).
Edycja specjalna albumu została wzbogacona o płytę DVD pt. "Dark Passengers". Zawiera ono sześć krótkich filmików autorstwa Roberto "SaKu" Cinardiego (który pracował już z zespołem przy kręceniu wideoklipów do Spellbound i I Won't Tell You). Filmiki zawierają sześć instrumentalnych wersji utworów, które w pełnej wersji znajdują się na "Dark Adrenaline". Głównym bohaterem każdego filmiku jest jeden z członków zespołu. Każdy z członków zespołu w filmiku ukazuje wizję Cristiny na wstrzyknięcie tajemniczej "Ciemnej Adrenaliny".
Twórcy.
Opracowano na podstawie materiału źródłowego.

</doc>
<doc id="2739914" url="https://pl.wikipedia.org/wiki?curid=2739914" title="Aavikko">
Aavikko

Aavikko - fińska grupa muzyczna wykonująca muzykę elektroniczną i synth pop, założona w 1995 roku w Siilinjärvi. Członkowie zespołu swój styl muzyczny określają ""muysic" (połączenie angielskich słów "mystic" i "music"). Ich motto brzmi "We play - you dance!"" ("My gramy - wy tańczycie").

</doc>
<doc id="2739923" url="https://pl.wikipedia.org/wiki?curid=2739923" title="Barathrum">
Barathrum

Barathrum – fiński zespół wykonujący black metal, założony w 1990 roku w Kuopio. Pierwsze litery tytułów ich studyjnych albumów składają się na hasło „HEIL SOVA” (sławić Sova), co nawiązuje do lidera zespołu, Demonosa Sova.

</doc>
<doc id="2739926" url="https://pl.wikipedia.org/wiki?curid=2739926" title="Taekwondo na Letnich Igrzyskach Olimpijskich 2012 – 58 kg mężczyzn">
Taekwondo na Letnich Igrzyskach Olimpijskich 2012 – 58 kg mężczyzn

Zmagania mężczyzn do 58 kg to jedna z czterech męskich konkurencji w taekwondo rozgrywanych podczas Letnich Igrzysk Olimpijskich 2012. Pojedynki w tej kategorii wagowej odbyły się 8 sierpnia w hali ExCeL.

</doc>
<doc id="2739932" url="https://pl.wikipedia.org/wiki?curid=2739932" title="Sebastian Bachmann">
Sebastian Bachmann

Sebastian Bachmann (ur. 24 listopada 1986) − niemiecki florecista, brązowy medalista olimpijski z Londynu.
W igrzyskach olimpijskich po raz pierwszy wystąpił w 2012 roku, gdzie zdobył brąz w rywalizacji drużynowej florecistów. Także w konkurencji drużynowej był srebrnym medalistą mistrzostw świata w 2009 i brązowym w 2011. Dwukrotnie w zawodach drużynowych był brązowym medalistą mistrzostw Europy (2009 i 2012).

</doc>
<doc id="2739933" url="https://pl.wikipedia.org/wiki?curid=2739933" title="Krystyna Lichaczewska">
Krystyna Lichaczewska

Krystyna Lichaczewska (ur. 1910, zm. 1975) – polska działaczka PPS, członkini Czerwonego Harcerstwa TUR. 
Życiorys.
W czasie okupacji kierowała m.in. ratowaniem dzieci Zamojszczyzny, współuczestniczyła w zorganizowaniu dla tych dzieci dwóch domów: w Kawęczynie pod Warszawą i w Pniewniku. Po II wojnie światowej, pracowała w Powszechnej Spółdzielni Spożywców „Społem”. 

</doc>
<doc id="2739934" url="https://pl.wikipedia.org/wiki?curid=2739934" title="Gołogóry (Ukraina)">
Gołogóry (Ukraina)



</doc>
<doc id="2739935" url="https://pl.wikipedia.org/wiki?curid=2739935" title="Miotacz Northovera">
Miotacz Northovera

Miotacz Northovera, oficjalnie Projector, 2.5 inch – prowizoryczny brytyjski granatnik wykorzystywany przez Home Guard. Opracowany przez Alfreda Beatty’ego, nazwę otrzymał na cześć majora Home Guard Harry’ego Northovera, który pomógł dopracować konstrukcję.
Prototyp miotacza zaprezentowano 3 lipca 1940 roku, miesiąc po ewakuacji z Dunkierki, gdzie brytyjskie wojska lądowe utraciły większość broni przeciwpancernej, a 28 lipca zorganizowano pierwsze próby poligonowe. Do końca stycznia 1941 roku na stanie Home Guard znalazło się 647 miotaczy, a do marca – 1800 sztuk. Do maja 1944 roku Home Guard otrzymała 19 859 miotaczy.
Była to nieskomplikowana konstrukcyjnie broń gładkolufowa kalibru 63,5 milimetra (2,5 cala) z prostym zamkiem. W pierwszej wersji miotacz osadzano na podstawie czworonożnej (masa całkowita broni 33,5 kilograma), w opracowanej później wersji Mk.II ze zintegrowaną muszką – na trójnożnej (masa całkowita 36,7 kilograma). Obsadę stanowiły trzy osoby. Do wystrzału używano ładunków miotających zawierających 8,8 grama prochu czarnego, mających tę wadę, że chmura dymu powstająca przy strzale wskazywała przeciwnikowi stanowisko miotacza.
Podstawową amunicją były granaty fosforowe No. 76 Special Incendiary Grenade. Mimo że w miotaczu stosowano wersję ze wzmocnionym korpusem, wciąż zdarzało się, że granat pękał w lufie i stwarzał w ten sposób zagrożenie dla życia obsługi. Później wprowadzono więc do użytku granaty obronne No. 36M i przeciwpancerne No. 68, a dzięki rozszerzeniu wachlarza stosowanej amunicji miotacz Northovera mógł zacząć odgrywać rolę broni wsparcia piechoty. Pracowano także nad zwiększeniem szybkostrzelności. W tym celu powstała wersja dwulufowa i wersja z magazynkiem na pięć granatów.
Proste przyrządy celownicze można było ustawić do strzału na określone odległości: 46, 67, 91, 114, 137, 160 i 183 metry, celność broni była jednak niska. Aby zwiększyć mobilność miotacza, instalowano go (również prowizorycznie) na różnych podwoziach, na przykład na wózkach holowanych przez samochody. W końcowym okresie wojny, ze względu na niewystarczające możliwości miotacza w zakresie zwalczania pojazdów opancerzonych, broń tę przeklasyfikowano na broń zadymiającą.
Wycofywanie miotacza ze służby w Home Guard rozpoczęło się 20 marca 1944 roku.

</doc>
<doc id="2739936" url="https://pl.wikipedia.org/wiki?curid=2739936" title="Adenolf III">
Adenolf III

Adenolf III (zm. 15 marca 1242) – ojciec hrabiego Acerry Tomasza II i syn hrabiego Tomasza I.

</doc>
<doc id="2739938" url="https://pl.wikipedia.org/wiki?curid=2739938" title="Królowie Węgier">
Królowie Węgier



</doc>
<doc id="2739939" url="https://pl.wikipedia.org/wiki?curid=2739939" title="Teafore Bennett">
Teafore Bennett

Teafore Bennett (ur. 7 czerwca 1984 w Duncans) – jamajski piłkarz występujący na pozycji napastnika. Zawodnik klubu Village United.
Kariera klubowa.
Bennett karierę rozpoczynał w 2002 roku w Village United. W 2004 roku odszedł do zespołu Portmore United. W 2005 roku zdobył z nim mistrzostwo Jamajki, Puchar Jamajki, a także wygrał rozgrywki CFU Club Championship. W tym samym roku przeszedł do amerykańskiego klubu Virginia Beach Mariners z USL First Division. Grał tam do końca sezonu 2005.
Następnie Bennett występował w malezyjskim Pahang FA, Village United oraz amerykańskim Harrisburg City Islanders (USL Second Division), a w 2006 roku przeszedł do szwedzkiego zespołu Östers IF z Superettan. Grał tam przez dwa sezony.
W 2008 roku Bennett odszedł do angolskiego Atlético Petróleos Luanda. W tym samym roku zdobył z nim mistrzostwo Angoli. W 2009 roku wrócił na Jamajke, gdzie został graczem klubu August Town. Spędził tam pół roku, a na początku 2010 po raz kolejny trafił do Village United.
Kariera reprezentacyjna.
W reprezentacji Jamajki Bennett zadebiutował w 2004 roku. W 2005 roku został powołany do kadry na Złoty Puchar CONCACAF. Zagrał na nim w meczach z RPA (3:3, gol) i Meksykiem (0:1), a Jamajka zakończyła turniej na ćwierćfinale.

</doc>
<doc id="2739940" url="https://pl.wikipedia.org/wiki?curid=2739940" title="Tomasz I (hrabia Acerry)">
Tomasz I (hrabia Acerry)

Tomasz I (ur. ok. 1185, zm. 27 lutego 1251) – hrabia Acerry w latach 1220-1251, syn Adenolfa II i Ottoliny dell'Isola. Zwolennik cesarza Fryderyka II, kapitan generalny Królestwa Sycylii w 1232.
Życiorys.
W 1212 roku w Gaecie witał młodego króla Fryderyka II, udającego się do Niemiec. Z okazji cesarskiej koronacji Fryderyk II (22 listopada 1220, Rzym) otrzymał od niego hrabstwo Acerry.
Poślubił Margheritę di Ugento, z którą miał troje dzieci:
Syn Adenolfa, Tomasz II, po przedwczesnej śmierci ojca został dziedzicem dziadka.

</doc>
<doc id="2739941" url="https://pl.wikipedia.org/wiki?curid=2739941" title="Ludwig Stubbendorff">
Ludwig Stubbendorff

Ludwig Fritz Ernst Stubbendorff (ur. 24 lutego 1906 w Turloffie, zm. 17 lipca 1941 w rejonie Bychowa) – niemiecki jeździec sportowy, specjalizujący się w konkurencji WKKW. Dwukrotny mistrz olimpijski z 1936 roku.
Podczas igrzysk olimpijskich w 1936 w Berlinie, na swoim koniu o imieniu "Nurmi" zdobył złote medale zarówno w konkursie indywidualnym jak i w drużynowym w konkurencji WKKW i tym samym III Rzesza stała się pierwszym państwem, które wywalczyło w jeździectwie komplet złotych medali na jednych igrzyskach.
Zginął 17 lipca 1941 roku na Białorusi, podczas walk na froncie wschodnim, gdzie był dowódcą artylerii konnej.
Został pochowany na cmentarzu wojskowym w Bychowie.

</doc>
<doc id="2739943" url="https://pl.wikipedia.org/wiki?curid=2739943" title="Tiberiu Dolniceanu">
Tiberiu Dolniceanu

Tiberiu Dolniceanu (ur. 3 kwietnia 1988) – rumuński szablista, srebrny medalista olimpijski z Londynu.
Walczy prawą ręką. W igrzyskach olimpijskich po raz pierwszy wystąpił w 2012 roku, gdzie zdobył srebrny medal w rywalizacji drużynowej szablistów. Także w konkurencji drużynowej był złotym medalistą mistrzostw świata w 2009 i brązowym w 2010 oraz srebrnym medalistą mistrzostw Europy (2012).

</doc>
<doc id="2739944" url="https://pl.wikipedia.org/wiki?curid=2739944" title="Will Self">
Will Self

William Woodard „Will” Self (wym. , ur. 26 września 1961) – brytyjski pisarz, autor dziewięciu powieści, siedmiu zbiorów opowiadań, trzech nowel oraz pięciu zbiorów tekstów, będących zapisem jego artykułów z gazet, wywiadów, recenzji restauracji i krytyki literackiej. Jego styl cechuje satyra i groteska. Jest stałym współpracownikiem wielu publikacji m.in. "Playboy", "Harper’s Magazine", "The New York Times" czy "London Review of Books" oraz częstym gościem w brytyjskim radiu i telewizji .
Życiorys.
Will Self urodził się i wychował na północnych przedmieściach Londynu, w dzielnicy East Finchley.
Jego ojciec Peter Self był profesorem administracji publicznej w London School of Economics, matka amerykanka żydowskiego pochodzenia pracowała jako asystentka w wydawnictwie, rozwiedli się gdy Self miał 18 lat. Pomimo zaangażowania rodziców w jego rozwój intelektualny, był zachwianym emocjonalnie dzieckiem z tendencjami do autodestrukcji, co znalazło odzwierciedlenie w paleniu papierosów i braniu narkotyków. W wieku dwunastu lat zaczął palić marihuanę, sięgnął też po amfetaminę, kwas, kokainę i heroinę, którą zaczął przyjmować w wieku osiemnastu lat.
Od najmłodszych lat Self był zachłannym czytelnikiem. Gdy miał dziesięć lat zainteresował się literaturą since fiction dzięki takim twórcom jak Frank Herbert, J. G. Ballard oraz Philip K. Dick.
Self uczęszczał do University College School oraz do niezależnej szkoły dla chłopców w Hampstead w północnym Londynie. Następnie do Christ’s College w Finchley oraz do Exeter College w Oxfordzie, gdzie studiował filozofię, politykę oraz ekonomię. W okresie studiów był już uzależniony od heroiny i zakończył je ze stopniem klasy trzeciej.
Powody, dla których nie studiował literatury brytyjskiej omówił w artykule w "The Guardian":
„Miałem dość gruntowną wiedzę w kanonie, ale z pewnością nie chciałem być krytykiem. Już wtedy wydawało mi się to wrogie w stosunku do pisarzy, którym chciałem być”.
Kariera.
Po ukończeniu studiów w Oxfordzie, Self pracował w londyńskiej administracji (Greater London Council) oraz jako zamiatacz ulic w Brixton. Następnie został rysownikiem m.in. w New Statesman, występował również jako komik.
W 1986 roku poddał się kuracji odwykowej.
Opublikowany w 1991 roku zbiór opowiadań pt.: „Ilościowa teoria szaleństwa” został przyjęty bardzo pozytywnie a on sam okrzyknięty m.in. przez Salmana Rushdiego i Doris Lessing wielkim talentem. W 1993 roku został nominowany przez czasopismo Granta jako jeden z 20 najlepszych młodych pisarzy brytyjskich.
W lutym 2012 Will Self został mianowany profesorem myśli współczesnej w Brunel University. W lipcu 2012 Will Self otrzymał nominację do Booker Prize za „Parasol”, którą Daily Telegraph opisał jako „prawdopodobnie najbardziej ambitna powieść Selfa”.
Styl literacki.
Według M. Hunter Hayes, Self genezę swego stylu wyjaśnia następująco: „Nie piszę powieści dla ludzi do identyfikowania się i nie tworzę obrazu świata, który możesz rozpoznać. Piszę aby zaskoczyć czytelnika.” Co mnie ekscytuje, to przeszkadzać czytelnikowi w stawianiu założeń. Chcę pozwolić im poczuć, że niektóre kategorie wykorzystywane do postrzegania świata, są niestabilne”.
Życie osobiste.
Will Self był dwukrotnie żonaty, od 1989 do 1997 z Katherine Chancellor. Mają dwójkę dzieci: syna Alexis oraz córkę Madeleine. W 1997 roku Self poślubił dziennikarkę Deborah Jane Orr, z którą ma dwóch synów Iwana i Lutra.
Brat Willa - Jonathan Self jest również pisarzem i dziennikarzem.
Self kolekcjonuje i naprawia zabytkowe maszyny do pisania.
Publikacje.
Pozostałe książki.
Wydał również kilka pozycji z okresu pracy dla prasy. Są to wywiady, recenzje literackie oraz restauracji.

</doc>
<doc id="2739945" url="https://pl.wikipedia.org/wiki?curid=2739945" title="Kwiryn z Szombathely">
Kwiryn z Szombathely

Kwiryn z Szombathely (zm. 309) – biskup Sisaku, męczennik. 
Zginął podczas prześladowań chrześcijan za cesarza Dioklecjana. Na rozkaz prefekta Amancjusza przyprowadzono go do Szombathely () i utopiono w rzece. Pochowany w Szombathely, które stało się miejscem kultu. Po translacji relikwii do mauzoleum przy rzymskiej Via Appia Rzym stał się głównym ośrodkiem jego kultu i tam też odnaleziono w 1893 roku pamiątkowy napis poświęcony św. Kwirynowi. 
Wspomnienie liturgiczne 4 czerwca. W Polsce istnieje Kościół św. Kwiryna w Łapszach Niżnych.

</doc>
<doc id="2739948" url="https://pl.wikipedia.org/wiki?curid=2739948" title="Republika Macedonii">
Republika Macedonii



</doc>
<doc id="2739950" url="https://pl.wikipedia.org/wiki?curid=2739950" title="Shawn Sawyers">
Shawn Sawyers

Shawn Sawyers (ur. 19 września 1976 w Portmore) – jamajski piłkarz występujący na pozycji bramkarza.
Kariera klubowa.
Sawyers karierę rozpoczynał w 1995 roku w Portmore United. W 2000 roku zmienił on nazwę na Hazard United, ale w 2003 roku wrócił do nazwy Portmore United. Przez piętnaście lat gry dla tego klubu, zdobył z nim trzy mistrzostwa Jamajki (2003, 2005, 2008), cztery Puchary Jamajki (2000, 2003, 2005, 2007), a także wygrał rozgrywki CFU Club Championship (2005). W 2010 roku Sawyers odszedł do Humble Lions. W 2011 roku zakończył karierę.
Kariera reprezentacyjna.
W reprezentacji Jamajki Sawyers zadebiutował w 2002 roku. W 2005 roku został powołany do kadry na Złoty Puchar CONCACAF. Zagrał na nim w meczu z Meksykiem (0:1), a Jamajka zakończyła turniej na ćwierćfinale.
W latach 2002-2009 w drużynie narodowej Sawyers rozegrał 26 spotkań.

</doc>
<doc id="2739953" url="https://pl.wikipedia.org/wiki?curid=2739953" title="Aleksandros Papadiamandis">
Aleksandros Papadiamandis

Aleksandros Papadiamandis, gr. Ἀλέξανδρος Παπαδιαμάντης (ur. 4 marca 1851 na Skiatos, zm. 3 stycznia 1911 tamże) – grecki pisarz i tłumacz literatury pięknej.
Urodził się w niezamożnej, wielodzietnej rodzinie jako syn prawosławnego duchownego i miejscowego nauczyciela. Od najmłodszych lat wykazywał zamiłowanie do lektury i zainteresowania artystycznie (m.in. malował ikony), odznaczając się szczególną religijnością i stroniąc od powszedniej codzienności. Dokształcał się w lokalnych szkołach na wyspach (Skiatos, Skopelos, Eubea). Po ukończeniu gimnazjum w Pireusie krótko studiował w latach 1878–1879 filozofię na ateńskim uniwersytecie. Dzięki przyswojonej tam znajomości języka francuskiego i angielskiego mógł potem zająć się pracą wydawniczą, zarazem poświęcając się twórczości literackiej. Prowadząc jednak pozbawione koneksji, niewybredne i dość prostackie życie, nigdy w niej nie osiągnął spektakularnego sukcesu, choć z czasem zyskał uznanie redaktorów czasopism publikujących jego utwory w odcinkach. Ostatnie lata życia spędził w stronach rodzinnych. 
Pierwszymi jego utworami były nowele i powieści historyczne w stylu romantycznym, nacechowane dramatyzowaniem akcji, o niewielkiej wartości literackiej, drukowane odcinkowo w prasie: "Emigrantka" (1879–1880), "Handlarze narodów" (1882–1883), "Cyganeczka" (1884), "Christos Milionis" (1885). Ich główny walor stanowiły opisy środowiska wraz z charakterystyką wybranych postaci. Trwałe miejsce w historii literatury nowogreckiej zapewniła mu proza o tematyce społeczno-obyczajowej, w której nawiązywał do swego dzieciństwa i młodości. Jako bystry obserwator życia wiejskiego naturalistycznie przedstawiał obyczajowość i problemy rolników, pasterzy, rybaków i żeglarzy (na stałe wprowadził do literatury greckiej tematykę morską), żyjących w sposób tradycyjny, własnym rytmem, na poboczu coraz bardziej odhumanizowanego świata. Ukazywał ich wartości na tle odmiennych dążeń i przekonań elit żyjących z wyzysku, zarysowując wyraziste portrety psychologiczne. Wśród nich szczególne miejsce zajmuje nowela "Morderczyni" (Η φόνισσα), drukowana w czasopiśmie „Panatenaja” w 1903, zanim ukazała się w wersji książkowej w 1912 (ekranizowana 1974). 
Był autorem około 200 opowiadań, wśród nich kilkudziesięciu utworów o tematyce ateńskiej. Uznawany za „świętego literatury greckiej”, porównywany do Balzaka i Dostojewskiego, tworzył też poezje. Jako tłumacz przekładał prozę m.in. I. Turgieniewa, F. Dostojewskiego (np. "Zbrodnię i karę"), G. de Maupassanta, A. France. Jego spuścizna literacka oceniana jest bardzo zróżnicowanie przez krytyków i znawców.
Na język polski przetłumaczono dwa cykle opowiadań Papadiamandisa: "Sny na różanych wybrzeżach" i "Opowieści wyspy Skiatos". Zostały one wydane jako IX i X tom serii "Arcydzieła Literatury Nowogreckiej" w przekładzie Małgorzaty Borowskiej i jej zespołu tłumaczy. Opowiadanie "Wyspa Uranitsy" z tomu pod tym samym tytułem przełożył Nikos Chadzinikolau.

</doc>
<doc id="2739955" url="https://pl.wikipedia.org/wiki?curid=2739955" title="Badal Choudhury">
Badal Choudhury

Badal Choudhury (ur. 1 listopada 1951) – indyjski polityk.
W 1968 wstąpił do KPI (M). W 1974 został członkiem komitetu stanowego partii w Tripurze. Osiem lat później wszedł w skład sekretariatu tego komitetu. W 1977 został wybrany do zgromadzenia ustawodawczego stanu, reelekcję uzyskał w 1983 i 1988. Pełnił funkcję stanowego ministra rolnictwa, rybołówstwa, nauki i technologii (1983-1988). W 1996 uzyskał mandat deputowanego do Lok Sabhy. Dwa lata później powrócił do działalności politycznej w Tripurze, wchodząc do parlamentu. Wynik ten powtórzył w 2003. Jest członkiem Komitetu Centralnego KPI (M) i ministrem finansów, skarbowości i robót publicznych Tripury.

</doc>
<doc id="2739960" url="https://pl.wikipedia.org/wiki?curid=2739960" title="Märt Laarman">
Märt Laarman

Märt Laarman (ur. 1896, zm. 1979) – estoński malarz, grafik, ilustrator i krytyk artystyczny, od 1923 członek Grupy Artystów Estońskich, w 1928 redagował almanach „Mue Kunsti Raamat”, a od 1928 do 1929 był krytykiem artystycznym pisma „Taie”.

</doc>
<doc id="2739961" url="https://pl.wikipedia.org/wiki?curid=2739961" title="Christa Rothenburger">
Christa Rothenburger

Christa Rothenburger-Luding (ur. 4 grudnia 1959 w Weißwasser) – niemiecka panczenistka i kolarka torowa, pięciokrotna medalistka olimpijska, siedmiokrotna medalistka MŚ w wieloboju sprinterskim oraz dwukrotna medalistka mistrzostw świata w kolarstwie torowym.
Kariera.
Łyżwiarstwo szybkie.
Pierwszy sukces w karierze Christa Rothenburger osiągnęła w 1979 roku, kiedy zdobyła brązowy medal na mistrzostwach świata w wieloboju sprinterskim w Inzell. Wyprzedziły ją tam jedynie dwie Amerykanki: Leah Poulos-Mueller i Beth Heiden. Rok później wystartowała na zimowych igrzyskach olimpijskich w Lake Placid, jednak w wyścigu na 500 m była dwunasta, a na 1000 m uplasowała się jeszcze sześć pozycji niżej. Cztery lata później, podczas zimowych igrzysk w Sarajewie zdobyła złoto na 500 m, a na dwukrotnie dłuższym dystansie była piąta. W międzyczasie zdobyła brązowy medal na mistrzostwach świata w wieloboju sprinterskim w Helsinkach, przegrywając tylko ze swą rodaczką Karin Enke oraz Natalią Pietrusiową z ZSRR. W latach 1985-1989 zdobyła jeszcze pięć medali w wieloboju sprinterskim: złote na MŚ w Heerenveen (1985) i MŚ w West Allis (1988), srebrne na MŚ w Karuizawie (1986) i MŚ w Heerenveen (1989) oraz brązowy na MŚ w Sainte-Foy (1987). Zimowe igrzyska w Calgary w 1988 roku przyniosły jej kolejne dwa medale: złoty na 1000 m oraz srebrny na 500 m, przy czym Christa w obu wyścigach poprawiła rekord świata (na 500 m jej wynik został od razu poprawiony przez zwyciężczynię - Bonnie Blair z USA). Po zjednoczeniu Niemiec w 1990 roku zdobyła jeszcze dwa brązowe medale: na mistrzostwach świata w wieloboju sprinterskim w Oslo w 1992 roku, plasując się za Chinką Ye Qiaobo i Bonnie Blair oraz na zimowych igrzyskach w Albertville w tym samym roku, gdzie zajęła trzecie miejsce na 500 m, ulegając tylko Bonnie Blair i Ye Qiaobo. W klasyfikacji najbardziej utytułowanych zawodniczek startujących na mistrzostwach świata w wieloboju Rothenburger zajmuje szóste miejsce.
Rothenburger wielokrotnie stawała na podium zawodów Pucharu Świata, odnosząc przy tym 16. zwycięstw. W sezonach 1985/1986, 1987/1988 i 1988/1989 zwyciężyła w klasyfikacji 500 m. Jednocześnie w sezonie 1987/1988 wygrała także klasyfikację 1000 m, a w sezonach 1985/1986 i 1988/1989 zajmowała w niej drugie miejsce.
Ustanowiła łącznie osiem rekordów świata.
Kolarstwo torowe.
Niemka startowała także w kolarstwie torowym. Na mistrzostwach świata w Colorado Springs w 1986 roku Christa zwyciężyła w sprincie indywidualnym, wyprzedzając bezpośrednio Erikę Salumäe z ZSRR i Connie Paraskevin ze Stanów Zjednoczonych. Tym samym została drugą kobieta na świecie, która zdobyła tytuły mistrzowskie zarówno w łyżwiarstwie szybkim jak i kolarstwie torowym po Sheili Young z USA. Na rozgrywanych rok później mistrzostwach świata w Wiedniu w tej samej konkurencji zdobyła srebrny medal, ustępując tylko Salumäe, a wyprzedzając Connie Paraskevin. Ponadto w 1988 roku brała udział w letnich igrzyskach olimpijskich w Seulu, gdzie rywalizację w sprincie indywidualnym ponownie ukończyła na drugim miejscu - podium wyglądało tak samo jak rok wcześniej w Wiedniu.
Jej trenerem był jej mąż - Ernst Luding.

</doc>
<doc id="2739964" url="https://pl.wikipedia.org/wiki?curid=2739964" title="Ysaora Thibus">
Ysaora Thibus

Ysaora Thibus (ur. 22 sierpnia 1991 w Les Abymes, Gwadelupa) − francuska florecistka.
W 2012 roku uczestniczyła w Igrzyskach Olimpijskich w Londynie. Indywidualnie wygrała pierwszą walkę w eliminacjach bezpośrednich i osiągnęła tam trzecią rundę. Medalistka mistrzostw świata i Europy. Dwukrotna mistrzyni Francji we florecie.
Studiuje prawo i ekonomię na grande école - École supérieure de commerce de Paris. W 2013 roku otrzymała nagrodę "Bernard Destremau de l'Académie des sciences morales" - wyróżnienie pryznawane corocznie wybitnym sportowcom, którzy potrafią pogodzić karierę sportową ze studiami na wyższej uczelni.

</doc>
<doc id="2739965" url="https://pl.wikipedia.org/wiki?curid=2739965" title="Paul Laband">
Paul Laband

Paul Laband (ur. 1839 we Wrocławiu, zm. 1918 w Strasburgu) – niemiecki prawnik, profesor uniwersytetu w Królewcu (od 1864) i Strasburgu (od 1872), autor "Das Staatsrecht des Deutschen Reichs" (tomy 1-3, 1876-1882).

</doc>
<doc id="2739967" url="https://pl.wikipedia.org/wiki?curid=2739967" title="Garfield Reid">
Garfield Reid

Garfield Reid (ur. 14 stycznia 1981) – jamajski piłkarz występujący na pozycji obrońcy. Zawodnik klubu Benfica FC.
Kariera klubowa.
Reid karierę rozpoczynał w 2002 roku w Rivoli United. W 2004 roku przebywał na wypożyczeniu w norweskim klubie Hamarkameratene z Adeccoligaen. Spędził tam sezon 2004, a potem wrócił do Rivoli. Na początku 2006 roku przeszedł do Waterhouse FC. W tym samym roku zdobył z nim mistrzostwo Jamajki, a w 2008 roku Puchar Jamajki.
W 2009 roku Reid wrócił do Rivoli United. Tym razem grał tam przez rok, a potem przeniósł się do drużyny Benfica FC.
Kariera reprezentacyjna.
W reprezentacji Jamajki Reid zadebiutował w 2004 roku. W 2005 roku został powołany do kadry na Złoty Puchar CONCACAF. Zagrał na nim w meczach z Meksykiem (0:1) i Stanami Zjednoczonymi (1:3), a Jamajka zakończyła turniej na ćwierćfinale.

</doc>
<doc id="2739968" url="https://pl.wikipedia.org/wiki?curid=2739968" title="Tivoli Gardens Kingston">
Tivoli Gardens Kingston



</doc>
<doc id="2739971" url="https://pl.wikipedia.org/wiki?curid=2739971" title="Roland Dean">
Roland Dean

Roland Dean (ur. 25 kwietnia 1982) – jamajski piłkarz występujący na pozycji napastnika.
Kariera klubowa.
Dean karierę rozpoczął w 2002 roku w Tivoli Gardens FC. Z tym zespołem zdobył trzy mistrzostwa Jamajki (2004, 2009, 2011) oraz dwa Puchary Jamajki (2006, 2011). W 2004 roku dotarł z nim także do finału rozgrywek CFU Club Championship. W 2012 roku odszedł do Harbour View. W 2013 roku zdobył z nim mistrzostwo Jamajki, a w 2014 roku zakończył karierę.
Kariera reprezentacyjna.
W reprezentacji Jamajki Dean zadebiutował w 2002 roku. W 2005 roku został powołany do kadry na Złoty Puchar CONCACAF. Nie zagrał jednak na nim ani razu, a Jamajka zakończyła turniej na ćwierćfinale.

</doc>
<doc id="2739972" url="https://pl.wikipedia.org/wiki?curid=2739972" title="Muzeum Stutthof w Sztutowie">
Muzeum Stutthof w Sztutowie

Muzeum Stutthof w Sztutowie – muzeum utworzone staraniem byłych więźniów KL Stutthof, na mocy uchwały Prezydium Wojewódzkiej Rady Narodowej w Gdańsku w dniu 12 marca 1962.
Historia.
Muzeum jest zorganizowane na części dawnego obozu (ok. 20 ha). Wśród najważniejszych jego zabytków jest częściowo zachowany Stary Obóz, komora gazowa, komendantura wraz z garażami, przestrzeń ogrodów warzywnych i szklarni. Teren miejsca pamięci obejmuje także rekonstrukcję krematoriów, puste już dziś pola tzw. Nowego Obozu i Obozu Żydowskiego, a także pomnik monumentalny autorstwa Wiktora Tołkina. Szczególnie bogate są zgromadzone i przechowywane archiwa poobozowe. Na terenie Muzeum zainstalowana jest stała wystawa główna. Są też organizowane wystawy czasowe.
Muzeum jest jednostką bezpośrednio podporządkowaną Ministrowi Kultury i Dziedzictwa Narodowego, który pełni funkcję tzw. „organizatora” Muzeum. Od 23 kwietnia 2018 r. pełna nazwa instytucji brzmi "Muzeum Stutthof w Sztutowie. Niemiecki nazistowski obóz koncentracyjny i zagłady (1939-1945)".
Działalność.
Muzeum jest zorganizowane w schemat kilkudziałowy, wśród których istotną funkcję pełnią dział oświatowy, dział dokumentacyjny, a także dział naukowy, którego siedziba mieści się w Sopocie.
Muzeum jest dostępne przez cały rok, zwiedzającym umożliwia się uczestnictwo w projekcjach filmów dokumentalnych, zwiedzanie z przewodnikiem lub tzw. audioguidem.
Od 16 grudnia 2015 r. Muzeum Stutthof prowadzi Oddział - Muzeum Piaśnickie w Wejherowie.
Frekwencja.
W 2017 roku Muzeum Stutthof w Sztutowie zwiedziło prawie 107 tysięcy osób (około 8% wzrost w stosunku do roku 2016), z czego 12-15% stanowili obcokrajowcy.

</doc>
<doc id="2739973" url="https://pl.wikipedia.org/wiki?curid=2739973" title="Chieko Sugawara">
Chieko Sugawara

 − japońska szermierka specjalizująca się we florecie. W swojej karierze uczestniczyła w trzech Igrzyskach Olimpijskich: 2004, 2008 i 2012. Na co dzień trenuje w klubie Honvéd-LNX.

</doc>
<doc id="2739974" url="https://pl.wikipedia.org/wiki?curid=2739974" title="Leighton Murray">
Leighton Murray

Leighton Murray (ur. 22 września 1977) – jamajski piłkarz występujący na pozycji bramkarza.
Kariera klubowa.
W trakcie kariery Murray grał w zespole Harbour View.
Kariera reprezentacyjna.
W 2005 roku Murray został powołany do reprezentacji Jamajki na Złoty Puchar CONCACAF. Nie zagrał jednak na nim ani razu, a Jamajka zakończyła turniej na ćwierćfinale.

</doc>
<doc id="2739977" url="https://pl.wikipedia.org/wiki?curid=2739977" title="Nicholy Finlayson">
Nicholy Finlayson

Nicholy Finlayson (ur. 19 grudnia 1985) – jamajski piłkarz występujący na pozycji pomocnika. Zawodnik klubu Reno FC.
Kariera klubowa.
Finlayson karierę rozpoczynał w 2004 roku w zespole Reno FC. Spędził tam pięć lat, a potem odszedł do Waterhouse FC. Występował tam przez rok. W 2010 roku wrócił do Reno.
Kariera reprezentacyjna.
W reprezentacji Jamajki Finlayson zadebiutował w 2005 roku. W tym samym roku został powołany do kadry na Złoty Puchar CONCACAF. Nie zagrał jednak na nim ani razu, a Jamajka zakończyła turniej na ćwierćfinale.

</doc>
<doc id="2739979" url="https://pl.wikipedia.org/wiki?curid=2739979" title="Inès Boubakri">
Inès Boubakri

Inès Boubakri, arab. إيناس بوبكري (ur. 28 grudnia 1988 w Tunisie) − tunezyjska florecistka trenująca we Francji (klub w Bourg-la-Reine). W swojej karierze uczestniczyła w dwóch Igrzyskach Olimpijskich: 2008 i 2012. Zdobyła brązowy medal na Mistrzostwach Świata w Kazaniu w 2014 roku. Jest też medalistką Igrzysk śródziemnomorskich (brązowy medal indywidualnie w 2009 roku i srebrny indywidualnie w 2013 roku). Zdobyła też 14 medali na Mistrzostwach Afryki (w tym 11 złotych). Jest zawodniczką leworęczną. 2 sierpnia 2014 roku poślubiła francuskiego florecistę Erwann'a Le Péchoux, wielokrotnego złotego medalistę mistrzostw świata, czterokrotnego indywidualnego mistrza Francji we florecie.

</doc>
<doc id="2739980" url="https://pl.wikipedia.org/wiki?curid=2739980" title="Ines Boubakri">
Ines Boubakri



</doc>
<doc id="2739983" url="https://pl.wikipedia.org/wiki?curid=2739983" title="Werner Betz">
Werner Betz

Werner Betz (ur. 11 stycznia 1953 w Bad Cannstatt) – niemiecki kolarz torowy i szosowy, trzykrotny medalista torowych mistrzostw świata.
Kariera.
Pierwszy sukces w karierze Werner Betz osiągnął w 1973 roku, kiedy zdobył brązowy medal w madisonie podczas mistrzostw kraju amatorów. Na mistrzostwach świata w Bassano w 1985 roku Betz zajął trzecie miejsce w wyścigu ze startu zatrzymanego zawodowców - wyprzedzili go tylko Włoch Bruno Vicino oraz Danny Clark z Australii. Dwa lata później, podczas mistrzostw świata w Wiedniu powtórzył ten wynik, tym razem plasując się za Szwajcarem Maxem Hürzelerem i Dannym Clarkiem. Na tych samych mistrzostwach wywalczył również swój trzeci brązowy medal, po tym jak zajął trzecie miejsce w derny. W wyścigu tym uległ jedynie Belg Constant Tourné i ponownie Danny Clark. Werner łącznie dwunastokrotnie zdobywał medale torowych mistrzostw RFN, w tym cztery złote: w madisonie w 1977 roku oraz w wyścigu ze startu zatrzymanego w latach 1982, 1984 i 1985. Startował także w wyścigach szosowych, jednak głównie na arenie krajowej. Nigdy nie brał udziału w igrzyskach olimpijskich.

</doc>
<doc id="2739984" url="https://pl.wikipedia.org/wiki?curid=2739984" title="Rogers Cup 2012 (kobiety)">
Rogers Cup 2012 (kobiety)

Rogers Cup 2012 – tenisowy turniej WTA z cyklu Rogers Cup rozgrywany w dniach 7–13 sierpnia 2012 roku w Montrealu na kortach twardych o puli nagród 2 168 400 dolarów amerykańskich.

</doc>
<doc id="2739986" url="https://pl.wikipedia.org/wiki?curid=2739986" title="Ordynariat personalny">
Ordynariat personalny

Ordynariat personalny – typ jednostki kościelnego podziału administracyjnego, spotykany w Kościele katolickim. Podstawową cechą odróżniającą ordynariaty personalne od innych rodzajów administratur katolickich jest odmienne kryterium przynależności wiernych i duchownych. W przypadku takich jednostek jak diecezja (eparchia) czy wikariat apostolski (egzarchat), kryterium tym jest określone geograficznie terytorium. Ordynariaty personalne tworzone są dla grup wiernych, które z różnych powodów pozostają wyłączone z lokalnych, terytorialnych struktur kościelnych, pozostają jednak w pełnej komunii (łączności) z Kościołem katolickim jako całością i podlegają władzy papieża, a także mają ustanowionego własnego ordynariusza i katedrę.
Za najbardziej ogólną podstawę kanoniczną do tworzenia ordynariatów uważa się kanon 368 KPK i odpowiadające mu kanony 311-313 KKKW, natomiast znacznie bardziej szczegółowe uregulowania tej materii znajdują się w innych aktach papieskich, jak konstytucje apostolskie czy adhortacje.
Ordynariaty polowe.
Ordynariaty polowe to administratury kościelne tworzone z myślą o opiece duszpasterskiej nad członkami sił zbrojnych (w niektórych krajach także innych służb mundurowych) i ich rodzinami. Podstawową funkcją pracujących w takich ordynariatach księży jest posługa kapelanów wojskowych. Zwierzchnik ordynariatu polowego nosi tytuł biskupa polowego, a jego katedra nazywana jest katedrą polową. Od 1986 aktem prawa kościelnego regulującym ich działanie jest konstytucja apostolska "Spirituali militum curae", wydana przez papieża Jana Pawła II.
W Polsce tego typu jednostką jest Ordynariat Polowy Wojska Polskiego z siedzibą w Warszawie, na czele którego stoi aktualnie biskup Józef Guzdek.
"Anglicanorum coetibus".
Drugą co do wielkości grupą ordynariatów personalnych spotykanych we współczesnym Kościele są ordynariaty utworzone na mocy konstytucji apostolskiej "Anglicanorum coetibus", wydanej przez papieża Benedykta XVI w listopadzie 2009. Ordynariaty te przeznaczone są dla wiernych Kościołów anglikańskich, którzy decydują się na przejście do Kościoła katolickiego. Wspólnoty te mogą zachować dotychczasowe zwyczaje, liturgię itd. Duchowni dokonujący konwersji są wyświęcani na nowo. Byli księża anglikańscy posiadający przed konwersją żony mogą pozostać w stanie duchownym, choć każdy z nich musi na to uzyskać indywidualną zgodę Stolicy Apostolskiej, jak również własnej żony. Mogą jednakże być wyświęceni tylko na diakonów lub prezbiterów, nawet jeśli jako anglikanie byli biskupami. Kapłani wyświęcani po raz pierwszy zobowiązani są do zachowania celibatu, identycznie jak ich koledzy z innych administratur. Kierujący ordynariatami ordynariusze nie muszą posiadać sakry, jednak nawet jako prezbiterzy cieszą się pełnią uprawnień kanonicznych równych biskupowi diecezjalnemu, z wyjątkiem wykonywania czynności pontyfikalnych, przede wszystkim wyświęcania nowych kapłanów.
Przykłady:
Ordynariaty obrządków wschodnich.
W niektórych państwach, gdzie dominującą gałęzią katolicyzmu jest Kościół łaciński (rzymskokatolicki), jednak żyje tam również pewna liczba wiernych katolickich Kościołów wschodnich, tworzone są dla nich ordynariaty personalne, posiadające właściwą dla tych obrządków liturgię, a także odrębne duchowieństwo itd. Z reguły na ich czele stoi jeden z biskupów rzymskokatolickich, któremu papież powierzył szczególną troskę o wiernych innych obrządków katolickich w danym kraju.
W Polsce działa na tej zasadzie ordynariat dla wiernych obrządków wschodnich w Polsce, który połączony jest unią personalną z rzymskokatolicką archidiecezją warszawską, co oznacza, iż każdy kolejny arcybiskup warszawski staje się także zwierzchnikiem ordynariatu. W praktyce obejmuje on głównie wiernych obrządku ormiańskiego, natomiast Kościoły działające w oparciu o ryt bizantyjski, w szczególności Kościół katolicki obrządku bizantyjsko-ukraińskiego, mają w Polsce odrębne struktury.
Podobne jednostki.
W Kościele katolickim występują też dwa inne typy administratur personalnych, w których kryterium przynależności wiernych i kapłanów również nie ma charakteru terytorialnego. Są to prałatura personalna Opus Dei oraz apostolska administratura personalna Świętego Jana Marii Vianneya.

</doc>
<doc id="2739987" url="https://pl.wikipedia.org/wiki?curid=2739987" title="Roberto Nicotti">
Roberto Nicotti

Roberto Nicotti (ur. 17 maja 1966 w Elisabethville, zm. 15 września 1995 w Kordobie) – włoski kolarz torowy, srebrny medalista mistrzostw świata.
Kariera.
Największym sukcesem w karierze Roberto Nicottiego było zdobycie wspólnie z Andreą Faccinim srebrnego medalu w wyścigu tandemów podczas mistrzostw świata w Wiedniu w 1987 roku. W wyścigu tym Włosi ulegli jedynie Francuzom w składzie: Fabrice Colas i Frédéric Magné. Nigdy wcześniej ani później Nicotti nie zdobył medalu na międzynarodowej imprezie. Nigdy również nie startował na igrzyskach olimpijskich.

</doc>
<doc id="2739988" url="https://pl.wikipedia.org/wiki?curid=2739988" title="Wendell Downswell">
Wendell Downswell

Wendell Downswell (ur. 5 lutego 1958 w Savannah-la-Mar) – jamajski piłkarz występujący na pozycji napastnika. Trener piłkarski.
Kariera klubowa.
Przez całą karierę Downswell związany był z klubem Reno FC, gdzie grał w latach 1976-1988, a wcześniej w jego drużynach juniorskich.
Kariera reprezentacyjna.
W latach 1977-1984 Downswell rozegrał sześć spotkań w reprezentacji Jamajki.
Kariera trenerska.
Karierę jako trener Downswell rozpoczął w reprezentacji Jamajki U-20. W 2005 roku został selekcjonerem pierwszej reprezentacji Jamajki. W tym samym roku wziął z nią udział w Złotym Pucharze CONCACAF. Tam prowadzona przez niego drużyna rozegrała cztery spotkania: z Gwatemalą (4:3), RPA (3:3), Meksykiem (0:1) i Stanami Zjednoczonymi (1:3), po czym zakończyła turniej na ćwierćfinale. Selekcjonerem kadry Jamajki był do 2006 roku.
Następnie Downswell prowadził Reno FC, a także drużyny Jamajki U-20 oraz U-23. W 2008 roku został dyrektorem technicznym Reno FC, a w 2010 roku przyjął posadę selekcjonera reprezentacji Jamajki U-17.

</doc>
<doc id="2739989" url="https://pl.wikipedia.org/wiki?curid=2739989" title="Aleksiej Czeriemisinow">
Aleksiej Czeriemisinow

Aleksiej Czeriemisinow (ur. 9 lipca 1985 w Moskwie) − rosyjski szermierz specjalizujący się we florecie. W swojej karierze uczestniczył w Igrzyskach Olimpijskich 2012 w Londynie. Na co dzień trenuje w moskiewskim klubie MGFSO.

</doc>
<doc id="2739991" url="https://pl.wikipedia.org/wiki?curid=2739991" title="Ma Jianfei">
Ma Jianfei

Ma Jianfei (; ur. 29 czerwca 1984 w Chaozhou) − chiński szermierz specjalizujący się we florecie. W swojej karierze uczestniczył w Igrzyskach Olimpijskich 2012 w Londynie.

</doc>
<doc id="2739992" url="https://pl.wikipedia.org/wiki?curid=2739992" title="Alfred Bolcek">
Alfred Bolcek

Alfred Bolcek (ur. 23 marca 1954 w Twardawie, zm. 4 marca 2016 w Hamilton) – polski piłkarz grający na pozycji pomocnika. Wieloletni zawodnik Odry Opole.
Kariera.
Karierę piłkarską zaczynał w LZS Twardawa, gdzie został zauważony przez działaczy Odry Opole, z którą w 1972 roku zdobył tytuł mistrza Polski juniorów. W pierwszej drużynie Odry zadebiutował sezonie 1972/1973 u trenera Engelberta Jarka, ale względu na mocną pozycję jego konkurenta Józefa Klozego nie miał zbyt wielu szans na grę w zespole, dlatego w 1973 roku został wypożyczony do Małejpanwi Ozimek prowadzonego przez innego wybitnego piłkarza "Niebiesko-Czerwonych" Henryka Brejzę, gdzie czynił spore postępy w piłkarskich umiejętnościach.
W 1976 roku, mimo licznych ofert Alfred Bolcek zdecydował wrócić do Odry Opole, gdzie stał się jednym z kluczowych zawodników drużyny prowadzonej przez trenera Antoniego Piechniczka. 18 czerwca 1977 roku, zdobył wraz z drużyną Puchar Ligi, pokonując w finale Widzew Łódź (3:1) na Stadionie Miejskim w Częstochowie, co dało Odrze prawo jedynego w historii klubu startu w europejskich pucharach. 29 października 1978 roku, na Stadionie Legii Warszawa w ramach meczu 13.kolejki ekstraklasy, Alfred Bolcek rozegrał mecz swojego życia. Bolcek ustrzelił w tym meczu hat-tricka, dzięki czemu Odra wygrała z Legią Warszawa (5:3), mimo iż przegrywała (1:3) i dzięki temu zwycięstwu Odra zapewniła sobie tytuł "Mistrza Jesieni", a Bolcek za ten mecz otrzymał od katowickiego "Sportu" maksymalną notę - 10.
Później z Odrą Opole nie odnosił już większych sukcesów, w której grał aż do sezonu 1980/1981, kiedy Odra spadła z I ligi, w II i III lidze, aż do zakończenia kariery w drużynie "Niebiesko-Czerwonych" w 1989 roku. Po zakończeniu kariery w Opolu występował w amatorsko w polonijnej drużynie w Stanach Zjednoczonych, Polonii Hamilton.
Śmierć.
Alfred Bolcek zmarł dnia 4 marca 2016 roku w Hamilton w wieku 61 lat.

</doc>
<doc id="2739993" url="https://pl.wikipedia.org/wiki?curid=2739993" title="Monaster Kuteiński">
Monaster Kuteiński

Monaster Kuteiński, Kuteiński Monaster Objawienia Pańskiego – prawosławny męski monaster położony na terenie miasta Orsza, działający w jurysdykcji eparchii witebskiej i orszańskiej Egzarchatu Białoruskiego Patriarchatu Moskiewskiego.
Monaster został wzniesiony w pobliżu ujścia Kuteinki do Dniepru, na obrzeżach Orszy, z błogosławieństwa patriarchy jerozolimskiego Teofana III w 1620. Wspólnota była podporządkowana monasterowi Świętej Trójcy w Słucku.
W 1630 przy monasterze powstała drukarnia, w której w kolejnych latach Spirydon Sobol wydrukował pierwszy białoruski "Elementarz", jak również inne księgi biblijne i religijne. Drukarnia klasztorna blisko współpracowała ze szkołą grawiury w Orszy. W 1635 metropolita kijowski Piotr Mohyła poświęcił w klasztorze główny drewniany sobór Objawienia Pańskiego i cerkiew dolną św. Łazarza. W 1656 do monasteru przybył car Aleksy I, który zaangażował kilku związanych z monasterem artystów i grawera Paisjusza do prac w cerkwi w Moskwie-Izmajłowie oraz we dworze carskim w Kołomienskoje.
Monaster nieprzerwanie funkcjonował jako męska wspólnota prawosławna do 1917, gdy został zamknięty i zdewastowany. Jego cerkwie, dzwonnice, otaczające go mury zostały zniszczone, natomiast dawny budynek mieszkalny dla mnichów zaadaptowano na mieszkania. Wspólnota monastyczna wznowiła swoją działalność w 1992, zaś trzy lata później ukończono remont cerkwi Trójcy Świętej.

</doc>
<doc id="2739994" url="https://pl.wikipedia.org/wiki?curid=2739994" title="Dirk Meier">
Dirk Meier

Dirk Meier (ur. 28 stycznia 1964 w Sprembergu) – niemiecki kolarz torowy i szosowy, wicemistrz olimpijski oraz dwukrotny medalista torowych mistrzostw świata.
Kariera.
Pierwszy sukces w karierze Dirk Meier odniósł w 1983 roku, kiedy zdobył brązowy medal w drużynowym wyścigu na dochodzenie podczas mistrzostw kraju. Trzy lata później, podczas mistrzostw świata w Colorado Springs w tej samej konkurencji wspólnie z Rolandem Hennigiem, Berndem Dittertem i Steffenem Blochwitzem zdobył srebrny medal. Wynik ten powtórzył podczas mistrzostw świata w Wiedniu w 1987 roku (razem z Hennigiem, Blochwitzem i Carstenem Wolfem) oraz na igrzyskach olimpijskich w Seulu w 1988 roku (wraz z Hennigiem, Blochwitzem, Wolfem i Uwe Preißlerem). Meier startował także w wyścigach szosowych, wygrywając między innymi: Tour de Liège w 1987 i 1989 roku oraz Olympia's Tour w 1988 roku. Ponadto zdobywał medale mistrzostw kraju zarówno w kolarstwie torowym jak i szosowym.

</doc>
<doc id="2739995" url="https://pl.wikipedia.org/wiki?curid=2739995" title="Breżniew... ujrzałem śmierć na scenie">
Breżniew... ujrzałem śmierć na scenie

Breżniew... ujrzałem śmierć na scenie – trzecie DVD koncertowe zespołu Pidżama Porno. Jest to zapis koncertu w Atlas Arena Łódź w dniu 15 października 2011, gdzie zespół zagrał jako gwiazda na „Event Horizon Festival”.

</doc>
<doc id="2739996" url="https://pl.wikipedia.org/wiki?curid=2739996" title="Roland Hennig">
Roland Hennig

Roland Hennig (ur. 19 grudnia 1967 w Hoyerswerdzie) – niemiecki kolarz torowy i szosowy, wicemistrz olimpijski oraz dwukrotny medalista torowych mistrzostw świata.
Kariera.
Pierwszy sukces w karierze Roland Hennig odniósł w 1986 roku, kiedy podczas mistrzostw świata w Colorado Springs wspólnie z Dirkiem Meierem, Berndem Dittertem i Steffenem Blochwitzem zdobył srebrny medal w drużynowym wyścigu na dochodzenie. Wynik ten powtórzył na mistrzostwach świata w Wiedniu w 1987 roku (razem z Meierem, Blochwitzem i Carstenem Wolfem) oraz na igrzyskach olimpijskich w Seulu w 1988 roku (wraz z Meierem, Blochwitzem, Wolfem i Uwe Preißlerem). Hennig startował także w wyścigach szosowych, zajmując między innymi drugie miejsce w klasyfikacji generalnej Tour de Liège w 1987 roku. Ponadto zdobywał medale torowych mistrzostw kraju, w tym dwa złote: w 1986 i 1987 roku zwyciężał w drużynowym wyścigu na dochodzenie.

</doc>
<doc id="2739998" url="https://pl.wikipedia.org/wiki?curid=2739998" title="Victor Sintès">
Victor Sintès

Victor Sintès (ur. 8 sierpnia 1980 w Caen) − francuski szermierz specjalizujący się we florecie. W swojej karierze uczestniczył w Igrzyskach Olimpijskich 2012 w Londynie oraz trzykrotnie był medalistą Mistrzostw Świata i Europy.

</doc>
<doc id="2739999" url="https://pl.wikipedia.org/wiki?curid=2739999" title="Alexander Massialas">
Alexander Massialas

Alexander Massialas (ur. 20 kwietnia 1994 w San Francisco) − amerykański szermierz specjalizujący się we florecie. W swojej karierze uczestniczył w Igrzyskach Olimpijskich 2012 w Londynie.

</doc>
<doc id="2740001" url="https://pl.wikipedia.org/wiki?curid=2740001" title="Wielkopole (przystanek kolejowy)">
Wielkopole (przystanek kolejowy)

Wielkopole – dawny wąskotorowy przystanek kolejowy w Wielkopolu, w woj. wielkopolskim, w Polsce. Przystanek znajdował się w pobliżu szkoły, przy drodze do Izabelina, na 11. kilometrze linii Jabłonka Słupecka – Wilczyn.

</doc>
<doc id="2740002" url="https://pl.wikipedia.org/wiki?curid=2740002" title="Race Imboden">
Race Imboden

Race Imboden (ur. 17 kwietnia 1993 w Tampie) – amerykański szermierz specjalizujący się we florecie. W swojej karierze uczestniczył w Igrzyskach Olimpijskich 2012 w Londynie.

</doc>
<doc id="2740003" url="https://pl.wikipedia.org/wiki?curid=2740003" title="Artur Achmatchuzin">
Artur Achmatchuzin

Artur Achmatchuzin (ur. 21 maja 1988 w Ałegazach) – rosyjski szermierz specjalizujący się we florecie. W swojej karierze uczestniczył w Igrzyskach Olimpijskich 2012 w Londynie.

</doc>
<doc id="2740004" url="https://pl.wikipedia.org/wiki?curid=2740004" title="In the Mood">
In the Mood

"In the Mood" – singel kanadyjskiej grupy Rush, wydany w 1974 roku na debiutanckim albumie "Rush". Jest to pierwszy utwór skomponowany przez Geddy'ego Lee, powstał w 1970 roku.

</doc>
<doc id="2740005" url="https://pl.wikipedia.org/wiki?curid=2740005" title="Konrad Wojda">
Konrad Wojda



</doc>
<doc id="2740006" url="https://pl.wikipedia.org/wiki?curid=2740006" title="Wzorce Johanssona">
Wzorce Johanssona



</doc>
<doc id="2740007" url="https://pl.wikipedia.org/wiki?curid=2740007" title="Adria International Raceway">
Adria International Raceway

Adria International Raceway – tor wyścigowy położony niedaleko miasta Adria we Włoszech
Na torze odbywały się wyścigi różnych serii m.in. DTM, Formuły 3 Euro Series, Włoskiej Formuły 3 czy Superleague Formula.

</doc>
<doc id="2740010" url="https://pl.wikipedia.org/wiki?curid=2740010" title="Amerykańskie Towarzystwo Zapobiegania Okrucieństwu Wobec Zwierząt">
Amerykańskie Towarzystwo Zapobiegania Okrucieństwu Wobec Zwierząt



</doc>
<doc id="2740012" url="https://pl.wikipedia.org/wiki?curid=2740012" title="Salvatore Gristina">
Salvatore Gristina

Salvatore Gristina (ur. 23 czerwca 1946 w Sciarze) – włoski duchowny katolicki, arcybiskup Katanii w latach 2002–2022.
Życiorys.
Święcenia kapłańskie otrzymał 17 maja 1970 z rąk Pawła VI. W 1973 rozpoczął przygotowanie do służby dyplomatycznej na Papieskiej Akademii Kościelnej. W latach 1976-1984 pracował w dyplomacji watykańskiej. Od 1988 wikariusz generalny archidiecezji Palermo.
Episkopat.
16 lipca 1992 papież Jan Paweł II mianował go biskupem pomocniczym archidiecezji Palermo, ze stolicą tytularną "Musti in Numidia". Sakry biskupiej udzielił mu 3 października 1992 ówczesny arcybiskup Palermo – kard. Salvatore Pappalardo.
23 stycznia 1999 został biskupem Acireale.
6 czerwca 2002 papież mianował go arcybiskupem Katanii.
8 stycznia 2022 papież Franciszek przyjął jego rezygnację z pełnionej funkcji.

</doc>
<doc id="2740013" url="https://pl.wikipedia.org/wiki?curid=2740013" title="Navab Nasirshelal">
Navab Nasirshelal

Navab Nasirshelal (pers. نواب نصیر شلال; ur. 1 kwietnia 1989 w Ahwazie) – irański sztangista, mistrz olimpijski.
Kariera sportowa.
Startował w kategorii wagowej do 105 kg. W 2012 roku wystąpił podczas igrzysk olimpijskich w Londynie, zdobywając srebrny medal. W 2019 roku za doping zdyskwalifikowany został Ukrainiec Ołeksij Torochtij (1. miejsce), a złoto przyznano Irańczykowi.
Wywalczył złoty medal w rwaniu podczas mistrzostw Azji w P'yŏngt'aeku w 2012 roku. Startując w wadze do 94 kg zdobył srebro w podrzucie podczas mistrzostw Azji w 2009 roku w Tałdykorganie oraz brązowe medale w dwuboju na tej samej imprezie i w podrzucie podczas mistrzostw Azji w 2007 roku w Tai’an.

</doc>
<doc id="2740014" url="https://pl.wikipedia.org/wiki?curid=2740014" title="Navab Nassirshalal">
Navab Nassirshalal



</doc>
<doc id="2740015" url="https://pl.wikipedia.org/wiki?curid=2740015" title="Navab Nasirshalal">
Navab Nasirshalal



</doc>
<doc id="2740016" url="https://pl.wikipedia.org/wiki?curid=2740016" title="Bagnet wz. 22">
Bagnet wz. 22

Bagnet karabinowy wzór 1922 – bagnet polskiej konstrukcji przeznaczony dla karabinu Mauser wz. 98, które w zamyśle miały stać się docelowym uzbrojeniem Wojska Polskiego. Bagnet został opracowany przez inżynierów ze Zbrojowni Nr 4 znajdującej się w Krakowie. Produkcja została zlecona także temu zakładowi, gdyż miał już doświadczenie w produkcji austriackich bagnetów wzór 1895 przeznaczonych dla karabinów Mannlicher wzór 1895. W roku 1933, zgodnie z Dziennikiem Rozkazów Nr 7/33 pkt. 101 wprowadzono nowe nazewnictwo bagnetu, które od tej pory określano jako wz.27. Zmiana dotyczyła także dwóch innych polskich bagnetów bez pierścienia jelca – wz. 24 oraz wz. 25.
Konstrukcja.
Założenia konstrukcyjne zostały oparte na sprawdzonych już rozwiązaniach zastosowanych w niemieckim bagnecie S 84/98. Jednak postanowiono zmniejszyć jego masę oraz zmienić sylwetkę bagnetu na smuklejszą. Zmieniono także krawędź głowicy bagnetu, która w polskim odpowiedniku była skośna, co wyraźnie odróżniało bagnet wzór 1922 od niemieckich bagnetów S 84/98. Głównym założeniem konstruktorów było to, aby tak dobrać wymiary bagnetu, aby można było wykorzystać do nich duże zapasy pochew przeznaczonych dla austriackich bagnetów wzór 1895.
W bagnecie wz. 22 zastosowano jednosieczną głownię. Zbrocze było dwustronnie wklęsłe z płaskim dwustronnym szlifem. Głownia była szlifowana „na ostro”, a jej pióro było symetrycznie dwusieczne. Okładzinę rękojeści wykonano z drewna bukowego, które mocowane do trzonu była za pomocą dwóch śrub z nakrętkami. Okładzina posiadała ponadto nacięcia do odprowadzania wody z prowadnicy. System mocowanie bagnetu na karabinie stanowiła prowadnica umieszczona w rękojeści oraz wklęsły frez jelca. Dodatkowym zabezpieczeniem był zatrzask sprężynowy, który znajdował się w głowicy bagnetu.
Oznakowanie.
Bagnety wzór 22 produkowane w Zbrojowni Nr 4, sygnowane były zazwyczaj w następujący sposób: na progu przedniego płazu głowni najczęściej bito sygnaturę „Zbr.4” oraz znajdujący się pod nią numer seryjny. Na tylnym progu umieszczano godło Polski, czyli orła w koronie oraz litery „W.P.” (Wojsko Polskie), które umieszczano pod orłem. Dodatkowo na głowicy bagnetu wybijano oznaczenie wzoru – „wz. 22”.

</doc>
<doc id="2740018" url="https://pl.wikipedia.org/wiki?curid=2740018" title="Źródło (czasopismo)">
Źródło (czasopismo)

Źródło. Tygodnik Rodzin Katolickich – czasopismo wydawane od 5 stycznia 1992 roku w Krakowie. Wydawcą jest Fundacja Źródło z Krakowa.
Treścią artykułów jest szeroko pojęta problematyka „chrześcijańskiego i patriotycznego wychowania w rodzinie”. Artykuły przeznaczone są zarówno dla rodziców oraz dzieci. Na łamach tygodnika podejmowane są tematy polityczno-społeczne oraz związane z życiem Kościoła katolickiego w Polsce.
Tygodnik ma pełną aprobatę władz kościelnych. W skład redakcji wchodzi dwóch księży asystentów: ks. Jan Olszewski i ks. Roman Sławeński.

</doc>
<doc id="2740020" url="https://pl.wikipedia.org/wiki?curid=2740020" title="Best of the Best">
Best of the Best

Best of the Best – dwupłytowy album zespołu Farben Lehre wydany z okazji 25 lecia zespołu.
Pierwsza płyta jest kompilacją przebojów zespołu, druga zaś, to reedycja płyty Samo życie z koncertem, wydanej pierwotnie w 1994.
10 utworów z albumu ukazało się także na płycie winylowej.

</doc>
<doc id="2740021" url="https://pl.wikipedia.org/wiki?curid=2740021" title="Strażnicy i zabójcy">
Strażnicy i zabójcy

Strażnicy i zabójcy (oryg. tytuł 十月围城, Shi yue wei cheng) – chińsko-hongkoński dramat historyczny z 2009 roku w reżyserii Teddego Chana.
Fabuła.
Film nawiązuje do wydarzeń historycznych które miały miejsce w Hongkongu przed wybuchem rewolucji w Chinach. W 1905 roku jest planowana rewolucja mająca na celu obalenie dynastii Qing. Jeden z organizatorów rewolucji, Sun Jat-Sen (Zhang Hanyu) ma przybyć do Hongkongu jednak cesarzowa Cixi dowiedziawszy się o tym pod dowództwem Yan Xiaoguo (Jun Hu) wysyła grupę zabójców. Kilka dni przed przyjazdem, dziennikarz Chen Xiaobai (Tony Leung Ka-fai) ma zorganizować bezpieczny pobyt Suna. W tym celu spotyka się z bogatym biznesmenem Li Yuetangiem (Wang Xueqi) oraz usuniętym z armii generałem Fang Tianem (Simon Yam).
Obsada.
Źródło: Filmweb
Nagrody i nominacje.
W 2010 roku podczas 4. edycji Asian Film Awards Wang Xueqi i Nicholas Tse zdobyli nagrodę Asian Film Award w kategorii Best Actor i Best Supporting Actor, Dora Ng była nominowana w kategorii Best Costume Designer, Li Yuchun w kategorii Best Newcomer i Kenneth Mak w kategorii Best Production Designer. Film był nominowany do nagrody Best Film. Teddy Chan był nominowany podczas 10. edycji Deauville Asian Film Festival do nagrody Action Asia Award. Podczas 17. edycji Hong Kong Film Critics Society Awards film zdobył nagrodę Film of Merit a Wang Xueqi zdobył nagrodę Hong Kong Film Critics Society Award w kategorii Best Actor. Donnie Yen, Fan Bingbing, Teddy Chan, Mengke Bate’er, Li Yuchun byli nominowani podczas 30. edycji Hundred Flowers Awards do nagrody Hundred Flowers Award a kategorii Best Actor, Best Actress, Best Director, Best New Performer, Best New Performer, film był nominowany w kategorii Best Film. Podczas 29. edycji Hong Kong Film Awards Wei Tung i Lee Tat Chiu zdobyli nagrodę Hong Kong Film Award w kategorii Best Action Choreography, Kenneth Mak zwyciężył w kategorii Best Art Direction, Arthur Wong zwyciężył w kategorii Best Cinematography a Dora Ng, Teddy Chan, Nicholas Tse zwyciężyli w kategorii Best Costume &amp; Make Up Design, Best Director, Best Supporting Actor. Peter Kam i Chan Kwong Wing zwyciężyli w kategorii Best Original Film Score. Film zdobył nagrodę w kategorii Best Film. Wang Xueqi był nominowany do tej samej nagrody w kategorii Best Actor, Wong Hoi i Derek Hui byli nominowani w kategorii Best Film Editing, Li Yuchun była nominowana do nagrody w kategorii Best New Performer, która wraz z Chan Kwong Wing była nominowana w kategorii Best Original Film Song. Joyce Chan, Chun Tin Nam i Guo Junli byli nominowani w kategorii Best Screenplay, Kinson Tsang i George Lee Yiu-Keung byli nominowani w kategorii Best Sound Design. Tony Leung Ka-fai był nominowany w kategorii Best Supporting Actor, Fan Bingbing była nominowana do nagrody w kategorii Best Supporting Actress a Li Yuchun była nominowana w kategorii Best Supporting Actress. Chas Chi-Shing Chau, Tam Chi-wai i Ng Yuen Fai byli nominowani w kategorii Best Visual Effects.

</doc>
<doc id="2740022" url="https://pl.wikipedia.org/wiki?curid=2740022" title="Shi yue wei cheng">
Shi yue wei cheng



</doc>
<doc id="2740024" url="https://pl.wikipedia.org/wiki?curid=2740024" title="Parafia św. Józefa Oblubieńca NMP w Bierutowie">
Parafia św. Józefa Oblubieńca NMP w Bierutowie



</doc>
<doc id="2740026" url="https://pl.wikipedia.org/wiki?curid=2740026" title="Parafia św. Józefa Oblubieńca NMP w Dziwnowie">
Parafia św. Józefa Oblubieńca NMP w Dziwnowie



</doc>
<doc id="2740027" url="https://pl.wikipedia.org/wiki?curid=2740027" title="Parafia św. Józefa Oblubieńca NMP w Kielcach">
Parafia św. Józefa Oblubieńca NMP w Kielcach



</doc>
<doc id="2740029" url="https://pl.wikipedia.org/wiki?curid=2740029" title="Parafia św. Józefa Oblubieńca NMP w Jeziornie Fabrycznej-Mirkowie">
Parafia św. Józefa Oblubieńca NMP w Jeziornie Fabrycznej-Mirkowie



</doc>
<doc id="2740030" url="https://pl.wikipedia.org/wiki?curid=2740030" title="Parafia św. Józefa Oblubieńca NMP w Krakowie (Bieńczyce)">
Parafia św. Józefa Oblubieńca NMP w Krakowie (Bieńczyce)



</doc>
<doc id="2740032" url="https://pl.wikipedia.org/wiki?curid=2740032" title="Kościół św. Józefa w Krakowie (Osiedle Kalinowe)">
Kościół św. Józefa w Krakowie (Osiedle Kalinowe)



</doc>
<doc id="2740033" url="https://pl.wikipedia.org/wiki?curid=2740033" title="Parafia cywilno-wojskowa św. Józefa Oblubieńca NMP w Legionowie">
Parafia cywilno-wojskowa św. Józefa Oblubieńca NMP w Legionowie



</doc>
<doc id="2740035" url="https://pl.wikipedia.org/wiki?curid=2740035" title="Jennifer Stuczynski">
Jennifer Stuczynski



</doc>
<doc id="2740037" url="https://pl.wikipedia.org/wiki?curid=2740037" title="Parafia św. Józefa Oblubieńca NMP w Muszynie">
Parafia św. Józefa Oblubieńca NMP w Muszynie



</doc>
<doc id="2740038" url="https://pl.wikipedia.org/wiki?curid=2740038" title="Parafia św. Józefa Oblubieńca NMP w Obornikach">
Parafia św. Józefa Oblubieńca NMP w Obornikach



</doc>
<doc id="2740039" url="https://pl.wikipedia.org/wiki?curid=2740039" title="Karta praw języka francuskiego w Quebecu">
Karta praw języka francuskiego w Quebecu

Karta praw języka francuskiego w Quebecu (ang. "The Charter of the French Language", fr. "La charte de la langue française"), często potocznie nazywana w języku angielskim "Bill 101" lub w wersji francuskiej "Loi 101" - akt prawny definiujący język francuski jako Język urzędowy w Quebecu i związane z tym prawa językowe.

</doc>
<doc id="2740040" url="https://pl.wikipedia.org/wiki?curid=2740040" title="Parafia św. Józefa Oblubieńca NMP w Otwocku">
Parafia św. Józefa Oblubieńca NMP w Otwocku



</doc>
<doc id="2740042" url="https://pl.wikipedia.org/wiki?curid=2740042" title="Park Narodowy Mary River">
Park Narodowy Mary River

Park Narodowy Mary River, ("Mary River National Park") - park narodowy, położony na wschód od Darwin, przy drodze Arnhem Highway i w pobliżu parku narodowego Kakadu, na obszarze Terytorium Północnego w Australii. Park został utworzony w 2012 roku. Zadaniem paku jest ochrony rzeki Mary i jej dopływów. Składa się z trzynastu obszarów chronionych.

</doc>
<doc id="2740043" url="https://pl.wikipedia.org/wiki?curid=2740043" title="Parafia św. Józefa Oblubieńca NMP i Podwyższenia Krzyża Świętego w Ozorkowie">
Parafia św. Józefa Oblubieńca NMP i Podwyższenia Krzyża Świętego w Ozorkowie



</doc>
<doc id="2740045" url="https://pl.wikipedia.org/wiki?curid=2740045" title="Parafia św. Józefa Oblubieńca NMP w Warszawie (Koło)">
Parafia św. Józefa Oblubieńca NMP w Warszawie (Koło)



</doc>
<doc id="2740046" url="https://pl.wikipedia.org/wiki?curid=2740046" title="Parafia św. Józefa Oblubieńca NMP w Puszczykowie">
Parafia św. Józefa Oblubieńca NMP w Puszczykowie



</doc>
<doc id="2740047" url="https://pl.wikipedia.org/wiki?curid=2740047" title="Parafia św. Józefa Oblubieńca NMP w Skierniewicach">
Parafia św. Józefa Oblubieńca NMP w Skierniewicach



</doc>
<doc id="2740048" url="https://pl.wikipedia.org/wiki?curid=2740048" title="Parafia św. Józefa Oblubieńca NMP w Słupsku">
Parafia św. Józefa Oblubieńca NMP w Słupsku



</doc>
<doc id="2740049" url="https://pl.wikipedia.org/wiki?curid=2740049" title="Parafia św. Józefa Oblubieńca NMP w Ursusie">
Parafia św. Józefa Oblubieńca NMP w Ursusie



</doc>
<doc id="2740050" url="https://pl.wikipedia.org/wiki?curid=2740050" title="Achtung 2012">
Achtung 2012

Achtung 2012 – dziesiąty studyjny album zespołu Farben Lehre wydany 11 września 2012.
Muzycy.
Gościnnie wystąpili:

</doc>
<doc id="2740051" url="https://pl.wikipedia.org/wiki?curid=2740051" title="Lista koncertów Madonny">
Lista koncertów Madonny

Artykuł przedstawia listę tras koncertowych oraz innych pojedynczych koncertów i występów amerykańskiej piosenkarki Madonny.

</doc>
<doc id="2740052" url="https://pl.wikipedia.org/wiki?curid=2740052" title="Keep River National Park">
Keep River National Park



</doc>
<doc id="2740053" url="https://pl.wikipedia.org/wiki?curid=2740053" title="Mary River National Park">
Mary River National Park



</doc>
<doc id="2740054" url="https://pl.wikipedia.org/wiki?curid=2740054" title="List Luska">
List Luska



</doc>
<doc id="2740057" url="https://pl.wikipedia.org/wiki?curid=2740057" title="Radu Dărăban">
Radu Dărăban

Radu Dărăban (ur. 6 czerwca 1983 w Klużu-Napoce) − rumuński szermierz specjalizujący się we florecie. W swojej karierze uczestniczył w Igrzyskach Olimpijskich 2012 w Londynie.

</doc>
<doc id="2740058" url="https://pl.wikipedia.org/wiki?curid=2740058" title="Mariusz Woszczyński">
Mariusz Woszczyński

Mariusz Woszczyński (ur. 1965 w Warszawie) – polski malarz i rysownik.
Studiował na Wydziale Malarstwa Akademii Sztuk Pięknych w Warszawie. Dyplom z wyróżnieniem uzyskał w roku 1990 w pracowni prof. Rajmunda Ziemskiego. W latach 1990–1992 pracował jako asystent na Wydziale Grafiki w pracowni malarstwa prof. Teresy Pągowskiej. Lata 1992–1993 spędził w Marsylii, gdzie odbywał staż w Ecole d`Art. Od 1996 pracuje na Wydziale Rzeźby warszawskiej ASP, a od 2007 prowadzi tam pracownię rysunku i malarstwa.
Jego prace znajdują się m.in. w zbiorach Muzeum ASP i w Centrum Sztuki Galerii Studio w Warszawie. Brał udział w kilkunastu wystawach indywidualnych (Polska, Niemcy, Francja, Chile) i w kilkudziesięciu zbiorowych. Wyróżniony m.in. nagrodą Kwartalnika "Exit".

</doc>
<doc id="2740059" url="https://pl.wikipedia.org/wiki?curid=2740059" title="Kaplica &quot;Na Wodzie&quot;">
Kaplica &quot;Na Wodzie&quot;



</doc>
<doc id="2740061" url="https://pl.wikipedia.org/wiki?curid=2740061" title="Abdyłas Małdybajew">
Abdyłas Małdybajew

Abdyłas Małdybajewicz Małdybajew (kirg. i ros.: Абдылас Малдыбаевич Малдыбаев; ur. 7 lipca 1906, zm. 1 czerwca 1978) – radziecki i kirgiski kompozytor, śpiewak operowy (tenor) i pedagog, Ludowy Artysta ZSRR.
Życiorys.
Urodził się we wsi Karabułak (obecnie w rejonie Kemin obwodu czujskiego) w północnym Kirgistanie. Komponowanie rozpoczął w wieku 16 lat; jego pierwsze utwory skomponowane w latach 20. (m.in. „Akinaj”, „Ömür”) stały się klasykami muzyki kirgiskiej okresu sowieckiego. W 1929 roku ukończył naukę w Kirgiskim Technikum Pedagogicznym we Frunze, wkrótce potem rozpoczął pracę w teatrze. W latach 1930–33 był dyrektorem Kirgiskiego Technikum Muzycznego we Frunze. W latach 1933–36 występował w Kirgiskim Teatrze Państwowym; od 1936 roku pracował w Kirgiskim Teatrze Muzyczno-Dramatycznym (od 1942 roku Państwowy Teatr Opery i Baletu). W latach 30. Małdybajew eksperymentował z formami muzycznymi nieznanymi dotąd w Kirgistanie i tworzł m.in. hymny i marsze. Wówczas rozpoczął także współpracę z Władimirem Własowem i Władimirem Fere, wspólnie z którymi napisał pierwsze kirgiskie dramaty muzyczne i opery (Małdybajew odgrywał w nich główne role), m.in. „Adżał orduna” (1938), „Ajczurek” (1939), „Patriottor” (1941), „Manas“ (1946), „Toktoguł” (1958), a także stworzył muzykę do Hymnu Kirgiskiej SRR (1946). W 1937 roku Małdybajew wstąpił do Związku Kompozytorów Kirgistanu; w 1939 roku został przewodniczącym Związku i piastował to stanowisko aż do 1967 roku. W latach 1940–41 i 1947–50 studiował w Konserwatorium Moskiewskim w klasie kompozycji. Ponadto zasiadał w Radzie Najwyższej ZSRR I kadencji (1938–1946), a następnie w Radzie Najwyższej Kirgiskiej SRR II, III i IV kadencji (1946–1958). Małdybajew zmarł w 1978 roku we Frunze. W tym samym roku stołeczny Teatr Muzyczno-Dramatyczny nazwany został imieniem Abdyłasa Małdybajewa w celu uczczenia pamięci kompozytora.
Odznaczenia.
W 1937 roku Małdybajew otrzymał tytuł Zasłużonego Działacza Sztuki Kirgiskiej SRR, a w 1939 roku został wyróżniony tytułem Ludowego Artysty ZSRR. Ponadto został odznaczony Orderem Lenina (1939), Orderem Czerwonego Sztandaru Pracy (1946, 1951, 1958), Orderem „Znak Honoru” (1966), Orderem Rewolucji Październikowej (1976) oraz medalami „Za Ofiarną Pracę w Wielkiej Wojnie Ojczyźnianej 1941–1945” (1945) i „Medal za Wzorowa Pracę” (1964).

</doc>
<doc id="2740062" url="https://pl.wikipedia.org/wiki?curid=2740062" title="Guilherme Toldo">
Guilherme Toldo

Guilherme Toldo (ur. 1 września 1992 w Porto Alegre) − brazylijski szermierz specjalizujący się we florecie. W swojej karierze uczestniczył w Igrzyskach Olimpijskich 2012 w Londynie.

</doc>
<doc id="2740067" url="https://pl.wikipedia.org/wiki?curid=2740067" title="Przeciążenie elektryczne">
Przeciążenie elektryczne

Przeciążenie elektryczne – to zjawisko przepływu przez element prądu elektrycznego większego niż znamionowy tego elementu (obiektu elektrycznego). Przeciążenie może być niebezpieczne jeśli jest długotrwałe. Zjawisko to powoduje wydzielenie się ciepła. Wartość wydzielonego ciepła może być wówczas duża, ponieważ jest proporcjonalna do kwadratu prądu i wprost proporcjonalna do czasu występowania przeciążenia. 
Przykładem może być przeciążenie instalacji elektrycznej zasilającej dużą liczbę odbiorników. Zewnętrzną oznaką przeciążenia jest przegrzewanie się elementów instalacji (np. przewodów, zestyków itp.) prowadzące do starzenia się izolacji pod wpływem temperatury, a w konsekwencji do zwarcia i pożaru (zwłaszcza gdy brak jest odpowiednich urządzeń zapewniających skuteczną ochronę). 
Długotrwałe przeciążenie prowadzi do wzrostu temperatury elementów przewodzących prąd i wpływa na wzrost strat dielektrycznych w materiałach izolacyjnych oraz na obniżenie ich wytrzymałości mechanicznej i utratę plastyczności. Przy wyższych temperaturach szybciej zachodzą procesy starzenia izolacji wykonanej z materiałów organicznych, co niekiedy może być bezpośrednią przyczyną powstania zwarcia.

</doc>
<doc id="2740069" url="https://pl.wikipedia.org/wiki?curid=2740069" title="Willa Teodora Milscha">
Willa Teodora Milscha

Willa Teodora Milscha – willa położona u zbiegu ulic Kopernika i Łąkowej w Łodzi, na terenie Polesia.
Historia.
Budynek w stylu neorenesansowym powstał w 1882 roku według projektu Edwarda Kreuzberga. Willę zbudowano na zamówienie łódzkiego fabrykanta Teodora Milscha. 
Teodor Milsch był założycielem trzeciego w Łodzi (po browarach braci Gehlig i rodziny Anstadtów) browaru przemysłowego. Browar powstał w 1878 roku przy drugorzędnej piaszczystej drodze, biegnącej z centrum miasta do lasu miejskiego, pod numerem 53. Wtedy też ulica przy browarze uzyskała przydomek Milsza (od nazwiska fabrykanta) i nazwa ta – już jako urzędowa – funkcjonowała do 1923 roku, gdy patronem ulicy został Mikołaj Kopernik. Obok browaru stworzono pierwszy w Łodzi „ogród rozrywkowy” oferujący klientom różnego typu plenerowe rozrywki. Na jego terenie znajdował się ogród spacerowy, staw z łódkami, drewniane altany i muszla koncertowa, a także piętrowy budynek restauracji nazywany „Leśniczówką” (Waldschloesschen), który powstał około 1880 roku. „Leśniczówka” posiadała salę taneczną oraz dobudowane później (1895) bufet i kuchnię. Właściciele ogrodu urządzali występy artystyczne, koncerty orkiestr, loterie. W „Leśniczówce” organizowano zabawy, imprezy taneczne. Miejsce to zostało opisane przez Władysława Reymonta w "Ziemi obiecanej". Po rewolucji 1905 budynek był wykorzystywany przez związki zawodowe, a po ich rozwiązaniu przez władze rosyjskie jako obiekt mieszkalny. W 1920 roku zakwaterowano w nim uciekinierów z tych obszarów Polski, które zostały zajęte przez wojska bolszewickie. „Leśniczówkę” rozebrano w latach 30. XX wieku.
W pobliżu browaru rodzina Milschów wybudowała swoją rodzinną siedzibę. Willa Milschów w 1908 roku stała się własnością Cechu Rzeźników i Wędliniarzy i przeszła generalny remont. Cech ten utracił prawa do willi w okresie PRL, gdy budynek został upaństwowiony. Mieścił się w nim m.in. dom kultury (klub „Karolek”), stołówka zakładów Harnama Rena-Kord, mających siedzibę przy ul. Łąkowej (w budynku zakładu jest obecnie hotel), oraz restauracje (najpierw „Kometa”, później „Kaprys”). W latach 80. XX wieku cech odzyskał obiekt. Pomieszczenia w willi są podnajmowane, również na cele restauracyjne (pub, restauracja).
17 grudnia 1982 roku willa została wpisana do .
W ogrodzie przy willi rośnie klon zwyczajny, który od 7 grudnia 2021 roku jest pomnikiem przyrody().
Architektura.
Bryła budynku jest rozczłonkowana, częścią obiektu jest trzykondygnacyjna wieża. Charakterystyczne dla willi są: boniowana elewacja, liczne gzymsy, otwory okienne podzielone przez półkolumienki z kapitelem jońskim. Po bokach od strony ogrodu znajdują się rzeźbione, drewniane werandy. Balkon od strony ul. Kopernika ma zdobione wolutami wsporniki, a nad oknem oparte na kartuszu putta z festonami.

</doc>
<doc id="2740071" url="https://pl.wikipedia.org/wiki?curid=2740071" title="Best of the best">
Best of the best



</doc>
<doc id="2740073" url="https://pl.wikipedia.org/wiki?curid=2740073" title="Fritz Morzik">
Fritz Morzik

Friedrich-Wilhelm (Fritz) Morzik (ur. 10 grudnia 1891 w Passenheim, zm. 17 czerwca 1985 we Freudenstadt) – niemiecki lotnik wojskowy i sportowy, generał Luftwaffe w czasie II wojny światowej.
Początek służby.
W latach 1907-1909 Friedrich-Wilhelm Morzik uczęszczał do przygotowawczej szkoły wojskowej w Greifenberg, po czym rozpoczął służbę wojskową w armii niemieckiej w kwietniu 1907, wstępując do szkoły podchorążych w Treptow. Od kwietnia 1911 służył w 5. Pułku Grenadierów w Gdańsku.
Tuż przed wybuchem I wojny światowej Morzik przeniósł się do lotnictwa niemieckiego ("Luftstreitkräfte"), rozpoczynając 1 czerwca 1914 szkolenie na obserwatora powietrznego. Od 6 sierpnia 1914 do 19 lutego 1915 służył jako obserwator w 17. Lotniczym Oddziale Polowym, po czym przeszedł szkolenie, a później trening na pilota. Od lutego 1916 do lutego 1917 służył jako pilot w 300. Oddziale Lotniczym „Pascha” (wchodzącym w skład Korpusu Azjatyckiego). Następnie, ukończył szkolenie pilota myśliwskiego i od 15 maja 1917 do 3 czerwca 1917 służył w 26. Eskadrze Myśliwskiej. Po przerwie w lotniczych batalionach zapasowych, od 17 stycznia 1918 służył w 5. Eskadrze Myśliwskiej, a od 24 kwietnia 1918 do 14 stycznia 1919 w 8. Eskadrze Myśliwskiej.
Okres międzywojenny.
Po zawieszeniu broni służył jeszcze przez pewien czas w niemieckim lotnictwie wojskowym, a od 26 września 1919 do 1921 roku w eskadrze lotnictwa policyjnego we Wrocławiu. Od 22 marca 1921 do końca 1923 pracował w liniach lotniczych Deutscher Luft-Lloyd w Berlinie. Od 1 stycznia 1923 podjął pracę jako pilot fabryczny w zakładach lotniczych Junkers w Dessau. W okresie 1928-1934 był instruktorem w Szkołach Pilotów Komunikacyjnych w Brunszwiku oraz na lotnisku Staaken w Berlinie, w której był zastępcą kierownika, następnie kierownikiem
Odnosił duże sukcesy w sporcie lotniczym – jako jedyny zawodnik brał udział we wszystkich czterech międzynarodowych zawodach samolotów turystycznych "Challenge", zwyciężając w 1929 i w 1930 roku oraz zajmując trzecie miejsce w 1932 roku, natomiast w ostatnich zawodach w 1934 roku odpadł z klasyfikacji z uwagi na defekt silnika, lecz ukończył trasę lotu.
Dalsza służba wojskowa.
W 1934 roku Morzik wstąpił do służby w reaktywowanym niemieckim lotnictwie wojskowym "Luftwaffe", w stopniu kapitana. Między innymi służył jako komendant szkoły pilotów. Dalej awansował i podczas II wojny światowej pełnił funkcje dowódcze w lotnictwie transportowym, w stopniu pułkownika. 1 października 1943 awansował na stopień generała majora. W maju 1945 trafił do niewoli amerykańskiej, skąd został zwolniony w 1947 roku.
Po wojnie Morzik zajmował się m.in. publicystyką.

</doc>
<doc id="2740076" url="https://pl.wikipedia.org/wiki?curid=2740076" title="Super Bock">
Super Bock

Super Bock – marka portugalskiego piwa należąca do grupy Unicer. Według danych agencji badawczej ACNielsen, w maju 2010 roku do Super Bock należało 43% portugalskiego rynku piwa. Wynik ten plasuje tę markę na drugim miejscu, tuż za piwem Sagres. W przeciwieństwie do swojego wywodzącego się z Lizbony konkurenta, Super Bock większą popularnością cieszy się na północy kraju, w rejonie Porto.
Mocny lager pod marką Super Bock po raz pierwszy trafił do sprzedaży w 1927 roku. Trunek produkowany jest w Leça do Balio na przedmieściach Porto.
W 1995 roku zainaugurowano sponsorowany przez markę festiwal muzyczny Super Bock Super Rock, natomiast trzy lata później Super Bock był sponsorem lizbońskiej wystawy światowej Expo ’98.
Piwo marki Super Bock dystrybuowane jest w 38 krajach (rozumiejąc przez to również terytoria takie jak Antyle Francuskie, czy Makau) na wszystkich zamieszkałych kontynentach.

</doc>
<doc id="2740083" url="https://pl.wikipedia.org/wiki?curid=2740083" title="Aeolis Mons">
Aeolis Mons

Aeolis Mons – centralne wzniesienie w kraterze Gale, znajdującym się na Marsie. Góra wznosi się na wysokość 5500 metrów ponad dno północnej części krateru i 4500 m ponad dno części południowej, jej współrzędne areograficzne to . W kraterze Gale, u podnóża Aeolis Mons wylądował łazik Curiosity Rover, w ramach misji Mars Science Laboratory.
Góra była początkowo znana nieoficjalnie jako Mount Sharp (Góra Sharpa) od nazwiska amerykańskiego geologa Roberta Sharpa, który pracował jako planetolog w czasie wcześniejszych badań Marsa. Po oficjalnym nadaniu górze nazwy Aeolis Mons przez International Astronomical Union nazwiskiem Sharpa nazwano pobliski krater.

</doc>
<doc id="2740093" url="https://pl.wikipedia.org/wiki?curid=2740093" title="Puchar Wysp Owczych w piłce nożnej (2012)">
Puchar Wysp Owczych w piłce nożnej (2012)

Rozgrywki Pucharu Wysp Owczych odbywają się cyklicznie od 1955 roku. W roku 2012 miała miejsce 57. edycja tej imprezy. W kolejnych jej etapach wzięło łącznie udział osiemnaście klubów piłkarskich ze wszystkich poziomów ligowych na archipelagu. Turniej składał się z pięciu etapów:
Zdobywcą trofeum został klub Víkingur Gøta z miejscowości Norðragøta, który w finale pokonał w rzutach karnych zespół EB/Streymur.
Przebieg rozgrywek.
Runda wstępna.
W rundzie wstępnej wzięły udział 4 kluby piłkarskie z trzeciego i czwartego poziomu rozgrywek na Wyspach Owczych: FF Giza/FC Hoyvík, MB Miðvágur, Royn Hvalba oraz Undrið FF. Rozegrano dwa mecze, które wyłoniły dwa zespoły przechodzące do rundy eliminacyjnej.
Runda eliminacyjna.
W rundzie eliminacyjnej wzięło udział 16 klubów piłkarskich: 10 grających w Effodeildin 2012, 4 grające w 1. deild 2012 oraz 2 z rundy wstępnej. Były to: 07 Vestur, AB Argir, B36 Tórshavn, B68 Toftir, B71 Sandoy, EB/Streymur, FC Suðuroy, FF Giza/FC Hoyvík, HB Tórshavn, ÍF Fuglafjørður, KÍ Klaksvík, NSÍ Runavík, Skála ÍF, TB Tvøroyri, Undrið FF, Víkingur Gøta. Rozegrano szesnaście meczów, które wyłoniły osiem zespołów przechodzących do ćwierćfinałów.
Runda pucharowa.
W rundzie pucharowej wzięło udział 8 klubów piłkarskich, które wygrały swoje mecze w rundzie eliminacyjnej. Były to: AB Argir, B68 Toftir, B71 Sandoy, EB/Streymur, FC Suðuroy, HB Tórshavn, KÍ Klaksvík oraz Víkingur Gøta. Rozegrano następnie mecze ćwierćfinałowe, dwumecze półfinałowe oraz mecz finałowy, które wyłoniły zdobywcę Pucharu Wysp Owczych w roku 2012.
Finał.
Finał Pucharu Wysp Owczych zostanie rozegrany 25 sierpnia 2012 roku na stadionie Tórsvøllur w Thorshavn.

</doc>
<doc id="2740094" url="https://pl.wikipedia.org/wiki?curid=2740094" title="Bathypteroidae">
Bathypteroidae



</doc>
<doc id="2740097" url="https://pl.wikipedia.org/wiki?curid=2740097" title="Dubna (ujednoznacznienie)">
Dubna (ujednoznacznienie)



</doc>
<doc id="2740100" url="https://pl.wikipedia.org/wiki?curid=2740100" title="Cerkiew Narodzenia św. Anny w Orelcu">
Cerkiew Narodzenia św. Anny w Orelcu



</doc>
<doc id="2740102" url="https://pl.wikipedia.org/wiki?curid=2740102" title="Isuridae">
Isuridae



</doc>
<doc id="2740103" url="https://pl.wikipedia.org/wiki?curid=2740103" title="Carcharodontinae">
Carcharodontinae



</doc>
<doc id="2740107" url="https://pl.wikipedia.org/wiki?curid=2740107" title="Chudy literat">
Chudy literat

Chudy literat – satyra Adama Naruszewicza z 1773 roku. Poeta porusza w wierszu temat pewnych ograniczeń w pojmowaniu świata przez polską szlachtę.
Treść satyry ma formę rozmowy. Jeden z rozmówców, który jest zawodowym literatem, skarży się, że żyje w biedzie ponieważ społeczeństwo nie czyta książek. Jako przykład podaje swoje spotkanie z pewnym szlachcicem z prowincji, który przybył do niego z zamiarem kupienia czegoś do czytania. Podczas wyboru odpowiedniej książki długo nie może się zdecydować. Uważa że wiersze to dla niego błazeństwa, natomiast "Historia Polski" jest nieważna, ponieważ wyrzucono z niej legendy o Kraku i Wandzie, nie czyta Tacyta, ponieważ był poganinem, a książki o gospodarstwie nie potrzebuje, dlatego że jest w stanie bez nich uprawić rolę. Ostatecznie wybiera do czytania kalendarz.

</doc>
<doc id="2740115" url="https://pl.wikipedia.org/wiki?curid=2740115" title="Dubica (obwód brzeski)">
Dubica (obwód brzeski)

Dubica (biał. Дубіца, ros. Дубица) – wieś na Białorusi, w obwodzie brzeskim, w rejonie brzeskim, w sielsowiecie Domaczewo.
W pobliżu znajduje się stacja kolejowa Dubica, położona na linii Brześć - Włodawa.
Geografia.
Miejscowość położona ok. 5 km na wschód od Bugu i granicy z Polską, naprzeciwko polskich miejscowości Nowosiółki i Terebiski. Dubica znajduje się na północ od Leplówki i na południe od osady wiejskiej (przysiółka) Dubica oraz położonych w sielsowiecie Znamienka miejscowości turystyczno-uzdrowiskowych: Biełoje Oziero, Bierieście, Lesnoj.
Historia.
W XIX w. Dubica znajdowała się w gminie Domaczewo w powiecie brzeskim guberni grodzieńskiej.
W okresie międzywojennym miejscowość należała do gminy Domaczewo w powiecie brzeskim województwa poleskiego. Według spisu powszechnego z 1921 r. była to wieś licząca 53 domy. Mieszkało tu 265 osób: 127 mężczyzn, 138 kobiet. W większości mieszkańcy byli prawosławni (238), jednak 19 było rzymskimi katolikami, a 8 – żydami. 234 deklarowało narodowość białoruską, 22 – polską, 8 – żydowska, 1 – rusińską.
Po II wojnie światowej Dubica znalazła się w granicach ZSRR i od 1991 r. – w niepodległej Białorusi.

</doc>
<doc id="2740116" url="https://pl.wikipedia.org/wiki?curid=2740116" title="Madelein Svensson">
Madelein Svensson

Madelein Svensson (ur. 20 lipca 1969 w Solleftei) – szwedzka lekkoatletka specjalizująca się w chodzie sportowym, uczestniczka letnich igrzysk olimpijskich w Barcelonie (1992). 

</doc>
<doc id="2740119" url="https://pl.wikipedia.org/wiki?curid=2740119" title="Michael Tinsley">
Michael Tinsley

Michael Tinsley (ur. 21 kwietnia 1984) – amerykański lekkoatleta specjalizujący się w biegu na 400 metrów przez płotki.
W 2012 został w Londynie wicemistrzem olimpijskim. Rok później sięgnął po srebro mistrzostw świata w Moskwie.
Medalista mistrzostw Stanów Zjednoczonych. 
Rekord życiowy: 47,70 (15 sierpnia 2013, Moskwa).

</doc>
<doc id="2740122" url="https://pl.wikipedia.org/wiki?curid=2740122" title="Kościół św. Krzyża w Cieszynie">
Kościół św. Krzyża w Cieszynie

Kościół św. Krzyża w Cieszynie – barokowa świątynia pochodząca z początku XVIII w. znajdująca się w centrum miasta, przy ulicy Księdza Leopolda Szersznika.
Historia.
Początkowo w tym miejscu znajdowała się kaplica wzniesiona w 1648 roku, która przekazana została zakonowi jezuitów po ich przybyciu do Cieszyna w 1670 r. Jezuici znaleźli wśród cieszyńskiej szlachty wielu sprzymierzeńców – jeden z nich, starosta ziemski Adam Wacław Paczyński, wystawił zakrystię i ambonę, a w 1712 r. ufundował konwikt (który miał być zarządzany przez jezuitów) dla 16 biednych szlacheckich chłopców, szukających nauki w Cieszynie. Kaplica mogła w tym czasie pomieścić ok. 500 osób i wraz z napływem wiernych doceniających jezuickie kazania, w 1707 roku została przekształcona w kościół pod wezwaniem Świętego Krzyża. Po kasacie zakonu w 1773 r. kościół przekształcono w kościół gimnazjalny i służył głównie uczniom z cieszyńskiego gimnazjum. W latach 1781-82 staraniem ks. Leopolda Szersznika przeprowadzono rozbudowę kościoła, świątynia uzyskała m.in. sklepienie oraz wieżę. Po pożarze w 1789 r. kościół został odrestaurowany w stylu barokowym. Wtedy też powstał nowy ołtarz główny w stylu klasycystycznym, z płaskorzeźbami przedstawiającymi sceny "Ukrzyżowania" i "Ostatniej Wieczerzy". Kościół był odnawiany jeszcze wielokrotnie w XIX i XX wieku, a jedna z większych renowacji odbyła się w 1862 roku i obejmowała przebudowę wieży kościelnej.
W 1773 r. zakon jezuitów został rozwiązany. Rezydencja jezuitów w Cieszynie została sprzedana, gimnazjum przejęło państwo, kościół św. Krzyża zamieniono na kościół gimnazjalny. Jego nadzorcą został ks. Szersznik, który w 1782 r. zasklepił wnętrze i wzniósł wieżę z hełmem, zwieńczonym ośmioboczną latarnią. Kierował też odbudową kościoła po pożarze w 1789 r. W 1794 r. ufundowano nowy ołtarz według projektu Andreasa Kaspara Schweigla (obecnie bez nadstawy). Według jego projektu powstały zapewne, także dwa boczne ołtarze oraz ambona. Wzniesiono też późnobarokowy chór.
Kościół należał do 2005 r. do parafii św. Marii Magdaleny. Następnie został wydzierżawiony zakonowi franciszkanów, którzy prowadzą dom rekolekcyjny w sąsiednim budynku dawnego klasztoru jezuitów. Klasztor franciszkanów i kościół należą obecnie do Prowincji Wniebowzięcia Najświętszej Maryi Panny Zakonu Braci Mniejszych w Katowicach.
Architektura.
Kościół św. Krzyża ma charakter budowli stylu późnobarokowym. Jest jednonawową, trójprzęsłową świątynią na rzucie prostokąta. Nawa kościoła (z wieżą w części środkowej) zamyka apsyda, za którą jest wydzielona zakrystia, dawna zakrystia i składzik. W przyziemiu mieści się kruchta, która jest otwarta do nawy trzema arkadami o łuku koszowym, w stiukowych obramieniach. Ściany nawy zostały podzielone filarami o wklęsłych narożnikach, które objęte są przez jońskie pilastry oraz półpilastry. W wyposażeniu zachowały się późnobarokowy ołtarz główny, barokowo-klasycystyczna ambona oraz barokowy chór muzyczny. Część ołtarzowa, skierowana jest ku północy i zasklepiona została hemisferycznie z lunetami. Sklepienia kościoła o formie żaglastej, zostały wydzielone szerokimi gurtami. Sklepienia zakrystii zostały sklepione kolebkowo o łuku segmentowym, a w dawnej zakrystii kolebkowo z lunetami. W nawie i prezbiterium zachowała się dziewiętnastowieczna posadzka marmurowa o dwubarwnym wątku. Z przełomu XVIII i XIX w. pochodzą obrazy "Ukrzyżowania" (ołtarz główny) i "Matki Bożej" (ołtarz boczny).
Późnobarokowa fasada z XVIII wieku jest trójosiowa i została podzielona pilastrami jońskimi. Na jej osi znajduje się kamienny portal, który został zwieńczony łukiem koszowym z falistym przyczółkiem. Nad portalem jest widoczne okno zamknięte łukiem koszowym z główką putta w zworniku.
Elewację zdobią figury św. Franciszka z Asyżu i św. Józefa z Dzieciątkiem (umieszczone w niszach sklepionych hemisferycznie), zapewne ze względu na osobę cesarza Franciszka Józefa I, wymienionego na tablicy renowacyjnej we wnętrzu świątyni po lewej stronie od wejścia.
Górną kondygnację fasady od połaci dwuspadowego i jednopołaciowego dachu oddziela cokół, zza którego widoczna jest kwadratowa wieża z tarczami zegarowymi. W narożnikach wieży zostały utworzone kompozytowe pilastry. Na osi wieży znajduje się owalne okno, powyżej którego, po czterech stronach wstawiono okna zamknięte łukiem półkolistym. Hełm wieży jest czteropołaciowy z ośmioboczną latarnią. W bocznej elewacji nawy znajdują się duże okna zamknięte nadwieszonym łukiem półkolistym, z szerokimi obramieniami ze zwornikami. Elewacja części prezbiterialnej obejmują pilastry, z oknami w dwu strefach.
Msze święte.
Msze święte odprawiane są:

</doc>
<doc id="2740124" url="https://pl.wikipedia.org/wiki?curid=2740124" title="Agostino Barelli">
Agostino Barelli

Agostino Barelli (ur. 1627, Bolonia; zm. po 1687, tamże) – włoski architekt epoki baroku, znany głównie ze swych realizacji w Monachium.
Życiorys.
Pierwszym znanym dziełem Barellego jest kościół św. Bartłomieja w Bolonii (prawdopodobnie przeróbka projektu G. B. Falcettiego, konsekrowany w 1664).
W 1662 Barellli udał się do Monachium na zaproszenie elektora bawarskiego Ferdynanda Marii Wittelsbacha, który powierzył mu zbudowanie kościoła teatynów. Kościół ten miał być wypełnieniem ślubów jego małżonki Henrietty Adelaidy po urodzeniu przez nią potomka, Maksymiliana Emanuela. Barelli rozpoczął budowę monumentalnej świątyni wzorując się na rzymskim kościele Sant'Andrea della Valle. Uszczęśliwiony faktem narodzin syna elektor podarował swojej małżonce posiadłość z małym zameczkiem, położoną na północny zachód od miasta, którą Henrietta Adelajda wzorem włoskiej mody nazwala „zamkiem nimf” (niem. Nymphenburg). Przebudowę zamku powierzono również Barellemu.
W roku 1674 Barelli opuścił Monachium. Prace nad kościołem teatynów kontynuowali przełożony miejscowych teatynów P. Spinelli i architekt Enrico Zuccalli; Zuccalli kontynuował również budowę rezydencji Nymphenburg.
Wiadomości dotyczące działalności Barellego w Bolonii po roku 1675 są mocno niepewne. Wiadomo, iż został on architektem miejskim. W 1677 zaprojektował jedną z bram w murach miejskich, Porta delle Lame, a w 1682 kopułę miejscowego kościoła Madonna del Baraccano. Oprócz tych dzieł (jedynych, jakie się zachowały) są przekazy z 1687 o jego projektach kościoła św. Małgorzaty, nigdy nie zrealizowanych. Niepewna jest też data śmierci architekta; niektórzy wskazują rok 1679, inni natomiast wyznaczają ją po zaprojektowaniu kościoła św. Małgorzaty, być może na rok 1699.

</doc>
<doc id="2740125" url="https://pl.wikipedia.org/wiki?curid=2740125" title="Mistrzostwa Świata w Unihokeju Mężczyzn 1996">
Mistrzostwa Świata w Unihokeju Mężczyzn 1996

Mistrzostwa Świata w Unihokeju 1996 – 1. edycja Mistrzostw Świata w unihokeju. Turniej odbył się w dniach 11-16 maja 1996 w trzech miastach – Skellefteå, Sztokholmie i Uppsali w Szwecji, gospodarz okazał się później triumfatorem mistrzostw.
Uczestnicy.
W turnieju wystąpiło 12 drużyn. Nie odbyły się kwalifikacje, ponieważ nie było wystarczającej ilości drużyn aby je rozegrać. Oto drużyny uczestniczące w MŚ:
Turniej Finałowy.
12 drużyn zostało podzielone na 2 grupy po 6 reprezentacji. Drużyny grały każdy z każdym po razie. Do półfinałów awansowały pierwsze 2 drużyny z grupy.

</doc>
<doc id="2740126" url="https://pl.wikipedia.org/wiki?curid=2740126" title="Willa przy ul. Noskowskiego 24 w Poznaniu">
Willa przy ul. Noskowskiego 24 w Poznaniu

Willa przy ul. Noskowskiego 24 w Poznaniu – zabytkowa willa położona w centrum Poznania przy parku Moniuszki.
Budynek wybudowany na przełomie XIX i XX wieku. Podczas pełnienia funkcji nadburmistrza Poznania mieszkał w nim Ernst Wilms. Przed II wojną światową zmieniała właścicieli do 1935, kiedy została kupiona przez Katolicki Instytut Wychowawczy.
Po wojnie willę przejęło w zarząd miasto Poznań. Przez 60 lat, do 2012, budynek zajmował Związek Literatów Polskich. W 2012 roku po reaktywacji Katolickiego Instytutu Wychowawczego zarządzaniem budynku zajął się właściciel.

</doc>
<doc id="2740127" url="https://pl.wikipedia.org/wiki?curid=2740127" title="Razsolnik">
Razsolnik

Razsolnik (ros. рассольник) – rodzaj zupy ogórkowej, charakterystycznej dla kuchni rosyjskiej, opartej na gotowanych nerkach cielęcych z dodatkiem pietruszki, pora, selera, cebuli i szczawiu oraz ziemniaków. Zupa powinna być klarowna. Zamiast nerek możliwe jest użycie podrobów kurzych.

</doc>
<doc id="2740142" url="https://pl.wikipedia.org/wiki?curid=2740142" title="Włodzimierz Lempke">
Włodzimierz Lempke

Włodzimierz Lempke, pseudonimy: Ludwik, Okularnik (ur. ok. 1839, zm. 1864 w Kijowie) – działacz konspiracji niepodległościowej i rewolucyjnej.
Syn rosyjskiego generała, od 1861 przebywał w Warszawie, gdzie podjął pracę w fabryce maszyn rolniczych, angażując się w konspirację i rozwijając agitację wśród robotników. W momencie wybuchu powstania styczniowego (1863) jako działacz „czerwonych” otrzymał od Stefana Bobrowskiego, naczelnika Warszawy, zadanie nadzoru zaopatrzenia oddziałów operujących w podwarszawskich lasach; do jego zrealizowania zorganizował w mieście zakłady produkujące broń, amunicję, umundurowanie i inne niezbędne sprzęty wojskowe. Po upadku dyktatury Mariana Langiewicza w marcu 1863 powołał na zlecenie Bobrowskiego Straż Bezpieczeństwa Rządu Narodowego, wspierając następnie jej siłami zamach stanu, który doprowadził do obalenia Rządu Narodowego w maju 1863. Do listopada tego samego roku kontynuował działalność w Warszawie, podporządkowując się gabinetowi Karola Majewskiego i komendantowi miasta Janowi Koziełł-Poklewskiemu. Następnie wyjechał do rodzinnego Kijowa, gdzie popełnił samobójstwo podczas rewizji.

</doc>
<doc id="2740147" url="https://pl.wikipedia.org/wiki?curid=2740147" title="Gostwiczanka">
Gostwiczanka

Gostwiczanka – potok, lewy dopływ Dunajca. W górnym biegu, na wysokości Długołęki-Świerkli przyjmuje nazwę Gajduszowiec. Natomiast w dolnym biegu, na wysokości Stadeł (przysiółek Wyglanowice) – Wyglanowianka. Zlewnia potoku znajduje się w Beskidzie Wyspowym i Kotlinie Sądeckiej.
Źródła potoku znajdują się na wysokości około 660 m n.p.m. na stokach góry Piekło, w okolicach miejscowości Wysokie. Potok spływa w kierunku południowo-wschodnim do Kotliny Sądeckiej. Największym jego dopływem jest Suchy Potok. Pozostałe dopływy to: Buczynka, Od Drogi Na Wysokie, Od Mokrej Wsi, Od Zagórowa, Rąbacz, Rdzawka, Z Waderżyna, Z Wysokiego, Zbęcki. Przepływa kolejno przez: Wysokie, Długołękę-Świerklę, Gostwicę i Stadła. W Stadłach uchodzi do Dunajca na wysokości 297 m.
Potok tylko w dolnym biegu jest regulowany hydrotechnicznie, ponieważ jest dużym zagrożeniem dla okolicznych domów i budynków. Potok charakteryzuje się dużymi i krótkotrwałymi wezbraniami wód po większych opadach. Transportuje wówczas duże ilości ziemi i mułu, erodując brzegi, szczególnie w górnym biegu, gdzie prawie w ogóle nie jest regulowany hydrotechnicznie.

</doc>
<doc id="2740148" url="https://pl.wikipedia.org/wiki?curid=2740148" title="Inge Krokann">
Inge Krokann

Inge Krokann (ur. 19 sierpnia 1893 – zm. 27 grudnia 1962) – pisarz norweski.
Pisał w języku nynorsk, który traktował jednak z dużą swobodą stylistyczną i leksykalną, natomiast bohaterowie jego utworów posługują się dialektem Oppdal. Dlatego też dzieła Inge Krokanna są bardzo trudne do przetłumaczenia. Tematami twórczości pisarza są relacje międzyludzkie i postawa człowieka wobec surowej przyrody norweskiej od średniowiecza po wiek dwudziesty.
Bibliografia.
Słownik pisarzy skandynawskich, red. Z. Ciesielski, Poznań 1991.

</doc>
<doc id="2740150" url="https://pl.wikipedia.org/wiki?curid=2740150" title="Legenda o Józefie">
Legenda o Józefie

Legenda o Józefie - balet w dwóch obrazach z muzyką Richarda Straussa według libretta Harry'ego Kesslera i Hugo von Hofmannsthala z choreografią Michaiła Fokina. Prapremiera odbyła się w Paryżu w 1914 w wykonaniu Baletów Rosyjskich Siergieja Diagilewa na scenie opery. Premiera polska w Warszawie miała miejsce w 1937 w Teatrze Wielkim.
Jest to historia okrutnej żony Putyfara, urzędnika egipskiego i jej namiętności do niewinnego młodzieńca Józefa. Intencją twórców baletu było podkreślenie kontrastu między nieskazitelną, uduchowioną postacią Józefa a subtelną, złą kobietą. Zwycięstwo chrześcijańskiej moralności symbolizuje nieco naiwnie postać Archanioła chroniącego Józefa i wniebowzięcie chłopca. Inscenizacja baletu wzorowana była na malarstwie Paolo Veronesego i roztaczała renesans.

</doc>
<doc id="2740151" url="https://pl.wikipedia.org/wiki?curid=2740151" title="Max Salminen">
Max Salminen

Max Salminen (ur. 22 września 1988 w Lund) – szwedzki żeglarz sportowy, złoty medalista olimpijski z Londynu.
Zawody w 2012 były jego pierwszymi igrzyskami olimpijskimi. Po medal sięgnął w klasie Star, gdzie jego partnerem był Fredrik Lööf.

</doc>
<doc id="2740154" url="https://pl.wikipedia.org/wiki?curid=2740154" title="Augustinus Jun’ichi Nomura">
Augustinus Jun’ichi Nomura

 – japoński duchowny rzymskokatolicki, biskup diecezjalny Nagoi w latach 1993-2015. 
Życiorys.
Święcenia kapłańskie przyjął 19 grudnia 1964. 5 kwietnia 1993 papież Jan Paweł II mianował go biskupem Nagoi, sakry udzielił mu 4 lipca 1993 Francis Xavier Kaname Shimamoto, ówczesny arcybiskup metropolita Nagasaki. 
29 marca 2015 papież Franciszek przyjął jego rezygnację z pełnionego urzędu złożoną ze względu na wiek. 

</doc>
<doc id="2740155" url="https://pl.wikipedia.org/wiki?curid=2740155" title="Ahn Hyo-yeon">
Ahn Hyo-yeon



</doc>
<doc id="2740156" url="https://pl.wikipedia.org/wiki?curid=2740156" title="Augustinus Jun-ichi Nomura">
Augustinus Jun-ichi Nomura



</doc>
<doc id="2740157" url="https://pl.wikipedia.org/wiki?curid=2740157" title="Dubai Autodrome">
Dubai Autodrome

Dubai Autodrome – tor wyścigowy znajdujący się w parku rozrywki Dubailand w Dubaju.
Tor został wybudowany w 2004 roku. Pierwszym wyścigiem, który odbył się na tym torze był wyścig Formuły Renault V6 Eurocup.
Od 2006 co roku odbywa się tutaj 24-godzinny wyścig.
W 15 edycji programu The Amazing Race odbywały się tutaj zadania typu Fast Forward.
Konfiguracje toru.
Tor zawiera sześć konfiguracji:

</doc>
<doc id="2740158" url="https://pl.wikipedia.org/wiki?curid=2740158" title="Rasmus Myrgren">
Rasmus Myrgren

Rasmus Myrgren (ur. 25 listopada 1979 w Lindome) – szwedzki żeglarz sportowy, brązowy medalista olimpijski i mistrzostw świata.
Startuje w klasie Laser. Zawody w 2012 były jego drugimi igrzyskami olimpijskimi, debiutował w 2008 w Pekinie, gdzie zajął szóste miejsce.

</doc>
<doc id="2740159" url="https://pl.wikipedia.org/wiki?curid=2740159" title="Grobla (grodzisko)">
Grobla (grodzisko)

Grobla – grodzisko wczesnośredniowieczne i stanowisko archeologiczne położone w centralnej części Podegrodzia, na trójkątnym cyplu o wysokości 345 m n.p.m. Podczas prac archeologicznych odnaleziono ślady wczesnych kultur datowanych na VIII-X w.
Gród otoczony był wałem z kamienia, drewna i ziemi o szerokości ok. 5 m. Wzdłuż niego biegła brukowana ścieżka. Wjazd do grodu prawdopodobnie znajdował się w zachodnim załamaniu wałów. Wewnątrz grodu znajdowała się drewniana zabudowa, z siedzibą kasztelana sądeckiego.
Pod grodem, w kierunku północnym rozciągały się zabudowania mieszkalne Podegrodzia. Wokół nich nie znaleziono żadnych śladów umocnień. Według znalezionej ceramiki przypuszcza się, że podgrodzie ciągnęło się na przestrzeni ok. 800 m i zajmowało obszar 8-15 ha.
W grodzie mieścił się cmentarz i kościół datowany na 1014 r., który od I połowy XIII pełnił rolę kościoła parafialnego. Znajdowała się tu również karczma, której istnienie potwierdza dokument z 1268 r. Gród trzykrotnie ulegał spaleniu i tyle samo razy był odbudowywany. Jego istnienie kończy się nie wcześniej niż w II połowie XIII w.
Toponimika nazwy.
Słowo "Grobla" w powszechnym znaczeniu oznacza "tamę", "wał przeciwpowodziowy", ale w tym przypadku nie ma nic wspólnego z tymi budowlami. W dawnych językach południowych Słowian (czeskim, słowackim, bułgarskim) wyraz ten oznaczał "wzgórze", "mogiłę", a w języku ukraińskim "grzbiet góry".

</doc>
<doc id="2740162" url="https://pl.wikipedia.org/wiki?curid=2740162" title="Sariel">
Sariel

Sariel (aramejski: זהריאל, grecki: "Ατριήλ" "rozkaz Boży") jest jednym z archaniołów głównie z tradycji judaistycznej. Inne możliwe wersje jego imienia to Suriel, Suriyel (w niektórych tłumaczeniach z basenu Morza Martwego), Esdreel, Sahariel, Juriel, Seriel, Sauriel, Surya, Saraqael, Sarakiel, Jariel, Suruel, Surufel i Sourial. 
Suriel bywa utożsamiany z Arielem i Metatronem i Urielem. W I księdze Henocha, jest on jednym z czterech świętych archaniołów, który jest "wieczności drżeniem". W tradycji kabalistycznej, jest on jednym z siedmiu aniołów na Ziemi. Orygenes identyfikuje Suriela jako jednego z aniołów którzy są pierwotnymi mocami, Z kolei T. Gaster (DeaG Sea Scriptures) utożsamia Sariela z Urielem. Jego wspomnienie w kalendarzu koptyjskim Kościoła Prawosławnego obchodzone jest w dniu 27 Tubah. Podobnie jak Metatron, Suriel jest księciem bytności oraz jak Rafał, aniołem uzdrowienia. Jest on również życzliwym aniołem śmierci (jednym z niewielu). Suriel został wysłany, aby odzyskać duszę Mojżesza. Mówi się, że Mojżesz otrzymał całą swoją wiedzę od Sariela. W okultyzmie Sariel jest jednym z dziewięciu aniołów letniego zrównania dnia z nocą, a jego imię uważa się za niezwykle skuteczny amulet przeciwko urokowi ("złemu oku"). Sariel jest aniołem zodiaku rządzącym znakiem Barana, a także aniołem, który objaśnia bieg Księżyca, co swojego czasu uważane było za "wiedzę zakazaną".

</doc>
<doc id="2740163" url="https://pl.wikipedia.org/wiki?curid=2740163" title="Atak angielski w Zatoce Kagoshima">
Atak angielski w Zatoce Kagoshima



</doc>
<doc id="2740168" url="https://pl.wikipedia.org/wiki?curid=2740168" title="Władisław Surkow">
Władisław Surkow

Władisław Surkow (ros. "Владисла́в Ю́рьевич Сурко́в", ur. 21 września 1964 w Sołncewie) – rosyjski polityk i przedsiębiorca. Twórca pojęcia "" i inicjator powołania proputinowskiej młodzieżówki "Idący Razem", przekształconej później w organizację "Nasi". Rzeczywisty radca państwowy Federacji Rosyjskiej I klasy.
Syn Rosjanki i Czeczena. Na początku lat 90. XX w. pracował jako szef działu reklamy w banku Menatep, a następnie w Rospromie i Alfa Banku. W roku 1998 rozpoczął pracę jako szef PR w telewizji ORT, a rok później pracował już w administracji prezydenta Borysa Jelcyna. Do 2020 pozostawał współpracownikiem prezydenta Władimira Putina. Postrzegany był jako jeden z głównych socjotechników i "szara eminencja" Kremla.
W marcu 2014 roku Surkow został objęty przez Unię Europejską sankcjami z powodu organizacji działań na Krymie, w wyniku których lokalne społeczności krymskie zostały zmobilizowane do aktów podważających władzę ukraińską na Krymie.

</doc>
<doc id="2740170" url="https://pl.wikipedia.org/wiki?curid=2740170" title="Flaga Kurlandii i Semigalii">
Flaga Kurlandii i Semigalii

Flaga Kurlandii i Semigalii przedstawiała dwa pasy poziome, górny pas był czerwony, a dolny biały. Barwy biorą się z herbu Kurlandii, który przedstawiał czerwonego lwa na srebrnym tle.

</doc>
<doc id="2740171" url="https://pl.wikipedia.org/wiki?curid=2740171" title="Victor Sintes">
Victor Sintes



</doc>
<doc id="2740172" url="https://pl.wikipedia.org/wiki?curid=2740172" title="Cap Corse">
Cap Corse

Cap Corse, kors. "Capicorsu" - półwysep i przylądek w północnej części Korsyki, w departamencie Górna Korsyka, w okręgu Bastia. 18 gmin na przylądku należy do związku gmin "Communauté de communes du Cap Corse" .

</doc>
<doc id="2740173" url="https://pl.wikipedia.org/wiki?curid=2740173" title="Reprezentacja Rosji w rugby 7 kobiet">
Reprezentacja Rosji w rugby 7 kobiet

Reprezentacja Rosji w rugby 7 kobiet – zespół rugby 7, biorący udział w imieniu Rosji w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest Fiedieracyja regbi Rossii, członek Rugby Europe oraz World Rugby.

</doc>
<doc id="2740174" url="https://pl.wikipedia.org/wiki?curid=2740174" title="Białka Aux/IAA">
Białka Aux/IAA

Białka Aux/IAA (ang. "Auxin/Indole-3-Acetic Acid") – rodzaj białek związanych z odpowiedzią na działanie auksyny. Poprzez negatywną regulację aktywności czynników transkrypcyjnych ARF (ang. "Auxin Response Factor") regulują poziom ekspresji genów zależnych od działania auksyny.
Geny "Aux/IAA" zostały po raz pierwszy zidentyfikowane w soi i grochu jako geny regulowane przez auksynę. Poziom ekspresji większości genów "Aux/IAA" wzrasta bardzo szybko w odpowiedzi na działanie auksyny. Zwykle wzrost poziomu ekspresji obserwowany jest w czasie nieprzekraczającym kilku minut. W warunkach nieobecności auksyny, mRNA "Aux/IAA" obserwowane jest tylko na podstawnym, niskim poziomie. W nasionach wystawionych na stałą ekspozycję egzogennej auksyny, poziom mRNA "Aux/IAA" szybko wzrasta, z opóźnieniem 5–30 minutowym, i stabilizuje się po upływie 1–2 godzin. Działanie auksyną może spowodować 3–30 krotny wzrost poziomu mRNA "Aux/IAA". "Geny Aux/IAA" są charakterystyczne dla roślin i nie występują w obrębie żadnego innego królestwa organizmów. 
Aux/IAA są przeważnie krótko żyjącymi, łatwo ulegającymi degradacji białkami występującymi w jądrze komórkowym. Czas półtrwania białek Aux/IAA jest różny, na przykład u "Arabidopsis thaliana" czas półtrwania dla IAA7 wynosi 5–10 minut, a dla IAA28 – 80 minut. 
Kanoniczne białka Aux/IAA składają się z czterech domen aminokwasowych zwanych domenami I, II, III i IV. Domeny I i II są charakterystyczne i specyficzne dla poszczególnych białek Aux/IAA, natomiast domeny III i IV są konserwowane w obrębie całej rodziny tych białek. Domena I jest bezpośrednio zaangażowana w hamowanie ekspresji genów auksyno-zależnych. Domena II wykazuje silną konserwację i decyduje o stabilności białka. Domeny III i IV umożliwiają oddziaływanie z białkami ARF oraz innymi białkami Aux/IAA. Liczba białek w obrębie rodziny Aux/IAA zmienia się w szerokim zakresie w zależności od gatunku rośliny, u której występują. "Physcomitrella patens" ma trzy białka Aux/IAA, "Selaginella moellendorffii" ma również trzy białka Aux/IAA, dla porównania "A. thaliana" ma 29 białek, "Oryza sativa" i "Zea mays" mają po 31 białek Aux/IAA. Liczba białek w obrębie różnych gatunków podkreśla rosnący stopień kompleksowości sygnalingu auksyny.

</doc>
<doc id="2740187" url="https://pl.wikipedia.org/wiki?curid=2740187" title="Rochelle Stevens">
Rochelle Stevens

Rochelle Stevens (ur. 8 września 1966 w Memphis) – amerykańska lekkoatletka specjalizująca się w długich biegach sprinterskich, dwukrotna uczestniczka letnich igrzysk olimpijskich (Barcelona 1992, Atlanta 1996). Dwukrotna medalistka olimpijska (złota z Atlanty i srebrna z Barcelony) w biegu sztafetowym 4 x 400 metrów.

</doc>
<doc id="2740190" url="https://pl.wikipedia.org/wiki?curid=2740190" title="Konstantyn (Chomicz)">
Konstantyn (Chomicz)

Konstantyn, imię świeckie Konstantin Andriejewicz Chomicz (ur. 11 listopada 1911 w Bobryku w rejonie łohiszyńskim, zm. 2000) – białoruski biskup prawosławny.
Życiorys.
Absolwent seminarium duchownego w Wilnie (1935). Rok po uzyskaniu średniego wykształcenia teologicznego, jako mężczyzna żonaty, przyjął święcenia diakońskie, a następnie kapłańskie. Służył jako proboszcz parafii Narodzenia Matki Bożej w Ochowie na ziemi pińskiej. Po II wojnie światowej przeszedł razem z całą eparchią w jurysdykcję Patriarchatu Moskiewskiego. Do 1956 prowadził pracę duszpasterską na ziemi pińskiej, następnie był proboszczem cerkwi św. Mikołaja w Dobruszu, a od 1962 do 1970 – cerkwi Zaśnięcia Matki Bożej w Krasnem (obwód homelski). W 1969, po śmierci małżonki, złożył wieczyste śluby mnisze, zachowując dotychczasowe imię.
Rok po wstąpieniu do monasteru został przełożonym klasztoru Zaśnięcia Matki Bożej w Żyrowiczach. W 1987 został wyświęcony na biskupa pińskiego, wikariusza eparchii mińskiej i słuckiej. Dwa lata później objął zarząd samodzielnej eparchii pińskiej i łuninieckiej. W 1990 został pierwszym biskupem brzeskim, pięć lat później podniesiony do godności arcybiskupiej. Urząd sprawował do śmierci w 2000.

</doc>
<doc id="2740194" url="https://pl.wikipedia.org/wiki?curid=2740194" title="Formacja gogolińska">
Formacja gogolińska

Formacja gogolińska (ang. Gogolin Formation) – formacja triasowa, najniższa jednostka litostratygraficzna dolnego wapienia muszlowego Wyżyny Śląsko-Krakowskiej, leżącą pomiędzy węglanowymi utworami retu (górny pstry piaskowiec, trias dolny) i wapienną formacją górażdżańską (wapień muszlowy, trias środkowy) . Formacja gogolińska rozpoczyna trias środkowy na tym obszarze.
Geneza nazwy.
Nazwa historyczna, pochodząca od miejscowości Gogolin, z okolic której zostały po raz pierwszy opisane warstwy gogolińskie. .
Historia i synonimika.
Formacja gogolińska odpowiada wyróżnionym przez Paula Assmanna warstwom gogolińskim (niem. "Gogoliner Schichten"); nieznacznemu przesunięciu uległa jedynie jej górna granica . Podstawą do sformalizowania litostratygrafii formacji gogolińskiej stał się podział wprowadzony przez Assmanna .
Wiek.
Wiek formacji gogolińskiej nie został jednoznacznie określony. Rozbieżności są niewielkie i dotyczą jedynie dolnej granicy. Pozycja chronostratygraficzna została wyznaczona na podstawie występowania konodontów i badań magnetostratygraficznych . Zawidzka przypisała niższą część warstw gogolińskich ze Śląska Opolskiego do dolnego anizyku, a najwyższą (kilka ostatnich metrów obecnego ogniwa wapienia falistego z Ligockiej Góry) – do pelsonu (od miejsca pojawienia się indeksowego gatunku konodonta "Neospathodus kockeli"). Badania magnetostratygraficzne wskazują, że najniższa część formacji gogolińskiej należy do górnego oleneku (spasianu), wyższa część formacji gogolińskiej do egeju i bitynu, a najwyższa do pelsonu .
Granice.
Współcześnie dolna granica formacji gogolińskiej nie jest odsłonięta. Paul Assmann przyjął pięć kryteriów makroskopowych do wyznaczania granicy retu i wapienia muszlowego. Do ustalenia tej granicy w terenie wystarczające jest jedno z trzech kryteriów litologicznych zaproponowanych przez Paula Assmanna : (1) brak struktury jamistej, charakterystycznej dla leżących poniżej wapieni retu, (2) pojawienie się wapieni pelitowych lub organodetrytycznych o strukturze falistej lub falisto-gruzłowej,(3) pojawienie się wapieni organodetrytycznych zawierających wśród składników ziarnistych elementy szkieletowe liliowców. Górną granicę formacji gogolińskiej i jednocześnie dolną granicę leżącej powyżej formacji górażdżańskiej wyznacza spąg pierwszej grubej ławicy wapienia ziarnistego (onkolitowego).
Budowa.
Formacja gogolińska jest zbudowana głównie z : (1) kremowych, szarych i różowawych, grubo-, średnio- i cienkoławicowych wapieni organodetrytycznych, (2) kremowych i szarych, średnio- i cienkoławicowych wapieni pelitowych, często o strukturze falistej lub falisto-gruzłowej, (3) żółtawych i pomarańczowych dedolomitów (wapienie margliste),(4) szarych wapieni piaszczystych, (4) zlepieńców śródformacyjnych, (5) szarych i brązowych margli, zazwyczaj złupkowanych .
Miąższość.
We wschodniej części monokliny przedsudeckiej, na Śląsku Opolskim, miąższość wynosi średnio 55 m. W okolicy Opola miąższość formacji wynosi około 40–60 m, w okolicy Strzelec Opolskich – od 49 m do 58 m w rejonie Lublińca i Zawadzkiego – około 50 m, a w okolicy Wierchlesia – około 66 m. Na zachód od Opola, w środkowej i zachodniej części monokliny przedsudeckiej, miąższość formacji wyraźnie wzrasta i wynosi od 60 do ponad 80 m. Na wschodnim obszarze występowania formacji miąższość została ogólnie oszacowana na 41–46 m i jest możliwa do ustalenia tam, gdzie utwory nie zostały wtórnie przeobrażone w dolomity kruszconośne. Miąższość jest zredukowana przy krańcach zasięgu jednostki (np. 21 m w okolicy Pogorzyc
i Płazy, 35 m w okolicach Siewierza i Chrzanowa). Dane na temat miąższości utworów odpowiadających warstwom gogolińskim
w niecce północnosudeckiej (okolice Raciborowic) są rozbieżne - od 63 m do 91 m.
Podział na jednostki niższego rzędu.
W zachodniej części występowania formacji gogolińskiej (Opolszczyzna) zostały wyróżnione 4 jednostki formalne w randze ogniw, 6 formalnych jednostek podrzędnych w randze warstw oraz dwie jednostki nieformalne - poziomy . Podział na pozostałych obszarach - jak dotychczas. 
Ogniwa i poziomy.
Ogniwa i poziomy w zachodniej części formacji gogolińskiej (od najstarszych) :
Stratotypy.
Całkowity profil formacji nie jest nigdzie odsłonięty, dlatego został ustanowiony stratotyp złożony, na który składają
się stratotypy poszczególnych ogniw i poziomów. Stratotypy znajdują się w Gogolinie i jego najbliższej okolicy, Błotnicy Strzeleckiej oraz Ligocie Dolnej .

</doc>
<doc id="2740195" url="https://pl.wikipedia.org/wiki?curid=2740195" title="Intrygant">
Intrygant

Intrygant (ang. "The Informant!") – amerykański komediodramat kryminalny z 2009 roku w reżyserii Stevena Soderbergha. Powstał na podstawie powieści non-fiction pod tym samym tytułem autorstwa Kurta Eichenwalda.
Fabuła.
Agencja państwowa FBI otrzymuje zawiadomienie o nadużyciach dotyczących ustalania cen w ogromnej korporacji spożywczej Archer Daniels Midland (w skrócie ADM). W trakcie śledztwa okazuje się jednak, że informator (Matt Damon) ma we współpracy swój cel. Nie wzbudzając jakichkolwiek podejrzeń, zdefraudował miliony firmowych pieniędzy.

</doc>
<doc id="2740202" url="https://pl.wikipedia.org/wiki?curid=2740202" title="Fly by Night (singel)">
Fly by Night (singel)

"Fly By Night" – singel kanadyjskiej grupy Rush, wydany w 1975 roku na albumie studyjnym "Fly by Night". Muzykę skomponował Geddy Lee, a słowa napisał Neil Peart. Utwór opisuje podróż Pearta z Kanady do Anglii w wieku 18 lat.
Utwór został wydany w maju 1975 roku na singlu z utworem „Best I Can” na stronie B.

</doc>
<doc id="2740203" url="https://pl.wikipedia.org/wiki?curid=2740203" title="Czołg-pomnik">
Czołg-pomnik

Czołg-pomnik – czołg wycofany z użycia, trwale unieruchomiony na postumencie w celu upamiętnienia wydarzenia, osoby lub organizacji.
Czołgi mogą być elementem pomników upamiętniających bitwy, m.in. nad Sommą, gdzie użyto ich po raz pierwszy. W krajach bloku wschodniego czołgi-pomniki były często symbolem militarnego związku kraju ze Związkiem Radzieckim.
Czołgi-pomniki stały się bardzo popularne w Polsce po II wojnie światowej, kiedy Wojsko Polskie zaczęło wycofywać z użycia czołgi typu T-34 i IS-2. Wiele czołgów w roli pomników mimo że ma upamiętniać wojnę, zostało wyprodukowanych już po wojnie.
Czołgi-pomniki trafiające na postument są w różnym stopniu unieruchamiane. Niektóre są w pełni sprawne i same wjeżdżają na postument, po czym załoga wyciąga akumulator z pojazdu, a następnie spawa włazy i ogniwa gąsienic. Czołgi typów, które nadal były wykorzystywane przez Wojsko Polskie miały często dodatkowo usuwany silnik i skrzynię biegów. Aby zapobiec aktom wandalizmu i kradzieży, z czołgów zdejmowano wszystkie elementy ruchome i wyposażenie dodatkowe, które mogłoby zostać oderwane lub odkręcone. W czasie inwazji Rosji na Ukrainę pojawiły się głosy, aby liczne w Rosji czołgi-pomniki wykorzystać bojowo.
Czołgi-pomniki są czasami demontowane. Jest to częste zjawisko w krajach bloku wschodniego jako realizacja dekomunizacji. Zdarza się tak z powodów ideologicznych, gdy dany pomnik był uznawany przez okolicznych mieszkańców za symbol reżimu komunistycznego, przy czym proces ten nie przebiegał z tą samą intensywnością w każdym regionie. W 1991 roku David Černý z grupą artystów pomalowali pomnik-czołg w Pradze na różowo w ramach rozprawienia się z radzieckim dziedzictwem. Czasem pomnik posiada dużą wartość historyczną. Jedyny zachowany w Polsce czołg T-70 był w przeszłości pomnikiem w Baligrodzie.

</doc>
<doc id="2740206" url="https://pl.wikipedia.org/wiki?curid=2740206" title="Sabine Richter">
Sabine Richter

Sabine Richter (ur. 18 lipca 1966 we Frankfurcie nad Menem) – niemiecka lekkoatletka specjalizująca się w krótkich biegach sprinterskich, uczestniczka letnich igrzysk olimpijskich w Seulu (1988). W czasie swojej kariery reprezentowała również Republikę Federalną Niemiec.

</doc>
<doc id="2740215" url="https://pl.wikipedia.org/wiki?curid=2740215" title="Powstanie warszawskie w kulturze popularnej">
Powstanie warszawskie w kulturze popularnej

Powstanie warszawskie w kulturze popularnej – utwory literackie, filmowe, muzyczne itp., których tematyka obracała się wokół kwestii powstania warszawskiego 1944 roku.
Literatura.
Temat powstania warszawskiego pojawił się najwcześniej w literaturze. Walki i życie w powstańczej Warszawie opisywali m.in.:
Film.
Powstanie warszawskie opisywały także, bezpośrednio lub w sposób pośredni, następujące produkcje filmowe:
Muzyka.
Temat powstania został objęty na albumach koncepcyjnych polskich wykonawców:
Ponadto tematyka powstania była poruszana w pojedynczych utworach polskich artystów muzycznych:
Powstaniu warszawskiemu swoje utwory dedykowały także zagraniczne grupy muzyczne:

</doc>
<doc id="2740216" url="https://pl.wikipedia.org/wiki?curid=2740216" title="Bentley EXP 9 F">
Bentley EXP 9 F

Bentley EXP 9 F − koncepcyjny model SUV-a marki Bentley zaprezentowany podczas Międzynarodowego Salonu Samochodowego w Genewie w 2012 roku. Samochód powstał jako zapowiedź pierwszego w historii marki Bentley SUV-a przeznaczonego do seryjnej produkcji.
Bentley EXP 9 F ma być produkowany z silnikami benzynowymi: sześciolitrowym W12 współdzielonym z modelem Continental GT oraz czterolitrowym V8 o mocy odpowiednio 600 KM i 500 KM. Pojazd wyposażono w wybór trybu jazdy: komfortowy, sportowy i terenowy.
Samochód został wyposażony w 23-calowe koła z aluminiowymi felgami oraz wykończone skórą i drewnem wnętrze. Wersja seryjna wprowadzona została do produkcji pod koniec 2015 roku pod nazwą Bentayga.

</doc>
<doc id="2740217" url="https://pl.wikipedia.org/wiki?curid=2740217" title="Kõrve">
Kõrve

2 miejscowości w Estonii:

</doc>
<doc id="2740228" url="https://pl.wikipedia.org/wiki?curid=2740228" title="Maserati Kubang">
Maserati Kubang

Maserati Kubang – koncepcyjny model SUV-a marki Maserati, zaprezentowany po raz pierwszy na targach we Frankfurcie w 2011 roku.
Historia.
Pierwszy koncept SUV-a Maserati powstał w roku 2003 jako Kubang Concept Car i zaprezentowano go w Detroit w tym samym roku. Był w porównaniu do aktualnego projektu nieco bardziej opływowy. Ponieważ nie przyjął się zbyt dobrze, projekt zarzucono, jednakże po kilku latach zaprezentowano podczas targów we Frankfurcie nowy model o designie podobnym do sprzedawanych wówczas samochodów Maserati. Pojazd zaprojektowano jako konkurencję dla Range Rovera i Bentleya EXP 9 F.

</doc>
<doc id="2740234" url="https://pl.wikipedia.org/wiki?curid=2740234" title="Tomasz Porębski">
Tomasz Porębski



</doc>
<doc id="2740236" url="https://pl.wikipedia.org/wiki?curid=2740236" title="Wolna Armia Syrii">
Wolna Armia Syrii

Wolna Armia Syrii () – główny uzbrojony podmiot operacyjny syryjskiej opozycji walczący w wojnie domowej. W dużej mierze jego trzon stanowią dezerterzy z armii syryjskiej. Organizacja zbrojna powstała 29 lipca 2011. Jej pierwszym liderem został pułkownik Rijad al-Asad, który motywował powołanie grupy ochroną ludności cywilnej, przed siłami prezydenta Baszszara al-Asada. Przez syryjski rząd uważana za ugrupowanie terrorystyczne.
Po powołaniu Wolnej Armii Syrii coraz większa rzesza buntowników zasilała tą zbrojną organizację powstańców. W pierwszych tygodniach od powołania Wolnej Armii Syrii, liczba członków liczyła ok. 1 tys., natomiast w grudniu 2011, w szeregi rebeliantów wstąpiło 25 tys. zbuntowanych żołnierzy i ochotników. Najwyżsi rangą wojskowi, którzy przyłączyli się do rebelii, znajdowali schronienie na terytorium Turcji. Wolna Armia Syrii została podzielona na 22 bataliony, które podjęły w całym kraju działalność partyzancką. Rebelianci początkowo byli uzbrojeni jedynie w to, co zabierali ze sobą podczas dezercji. W pierwszej fazie wojny, buntownicy atakowali patrole i konwoje lojalistów. Dochodziło do ataków bombowych wymierzonych w armię narodową oraz organizowano zasadzki na zasadzie ataku i ucieczki. Ponadto buntownicy prowadzili kampanię zachęcającą byłych współtowarzyszy broni do przystąpienia do ruchu powstańczego.
16 listopada 2011 Wolna Armia Syrii (WAS) złożona ze zbuntowanych żołnierzy, służących wcześniej w armii rządowej, ogłosiła powołanie tymczasowej Rady Wojskowej. Rada miała na celu koordynacje ataków partyzanckich, ochrony ludności cywilnej, a także zapobiegania anarchii. Jednak rola Wolnej Armii Syrii nie ograniczyła się do działań partyzanckich. W miastach takich jak Dajr az-Zaur, Ar-Rastan dochodziło do walnych bitew z lojalistami prezydenta Asada. Lotnictwo syryjskie bombardowało rebeliantów w miastach Hama, Hims, Ar-Rastan, Dajr az-Zaur i Dara, tak więc opozycjoniści wystąpili do areny międzynarodowej o wprowadzanie w Syrii strefy zakazu lotów. NATO jednak po zakończeniu operacji w Libii, odrzuciło możliwość interweniowania w Syrii. Do pierwszych wzmożonych skoordynowanych działań Wolnej Armii doszło w okresie listopad-grudzień 2011.
Na przełomie lutego i marca 2012 z armii syryjskiej zdezerterowało ok. 20 tys. żołnierzy, którzy przyłączyli się do Wolnej Armii Syrii. W marcu 2012 udało się zjednoczyć wszystkie jednostki rebelianckie Wolnej Armii Syrii pod dowództwem Wysokiej Rady Wojskowej w Turcji. W kwietniu 2012 organizacja liczyła 50 tys. żołnierzy. Mimo marcowych porażek w Himsie i Idlib, rebelianci stali się zagrożeniem dla rządu. Opozycyjne oddziały zacieśniły współpracę i koordynację swoich działań. Ustanowiły rady wojskowe w takich miastach jak Aleppo, Dera i Damaszek. Powstańcy ze względu na słabe uzbrojenie, braki w środkach komunikacji i transportu unikali bezpośrednich starć i stosowali taktykę partyzancką. Bojownicy atakowali linie komunikacyjne i wojskowe konwoje za pomocą improwizowanych ładunków wybuchowych, a także granatników przeciwpancernych. Dezerterzy użyli także kilkakrotnie wyrzutni pocisków przeciwpancernych. W lipcu 2012 wybuchły dwie największe bitwy z udziałem Wolnej Armii Syrii. Rebelianci zaatakowali Damaszek oraz Aleppo, doprowadzając do długotrwałych walk pozycyjnych. W sierpniu 2012 siły Wolnej Armii Syrii liczyły ponad 100 tys. żołnierzy. Był to szczytowy moment, jeśli chodzi o liczbę członków organizacji. W kolejnych etapach wojny domowej doszło do licznych podziałów ugrupowania ze względu na napływ radykalnych islamistów do Syrii.
5 września 2012 w Antiochii doszło do zjazdu liderów grup powstańczych, którzy postanowili powołać zawodowe i zunifikowane siły zbrojne, których trzon stanowili dezerterzy, w tym ponad stu oficerów i 47 generałów. W związku z tym ogłoszono projekt utworzenia Narodowej Armii Syryjskiej (NAS), zrzeszającej różne grupy bojowe z Wolną Armią Syrii na czele, która jednak zgłosiła zastrzeżenia co do nowej nazwy formacji. Narodowa Armia Syrii miała być całkowicie podporządkowana władzom opozycyjnym z Narodowej Rady Syryjskiej. Nowa formacja militarna miała skupić w swych szeregach wszystkie jednostki, niezależnie od orientacji politycznej. W połowie września 2012 Wolna Armia Syrii ogłosiła, iż centrum dowodzenia rebelii zostało przeniesione do Syrii, na ziemie kontrolowane przez opozycjonistów. Był to krok ku zjednoczeniu grup bojowych.
Na konferencji w tureckim mieście Antalya 7 grudnia 2012 opozycjoniści wybrali 30-osobowe Najwyższej Rady Wojskowej (SMC), w którym dominowali politycy związani z Bractwem Muzułmańskim i salafici. Islamiści objęli 2/3 miejsc w dowództwie. Tym samym oprócz przedstawicieli Wolnej Armii Syrii w Najwyższej Radzie Wojskowej znaleźli się reprezentanci Syryjskiego Frontu Wyzwolenia Islamu z Liwa Sukur asz-Szam na czele oraz Syryjskiego Frontu Islamskiego. Miejsca nie znaleźli tam oficerowie wyższych rang, którzy zdezerterowali z syryjskich wojsk rządowych. Na konferencji obecni byli przedstawiciele państwowych agend bezpieczeństwa USA, Wielkiej Brytanii, Francji, krajów regionu Zatoki Perskiej oraz Jordanii. Szefem sztabu Najwyższej Rady Wojskowej mianowano gen. Salima Idrisa. Celem powołania sztabu było zjednoczenie różnych grup zbrojnych działających na terenie Syrii i stopniowe tworzenie armii narodowej.
Generał Idris zwrócił się do państw zachodnich o pomoc wojskową, zarówno w zakresie dostaw broni i sprzętu, jak i szkolenia syryjskich powstańców. Powstańcy byli zbrojeni przez kraje Zatoki Perskiej, głównie Arabię Saudyjską i Katar, a także Libię. Donatorzy znad Zatoki Perskiej kupowali broń w Sudanie, toteż przeciwlotnicze pociski i naboje do broni lekkiej, którymi posługiwali się opozycjoniści pochodziła w głównej mierze z Sudanu. Turcja przekazywała ręczne wyrzutnie pocisków ziemia-powietrze FIM-92 Stinger. Również Stany Zjednoczone i Wielka Brytania zbroiły umiarkowanych rebeliantów. W czerwcu 2013 rebelianci podali, iż uzyskali od państw wspierających opozycję w Syrii pociski typu ziemia-powietrze krótkiego zasięgu MANPAD, pociski przeciwpancerne, pociski moździerzowe i amunicję.
Również rebelianci z Wolnej Armii Syrii dopuszczali się licznych zbrodni wojennych. Oprócz prowadzenia ofensywnych działań wojennych, porywali i mordowali swoich przeciwników. Są oskarżeni również o czystki na chrześcijanach, do których doszło m.in. podczas bitwy w Sadadzie.
Z czasem Wolna Armia Syrii przestała być najliczniejszą militarną organizacją walczącą z wojskiem Baszszara al-Asada. We wrześniu 2013 Wolna Armia Syrii liczyła 31 tys. bojowników. Podobną liczbę partyzantów posiadał radykalniejszy Syryjski Front Wyzwolenia Islamu, który w listopadzie 2013 połączył się z Syryjskim Frontem Islamskim, tworząc Front Islamski, który zaczął konkurować z umiarkowanymi rebeliantami. W grudniu 2013 zbrojne oddziały islamistyczne przejęły należące do Wolnej Armii Syrii magazyny z bronią w mieście Bab al-Hawa, leżącego w muhafazie Idlib. Broń składowana w magazynie pochodziła z amerykańskich dostaw, a sam atak na bazę zmusił gen. Idrisa do ucieczki z Syrii. Skutkiem tego było zawieszenie dostaw broni przez zachodnich donatorów. Jednak w styczniu 2014 Wolna Armia Syrii podjęła na północy Syrii współpracę z Frontem Islamskim, podczas kampanii przeciwko Islamskiemu Państwu w Iraku i Lewancie, radykalnej organizacji stanowiącej prawo koraniczne.
16 lutego 2014 Najwyższa Rada Wojskowa ogłosiła odwołanie generała Idrisa z zajmowanego stanowiska. Przyczynami jego dymisji była według komunikatu „zła dystrybucja broni”, „błędy i zaniedbania w czasie walk” oraz jego „oddalenie od trosk powstańców”. Jego następcą został generał Abd al-Ilah al-Baszir.

</doc>
<doc id="2740237" url="https://pl.wikipedia.org/wiki?curid=2740237" title="Making Memories">
Making Memories

"Making Memories" – singel kanadyjskiej grupy Rush, wydany w 1975 roku na drugim albumie studyjnym Fly by Night. Utwór napisali wszyscy trzej członkowie zespołu. Utwór został wydany w 1975 roku na singlu z drugą częścią utworu 2112 - "Temples of Syrinx" na stronie B.

</doc>
<doc id="2740239" url="https://pl.wikipedia.org/wiki?curid=2740239" title="Mistrzostwa Oceanii w Rugby 7 Kobiet 2007">
Mistrzostwa Oceanii w Rugby 7 Kobiet 2007

Mistrzostwa Oceanii w Rugby 7 Kobiet 2007 – pierwsze mistrzostwa Oceanii w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez FORU mające na celu wyłonienie najlepszej żeńskiej reprezentacji narodowej w tej dyscyplinie sportu w Oceanii. Odbyły się w formie turnieju rozegranego w dniach 30 listopada – 1 grudnia 2007 roku w Port Moresby.
Informacje ogólne.
W turnieju rywalizowały cztery drużyny systemem kołowym, dwie najlepsze po fazie grupowej zmierzyły się w finale, dwie pozostałe zaś w meczu o trzecie miejsce.
Niepokonana okazała się reprezentacja Fidżi.
Faza grupowa.
"Częściowe wyniki"

</doc>
<doc id="2740240" url="https://pl.wikipedia.org/wiki?curid=2740240" title="Lamborghini Urus">
Lamborghini Urus

Lamborghini Urus – samochód osobowy typu SUV Coupe klasy wyższej produkowany pod włoską marką Lamborghini od 2018 roku.
Historia modelu.
Pierwszą oficjalną zapowiedzią chęci wprowadzenia przez Lamborghini SUV-a był przedstawiony w kwietniu 2012 roku prototyp Urus Concept, który miał jednocześnie odzwierciedlać kluczowe rozwiązania w stylistyce produkcyjnego modelu. Studium modelu przedstawiono dla światowej publiczności na Beijing International Automotive Exhibition w 2012 roku. Już podczas premiery Lamborghini poinformowało o specyfikacji technicznej przyszłego seryjnego Urusa, wymiarach, a także oczekiwanej rocznej produkcji w wysokości ok. 3000 sztuk. 
W połowie 2017 roku Lamborghini ogłosiło, że prace konstrukcyjne nad seryjnym Urusem i samochód zostanie oficjalnie zaprezentowany pod koniec tego samego roku. Ostatecznie, samochód oficjalnie przedstawiono 4 grudnia 2017 roku podczas prezentacji w Sant’Agata Bolognese we Włoszech w siedzibie producenta.
Urus to pierwszy od czasów LM002 tak wysoko zawieszony samochód, choć w przeciwieństwie do tego modelu jest sportowym SUV-em, a nie pojazdem o terenowym przeznaczeniu. Pojazd zbudowany został na platformie MLB, która stosowana jest w innych dużych SUV-ach koncernu Volkswagena: Bentley Bentayga, Porsche Cayenne, Audi Q7 i Volkswagen Touareg. Urus należy do grona jednego z najszybszych SUV-ów na rynku. Jego przyspieszenie od 0-100 km/h wynosi 3,6 s, prędkość maksymalna została ograniczona elektronicznie do 305 km/h.
Sprzedaż.
Urus trafił do sprzedaży w połowie 2018 roku i szybko stał się najpopularniejszym samochodem w ofercie Lamborghini, który pozwolił marce niemal podwoić swoje wyniki sprzedaży. Pierwszy SUV Lamborghini pozwolił też producentowi pozyskać zupełnie nowych klientów, którzy wcześniej nigdy nie kupowali sportowych pojazdów producenta - szczególnie w Rosji i Indiach.

</doc>
<doc id="2740243" url="https://pl.wikipedia.org/wiki?curid=2740243" title="Tomasz Porębski (piłkarz)">
Tomasz Porębski (piłkarz)

Tomasz Porębski (ur. 12 stycznia 1992 w Białymstoku) - polski piłkarz występujący na pozycji obrońcy. Wychowanek Jagielloni Białystok. W Ekstraklasie zadebiutował 28 sierpnia 2011 roku w przegranym 0:1 spotkaniu z Ruchem Chorzów.

</doc>
<doc id="2740256" url="https://pl.wikipedia.org/wiki?curid=2740256" title="Ewa Banaszkiewicz">
Ewa Banaszkiewicz

Ewa Banaszkiewicz (ur. 17 stycznia 1961) – polska brydżystka, World Master (WBF), European Master (EBL), Arcymistrz (PZBS), zawodniczka drużyny NOWOGAMES MBIKE Rowery Warszawa.
Wyniki Brydżowe.
Rozgrywki krajowe.
W rozgrywkach krajowych zdobywała następujące lokaty:
Olimpiady.
Na olimpiadach uzyskała następujące rezultaty:
Zawody europejskie.
W rozgrywkach europejskich zanotowała następujące miejsca:

</doc>
<doc id="2740257" url="https://pl.wikipedia.org/wiki?curid=2740257" title="Giovanni Sio">
Giovanni Sio

Giovanni-Guy Yann Sio (ur. 31 marca 1989 w Saint-Sébastien-sur-Loire) – francuski piłkarz pochodzenia iworyjskiego występujący na pozycji napastnika. Zawodnik klubu Stade Rennais.
Kariera klubowa.
Sio karierę rozpoczynał jako junior w FC Nantes. W 2007 roku trafił do rezerw hiszpańskiego Realu Sociedad. W sezonie 2008/2009 został włączony do jego pierwszej drużyny, grającej w Segunda División. Zadebiutował tam 6 września 2008 roku w zremisowanym 2:2 pojedynku z Realem Saragossa. W barwach Realu Sociedad rozegrał dwa spotkania.
W 2009 roku Sio odszedł do szwajcarskiego zespołu FC Sion. W sezonie 2009/2010 nie zagrał tam jednak w żadnym meczu. W Super League pierwszy mecz zaliczył 18 lipca 2010 roku przeciwko Bellinzonie (2:0). 8 sierpnia 2010 roku w wygranym 3:2 spotkaniu z FC Luzern strzelił pierwszego gola w Super League. W sezonie 2010/2011 zdobył z klubem Puchar Szwajcarii.
Na początku 2012 roku Sio przeszedł do niemieckiego Wolfsburga. W Bundeslidze zadebiutował 21 stycznia 2012 roku w wygranym 1:0 pojedynku z 1. FC Köln. W sezonie 2011/2012 dla Wolfsburga zagrał 9 razy. Na sezon 2012/2013 został wypożyczony do innego zespołu Bundesligi, Augsburga.
30 stycznia 2013 roku trafił do FC Sochaux, a 16 sierpnia 2013 podpisał czteroletni kontrakt z FC Basel. 
Wiosną 2015 był wypożyczony do Bastii, a latem przeszedł do Stade Rennais. We francuskiej drużynie zadebiutował 8.08.2015 roku, w przegranym 2:1 spotkaniu z SC Bastia. W tym samym meczu strzelił także swoją pierwszą bramkę dla tego zespołu. W czasie dwóch sezonów spędzonych w Rennes rozegrał 68 spotkań zdobywając w tym czasie 16 goli.
18 lipca 2017 roku Sio podpisał kontrakt z Montpellier HSC. Swój debiut zaliczył 12.08.2017 roku w przegranym 1:0 meczu z Toulouse FC.
30 września 2018 roku udał się na wypożyczenie do Ittihad Kalba grającego w UAE Arabian Gulf League. Swój debiut zaliczył 4.10.2018 roku w przegranym 2:1 meczu z Shabab Al-Ahli Dubaj. Po roku spędzonym w klubie powrócił do Francji.
17 lipca 2019 roku został zaprezentowany jako nowy zawodnik tureckiego Gençlerbirliği SK. Debiut w barwach nowego klubu zaliczył w przegranym 1:0 meczu przeciwko Çaykur Rizespor. W Turcji spędził 2 sezony w czasie których rozegrał 50 spotkań i zdobył 12 goli.
23 listopada 2021 roku podpisał umowę z FC Sion. Swój debiut zaliczył w przegranym 1:0 meczu przeciwko FC Luzern.
Kariera reprezentacyjna.
Sio jest byłym reprezentantem Francji U-16, U-17 oraz U-18.

</doc>
<doc id="2740259" url="https://pl.wikipedia.org/wiki?curid=2740259" title="Maximilianeum">
Maximilianeum

Maximilianeum – budynek w Monachium, zbudowany w II poł. XIX w. na zlecenie króla Bawarii Maksymiliana II jako uczelnia dla utalentowanych studentów. W 1949 został siedzibą Landtagu Bawarii (do 1999 był także siedzibą Senatu Bawarii).
Historia.
Budynek Maximilianeum znajduje się w dzielnicy Au-Haidhausen. Wznosi się na obmurowanym zboczu terasy izarskiej. Zaprojektował go berliński architekt Friedrich Bürklein; po jego śmierci budowę dokończył Gottfried Semper. Fundator budynku, król Maksymilian II, przeznaczył go na siedzibę swojej fundacji wspomagającej kształcenie przyszłych urzędników państwowych i na szkołę paziów dworskich. Prace budowlane trwały 17 lat, a na ich opóźnienie wpłynęło podmywanie brzegów Izary.
Architektura.
Budynek Maximilianeum to monumentalny gmach, stanowiący niezbyt udane połączenie elementów neogotyku i włoskiego renesansu. Punktem centralnym jego lekko wklęsłej fasady jest wysoki, trzykondygnacyjny ryzalit zwieńczony figurą anioła. Niższe kondygnacje obu skrzydeł budowli mają galerie. Fasada w kolorze terakoty jest udekorowana popiersiami i posągami. Nad zaokrąglonymi oknami górnej kondygnacji ryzalitu znajdują się wnęki wypełnione kolorowymi mozaikami. Wnętrze budowli wypełniają historyzujące malowidła o treści alegorycznej pędzla Wilhelma von Kaulbacha i Friedricha Kaulbacha.

</doc>
<doc id="2740261" url="https://pl.wikipedia.org/wiki?curid=2740261" title="Mistrzostwa Oceanii w Rugby 7 Kobiet 2008">
Mistrzostwa Oceanii w Rugby 7 Kobiet 2008

Mistrzostwa Oceanii w Rugby 7 Kobiet 2008 – drugie mistrzostwa Oceanii w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez FORU mające na celu wyłonienie najlepszej żeńskiej reprezentacji narodowej w tej dyscyplinie sportu w Oceanii, które odbyły się wraz z turniejem męskim w dniach 25–26 lipca 2008 roku w samoańskim mieście Apia. Była to jednocześnie kwalifikacja do 2009 Rugby World Cup Sevens.
Informacje ogólne.
W rozegranym na Apia Park turnieju początkowo miało wziąć udział sześć reprezentacji, ostatecznie jednak drużyna Papui-Nowej Gwinei odwołała swój przyjazd. Pięć pozostałych zespołów walczyło zatem w pierwszym dniu systemem kołowym o awans do półfinałów, ostatnia w grupie drużyna musiała zadowolić się piątym miejscem zawodów. W rozegranych w drugim dniu zawodów meczach półfinałowych stawką były nie tylko medale tej imprezy, ale również awans na Puchar Świata. Zwycięzcy półfinałów, zapewniwszy sobie jednocześnie awans na Puchar Świata 2009, zmierzyli się w walce o mistrzostwo kontynentu, przegrani zaś walczyli o brązowy medal.
W finale Australijki pokonały zawodniczki z Nowej Zelandii, trzecie miejsce przypadło zaś Fidżi.

</doc>
<doc id="2740263" url="https://pl.wikipedia.org/wiki?curid=2740263" title="MOM">
MOM



</doc>
<doc id="2740265" url="https://pl.wikipedia.org/wiki?curid=2740265" title="Warszawa Grochów">
Warszawa Grochów

Warszawa Grochów – stacja postojowa, lokomotywownia i wagonownia PKP Intercity i Kolei Mazowieckich stanowiąca zaplecze techniczne dla stacji Warszawa Wschodnia. Obiekt położony jest we wschodniej części Warszawy, w dzielnicy Praga-Południe, na terenie Olszynki Grochowskiej, nieopodal przystanku osobowego Warszawa Olszynka Grochowska. Krzyżują się tu linie kolejowe nr 45, 452 i 545.
Historia.
W 1936 miał miejsce początek obsługi i utrzymania zespołów trakcyjnych przez punkt rewidencki Warszawa Grochów, a w 1938 powstał budynek elektrowozowni.
4 września 1939 podczas zmasowanego bombardowania Warszawy grochowska wagonownia uległa zniszczeniu. Jako że Główne Warsztaty Elektrotrakcyjne i Elektrowozownia Szczęśliwice zostały zniszczone doszczętnie, główną bazą zaplecza technicznego stała się Elektrowozownia Grochów, do której zaczęto ściągać tabor. Naprawiano tu również zniszczone przez działania wojenne pojazdy o mniejszym zakresie prac. Wiosną 1940 zelektryfikowano łącznice do grochowskiej bazy, a wiosną 1941 do elektrowozowni dostarczono cztery pojazdy serii E300 oraz dokonano częściowej przebudowy ich instalacji i urządzeń elektrycznych.
W 1945 rozpoczęto porządkowanie elektrowozowni na Grochowie, a grupa pracowników wyruszyła na zachód w poszukiwaniu wywiezionych podczas wojny obrabiarek i innych urządzeń oraz ewakuowanego taboru kolejowego. Pod koniec 1945 w elektrowozowni rozpoczęto naprawę zdewastowanych w mniejszym stopniu zespołów trakcyjnych, a w marcu 1946 rozpoczęto remonty ściągniętej do Warszawy lokomotywy E203 i 10 EZT. Ze względu na pilną potrzebę odbudowy taboru podmiejskiego zrezygnowano z naprawy lokomotywy, a jej części wykorzystano do remontu zespołów. Wrak lokomotywy stał na Grochowie do 1958, kiedy to został zezłomowany.
W latach 1954–1956 zakłady Pafawag dostarczyły 20 sztuk EZT serii EW53, które zostały skierowane do pracy w Elektrowozowni Grochów, a na początku 1957 do Grochowa przybyły składy serii ED70. W latach 1972–1976 powstało 15 elektrowozów serii EP08, z których 14 przypisano do elektrowozowni, a w latach 1991–1996 na Grochów skierowano łącznie 36 lokomotyw serii EP09.
PKP Intercity.
W 2002 przewoźnik PKP Intercity przejął obsługę stacji od PKP. Obiekt zajmuje 64 ha, na których ułożonych jest 57 km torów. Na jego terenie znajdują się hale obsługi lokomotyw, napraw elektrycznych i mechanicznych oraz przeglądów wagonów. Na terenie tej bazy znajduje się również symulator lokomotyw EP09 i EU44. Codziennie ze stacji na szlak wyrusza około 70 pociągów. Jej układ torowy jest podzielony na cztery grupy przygotowania pociągów.
W 2017 PKP Intercity poinformowało, że planuje ogrodzić teren stacji oraz wybudować nową lokomotywownię.
Grupa nowa obsługuje składy przyjeżdżające i odjeżdżające w krótkim czasie oraz składy Berlin-Warszawa-Express. Na torach grupy przyjazdowej rewidenci dokonują oględzin wagonów oraz sprawdzają ich ogrzewanie i oświetlenie. W przypadku wykrycia usterki pojazd jest wyłączany, a na jego miejscu umieszcza się sprawny. Sprawdzony skład przechodzi przez kolejne etapy ciągu technologicznego i jedzie na myjnię z zamkniętym obiegiem wody. Pudła wagonów są myte co 1–2 dni, natomiast co 2 tygodnie ma miejsce dokładne czyszczenie okresowe.
Hala całopociągowa została oddana do użytku 17 kwietnia 2000. Jest to największy budynek na całej stacji – ma długość 420 m, szerokość 24 m i jest wyposażona w 3 niezależne tory umożliwiające równoległą obsługę trzech składów 16-wagonowych. Każdy z torów posiada osobne poziomy dla obsługi podwozi i wnętrz wagonów. W obiekcie wykonywane są przeglądy międzypociągowe. Pracownicy hali sprawdzają układ jezdny oraz dokonują ewentualnych napraw podzespołów. Opróżniane są zbiorniki zamkniętych układów toalet oraz czyszczone i odkurzane wnętrza wagonów. Dokonywane są także przeglądy ogrzewania, klimatyzacji i oświetlenia. W 2007 obiekt ten został zmodernizowany. Od 1 września 2015 na okres 18 miesięcy Stadler Polska wynajął jeden tor w hali oraz pomieszczenia biurowe, socjalne i magazyn w celu świadczenia usługi utrzymania składów FLIRT³ zamówionych przez przewoźnika.
Grupa odjazdowa to miejsce, w którym składy wagonów sprawdzane są tuż przed wyjazdem w trasę. Kontroluje się tu układy pneumatyczne i elektryczne oraz wyposażenie, przeprowadza próby hamulca oraz przypina się lokomotywy. Cały proces jest koordynowany i nadzorowany przez dyspozytora.
„Siódma faza” to obszar, w którym wagony oczekują na naprawy okresowe.
Centrum Serwisowe Pociągów Dużych Prędkości.
W listopadzie 2012 rozpoczęła się budowa nowego obiektu na terenie stacji Warszawa Grochów, pod koniec stycznia 2013 miało miejsce uroczyste wmurowanie kamienia węgielnego pod tę inwestycję, a 9 kwietnia 2014 obiekt został oddany do użytku.
Obiekt znajduje się przy ul. Kozia Górka 9 w Warszawie, nieopodal bazy PKP Intercity. Centrum zajmuje powierzchnię 1,2 ha i znajduje się na działce o powierzchni 2,5 ha. Obiekt składa się z hali warsztatowej, infrastruktury kolejowej, zaplecza biurowo-socjalnego i automatycznej myjni. W jego skład wchodzą również blisko 2 km torów z trakcją. Hala warsztatowa przewidziana dla składów ED250 "Pendolino" jest wyposażona w 3 tory utrzymaniowe i 2 tory naprawcze.
Na pierwszych czterech torach centrum serwisowego wykonywane są przeglądy cykliczne. Wzdłuż nich zamontowanych jest siedem stanowisk systemu CET (asenizacja i nawadnianie) obsługujących toalety pociągów serii ED250. Tory te w hali posiadają sztywną sieć trakcyjną, która jest wysuwana i chowana na ramionach. Zasilana jest prądem stałym o napięciu 3 kV, ale istnieje możliwość jej zasilenia również prądem przemiennym o napięciu 15 lub 25 kV. Tor piąty nie jest wyposażony w sieć i służy do przeprowadzania dłuższych napraw okresowych, podczas których pociągi są odłączone od zasilania. Wzdłuż toru zamontowanych jest 28 podnośników Kutruffa pozwalających na podniesienie całego składu.
Zastosowana w centrum serwisowym tokarka podtorowa jest sterowana z rozdzielni i składa się z dwóch tokarek, które wykonują swoją pracę niezależnie i jednocześnie na dwóch wózkach. Jest to jedyne urządzenie tego typu w Polsce i jedno z kilku w Europie. Na torze sąsiadującym z torem, na którym znajduje się tokarka, zainstalowano zapadnię do demontażu wózków i wymiany zestawów kołowych.
Pod sufitem hali zamontowano dwie suwnice. Jedna z nich o udźwigu 10 t służy do przenoszenia wózków, drugą natomiast o udźwigu 1,5 t transportuje się elementy dachowe pojazdów.
Na terenie centrum znajduje się myjnia przejazdowa, a w jej pobliżu instalacja do odladzania oraz zabezpieczania podwozi.
W warsztatach utrzymania technicznego "Pendolino" zastosowano zabezpieczenia w technice interlockingu. Wykorzystuje się je m.in. do ochrony wejścia na podest przed przypadkowymi osobami.
W obiekcie jest zakaz wykorzystywania pojazdów spalinowych, dlatego do przetaczania pociągów po całej hali wykorzystywana jest elektryczna jednostka "Zefir". Na terenie hali można również spotkać wyprodukowany w Polsce wózek z instalacją podawania piasku do piasecznic pociągów serii ED250.
Koleje Mazowieckie.
Na terenie Sekcji Napraw i Eksploatacji Taboru Warszawa Grochów należącej do Kolei Mazowieckich znajduje się m.in. elektrowozownia wyposażona w kanały rewizyjne, tokarka podtorowa oraz warsztaty rzemieślnicze.
W styczniu 2015 na terenie bazy KM otwarto instalację antyoblodzeniową. System znajduje się na torze 34. za rozjazdem 833 w kierunku wyjazdowym. Zabezpieczenie przed oblodzeniem polega na natryskiwaniu specjalnego płynu zabezpieczającego.

</doc>
<doc id="2740266" url="https://pl.wikipedia.org/wiki?curid=2740266" title="Adolfo Guiard">
Adolfo Guiard

Adolfo Guiard Larrauri – hiszpański malarz pochodzący z Kraju Basków, prekursor impresjonizmu w swoim regionie.
Pochodził z wielodzietnej rodziny, był jednym z pietnaściorga dzieci francuskiego fotografa Alphonsa Guiarda i Juliany Larrauri. Początkowo uczył się u malarza Antonio Lecuona w jego pracowni w Bilbao. Następnie przeniósł się do Barcelony i do Paryża, gdzie zamieszkał w 1878 roku. W Paryżu uczęszczał do Akademii Colarossi i poznał Emila Zolę, Alphonsa Daudeta i Edgara Degasa, którego był uczniem. Redagowane przez Edmonda Renoira (brata znanego Augusta Renoira) "La vie moderne" zamieściło kilka rysunków Guiarda. Pod wpływem rozwijającego się w Paryżu impresjonizmu Guiard zaczął malować w plenerze.
W latach 1886-87 zamieszkał w Bilbao aby kontynuować malarstwo impresjonistyczne i jednocześnie odciąć się od wpływu nowych artystycznych prądów. W 1887 r. "Sociedad Bilbaína" zamówiła u niego 3 dzieła o dużych rozmiarach przedstawiające życie w Bilbao a w szczególności nową burżuazję. Tak powstały "La ría de Axpe", "En la terraza" i "Cazadores en la Estación del Norte".
Szukając ciekawych plenerów przeprowadził się do Baquio, małej wiejskiej miejscowości w pobliżu Bilbao. Dzieła z Baquio przedstawiają życie i pracę ludzi ze wsi. W pracach z tego okresu Guiard skupia się na postaciach a pejzaż pozostaje na drugim planie, dominuje kolor zielony oraz niebieski i szary.

</doc>
<doc id="2740267" url="https://pl.wikipedia.org/wiki?curid=2740267" title="Number Ones (DVD Michaela Jacksona)">
Number Ones (DVD Michaela Jacksona)



</doc>
<doc id="2740268" url="https://pl.wikipedia.org/wiki?curid=2740268" title="Julio Enrique Gómez">
Julio Enrique Gómez



</doc>
<doc id="2740269" url="https://pl.wikipedia.org/wiki?curid=2740269" title="The One (album Michaela Jacksona)">
The One (album Michaela Jacksona)



</doc>
<doc id="2740271" url="https://pl.wikipedia.org/wiki?curid=2740271" title="Hsisosuchus">
Hsisosuchus

Hsisosuchus – rodzaj wymarłego krokodylomorfa z rodziny Hsisosuchidae. Żył na terenach dzisiejszych Chin. Obecnie wyróżnia się 3 gatunki: "H. dashanpuensis" z jury środkowej oraz "H. chungkingensis" i "H. chowi" z jury późnej. Prawdopodobnie był średniej wielkości drapieżnikiem, mierząc około 3 m długości.
Skamieliny "H. chungkingensis" znaleziono w obrębie Formacji Shangshaximiao w okolicy miasta Chongqing. Holotyp składa się z czaszki oraz osteodermów ogona. Znaleziono i opisano też bardziej kompletny okaz, który dostarczył wielu informacji na temat szkieletu pozaczaszkowego "H. chungkingensis".
"H. dashanpuensis" znaleziono w Formacji Xiashaximiao.
"H. chowi" pochodzi z Formacji Shangshaximiao. Holotyp obejmuje prawie kompletną czaszkę mierzącą 25 cm długości, żuchwy, większości kręgów, fragmentarycznej obręczy barkowej i miednicznej, większej części przednich kończyn, fragmentów łap tylnych i wielu osteoderów. Od innych gatunków rodzaju "Hsisosuchus" różni się pewnymi cechami czaszki i szkieletu pozaczaszkowego.

</doc>
<doc id="2740273" url="https://pl.wikipedia.org/wiki?curid=2740273" title="Hsisosuchidae">
Hsisosuchidae



</doc>
<doc id="2740278" url="https://pl.wikipedia.org/wiki?curid=2740278" title="Spadaj, tato">
Spadaj, tato

Spadaj, tato () – amerykańska komedia z 2012 roku w reżyserii Seana Andersa i Johna Morrisa. Wyprodukowany przez Columbia Pictures.
Światowa premiera filmu miała miejsce 15 czerwca 2012 roku, natomiast w Polsce odbyła się 17 sierpnia 2012 roku.
Opis fabuły.
14 letni Donny Berger (Adam Sandler) spotyka dziewczynę swoich marzeń. Problem w tym, że jest ona jego nauczycielką. Romans z nieletnim kończy się dla niej katastrofą – kobieta trafia do więzienia, a Donny zostaje sam wraz z owocem ich miłości – Toddem. Stara się być dobrym ojcem, jednak jest kompletnie nieprzygotowany do tej roli. Mija 27 lat. Todd (Andy Samberg) odnosi wielkie sukcesy na Wall Street, wkrótce zamierza ożenić się z piękną Jamie (Leighton Meester) i od 9 lat nie utrzymuje kontaktów ze swoim tatą. W tym samym czasie Donny wpada w wielkie tarapaty – ma olbrzymie zaległości podatkowe, za które grozi mu kilka lat więzienia. Przypadkowo dowiaduje się o ślubie syna i postanawia odnowić z nim kontakt, licząc, że wesprze go finansowo. W willi Todda pojawia się akurat w przededniu wielkiej ceremonii. Z charakterystycznym dla siebie brakiem taktu wprasza się na elegancki wieczór kawalerski. Od tego momentu wypadki potoczą się lawinowo, zaś spotkanie z dawno niewidzianym ojcem wywróci uporządkowane i nieco monotonne życie Todda, Jamie oraz ich przyaciół do góry nogami. Czy Donny'emu ostatecznie uda się uniknąć więzienia i przy okazji odzyskać zaufanie syna?
Wydanie filmu.
Odbiór.
Box office.
Budżet filmu szacowany jest na 70 mln USD. Zarobił na całym świecie ponad 57 mln USD. W porównaniu z budżetem, film był krytyczną i finansową porażką.
Krytyka w mediach.
Film otrzymał głównie negatywne recenzje od krytyków. W serwisie Rotten Tomatoes został oceniony na 20% ze 115 recenzji, średnia ocen wynosiła 3,80. Natomiast w Metacritic otrzymał ocenę 31 z recenzji 27 krytyków. Krytycy CinemaScore ocenili film na „B–”.
Wydanie home media.
Film został wydany 16 października 2012 roku na płyty DVD i Blu-ray przez Sony Pictures Home Entertainment.
Produkcja filmu.
Film miał początkowo nosić tytuł "I Hate You, Dad", następnie zmieniono tytuł na "Donny's Boy", ostatecznie nazwano film "That's My Boy". Filmowanie rozpoczęło się 2 maja 2011 roku, zakończyło się 15 lipca tego samego roku.
Zdjęcia do filmu realizowane były na terenie amerykańskich stanów Massachusetts i Kalifornia (studio).

</doc>
<doc id="2740279" url="https://pl.wikipedia.org/wiki?curid=2740279" title="Mistrzostwa Oceanii w rugby 7 kobiet">
Mistrzostwa Oceanii w rugby 7 kobiet

Mistrzostwa Oceanii w rugby 7 kobiet – oficjalny międzynarodowy turniej rugby 7 o zasięgu kontynentalnym, organizowany przez Oceania Rugby nieregularnie od 2007 roku mający na celu wyłonienie najlepszej żeńskiej reprezentacji narodowej w tej dyscyplinie sportu w Oceanii. W imprezie mogą brać udział wyłącznie reprezentacje państw, których krajowe związki rugby są oficjalnymi członkami FORU.

</doc>
<doc id="2740280" url="https://pl.wikipedia.org/wiki?curid=2740280" title="Tom Slingsby">
Tom Slingsby

Tom Slingsby (ur. 5 września 1984 w Sydney) – australijski żeglarz sportowy, złoty medalista olimpijski.
Startuje w klasie Laser. Zawody w 2012 były jego drugimi igrzyskami olimpijskimi, debiutował w 2008 w Pekinie, gdzie zajął 22. miejsce. Ma w dorobku 5 tytułów mistrza świata w Laserze. Zwyciężył w 2007, 2008, 2010, 2011 i 2012, w 2006 był srebrnym medalistą. W 2010 – jako pierwszy Australijczyk – został wybrany żeglarzem roku przez Międzynarodową Federację Żeglarską.

</doc>
<doc id="2740281" url="https://pl.wikipedia.org/wiki?curid=2740281" title="Torsten Oehrl">
Torsten Oehrl

Torsten Oehrl (ur. 7 stycznia 1986 w Itzgrund) – niemiecki piłkarz występujący na pozycji napastnika. Zawodnik rezerw Bayernu Monachium.
Kariera klubowa.
Oehrl jako junior grał w zespołach SV Memmelsdorf, SV Hallstadt oraz 1. FC Eintracht Bamberg, a w 2003 roku trafił do juniorów SpVgg Greuther Fürth. W sezonie 2005/2006 został włączony do jego pierwszej drużyny, grającej w 2. Bundeslidze. Zadebiutował w niej 11 września 2005 roku w przegranym 0:3 pojedynku z Eintrachtem Brunszwik. 5 listopada 2006 roku w wygranym 2:0 spotkaniu z Kickers Offenbach strzelił pierwszego gola w 2. Bundeslidze. W styczniu 2007 roku został wypożyczony właśnie do tego zespołu. Grał tam do końca sezonu 2006/2007.
W 2007 roku Oehrl odszedł do Eintrachtu Brunszwik występującego w Regionallidze Nord. Spędził tam sezon 2007/2008, a potem przeniósł się do pierwszoligowego Werderu Brema. W Bundeslidze w jego barwach wystąpił jeden raz, 10 maja 2009 roku przeciwko Hamburgerowi SV (2:0). Resztę czasu spędził w trzecioligowych rezerwach Werderu. Przez drugą część sezonu 2009/2010 grał na wypożyczeniu w drugoligowej Fortunie Düsseldorf.
W połowie 2010 roku Oehrl został graczem drugoligowego Augsburga. Zadebiutował tam 21 sierpnia 2010 roku w wygranym 4:1 spotkaniu z FC Ingolstadt 04, w którym zdobył także bramkę. W 2011 roku awansował z zespołem do Bundesligi. Następnie ponownie grał w Eintrachcie Brunszwik, i SV Wehen Wiesbaden, a w 2016 przeszedł do rezerw Bayernu Monachium.
Kariera reprezentacyjna.
Oehrl jest byłym reprezentantem Niemiec U-18 oraz U-19.

</doc>
<doc id="2740282" url="https://pl.wikipedia.org/wiki?curid=2740282" title="Dżebeł">
Dżebeł

Dżebeł (, ) – miasto w południowej Bułgarii, w obwodzie Kyrdżali, ośrodek administracyjny gminy Dżebeł. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 3 552 mieszkańców.
Zabytki.
Do rejestru zabytków wpisana jest twierdza Ustra.

</doc>
<doc id="2740285" url="https://pl.wikipedia.org/wiki?curid=2740285" title="Nyingmapa">
Nyingmapa



</doc>
<doc id="2740288" url="https://pl.wikipedia.org/wiki?curid=2740288" title="Jawanowie">
Jawanowie

Jawanowie – w starożytnych źródłach indyjskich nazwa oznaczająca Greków, w szerszym znaczeniu określano nią później wszystkich cudzoziemców z Zachodu. W węższym znaczeniu odnosiła się do mieszkańców Królestwa Greko-Baktryjskiego i Królestwa Indo-Greckiego, potem także do ich w pełni już zindianizowanych potomków zamieszkujących Indie. Świadectwem tego są na przykład buddyjskie groty skalne w pobliżu Nashik we wschodniej części stanu Maharasztra, których fundatorzy określają się w inskrypcji jako "Jawanowie", ale noszą typowo indyjskie imiona: Dhammarakhita, Indragnidatta, Sihadhaya, Vitasugata, Dhamadaya, Culakayakha i Yasavadhana.
Sanskrycki termin "Yavana" wywodzi się bezpośrednio od nazwy Jonów, jego pochodzenie związane jest z Grekami deportowanymi po upadku powstania jońskiego do wschodnich satrapii państwa Achemenidów.

</doc>
<doc id="2740293" url="https://pl.wikipedia.org/wiki?curid=2740293" title="Sascha Mölders">
Sascha Mölders

Sascha Mölders (ur. 20 marca 1985 w Essen) – niemiecki piłkarz występujący na pozycji napastnika. Zawodnik klubu TSV 1860 Monachium.
Kariera.
Mölders jako junior grał w zespołach Vogelheimer SV Essen, Atletico Essen, SG Essen-Schönebeck oraz Schwarz-Weiß Essen. W 2003 roku trafił do Wackera Bergeborbeck, ale w 2004 roku wrócił do Schwarz-Weiß Essen. Spędził tam dwa lata, a w 2006 roku przeszedł do rezerw zespołu MSV Duisburg, grających w Oberlidze Nordrhein. W 2007 roku został włączony do pierwszej drużyny Duisburga, występującej w Bundeslidze. Zadebiutował w niej 30 września 2007 roku w przegranym 1:2 pojedynku z Hannoverem 96. W sezonie 2007/2008 w barwach Duisburga zagrał 11 razy.
W 2008 roku Mölders odszedł do Rot-Weiss Essen z Regionalligi West. Po półtora roku spędzonym w tym klubie, przeniósł się do drugoligowego FSV Frankfurt. Tam również występował przez półtora roku.
W 2011 roku Mölders został graczem pierwszoligowego FC Augsburg. Zadebiutował tam 6 sierpnia 2011 roku w zremisowanym 2:2 spotkaniu z SC Freiburg, w którym strzelił także dwa gole, które były jednocześnie jego pierwszymi w Bundeslidze.
Statystyki klubowe.
"Aktualne na 11 maja 2019:"

</doc>
<doc id="2740294" url="https://pl.wikipedia.org/wiki?curid=2740294" title="Sascha Molders">
Sascha Molders



</doc>
<doc id="2740296" url="https://pl.wikipedia.org/wiki?curid=2740296" title="Ulica Wybrzeże Gdyńskie w Warszawie">
Ulica Wybrzeże Gdyńskie w Warszawie

Ulica Wybrzeże Gdyńskie – ulica w dzielnicach Żoliborz, Śródmieście i Bielany w Warszawie, biegnąca wzdłuż lewego brzegu Wisły, część Wisłostrady.
Opis.
Ulica została przeprowadzona w latach 1935–1938 od mostu przy Cytadeli do ul. Krasińskiego.
Po II wojnie światowej ulicę poszerzono i przedłużono na północ. W latach 1972–1975 stała się częścią Wisłostrady i została przedłużona estakadą do ul. Pułkowej.
Fragment trasy europejskiej E77 i drogi krajowej nr 7.

</doc>
<doc id="2740297" url="https://pl.wikipedia.org/wiki?curid=2740297" title="Péter Módos">
Péter Módos

Péter Módos (ur. 17 grudnia 1987 w Szigetvár) – węgierski zapaśnik startujący w kategorii do 55 kg w stylu klasycznym, brązowy medalista olimpijski, brązowy medalista mistrzostw świata, trzykrotny medalista mistrzostw Europy.
Największym jego sukcesem jest brązowy medal igrzysk olimpijskich w Londynie w kategorii 55 kg. Ponadto zdobył brązowy medal mistrzostw świata i srebrny oraz dwa brązowe medale mistrzostw Europy.
Trzeci w Pucharze Świata w 2008 i 2010; piąty w 2015, a szósty w 2006 roku.
Mistrz Węgier w 2008, 2009, 2010 i 2016 roku.

</doc>
<doc id="2740302" url="https://pl.wikipedia.org/wiki?curid=2740302" title="Momcziłgrad">
Momcziłgrad

Momcziłgrad () – miasto w Bułgarii, w obwodzie Kyrdżali, ośrodek administracyjny gminy Momcziłgrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 8656 mieszkańców.
Geografia.
Momcziłgrad znajduje się w górzystym terenie, w południowo-wschodniej części Rodop Wschodnich. Przez miejscowość przepływa Wyrbica.

</doc>
<doc id="2740303" url="https://pl.wikipedia.org/wiki?curid=2740303" title="Kodeks zbrodni">
Kodeks zbrodni

Kodeks zbrodni (ang. "No Code of Conduct") – amerykański thriller z 1998 roku w reżyserii Breta Michaelsa.
Opis fabuły.
Dwaj policjanci, Jake Peterson i Paul DeLucca, natrafiają na trop gigantycznego transportu heroiny. Narkotyki są przemycane z Meksyku do Stanów Zjednoczonych. Dowody wskazują, że w nielegalny handel środkami odurzającymi są zamieszani przedstawiciele władzy oraz amerykańscy stróże prawa. W grę wchodzą ogromne pieniądze. Badającym sprawę detektywom grozi teraz śmiertelne niebezpieczeństwo. Na szczęście ich sprawą interesuje się kapitan Bill Peterson. Jest to tajny agent, który tropi przestępstwa w środowisku policjantów. Jako jedyny może wybawić Petersona i DeLuccę z opresji.

</doc>
<doc id="2740304" url="https://pl.wikipedia.org/wiki?curid=2740304" title="Zaur Kuramagomiedow">
Zaur Kuramagomiedow

Zaur Kuramagomiedow (ros. Заур Исматулаевич Курамагомедов, ur. 30 marca 1988) – rosyjski zapaśnik, brązowy medalista olimpijski, brązowy medalista mistrzostw świata, wicemistrz Europy.
Największym jego sukcesem jest brązowy medal igrzysk olimpijskich w Londynie w kategorii 60 kg oraz brązowy medal mistrzostw świata w 2011 roku.
Czwarty w Pucharze Świata w 2007 i piąty w 2010. Mistrz Rosji w 2011, drugi w 2008, a trzeci w 2010 i 2012. Mistrz świata juniorów w 2006 i Europy w 2006 i 2006 roku.

</doc>
<doc id="2740311" url="https://pl.wikipedia.org/wiki?curid=2740311" title="Ulica Pułkowa w Warszawie">
Ulica Pułkowa w Warszawie

Ulica Pułkowa – ulica w Warszawie, część Wisłostrady. Fragment drogi krajowej nr 7 i trasy europejskiej E77. Biegnie od węzła z trasą mostu Marii Skłodowskiej-Curie do granicy z Łomiankami, gdzie przechodzi w ul. Kolejową.
W czasach PRL, do reformy sieci drogowej w 1985 roku, była fragmentem drogi państwowej nr 10 i drogi międzynarodowej E81.

</doc>
<doc id="2740312" url="https://pl.wikipedia.org/wiki?curid=2740312" title="Heiki Nabi">
Heiki Nabi

Heiki Nabi (ur. 6 czerwca 1985 w Kärdla) – estoński zapaśnik, wicemistrz olimpijski, mistrz i wicemistrz świata.
Największym jego sukcesem jest srebrny medal igrzysk olimpijskich w Londynie w kategorii 120 kg, a w Rio de Janeiro 2016 zajął piąte miejsce w wadze do 130 kg.
W kategorii do 96 kg zdobył złoty medal mistrzostw świata w 2006 roku. W 2013 roku zdobył srebrny medal mistrzostw świata w Budapeszcie w kategorii do 120 kg. 13 grudnia 2013 roku otrzymał złoty medal mistrzostw świata w Budapeszcie w kategorii do 120 kg, po dyskwalifikacji Amira Ali Akbari za stosowanie dopingu. 
Piąty na mistrzostwach Europy w 2007, 2008, 2011 i 2019 roku.
Triumfator igrzysk wojskowych w 2015 i drugi w 2019. Mistrz świata wojskowych w 2016. Trzeci na uniwersjadzie w 2005, akademickich MŚ w 2006 i igrzyskach europejskich w 2015 i wojskowych MŚ w 2014. Pięć razy na podium mistrzostw nordyckich w latach 2007 - 2016. 

</doc>
<doc id="2740316" url="https://pl.wikipedia.org/wiki?curid=2740316" title="Arturo Farías">
Arturo Farías

Arturo Farías Barraza (ur. 1 września 1927 w Santiago, zm. 19 października 1992) – piłkarz chilijski grający podczas kariery na pozycji obrońcy.
Kariera klubowa.
Kariery piłkarską Arturo Farías rozpoczął w stołecznym Santiago Morning w 1940. Z Santiago Morning zdobył mistrzostwo Chile w 1942 oraz trzykrotnie Puchar Chile: 1943, Apertura 1944 i Clausura 1944. W latach 1948-1957 był zawodnikiem lokalnego rywala - CSD Colo-Colo. Z Colo-Colo dwukrotnie zdobył mistrzostwo w 1953 i 1956. Ogółem w barwach Colo-Colo rozegrał 245 meczów, w których zdobył 23 bramki. 
Piłkarską karierę zakończył w Deportes La Serena w 1959.
Kariera reprezentacyjna.
W reprezentacji Chile Farías zadebiutował 26 lutego 1950 w przegranym 0-2 towarzyskim spotkaniu z Boliwią.
W tym samym roku został powołany przez selekcjonera Arturo Bucciardiego do kadry na mistrzostwa świata w Brazylii. Na mundialu Farías wystąpił we wszystkich trzech meczach z Anglią, Hiszpanią i USA (2 bramki). W 1952 uczestniczył w pierwszej edycji mistrzostw panamerykańskich, na którym Chile zajęło drugie miejsce. Na tym turnieju Farías wystąpił we wszystkich pięciu meczach: z Panamą, Meksykiem, Peru, Urugwajem i Brazylią.
W 1953 uczestniczył w turnieju Copa América. Na turnieju w Peru Chile zajęło czwarte miejsce, a Farías wystąpił we wszystkich sześciu meczach: z Paragwajem, Urugwajem, Peru, Ekwadorem, Brazylią i Boliwią. Ostatni raz w reprezentacji wystąpił 21 lutego 1954 w przegranym 1-3 meczu eliminacji mistrzostw świata z Paragwajem. Od 1950 do 1954 roku rozegrał w kadrze narodowej 24 spotkania.

</doc>
<doc id="2740317" url="https://pl.wikipedia.org/wiki?curid=2740317" title="Leandro Gelpi">
Leandro Gelpi

Leandro Gelpi Rosales (ur. 27 lutego 1991 w Montevideo) – urugwajski piłkarz występujący na pozycji bramkarza, obecnie zawodnik CA Peñarol.
Kariera klubowa.
Gelpi pochodzi ze stołecznego miasta Montevideo i jest wychowankiem tamtejszego zespołu CA Peñarol. Do treningów seniorskiej drużyny był dołączany już jako osiemnastolatek i pełnił funkcję rezerwowego bramkarza. W 2011 roku dotarł ze swoją drużyną do finału Copa Libertadores, jednak nie rozegrał w tym turnieju ani jednego spotkania. W urugwajskiej Primera División zadebiutował dopiero za kadencji szkoleniowca Jorge da Silvy, 5 kwietnia 2012 w zremisowanym 0:0 meczu z Defensorem Sporting. W sezonie 2011/2012 wywalczył z Peñarolem wicemistrzostwo Urugwaju.
Kariera reprezentacyjna.
W 2011 roku Gelpi został powołany do reprezentacji Urugwaju U-20 na Młodzieżowe Mistrzostwa Świata w Kolumbii. Pozostawał tam rezerwowym bramkarzem kadry i nie wystąpił w żadnym spotkaniu, przegrywając rywalizację o miejsce w składzie z Salvadorem Ichazo, natomiast jego drużyna odpadła już w fazie grupowej. W 2012 roku znalazł się w ogłoszonym przez selekcjonera Óscara Tabáreza składzie reprezentacji Urugwaju U-23 na Igrzyska Olimpijskie w Londynie, gdzie Urugwajczycy nie wyszli z grupy, zaś on sam był rezerwowym dla Martína Campañii i nie rozegrał żadnego meczu.

</doc>
<doc id="2740318" url="https://pl.wikipedia.org/wiki?curid=2740318" title="Niezniszczalni 2">
Niezniszczalni 2

Niezniszczalni 2 (ang. "The Expendables 2") – amerykański przygodowy film akcji z 2012 roku w reżyserii Simona Westa. Kontynuacja filmu "Niezniszczalni" z 2010 roku.
Fabuła.
Drużyna światowej sławy wysoko wykwalifikowanych najemników wysłana zostaje na misję, która komplikuje się. Podczas akcji ginie jeden z jej członków, który zostaje zabity przez szefa organizacji terrorystycznej Jean Vilaina. Bohaterowie ruszają z odwetem pragnąc zemsty. W międzyczasie dowiadują się o planach terrorysty i jego planach użycia broni masowego rażenia.
Obsada.
Źródło: "Filmweb"
Odbiór.
Sean Burns, dziennikarz pisma "Philadelphia Weekly", pisał o "Niezniszczalnych 2": „Oczywiście, że to badziewie; ale to mój ulubiony typ badziewia”. John Hanlon, współpracujący z serwisem Big Hollywood, uznał film za „kontynuację, która wie, czego oczekują widzowie, i umiejętnie temu dowodzi”.

</doc>
<doc id="2740320" url="https://pl.wikipedia.org/wiki?curid=2740320" title="Miguel Flores">
Miguel Flores

Miguel Flores Espinoza (ur. 11 października 1920 w Taltal, zm. 15 stycznia 2002 w Santiago) - piłkarz chilijski grający podczas kariery na pozycji obrońcy.
Kariera klubowa.
Podczas kariery piłkarskiej Miguel Flores występował w stołecznych klubach Magallanes i Universidad de Chile.
Kariera reprezentacyjna.
W reprezentacji Chile Flores zadebiutował 13 kwietnia 1949 w przegranym 1-2 spotkaniu w Copa América z Brazylią. 
Na turnieju w Brazylii Flores wystąpił w trzech w meczach: z Brazylią, Peru i Urugwajem, który był jego ostatnim meczem w reprezentacji.
W 1950 roku został powołany przez selekcjonera Arturo Bucciardiego do kadry na mistrzostwa świata w Brazylii. Na mundialu Flores był rezerwowym i nie wystąpił w żadnym meczu. W 1949 roku rozegrał w kadrze narodowej 3 spotkania.

</doc>
<doc id="2740321" url="https://pl.wikipedia.org/wiki?curid=2740321" title="Anselmo Guinea">
Anselmo Guinea

Anselmo Guinea y Ugalde – hiszpański malarz pochodzący z Kraju Basków.
Pochodził z Bilbao, ale przeniósł się do Madrytu aby uczyć się malarstwa w pracowni Federica Madrazo. W 1876 r. wrócił do rodzinnego miasta, gdzie pracował w "Escuela de Artes y Oficios". W 1890 r. razem z Manuelem Losadą wyjechał do Paryża, gdzie studiował na Akademii Gerveix i zainteresował się impresjonizmem. Studiował również w Rzymie, skąd wysyłał prace na Krajową Wystawę Sztuk Pięknych.

</doc>
<doc id="2740323" url="https://pl.wikipedia.org/wiki?curid=2740323" title="Carlos Ibáñez">
Carlos Ibáñez

Carlos Ibáñez García (ur. 28 listopada 1930, zm. 26 września 2015) – piłkarz chilijski grający podczas kariery na pozycji napastnika.
Kariera klubowa.
Podczas kariery piłkarskiej Carlos Ibáñez występował w stołecznym klubie Magallanes.
Kariera reprezentacyjna.
W 1950 roku został powołany przez selekcjonera Arturo Bucciardiego do kadry na mistrzostwa świata w Brazylii. Na mundialu wystąpił w meczu z USA i był to jego jedyny występ w reprezentacji.

</doc>
<doc id="2740325" url="https://pl.wikipedia.org/wiki?curid=2740325" title="Dorian van Rijsselberghe">
Dorian van Rijsselberghe

Dorian van Rijsselberghe (ur. 24 listopada 1988 w Den Burg) – holenderski żeglarz, specjalizujący się w windsurfingowej klasie , mistrz olimpijski, mistrz świata.

</doc>
<doc id="2740326" url="https://pl.wikipedia.org/wiki?curid=2740326" title="Achrymowce (gromada)">
Achrymowce (gromada)

Achrymowce – dawna gromada.
Gromadę Achrymowce z siedzibą GRN w Achrymowcach utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Achrymowce, Litwinki, Mieleszkowce Pawłowickie, Mieleszkowce-Zalesie, Cimanie i Łowczyki ze zniesionej gminy Zalesie oraz gromad Zwierżany i Śniczany ze zniesionej gminy Sidra w tymże powiecie. Dla gromady ustalono 11 członków gromadzkiej rady narodowej.
31 grudnia 1959 gromadę Achrymowce zniesiono, włączając ją do gromad Zalesie (wsie Cimanie, Łowczyki, Litwinki, Achrymowce, Mieleszkowce Pawłowickie i Mieleszkowce Zalesiańskie oraz kolonię Pawłówicze) i Sidra (wsie Zwierzany i Sniczany).

</doc>
<doc id="2740327" url="https://pl.wikipedia.org/wiki?curid=2740327" title="Raymundo Infante">
Raymundo Infante

Raimundo Ricardo Infante Rencoret (ur. 2 lutego 1928 w Santiago, 7 września 1986) – chilijski piłkarz grający podczas kariery na pozycji obrońcy.
Kariera klubowa.
Podczas kariery piłkarskiej Raimundo Infante występował w stołecznym Universidad Católica. Z Universidad Católica dwukrotnie zdobył mistrzostwo Chile w 1949 i 1954.
Kariera reprezentacyjna.
W reprezentacji Chile Infante zadebiutował 6 grudnia 1947 w przegranym 0-6 spotkaniu w Copa América z Urugwajem. Na turnieju w Ekwadorze Chile zajęło czwarte miejsce a Infante wystąpił w pięciu meczach: z Urugwajem, Argentyną, Paragwajem, Kolumbią i Boliwią (bramka). W 1949 po raz drugi uczestniczył w turnieju Copa América, na którym Chile zajęło piąte miejsce.
Na turnieju w Brazylii Infante wystąpił we wszystkich siedmiu meczach: z Boliwią, Brazylią, Ekwadorem, Kolumbią, Paragwajem, Peru i Urugwajem (2 bramki). Ostatni raz w reprezentacji wystąpił 12 marca 1950 w wygranym 5-0 towarzyskim meczu z Boliwią.
W tym samym roku został powołany przez selekcjonera Arturo Bucciardiego do kadry na mistrzostwa świata w Brazylii. Na mundialu Infante był rezerwowym i nie wystąpił w żadnym meczu. Od 1947 do 1950 roku rozegrał w kadrze narodowej 13 spotkań, w których zdobył 3 bramki.

</doc>
<doc id="2740328" url="https://pl.wikipedia.org/wiki?curid=2740328" title="Białousy (gromada)">
Białousy (gromada)

Białousy – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Białousy z siedzibą GRN w Białousach utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Białousy, Sitkowo, Łubianka, Podłubianka, Soroczy Mostek i Ostrynka ze zniesionej gminy Janów w tymże powiecie. Dla gromady ustalono 13 członków gromadzkiej rady narodowej.
31 grudnia 1959 do gromady Białousy przyłączono wieś Teolin oraz kolonie Sosnowe Bagno, Cimoszka i Stoczek ze zniesionej gromady Teolin oraz wsie Ostra Góra i Długi Ług ze zniesionej gromady Ostra Góra.
Gromadę Białousy zniesiono 1 stycznia 1972, a jej obszar włączono do gromad Bombla (Sitkowo), Janów (Białousy, Łubianka, Podłubianka, Ostrynka, Śoroczy Mostek, Sosnowe Bagno i Teolin) i Korycin (Długi Ług).

</doc>
<doc id="2740329" url="https://pl.wikipedia.org/wiki?curid=2740329" title="Czerwonka (gromada w powiecie sokólskim)">
Czerwonka (gromada w powiecie sokólskim)

Czerwonka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czerwonka z siedzibą GRN w Czerwonce utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Czerwonka, Chlewisk, Brukowo, Zgierszczańskie, Morgi i Bachmackie ze zniesionej gminy Suchowola w tymże powiecie. Dla gromady ustalono 10 członków gromadzkiej rady narodowej.
31 grudnia 1959 gromadę Czerwonka zniesiono, włączając ją do gromad Suchowola (wsie Brukowo, Chlewisk Górny i Chlewisk Dolny oraz kolonię Zgierszczańskie) i Wólka (wsie Czerwonka i Morgi, kolonię Bachmackie oraz obszar lasów państwowych N-ctwa Kumiałka obejmujący oddziały 98—103).

</doc>
<doc id="2740330" url="https://pl.wikipedia.org/wiki?curid=2740330" title="Czuprynowo (gromada)">
Czuprynowo (gromada)

Czuprynowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czuprynowo z siedzibą GRN w Czuprynowie utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Czuprynowo, Nowodziel, Parczowce, Kruglany i Łosośna Wielka ze zniesionej gminy Kuźnica w tymże powiecie. Dla gromady ustalono 13 członków gromadzkiej rady narodowej.
31 grudnia 1959 gromadę Czuprynowo zniesiono, włączając ją do gromady Kuźnica.

</doc>
<doc id="2740333" url="https://pl.wikipedia.org/wiki?curid=2740333" title="Daniela Gergelczewa">
Daniela Gergelczewa



</doc>
<doc id="2740335" url="https://pl.wikipedia.org/wiki?curid=2740335" title="Górany (gromada)">
Górany (gromada)

Górany – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Górany z siedzibą GRN w Góranach utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Górany, Świdziałówka Nowa, Grzybowszczyzna, Leszczany i Nietupa ze zniesionej gminy Szudziałowo oraz obszar dotychczasowej gromady Nowa Grzybowszczyzna ze zniesionej gminy Krynki w tymże powiecie. Dla gromady ustalono 11 członków gromadzkiej rady narodowej.
31 grudnia 1959 do gromady Górany przyłączono wsie Ostrów Południowy i Ostrów Nowy oraz kolonię Podświdziałówka ze zniesionej gromady Ostrów Południowy.
31 grudnia 1961 do gromady Górany przyłączono wieś Sosnowik i gajówkę Borsukowizna oraz obszar lasów państwowych N-ctwa Krynki obejmujący oddziały 18, 26—29, 38—167 ze zniesionej gromady Talkowszczyzna.
Gromadę Górany zniesiono 1 stycznia 1972, a jej obszar włączono do gromad Górka (Nietupa i Szaciły), Krynki (Górany, Nowa Grzybowszczyzna, Stara Grzybowszczyzna, Leszczany, Ostrów Południowy, Nowa Świdziałówka) i Szudziałowo (Nowy Ostrów i Sosnowik).

</doc>
<doc id="2740336" url="https://pl.wikipedia.org/wiki?curid=2740336" title="Ticket to Ride (album Carpenters)">
Ticket to Ride (album Carpenters)

Ticket to Ride – debiutancki album studyjny amerykańskiego duetu muzycznego The Carpenters. Wydany 9 października 1969 pod tytułem Offering.
Płyta początkowo nie odniosła komercyjnego sukcesu. Dopiero popularność wydanego na singlu coveru ballady beatlesów „Ticket to Ride”, który dotarł do 54 pozycji na Billboard Hot 100, oraz powodzenie wydanego w sierpniu 1970 albumu "Close to You" spowodowało decyzję o wznowieniu albumu w listopadzie 1970 pod zmienionym tytułem Ticket to Ride. Zmianie uległa również okładka płyty. Spośród 13 utworów 10 jest kompozycji Richarda Carpentera i tekściarza Johna Bettisa.
Lista utworów.
Strona A
Strona B
Single.
Singiel 7" wydany w USA w 1969 przez A&amp;M Records (A&amp;M 1142)

</doc>
<doc id="2740337" url="https://pl.wikipedia.org/wiki?curid=2740337" title="Cathy Bałdysz">
Cathy Bałdysz

Cathy Bałdysz (ur. 15 września 1961) – polska brydżystka, World International Master (WBF), European Master (EBL), arcymistrz (PZBS), zawodniczka Bridge24.pl 2.
Wyniki Brydżowe.
Rozgrywki krajowe.
W rozgrywkach krajowych zdobywała następujące lokaty:
Olimpiady.
Na olimpiadach uzyskała następujące rezultaty:
Zawody Światowe.
W światowych zawodach par zdobyła następujące lokaty:
Zawody europejskie.
W rozgrywkach europejskich zanotowała następujące miejsca:

</doc>
<doc id="2740338" url="https://pl.wikipedia.org/wiki?curid=2740338" title="Janowszczyzna (gromada)">
Janowszczyzna (gromada)

Janowszczyzna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Janowszczyzna z siedzibą GRN w Janowszczyźnie utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Janowszczyzna, Gieniusze, Igryły, Jelenia Góra, Moczalnia Stara, Podkamionka, Straż, Wysokie Laski i Zawistowszczyzna ze zniesionej gminy Sokółka w tymże powiecie. Dla gromady ustalono 11 członków gromadzkiej rady narodowej.
1 stycznia 1958 do gromady Janowszczyzna przyłączono obszar zniesionej gromady Lipina.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2740339" url="https://pl.wikipedia.org/wiki?curid=2740339" title="HOBBY">
HOBBY

HOBBY – salon modelarstwa i gier towarzyskich odbywający się od 2003 roku na Międzynarodowych Targach Poznańskich. Od początku Salon odbywał się co roku w okolicach końca października. Od roku 2019 Salon Hobby został przesunięty na połowę listopada. Na targach pokazywane są nowinki ze świata gier i świata modelarskiego. Odbywają się warsztaty i pokazy "Akademia Modelarstwa". Jedną z głównych atrakcji są Mistrzostwa Polski Modeli Kolejowych, podczas których modelarze z Polski prezentują swoje modele pojazdów trakcyjnych, innych pojazdów szynowych oraz elementów infrastruktury kolejowej. Co roku modelarze kolejowi z segmentów budują makietę modułową, która zajmuje większą część sali wystawowej. Również cyklicznie odbywają się Eliminacje Mistrzostw Samochodów Sterowanych Radiem.
Podczas XV edycji Salonu Hobby w dniach 16-17.11.2019 została zaprezentowana szersza formuła imprezy. Podczas targów oprócz modelarzy, gier planszowych i samochodów RC swoje stoiska miały strefy szycia, strefa sportowa, strefa klocków LEGO oraz strefa kultury i sztuki. Impreza została oddzielona od PGA i jedynymi targami towarzyszącymi były targi piwne.
17. edycja Salonu Hobby odbędzie się w terminie 4-5 grudnia 2021.

</doc>
<doc id="2740340" url="https://pl.wikipedia.org/wiki?curid=2740340" title="Kamionka Nowa (gromada w powiecie sokólskim)">
Kamionka Nowa (gromada w powiecie sokólskim)

Kamionka Nowa – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kamionka Nowa z siedzibą GRN w Kamionce Nowej utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Kamionka Nowa, Drahle, Szyszki, Kurowszczyzna i Wojnachy ze zniesionej gminy Sokółka w tymże powiecie. Dla gromady ustalono 10 członków gromadzkiej rady narodowej.
31 grudnia 1959 gromadę Kamionka Nowa zniesiono, włączając ją do gromady Kamionka Stara.

</doc>
<doc id="2740341" url="https://pl.wikipedia.org/wiki?curid=2740341" title="Kara Kohler">
Kara Kohler

Kara Kohler (ur. 20 stycznia 1991 r.) – amerykańska wioślarka, brązowa medalistka Letnich Igrzysk Olimpijskich 2012, mistrzyni świata.
Igrzyska olimpijskie.
W 2012 roku na igrzyskach olimpijskich w Londynie wzięła udział w rywalizacji czwórek podwójnych. Finał zakończyła na trzeciej pozycji, zdobywając brązowy medal. W składzie osady znalazły się także Natalie Dell, Megan Kalmoe i Adrienne Martelli.

</doc>
<doc id="2740342" url="https://pl.wikipedia.org/wiki?curid=2740342" title="Władysław Surkow">
Władysław Surkow



</doc>
<doc id="2740343" url="https://pl.wikipedia.org/wiki?curid=2740343" title="Kamionka Stara (gromada)">
Kamionka Stara (gromada)

Kamionka Stara (później "Stara Kamionka") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kamionka Stara z siedzibą GRN w Kamionce Starej utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Kamionka Stara, Bobrowniki, Pawełki i Bilwiny ze zniesionej gminy Sokółka w tymże powiecie. Dla gromady ustalono 15 członków gromadzkiej rady narodowej.
31 grudnia 1959 do gromady Kamionka Stara przyłączono obszar zniesionej gromady Kamionka Nowa a także wieś Wierzchlesie oraz kolonie Brzozowy Grud, Litwin Ług i Pokarszyniec ze zniesionej gromady Wierzchlesie.
31 grudnia 1961 z gromady Kamionka Stara wyłączono wsie Szyszki, Drahle, Kamionka Nowa i Wojnachy oraz przyległy do wsi Szyszki obszar lasów państwowych N-ctwa Sokółka o powierzchni 17,78 ha i przyległy do wsi Drahle obszar lasów państwowych N-ctwa Sokółka o powierzchni 5 ha włączając je do znoszonej gromady Popławce.
1 stycznia 1972 do gromady Stara Kamionka przyłączono wieś Łaźnisko ze zniesionej gromady Sokołda.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2740344" url="https://pl.wikipedia.org/wiki?curid=2740344" title="Stara Kamionka (gromada)">
Stara Kamionka (gromada)



</doc>
<doc id="2740345" url="https://pl.wikipedia.org/wiki?curid=2740345" title="René Quitral">
René Quitral

René Quitral Encina (ur. 22 lipca 1920 w Santiago, zm. 27 listopada 1982) – chilijski piłkarz grający podczas kariery na pozycji bramkarza.
Kariera klubowa.
Kariery piłkarską René Quitral rozpoczął w stołecznym Santiago Badminton. W 1950 był zawodnikiem Santiago Wanderers. Ostatnie lata kariery spędził w San Luis Quillota.
Kariera reprezentacyjna.
W 1950 roku Quitral został powołany przez selekcjonera Arturo Bucciardiego do kadry na mistrzostwa świata w Brazylii. Na mundialu Quitral był rezerwowym i nie wystąpił w żadnym meczu. W reprezentacji Chile Quitral zadebiutował 15 września 1957 w przegranym 0-1 spotkaniu w Copa O’Higgins z Brazylią.
Ostatni raz w reprezentacji wystąpił 20 października 1957 w przegranym 0-4 meczu eliminacji mistrzostw świata z Argentyną. W 1957 roku rozegrał w kadrze narodowej 6 spotkań.

</doc>
<doc id="2740346" url="https://pl.wikipedia.org/wiki?curid=2740346" title="Preussen Hindenburg">
Preussen Hindenburg



</doc>
<doc id="2740348" url="https://pl.wikipedia.org/wiki?curid=2740348" title="Preussen Zaborze">
Preussen Zaborze



</doc>
<doc id="2740349" url="https://pl.wikipedia.org/wiki?curid=2740349" title="SC Preussen Hindenburg">
SC Preussen Hindenburg



</doc>
<doc id="2740350" url="https://pl.wikipedia.org/wiki?curid=2740350" title="SC Preussen Zaborze">
SC Preussen Zaborze



</doc>
<doc id="2740351" url="https://pl.wikipedia.org/wiki?curid=2740351" title="Pablo Gonzalvo y Pérez">
Pablo Gonzalvo y Pérez

Pablo Gonzalvo y Pérez – hiszpański malarz specjalizujący się w pejzażach miejskich i architektonicznych.
Początkowo uczył się w Saragossie, później wyjechał do Madrytu i w 1845 r. wstąpił do Królewskiej Akademii Sztuk Pięknych św. Ferdynanda. Jego nauczycielem na akademii był Federico Madrazo.
Często podróżował do Rzymu, Wenecji, Wiednia i Konstantynopola. Był protegowanym Izabeli Burbon i księcia de Fernán Núñez.
Na Krajowej Wystawie Sztuk Pięknych w Madrycie zdobył wyróżnienie cum laude w 1856 r. oraz III i I medal w latach 1860 i 1862 za dzieła "Crucero de la catedral de Toledo" i "Capilla y sepulcros de don Álvaro de Luna y de su esposa, doña Juana de Pimentel". Na tej samej wystawie w 1854 r. zaprezentował "Interior de las Cortes del Reino de Valencia", "Antigua sala capitular de la catedral de Valencia" i "Torres y puerta de Serranos". Za te trzy dzieła otrzymał I medal i Order Karola III, który przyznawano trzykrotnym pierwszym medalistom. W 1867 r. przedstawił kolejne trzy dzieła, zdobywając nagrodę za "Vista de la Lonja de la Seda en Valencia". Swoje obrazy prezentował również na międzynarodowych wystawach w Londynie, Bajonnie, Paryżu, Filadelfii i Monachium.

</doc>
<doc id="2740352" url="https://pl.wikipedia.org/wiki?curid=2740352" title="Zambia na Letnich Igrzyskach Olimpijskich 2012">
Zambia na Letnich Igrzyskach Olimpijskich 2012

Zambię na Letnich Igrzyskach Olimpijskich 2012, które odbywały się w Londynie, reprezentowało 7 zawodników.
Był to dwunasty (w tym raz jako Rodezja Północna) start reprezentacji Zambii na letnich igrzyskach olimpijskich.

</doc>
<doc id="2740353" url="https://pl.wikipedia.org/wiki?curid=2740353" title="Via Funchal">
Via Funchal

Via Funchal - arena znajdująca się w São Paulo w Brazylii. Jest obiektem koncertowym, ale mogą być w nim organizowane także inne wydarzenia. W arenie znajduje się 9 120 miejsc, w tym 3 120 siedzących.
Artyści występujący na Via Funchal.
Na arenie występowały następujące gwiazdy światowego formatu: 50 Cent, Alanis Morissette, Arch Enemy, B.B. King, Jeff Beck, Bob Dylan, The Black Eyed Peas, Bobby McFerrin, Michael Bolton, Boy George, Michael Bublé, Charles Aznavour, Chuck Berry, Joe Cocker, Coldplay, Crosby, Stills &amp; Nash, Cyndi Lauper, Deep Purple, Demis Roussos, Diana Krall, Dionne Warwick, Dolores O’Riordan, Duran Duran, Earth, Wind &amp; Fire, Fergie, Gloria Gaynor, Julio Iglesias, Limp Bizkit, Liza Minnelli, Massive Attack, Michel Legrand, Marilyn Manson, Maria Rita, John Mayall, My Chemical Romance, Maroon 5, Motörhead, Natalie Cole, Nightwish, Norah Jones, The Prodigy, Queen + Paul Rodgers, Rammstein, R.E.M., Richard Marx, Rufus Wainwright, Sepultura, Simple Minds, The Sisters of Mercy, Slayer, Tokio Hotel, Toto, Village People, Johnny Winter, Zucchero, ZZ Top.

</doc>
<doc id="2740354" url="https://pl.wikipedia.org/wiki?curid=2740354" title="Andrés Prieto">
Andrés Prieto

Andrés Prieto Urrejola (ur. 19 grudnia 1928 w Santiago, zm. 25 września 2022) – piłkarz chilijski grający podczas kariery na pozycji napastnika.
Kariera klubowa.
Karierę piłkarską Andrés Prieto rozpoczął w stołecznym Universidad Católica w 1947. Z Universidad Católica zdobył mistrzostwo Chile w 1949. W 1953 wyjechał do hiszpańskiego Espanyolu. W lidze hiszpańskiej zadebiutował 4 października 1953 w zremisowanym 0-0 meczu z Athletikiem Bilbao. W klubie z Barcelony Prieto występował przez 2 lata i rozegrał w tym czasie w lidze hiszpańskiej 16 meczów, w których zdobył 4 bramki. W 1955 powrócił do Universidad Católica, w którym w 1957 zakończył piłkarską karierę.
Kariera reprezentacyjna.
W reprezentacji Chile Prieto zadebiutował 6 grudnia 1947 w przegranym 0-6 spotkaniu w Copa América z Urugwajem. Na turnieju w Ekwadorze Chile zajęło czwarte miejsce, a Prieto wystąpił w czterech meczach: z Urugwajem, Ekwadorem, Kolumbią (bramka) i Boliwią. W 1949 po raz drugi uczestniczył w turnieju Copa América, na którym Chile zajęło piąte miejsce. Na turnieju w Brazylii Prieto wystąpił w trzech meczach: z Brazylią, Peru i Urugwajem.
W 1950 roku został powołany przez selekcjonera Arturo Bucciardiego do kadry na mistrzostwa świata w Brazylii. Na mundialu Prieto wystąpił w dwóch meczach – z Hiszpanią i USA (bramka w 54 min.). W 1952 uczestniczył w pierwszej edycji mistrzostw panamerykańskich, na którym Chile zajęło drugie miejsce. Na tym turnieju Prieto wystąpił w trzech meczach: z Panamą (hat-trick), Meksykiem (bramka) i Peru (bramka).
W 1957 po raz trzeci uczestniczył w turnieju Copa América, na którym Chile zajęło szóste miejsce. Na turnieju w Peru Prieto wystąpił w dwóch meczach – z Peru i Ekwadorem, który był jego ostatnim meczem w reprezentacji. Od 1947 do 1957 roku rozegrał w kadrze narodowej 16 spotkań, w których zdobył 8 bramek.

</doc>
<doc id="2740357" url="https://pl.wikipedia.org/wiki?curid=2740357" title="Manuel Machuca">
Manuel Machuca

Manuel Hernán Machuca Berríos (ur. 1924, zm. 1985) – piłkarz chilijski grający podczas kariery na pozycji obrońcy.
Kariera klubowa.
Podczas kariery piłkarskiej Manuel Machuca występował w stołecznym CSD Colo-Colo. Z Universidad Católica zdobył mistrzostwo Chile w 1947. W barwach Colo-Colo rozegrał 116 meczów.
Kariera reprezentacyjna.
W reprezentacji Chile Machuca zadebiutował 6 grudnia 1947 w przegranym 0-6 spotkaniu w Copa América z Urugwajem. Na turnieju w Ekwadorze Chile zajęło czwarte miejsce a Machuca wystąpił we wszystkich siedmiu meczach: z Urugwajem, Peru, Argentyną, Ekwadorem, Paragwajem, Kolumbią i Boliwią. W 1949 po raz drugi uczestniczył w turnieju Copa América, na którym Chile zajęło piąte miejsce. Na turnieju w Brazylii Machuca wystąpił we wszystkich siedmiu meczach: z Boliwią, Brazylią, Ekwadorem, Kolumbią, Paragwajem, Peru i Urugwajem.
W 1950 roku został powołany przez selekcjonera Arturo Bucciardiego do kadry na mistrzostwa świata w Brazylii. Na mundialu Machuca wystąpił we wszystkich trzech meczach. Ten z USA był jego ostatnim meczem w reprezentacji. Od 1947 do 1950 roku rozegrał w kadrze narodowej 19 spotkań.

</doc>
<doc id="2740359" url="https://pl.wikipedia.org/wiki?curid=2740359" title="Sebastian Langkamp">
Sebastian Langkamp

Sebastian Langkamp (ur. 15 stycznia 1988 w Spirze) – niemiecki piłkarz występujący na pozycji obrońcy. Od 2018 roku zawodnik Werderu Brema. Brat innego piłkarza, Matthiasa Langkampa.
Kariera klubowa.
Langkamp jako junior grał w zespołach Sportfreunde Merfeld, DJK-VfL Billerbeck oraz Preußen Münster, a w 2005 roku trafił do juniorów Bayernu Monachium. Na początku 2007 roku został włączony do jego rezerw, grających w Regionallidze Süd. W połowie tego samego roku odszedł jednak do rezerw Hamburgera SV, występujących w Regionallidze Süd. Spędził tam pół roku.
W styczniu 2008 roku Langkamp został graczem rezerw pierwszoligowego klubu Karlsruher SC. Na początku 2009 roku dołączył do jego pierwszej drużyny. W Bundeslidze zadebiutował 1 marca 2009 roku w przegranym 0:2 pojedynku z VfB Stuttgart. 25 kwietnia 2009 roku w wygranym 1:0 spotkaniu z Bayerem 04 Leverkusen strzelił pierwszego gola w Bundeslidze. W tym samym roku spadł z zespołem do 2. Bundesligi. Tam grał przez dwa lata.
W 2011 roku Langkamp przeszedł do pierwszoligowego Augsburga. Pierwszy ligowy mecz zaliczył tam 14 sierpnia 2011 roku przeciwko 1. FC Kaiserslautern (1:1).
Kariera reprezentacyjna.
Langkamp jest byłym reprezentantem Niemiec U-18 oraz U-21.

</doc>
<doc id="2740360" url="https://pl.wikipedia.org/wiki?curid=2740360" title="Emil Goerlitz">
Emil Goerlitz



</doc>
<doc id="2740362" url="https://pl.wikipedia.org/wiki?curid=2740362" title="Kanrin Maru">
Kanrin Maru

 – pierwsza japońska korweta o napędzie śrubowo-żaglowym (pierwsza korweta parowa, "Kankō Maru" miała napęd kołowy). 
Korweta została zamówiona przez władze siogunatu w 1853 roku w Niderlandach, jedynym zachodnim kraju, z którym Japonia utrzymywała kontakty podczas okresu izolacji. Została dostarczona 21 września 1857 roku (nosząc nazwę "Japan") przez porucznika Willema Huyssena van Kattendijke z holenderskiej marynarki. Okręt był używany przez nowo założoną szkołę morską w Nagasaki, celem gromadzenia wiedzy na temat zachodniego szkutnictwa.
"Kanrin Maru" była okrętem śrubowym. Technologia ta została wprowadzona na Zachodzie zaledwie 10 lat wcześniej wraz z wodowaniem HMS "Rattlera". Korweta została zbudowana w stoczni Fopa Smita w Kinderdijk, gdzie w 1856 roku powstał także bliźniaczy "Bali", o ożaglowaniu szkunerowym, zbudowany na potrzeby holenderskiej marynarki.

</doc>
<doc id="2740363" url="https://pl.wikipedia.org/wiki?curid=2740363" title="Luis Mayanés">
Luis Mayanés

Luis Lindorfo Mayanés Contreras (ur. 15 stycznia 1925, zm. 6 listopada 1979) – piłkarz chilijski grający podczas kariery na pozycji napastnika.
Kariera klubowa.
Podczas kariery piłkarskiej Luis Mayanés występował w stołecznym klubie Universidad Católica. Z Universidad Católica zdobył mistrzostwo Chile w 1949.
Kariera reprezentacyjna.
W 1950 roku został powołany przez selekcjonera Arturo Bucciardiego do kadry na mistrzostwa świata w Brazylii. Na mundialu wystąpił w meczu z Anglią i był to jego jedyny występ w reprezentacji.

</doc>
<doc id="2740365" url="https://pl.wikipedia.org/wiki?curid=2740365" title="Piotr Walczak">
Piotr Walczak

Piotr Walczak (ur. 10 lipca 1955) – polski brydżysta, Arcymistrz Międzynarodowy (PZBS), World Master (WBF), nagrodzony srebrną odznaką PZBS (2006) sędzia klubowy, instruktor sportu, w latach 2008–2016 członek Zarządu Głównego PZBS, zawodnik drużyny Consus II Kalisz.
Piotr Walczak pełnił funkcję:
Wyniki Brydżowe.
Rozgrywki krajowe.
W rozgrywkach krajowych zdobywał następujące lokaty:
Zawody Światowe.
W światowych zawodach zdobył następujące lokaty:
Zawody europejskie.
W rozgrywkach europejskich zanotował następujące miejsca:

</doc>
<doc id="2740367" url="https://pl.wikipedia.org/wiki?curid=2740367" title="Nelson Stone">
Nelson Stone

Nelson Stone (ur. 2 czerwca 1984 w Lae) – papuaski sprinter, uczestnik Letnich Igrzysk Olimpijskich 2012.
Zdobył dwa brązowe medale na Igrzyskach Południowego Pacyfiku 2007 – w biegu na 200 m (21,69 s) i na 400 m (48,16).
Wystąpił w biegu na 400 m na Mistrzostwach Świata 2009 w Berlinie, gdzie zajął 7. miejsce w swoim biegu eliminacyjnym, z czasem 47,13 s. Dwa lata później, w biegu na 400 m w Daegu na Mistrzostwach Świata 2011 ponownie był siódmy w swoim biegu eliminacyjnym, osiągając czas 47,86 s.
Na Mistrzostwach Oceanii w Lekkoatletyce 2010 w Cairns zdobył złoty medal w biegu na 200 m, srebrny w biegu na 100 m i brązowy w biegu na 100 m. Na Igrzyskach Wspólnoty Narodów 2010 wystartował w biegu na 200 m, gdzie odpadł w półfinale, plasując się z dwunastym czasem (z szóstym w swoim biegu). W biegu na 400 m także odpadł w półfinale (piąty w swoim biegu), ale z czasem 46,70 s ustanowił nowy rekord Papui-Nowej Gwinei.
Na igrzyskach w Londynie, w biegu na 400 m mężczyzn był szósty w swoim biegu, z czasem 46,71 s. W ogólnej klasyfikacji był 37.

</doc>
<doc id="2740368" url="https://pl.wikipedia.org/wiki?curid=2740368" title="Manuel Muñoz">
Manuel Muñoz

Manuel Muñoz (ur. 28 kwietnia 1928, zm. 17 grudnia 2022) – piłkarz chilijski grający podczas kariery na pozycji obrońcy.
Kariera klubowa.
Podczas kariery piłkarskiej Manuel Muñoz występował w Tocopilli oraz stołecznym CSD Colo-Colo. Z Colo-Colo dwukrotnie zdobył mistrzostwo Chile w 1953 i 1956 oraz Puchar Chile w 1958. W barwach Colo-Colo rozegrał 189 meczów, w których zdobył 120 bramek.
Kariera reprezentacyjna.
W 1950 roku został powołany przez selekcjonera Arturo Bucciardiego do kadry na mistrzostwa świata w Brazylii. Na mundialu Machuca wystąpił w dwóch meczach – z Anglią (jego debiut w reprezentacji) i Hiszpanią. W 1952 uczestniczył w pierwszej edycji mistrzostw panamerykańskich, na którym Chile zajęło drugie miejsce. Na tym turnieju Muñoz wystąpił w czterech meczach: z Panamą (bramka), Peru, Urugwajem (bramka) i Brazylią.
W 1955 uczestniczył w turnieju Copa América. Na turnieju, którego Chile było gospodarzem, „La Roja” zajęła drugie miejsce, a Muñoz wystąpił w czterech meczach: z Peru (bramka), Urugwajem (bramka), Paragwajem (bramka) i Argentyną. W 1956 uczestniczył w Copa América, na którym Chile zajęło trzecie miejsce. W turnieju rozgrywanym w Chile Muñoz wystąpił we wszystkich pięciu meczach: z Brazylią, Argentyną, Urugwajem, Peru (bramka) i Paragwajem. W tym samym roku uczestniczył w drugiej edycji mistrzostw panamerykańskich, na którym Chile zajęło ostatnie miejsce. Na tym turnieju Muñoz wystąpił w dwóch meczach - z Brazylią i Argentyną, który był jego ostatnim meczem w reprezentacji. Od 1950 do 1956 roku rozegrał w kadrze narodowej 25 spotkań, w których zdobył 8 bramek.

</doc>
<doc id="2740370" url="https://pl.wikipedia.org/wiki?curid=2740370" title="Monaster św. Barbary w Pińsku">
Monaster św. Barbary w Pińsku

Monaster św. Barbary – prawosławny klasztor żeński w Pińsku, w jurysdykcji eparchii pińskiej i łuninieckiej Egzarchatu Białoruskiego.
Moment utworzenia pierwszej żeńskiej wspólnoty mniszej w Pińsku nie jest znany. Monaster istniał przed rokiem 1521, gdy książę Fiodor Jarosławowicz ufundował nowe budynki mieszkalne dla zakonnic żyjących przy cerkwi św. Barbary. Po zawarciu unii brzeskiej klasztor został zmieniony we wspólnotę unicką, a mniszki niechętne jej przyjęciu musiały go opuścić. Część z nich pozostawała jeszcze przez pewien czas w Pińsku, lecz w 1635 król Władysław IV Waza zabronił władzom miejskim przyjmowania zakonnic-dyzunitek, które starały się utworzyć odrębną wspólnotę. Monaster św. Barbary ponownie znalazł się we władaniu Kościoła prawosławnego po likwidacji unii na ziemiach litewskich i białoruskich w 1839. W 1874, z powodu niewielkiej liczby mniszek, wspólnota została zlikwidowana. W dawnych obiektach klasztornych zlokalizowano szpital, zaś cerkiew monasterska pozostawała czynna jako parafialna.
O reaktywacji wspólnoty zdecydował Synod Egzarchatu Białoruskiego w 1993. W 2017 r. w klasztorze przebywało sześć mniszek.

</doc>
<doc id="2740373" url="https://pl.wikipedia.org/wiki?curid=2740373" title="Eugeniusz Posacki">
Eugeniusz Posacki

Eugeniusz Posacki (ur. 21 lipca 1926 w Żydaczowie, zm. 18 listopada 2008 w Prudniku) – podpułkownik Wojsk Ochrony Pogranicza.
Życiorys.
Do Ludowego Wojska Polskiego wstąpił w 1944 r. Brał udział w forsowaniu Odry i Nysy Łużyckiej, oraz w walkach o Warszawę. Za swoje męstwo został odznaczony Krzyżem Walecznych. W 1946 roku przeniesiony do Wojsk Ochrony Pogranicza i skierowany, do 21 Brygady Ochrony Pogranicza w Gliwicach przeformowanej na 4 Brygadę WOP. Po kolejnych awansach, objął stanowisko zastępcy dowódcy batalionu do spraw politycznych, dowodzonego przez mjr. Jerzego Jakubiaka w 45 batalionie WOP. Karierę wojskową skończył na stanowisku zastępcy ds. politycznych Kętrzynskiego Oddziału WOP. Po przejściu do rezerwy pełnił wiele funkcji, zawodowo pracował m.in. w referacie wojskowym Prudnickich Zakładach Obuwia „Primus“ oraz prudnickiej Obronie Cywilnej. Był prezesem Zarządu Miejskiego ZBOWiD-u, brał też czynny udział przy tworzeniu koła ZBŻZiORWP działając czynnie na rzecz koła. Zmarł 18 listopada 2008 r. w Prudniku, gdzie został pochowany z honorami wojskowymi na Cmentarzu Komunalnym.

</doc>
<doc id="2740374" url="https://pl.wikipedia.org/wiki?curid=2740374" title="König von Preussen">
König von Preussen



</doc>
<doc id="2740375" url="https://pl.wikipedia.org/wiki?curid=2740375" title="Fregata König von Preussen">
Fregata König von Preussen



</doc>
<doc id="2740376" url="https://pl.wikipedia.org/wiki?curid=2740376" title="Dąbrówka (dopływ Zalewu Wiślanego)">
Dąbrówka (dopływ Zalewu Wiślanego)

Dąbrówka ("Dąbrówka Elbląska") – struga, dopływ Zalewu Wiślanego o długości 7,41 km, powierzchni zlewni 10,16 km² i 
Struga płynie na terenie gminy Elbląg. Wypływa z centralnej części Wysoczyzny Elbląskiej na wysokości ok. 150 m n.p.m., a uchodzi do Zalewu Wiślanego w okolicy Rubna Wielkiego nad zatoką Elbląską na terenie rezerwatu przyrody Zatoka Elbląska. Płynie w głębokiej dolinie o deniwelacjach 30 m i przepływa przez teren byłego poligonu wojskowego. Odcinek ujściowy jest obwałowany.
Zlewnia Dąbrówki jest w przeważającej części obszarem leśnym o pagórkowato-falistej rzeźbie terenu z licznymi rozcięciami erozyjnymi i zagłębieniami wytopiskowymi. Pozostałą część stanowią tereny rolnicze i nieużytki.

</doc>
<doc id="2740377" url="https://pl.wikipedia.org/wiki?curid=2740377" title="Michajłowgrad">
Michajłowgrad



</doc>
<doc id="2740378" url="https://pl.wikipedia.org/wiki?curid=2740378" title="Posener Ruderverein Preussen">
Posener Ruderverein Preussen



</doc>
<doc id="2740392" url="https://pl.wikipedia.org/wiki?curid=2740392" title="Bagnet wz. 27">
Bagnet wz. 27

Bagnet karabinowy wz. 27 – nowa nazwa dla polskich bagnetów, wcześniej oznaczonych jako wz.22 oraz wz.24, których nazwy zmieniono w roku 1933. Bagnet ten był identyczny jak dwa pozostałe, z tą różnicą, że pasował on do wszystkich karabinów Mausera używanych w Wojsku Polskim. 
Bagnety wz.22 i wz.24 były pasowane indywidualnie dla każdego modelu karabinu, co było sporą niedogodnością. Bagnet wz.27 był przeznaczony dla karabinów Mauser oraz zmodyfikowanego karabinu Mosin w wersji 1891/98/25.
Konstrukcja.
Zastosowano głownię z obustronnym zbroczem o sztychu centrycznym z symetrycznym, jednosiecznym piórem. 
Wszystkie części metalowe bagnetu były polerowane. Okładziny wykonano z drewna bukowego, impregnowanego przez gotowanie w pokoście lnianym, które przytwierdzano do trzonu bagnetu dwiema śrubami z gładkimi główkami i nakrętkami. Przy jelcu umieszczono otwory drenażowe. Przycisk blokady posiadał dwa nacięcia po bokach. Na głowicy wybijano oznaczenie wzoru, jednak zaprzestano tego po roku 1930, stąd też bagnety oznaczone w ten sposób są obecnie dość rzadkie. Na progu tylnego płazu głowni umieszczano znak producenta "PERKUN", znaki kontroli fabrycznej oraz znak odbioru wojskowego. W związku z tym, że każdy z kontrolerów posiadał imienny znak kontrolny, rozróżnia się całą ich gamę. Numer serii umieszczano zarówno na progu przedniego płazu głowni, jak i na jelcu. Na progu przedniego włazu głowni wybijano godło polskie orła w koronie oraz litery "W.P.", które umieszczano pod orłem.
Pochwa.
Dławik przymocowany do płaszcza pochwy za pomocą jednej śrubki. Na szyjce pochwy, po wewnętrznej stronie umieszczany był zazwyczaj numer seryjny, który powinien być zgodny z numerem bagnetu. Na stronie zewnętrznej umieszczano znaki kontroli jakości i odbioru. 

</doc>
<doc id="2740393" url="https://pl.wikipedia.org/wiki?curid=2740393" title="Klimówka (gromada)">
Klimówka (gromada)

Klimówka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Achrymowce z siedzibą GRN w Klimówce utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Klimówka, Bilminy, Nomiki i Zaśpicze ze zniesionej gminy Babiki oraz gromad Czepiele i Tołcze ze zniesionej gminy Kuźnica w tymże powiecie. Dla gromady ustalono 13 członków gromadzkiej rady narodowej.
31 grudnia 1959 gromadę Klimówka zniesiono, włączając ją do gromad Malawicze Dolne (wsie Bilminy, Nomiki, Zaspicze, Klimówka i Szymaki oraz kolonię Palestyna) i Kuźnica (wsie Czepiele i Tołcze, kolonię Tołoczki Małe i przysiółek Kryski).

</doc>
<doc id="2740394" url="https://pl.wikipedia.org/wiki?curid=2740394" title="Krasne (gromada w powiecie sokólskim)">
Krasne (gromada w powiecie sokólskim)

Krasne – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Krasne z siedzibą GRN w Krasnem utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Krasne, Cieśnisk Wielki, Szczuki i Zielony Gaj ze zniesionej gminy Janów oraz gromad Sucha Góra, Piątak, Kizielewszczyzna i Kizielany ze zniesionej gminy Suchowola w tymże powiecie. Dla gromady ustalono 10 członków gromadzkiej rady narodowej.
1 stycznia 1958 do gromady Krasne przyłączono część obszaru zniesionej gromady Kuplisk (wsie Budno i Gabrylewszczyzna oraz kolonię Podbudno).
31 grudnia 1959 gromadę Krasne zniesiono, włączając ją do gromad Janów (wsie Krasne, Cieśnisk Wielki, Cieśnisk Mały, Szczuki, Budno i Gabrylewszczyzna, kolonie Zielony Gaj, Podbudno, Budzisk I i Budzisk II oraz obszar lasów państwowych N-ctwa Kumiałka obejmujący oddziały 1—97), Chodorówka Nowa (wieś Kizielany) i Wólka (wsie Sucha Góra i Kizielewszczyzna oraz kolonie Piątak i Tablewo).

</doc>
<doc id="2740395" url="https://pl.wikipedia.org/wiki?curid=2740395" title="Matthias Ostrzolek">
Matthias Ostrzolek

Matthias Ostrzolek (ur. 5 czerwca 1990 w Bochum) – polsko-niemiecki piłkarz występujący na pozycji obrońcy. Od 2017 roku zawodnik klubu Admira Wacker Mödling.
Młodość.
Rodzice Ostrzolka pochodzą z polskiego Śląska. Matthias Ostrzolek urodził się w 1990 roku w Bochum i mieszkał najpierw w dzielnicy Langendreer. W wieku ośmiu lat, przeprowadził się z rodzicami do Dortmundu i osiadł w dzielnicy Lütgendortmund (sąsiaduje z dzielnicą Bochum Langendreer).
Kariera klubowa.
Treningi rozpoczął w 1996 roku w klubie WSV Bochum. W 1997 roku przeszedł do juniorów VfL Bochum. W 2009 roku został włączony do jego rezerw, grających w Regionallidze West. W grudniu 2010 roku dołączył do pierwszej drużyny Bochum, występującej w 2. Bundeslidze. Zadebiutował w niej 12 grudnia 2010 roku w wygranym 2:1 pojedynku z VfL Osnabrück. W barwach Bochum rozegrał 33 spotkania.
Na początku 2012 roku Ostrzolek przeszedł do pierwszoligowego Augsburga. W Bundeslidze zadebiutował 12 lutego 2012 roku w zremisowanym 0:0 meczu z 1. FC Nürnberg.
W 2014 roku Ostrzolek przeszedł do Hamburger SV.
Kariera reprezentacyjna.
W 2007 roku Ostrzolek dwukrotnie wystąpił w reprezentacji Polski U-17. W 2011 roku zadebiutował w reprezentacji Niemiec U-21.

</doc>
<doc id="2740396" url="https://pl.wikipedia.org/wiki?curid=2740396" title="Krasne Folwarczne (gromada)">
Krasne Folwarczne (gromada)

Krasne Folwarczne – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Krasne Folwarczne z siedzibą GRN w Krasnem Folwarcznym utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Krasne Folwarczne, Dobrzyniówka, Stok, Brzozówka Folwarczna, Wojtachy, Brody, Brzozówka Ziemiańska, Brzozówka (Koronna), Krasne Małe i Krasne Stare ze zniesionej gminy Korycin w tymże powiecie. Dla gromady ustalono 12 członków gromadzkiej rady narodowej.
31 grudnia 1959 z gromady Krasne Folwarczne wyłączono wsie Brody, Brzozówka Koronna, Brzozówka Ziemiańska, Stok i Wojtachy oraz kolonie Podbrzozówka i Czarlona, włączając je do znoszonej gromady Zdroje, po czym gromadę Krasne Folwarczne przyłączono do powiatu monieckiego, gdzie równocześnie została zniesiona, a jej obszar włączony do gromady Jasionówka

</doc>
<doc id="2740398" url="https://pl.wikipedia.org/wiki?curid=2740398" title="Kruszyniany (gromada)">
Kruszyniany (gromada)

Kruszyniany – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kruszyniany z siedzibą GRN w Kruszynianach utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Kruszyniany, Sanniki, Łosiniany i Rudaki ze zniesionej gminy Krynki w tymże powiecie. Dla gromady ustalono 12 członków gromadzkiej rady narodowej.
31 grudnia 1959 gromadę Kruszyniany zniesiono, włączając jej obszar do nowo utworzonej gromady Górka.

</doc>
<doc id="2740400" url="https://pl.wikipedia.org/wiki?curid=2740400" title="Tobias Werner">
Tobias Werner

Tobias Werner (ur. 19 lipca 1985 w Gerze) – niemiecki piłkarz występujący na pozycji pomocnika w niemieckim klubie VfB Stuttgart.
Kariera klubowa.
Werner treningi rozpoczął w klubie 1. SV Gera. W 1998 roku przeszedł do juniorów zespołu FC Carl Zeiss Jena. W 2005 roku został włączony do jego pierwszej drużyny, występującej w Regionallidze Nord. W 2006 roku awansował z zespołem do 2. Bundesligi. Zadebiutował w niej 11 sierpnia 2006 roku w zremisowanym 2:2 pojedynku z Kickers Offenbach. W 2. Bundeslidze grał wraz z Carl Zeiss Jena przez dwa lata.
W 2008 roku Werner odszedł do innego drugoligowego klubu, Augsburga. W 2011 roku wywalczył z nim awans do Bundesligi. Pierwszy mecz zaliczył w niej 6 sierpnia 2011 roku przeciwko Freiburgowi (2:2). 20 listopada 2011 roku w przegranym 1:2 spotkaniu ze Stuttgartem strzelił pierwszego gola w Bundeslidze.

</doc>
<doc id="2740401" url="https://pl.wikipedia.org/wiki?curid=2740401" title="Pawlos Kondidis">
Pawlos Kondidis

Pawlos Kondidis (gr. Παύλος Κοντίδης, ur. 11 lutego 1990 w Limassol) – cypryjski żeglarz sportowy, srebrny medalista olimpijski.
Startuje w klasie Laser. Zawody w 2012 były jego drugimi igrzyskami olimpijskimi, debiutował w 2008 w Pekinie, gdzie zajął 13. miejsce. W Londynie wyprzedził go jedynie Australijczyk Tom Slingsby. Jest zdobywcą pierwszego olimpijskiego medalu dla Cypru.

</doc>
<doc id="2740403" url="https://pl.wikipedia.org/wiki?curid=2740403" title="Stephan Hain">
Stephan Hain

Stephan Hain (ur. 27 września 1988 w Zwiesel) – niemiecki piłkarz występujący na pozycji napastnika. Zawodnik klubu TSV 1860 Monachium.
Kariera.
Hain jako junior grał w zespołach SV 1922 Zwiesel, TSV Lindberg, SpVgg Ruhmannsfelden oraz FC Augsburg. W 2007 roku został włączony do pierwszej drużyny Augsburga, grającej w 2. Bundeslidze. Zadebiutował w niej 21 października 2007 roku w przegranym 0:3 pojedynku z FC Erzgebirge Aue. 12 maja 2009 roku w zremisowanym 3:3 spotkaniu z Hansą Rostock strzelił pierwszego gola w 2. Bundeslidze. W 2011 roku awansował z zespołem do Bundesligi. Pierwszy mecz zaliczył w niej 6 sierpnia 2011 roku przeciwko Freiburgowi (2:2). 28 stycznia 2012 roku w zremisowanym 2:2 pojedynku z 1. FC Kaiserslautern zdobył pierwszą bramkę w Bundeslidze.

</doc>
<doc id="2740404" url="https://pl.wikipedia.org/wiki?curid=2740404" title="Leonid Iwanow">
Leonid Iwanow

Leonid Grigorjewicz Iwanow, ros. Леонид Григорьевич Иванов (ur. 25 lipca 1921 w Piotrogradzie, Rosyjska FSRR, zm. 14 września 1990 w Leningradzie) – rosyjski piłkarz, grający na pozycji bramkarza, reprezentant ZSRR, trener piłkarski.
Kariera piłkarska.
Kariera klubowa.
W 1936 roku zaczął grać w zespole młodzieżowym zakładu Elektrik w rodzimym Leningradzie. W 1939 rozpoczął zawodową karierę w klubie Staliniec Leningrad, który w następnym roku zmienił nazwę na Zenit Leningrad. W czasie II wojny światowej latem 1942 roku został ewakuowany razem z zakładem optycznym do Kazania, w którym pracował 12-14 godzin dziennie. Po zakończeniu wojny powrócił do gry w składzie Zenitu. Często był zapraszany do innych radzieckich zespołów podczas ich towarzyskich meczów międzynarodowych, m.in. Szachtara Donieck w 1951 oraz Spartaka Moskwa.
Pod koniec 1952 zespół CDSA Moskwa został rozwiązany z powodu porażki reprezentacji ZSRR na Igrzyskach Olimpijskich w Helsinkach (większość reprezentacji składała się z piłkarzy CDSA). Jednak gra Leonida Iwanowa na olimpiadzie nie spowodowała żadnych zarzutów, co więcej, po powrocie z Helsinki, został odznaczony tytułem Zasłużonego Mistrza Sportu. W 1956 zakończył karierę piłkarską.
Kariera reprezentacyjna.
15 lipca 1952 zadebiutował w reprezentacji Związku Radzieckiego w spotkaniu 1/8 finału Igrzysk Olimpijskich z Bułgarią wygranym 2:1. Ponadto występował w 7 nieoficjalnych meczach reprezentacji.
Kariera trenerska.
Po zakończeniu kariery piłkarskiej spróbował pracować jako szkoleniowiec. W pierwszej połowie 1961 prowadził Onieżec Pietrozawodsk. Oprócz tego w latach 1957-1963 z przerwami trenował amatorski zespół Państwowego Optyczno-Mechanicznego Zakładu (GOMZ) w Leningradzie oraz w Szkole Piłkarskiej „Bolszewik”. Potem porzucił pracę szkoleniową i pracował jako taksówkarz. Napisał książkę „W bramce Zenitu”, wydanej w 1976 roku i przedrukowanej w 1987.
Zmarł 14 września 1990 roku w Leningradzie. Został pochowany na Cmentarzu Wołkowskim.

</doc>
<doc id="2740406" url="https://pl.wikipedia.org/wiki?curid=2740406" title="Terani Faremiro">
Terani Faremiro

Terani Faremiro (ur. 4 maja 1988 w Tahiti) – lekkoatletka z Polinezji Francuskiej, multimedalistka Igrzysk Południowego Pacyfiku 2007. Jako juniorka uprawiała siedmiobój, następnie wyspecjalizowała się w biegach sprinterskich, w których wystąpiła na MŚ w 2009 i HMŚ w 2012.
Mistrzostwa Świata Juniorów Młodszych w Lekkoatletyce 2005 była pierwszą większą imprezą w której wystąpiła. W siedmioboju była 26. Na Igrzyskach Południowego Pacyfiku 2007 zdobyła brązowe medale w biegu na 100 m przez płotki i skoku wzwyż oraz złoty w siedmioboju.
Na Mistrzostwach Oceanii w Lekkoatletyce 2010 w Cairns zdobyła brązowy medal w trójskoku i srebrny w skoku w dal.
Na Mistrzostwach Świata 2009 pobiegła swój nowy rekord życiowy 12,96 s w fazie eliminacyjnej biegu na 100 m, na czym zakończyła udział w rywalizacji (zajęła szóste miejsce w swoim biegu, 50. ogółem). Na Halowych Mistrzostwach Świata w biegu na 60 m uplasowała się na szóstym miejscu w swoim biegu eliminacyjnym i nie awansowała dalej. Jej czas wynosił 8,46 s (nowy rekord życiowy) i pozwolił na zajęcie 57. miejsca.

</doc>
<doc id="2740408" url="https://pl.wikipedia.org/wiki?curid=2740408" title="Automatyka Elektroenergetyczna">
Automatyka Elektroenergetyczna

Automatyka Elektroenergetyczna - kwartalnik naukowo-techniczny adresowany do środowiska energetyków – automatyków. Tematyka czasopisma obejmuje swym zakresem tematycznym zarówno energetykę zawodową, jak i przemysłową. Wydawany jest od 1993 roku pod patronatem Komitetu Automatyki Elektroenergetycznej SEP.
Od 2012 roku czasopismo „Automatyka Elektroenergetyczna" jest wydawane raz na kwartał w miesięczniku „Wiadomości Elektrotechniczne” jako specjalna wkładka opatrzona winietą AEE.
Rada redakcyjna: Krzysztof Borkiewicz, Andrzej Dobroczek, Piotr Kacejko, Antoni Lisowski, Ryszard Migdalski, Jan Osik, Krystyna Przedmojska, Krzysztof Sitkiewicz, Bohdan Synal, Zbigniew Szczerba, Krzysztof Woliński, Marek Wołoch, Sylwia Wróblewska, Stanisław Wypych, Andrzej Żurek, Marek Krupa (przewodniczący).
Rada naukowa: Jan Iżykowski, Piotr Kacejko, Józef Lorenc, Jan Machowski, Eugeniusz Rosołowski, Paweł Sowa, Bohdan Synal, Janusz Szafran, Zbigniew Szczerba, Andrzej Wiszniewski, Sylwia Wróblewska, Zbigniew Lubośny (przewodniczący).

</doc>
<doc id="2740409" url="https://pl.wikipedia.org/wiki?curid=2740409" title="Johan Eurén">
Johan Eurén

Johan Magnus Eurén (ur. 18 maja 1985) – szwedzki zapaśnik. Brązowy medalista olimpijski z Londynu w wadze 120 kg i ósmy w Rio de Janeiro 2016 w kategorii 130 kg.
Walczy w stylu klasycznym, w kategorii do 120 kg. Zawody w 2012 były jego pierwszymi igrzyskami olimpijskimi. Brązowy medalista mistrzostw świata w 2013 i mistrzostw Europy w 2010, 2014 i 2016. Sześć razy na podium mistrzostw nordyckich w latach 2005 - 2015. Trzeci w Pucharze Świata w 2010 i szósty w 2015 roku.
Ośmiokrotny mistrz Szwecji w latach: 2009, 2011, 2012, 2013 (oba style), 2014, 2015 i 2017.

</doc>
<doc id="2740411" url="https://pl.wikipedia.org/wiki?curid=2740411" title="Adelot">
Adelot

Adelot ("Adelotus brevis") – gatunek płaza bezogonowego z rodziny Limnodynastidae, jedyny przedstawiciel rodzaju Adelotus.
Występowanie.
Wschodnia Australia.
Występuje we wszystkich rodzajach zbiorników wodnych, zarówno płynących jak i stojących. Prowadzi bardzo skryty tryb życia.
Cechy morfologiczne.
Osiąga niewielkie rozmiary – samce mierzą około 50 mm, a samice około 40 mm, samce mają też wyraźnie szersze głowy niż samice. Rezonatory ukryte pod skórą dna jamy gębowej. Błon pływnych brak.
Grzbiet ubarwiony brązowo, brzuch plamisty. Źrenice poziomo wydłużone.
Rozród.
W czasie pory godowej samiec za pomocą grzebiących ruchów przednich kończyn buduje w przybrzeżnym szlamie gniazdo o kolistym kształcie i średnicy 12–15 cm, do którego samica składa jaja, które następnie są pilnowane oraz zaciekle bronione przez samca. Kijanki opuszczają osłony jajowe po kilku dniach, przeobrażenie następuje po 3–4 tyg.
Głos godowy jest bardzo podobny do głosu kumaka nizinnego, samce odzywają się w okresie godowym przez przerwy przez całe noce.

</doc>
<doc id="2740412" url="https://pl.wikipedia.org/wiki?curid=2740412" title="Markus Weinzierl">
Markus Weinzierl

Markus Weinzierl (ur. 28 grudnia 1974 w Straubing) – niemiecki piłkarz występujący na pozycji pomocnika, a także trener.
Kariera piłkarska.
Weinzierl jako junior grał w zespołach TSV Straubing oraz 1. FC Passau. W 1993 roku został włączony do pierwszej drużyny Passau. Spędził tam rok. Następnie grał w SV Lohhof, a w 1995 roku przeszedł do rezerw Bayernu Monachium. Na sezon 1998/1999 został włączony do jego pierwszej drużyny, grającej w Bundeslidze. W jej barwach nie zagrał jednak ani razu.
W 1999 roku odszedł do Stuttgarter Kickers z 2. Bundesligi. Zadebiutował w niej 15 sierpnia 1999 roku w przegranym 1:4 pojedynku z Alemannią Akwizgran. 16 grudnia 2000 roku w wygranym 3:1 spotkaniu z Rot-Weiß Oberhausen strzelił swojego jedynego gola w 2. Bundeslidze. Graczem Kickers był przez dwa lata.
W 2001 roku Weinzierl przeszedł do innego drugoligowca SpVgg Unterhaching. Na początku 2002 roku odszedł jednak do zespołu SSV Jahn Ratyzbona z Regionalligi Süd. W 2003 roku awansował z nim do 2. Bundesligi. W 2004 roku spadł z nim jednak do Regionalligi Süd. W 2005 roku zakończył karierę.
Kariera trenerska.
Pierwszym klubem Weinzierla jako trenera był SSV Jahn Ratyzbona z trzeciej ligi, który prowadził od listopada 2008 roku. Pracował tam przez cztery lata, a w 2012 roku został trenerem pierwszoligowego zespołu FC Augsburg. Prowadził go przez cztery sezony. Następnie został szkoleniowcem innego klubu Bundesligi, FC Schalke 04.

</doc>
<doc id="2740413" url="https://pl.wikipedia.org/wiki?curid=2740413" title="Bagnet wz. 25">
Bagnet wz. 25

Bagnet karabinowy wz. 25 – bagnet polskiej konstrukcji. Uznawany jako bagnet eksperymentalny, ze względu na bardzo małą liczbę wyprodukowanych egzemplarzy. Przeznaczony dla karabinów Mauser wz.98 oraz Mosin wz.91/98/25. Bagnety wytworzyło w 1925 roku Towarzystwo Fabryk Motorów "PERKUN" w Warszawie. Bagnet najprawdopodobniej nie został zaakceptowany przez wojskowych, więc produkcja nie była kontynuowana. Ogólnie znany jest tylko jeden zachowany egzemplarz tego bagnetu, posiadający numer seryjny 2237. W roku 1933, zgodnie z Dziennikiem Rozkazów Nr 7/33 pkt. 101 wprowadzono nowe nazewnictwo bagnetu, które od tej pory określano jako wz.27. Zmiana dotyczyła także dwóch innych polskich bagnetów bez pierścienia jelca – wz. 22 oraz wz. 24. Pomimo małej liczby wyprodukowanych sztuk bagnet wz.25 znajdował się w uzbrojeniu Wojska Polskiego do roku 1939.
Charakterystyka.
Ogólnym wyglądem był podobny do bagnetu wz.22, jednak postanowiono dodać tak zwaną oporę okładzin, czyli osłonę przeciwogniową. Z kolei od bagnetu wz.24 różniła go smuklejsza głownia, która ponadto została odchudzona. Trzon rękojeści wykonany z polerowanej stali. Okładziny rękojeści wykonane z drewna bukowego, przytwierdzane do trzonu dwiema śrubami z nakrętkami. Jelec stalowy, polerowany – taki sam jak w bagnetach wz.22 i wz.24. Rękojeść zaopatrzona w osłonę przeciwogniową. Na głowicy wybite oznaczenie bagnetu: "WZ.25". Głownia wykonana ze stali, polerowana, z progiem. Głownia jednosieczna z dwustronnym wklęsłym zbroczem. Pióro symetrycznie obosieczne. Sztych ułożony centralnie. Na progu tylnego płazu głowni umieszczano nazwę "PERKUN" oraz numer seryjny bagnetu, natomiast na progu przedniego płazu głowni wybijano orła w koronie, oraz umieszczone pod nim litery "W.P.".
Pochwa.
Pochwa stalowa zakończona gałką ochronną. Malowana na kolor khaki polski (najbliższym kolorem do polskiego khaki, według kodu "Federal Standard 595B" jest FS30097). Zaczep do żabki owalny.

</doc>
<doc id="2740414" url="https://pl.wikipedia.org/wiki?curid=2740414" title="Specyfikacja techniczna">
Specyfikacja techniczna

Specyfikacja techniczna () – dokument ustalający wymagania techniczne, które powinien spełniać wyrób, proces lub usługa. Zaleca się, aby w specyfikacji technicznej wskazywano, jeżeli jest to potrzebne, procedurę lub procedury, za pomocą których można określić, czy dane wymagania są spełnione. Specyfikacja techniczna może być oparta o normy.

</doc>
<doc id="2740415" url="https://pl.wikipedia.org/wiki?curid=2740415" title="Dokument normatywny">
Dokument normatywny

Dokument normatywny – dokument ustalający zasady, wytyczne lub charakterystyki odnoszące się do różnych rodzajów działalności lub ich wyników. Dokumenty normatywne obejmują takie dokumenty, jak:

</doc>
<doc id="2740418" url="https://pl.wikipedia.org/wiki?curid=2740418" title="Holenderska Kompania Wschodnia">
Holenderska Kompania Wschodnia

Holenderska Kompania Wschodnia (nid. Nederlandsche Oost Compagnie) – holenderskie przedsiębiorstwo ekonomiczne zajmujące się kolonizacją okupowanych przez wojska niemieckie obszarów ZSRR podczas II wojny światowej
Kompania została założona na początku czerwca 1942 r. w Hadze z inicjatywy Niemców, którzy zamierzali ją wykorzystać przy eksploatacji okupowanych obszarów ZSRR. Finansowanie zapewniał Narodowy Bank Holandii. Na czele przedsiębiorstwa stanął prezes Banku Rost van Tonningen, który był czołowym działaczem Narodowo-Socjalistycznego Ruchu Holenderskiego (NSB). W przedsięwzięciu tym miały wziąć udział holenderskie kolonialne domy handlowe, które zostały odcięte od kontaktów z Holenderskimi Indiami Wschodnimi. Władze niemieckie planowały wysłać holenderskich osadników (farmerów i specjalistów rolniczych) na okupowaną Ukrainę. W przyszłości przewidywano zasiedlanie Kaukazu. Wszyscy Holendrzy zgłaszali się na ochotnika. W większości byli członkami lub sympatykami NSB. Do końca wojny na Wschód wyjechało ogółem ok. 5 tys. osób. Byli oni nazywani SS-Frontarbeiters. Do jesieni 1943 r. Holendrzy wyjeżdżali jedynie na ziemie ukraińskie, ale z powodu zdecydowanego wzrostu aktywności zbrojnej sowieckiej partyzantki nowym terenem działalności Holenderskiej Kompanii Wschodniej stały się okupowane kraje bałtyckie (Litwa, Łotwa i Estonia). W toku swojej działalności Kompania tworzyła spółki zależne (Nederlandsche Oostbouw, Nederlandsche Oostvisscherij, Nederlandsche Oostbagger, Nederlandsche Oostbaksteen, Nederlandsche Oostrederij, Nederlandsche Oost Handel Maatschappij).

</doc>
<doc id="2740419" url="https://pl.wikipedia.org/wiki?curid=2740419" title="Hans-Henrik Ørsted">
Hans-Henrik Ørsted

Hans-Henrik Ørsted (ur. 13 grudnia 1954 w Grenaa) – duński kolarz torowy i szosowy, brązowy medalista olimpijski oraz ośmiokrotny medalista torowych mistrzostw świata.
Kariera.
Pierwszy sukces w karierze Hans-Henrik Ørsted osiągnął w 1975 roku, kiedy zdobył złoty medal w drużynowym wyścigu na dochodzenie podczas mistrzostw Danii. Pięć lat później wystartował na igrzyskach olimpijskich w Moskwie, gdzie w indywidualnym wyścigu na dochodzenie zajął trzecie miejsce, ulegając jedynie Robertowi Dill-Bundiemu ze Szwajcarii oraz Francuzowi Alainowi Bondue. W 1980 roku wystąpił również na mistrzostwach świata w Besançon ponownie zdobywając brąz w tej konkurencji - tym razem lepsi byli Brytyjczyk Anthony Doyle oraz Holender Herman Ponsteen. Na dwóch następnych mistrzostwach: Brno 1981 i Leicester 1982 Duńczyk zajmował drugie miejsce za Alainem Bondue, a podczas mistrzostw świata w Zurychu w 1983 roku ponownie był trzeci - uległ tylko Steele'owi Bishopowi z Australii i Mattheusowi Pronkowi z Holandii. W latach 1984-1987 zdobył jeszcze cztery medale w swej koronnej konkurencji: złote na MŚ w Barcelonie w 1984 roku, MŚ w Bassano w 1985 roku i MŚ w Widedniu w 1987 roku oraz srebrny podczas MŚ w Colorado Springs w 1986 roku, gdzie najlepszy był Anthony Doyle. Ørsted wielokrotnie stawał na podium zawodów cyklu Six Days, startował także w wyścigach szosowych, jednak bez większych sukcesów. Ponadto wielokrotni zdobywał medale mistrzostw kraju, zarówno w kolarstwie torowym jak i szosowym.

</doc>
<doc id="2740420" url="https://pl.wikipedia.org/wiki?curid=2740420" title="Kodeks postępowania">
Kodeks postępowania

Kodeks postępowania (ang. Code of Conduct) – dokument normatywny zawierający sposoby postępowania lub procedury dotyczące projektowania, wytwarzania, instalowania, obsługiwania lub wykorzystania wyposażenia, układów lub wyrobów. Kodeks postępowania może być normą, częścią normy lub niezależny od normy.

</doc>
<doc id="2740425" url="https://pl.wikipedia.org/wiki?curid=2740425" title="Lekkoatletyka na Letnich Igrzyskach Olimpijskich 2012 – rzut dyskiem mężczyzn">
Lekkoatletyka na Letnich Igrzyskach Olimpijskich 2012 – rzut dyskiem mężczyzn

Rzut dyskiem mężczyzn – jedna z konkurencji lekkoatletycznych rozegranych podczas igrzysk olimpijskich w Londynie.
Obrońcą tytułu mistrzowskiego z 2008 roku był Estończyk Gerd Kanter. Ustalone przez IAAF minima kwalifikacyjne do igrzysk wynosiły 65,00 (minimum A) oraz 63,00 (minimum B).
Eliminacje odbyły się 6 sierpnia, zaś finał dzień później.
Rekordy.
Tabela prezentuje rekord świata, rekordy poszczególnych kontynentów, igrzysk olimpijskich, a także najlepszy rezultat na świecie w sezonie 2012 przed rozpoczęciem zawodów.
Rezultaty.
Eliminacje.
Zawodnicy rywalizowali w dwóch grupach: A i B. Aby awansować do finału z wynikiem należało rzucić co najmniej 65,00 (Q).

</doc>
<doc id="2740426" url="https://pl.wikipedia.org/wiki?curid=2740426" title="Władysław Czarnkowski (zm. po 1656)">
Władysław Czarnkowski (zm. po 1656)

Władysław Czarnkowski herbu Nałęcz III (ur. ok. 1590, zm. po 1656) – starosta drahimski w latach 1616-1656, wychowanek Kolegium Jezuitów w Poznaniu, w 1623 ogłosił drukiem wiersze elegijne po śmierci starosty bydgoskiego dedykowane swojemu krewniakowi, Adamowi Sędziwojowi Czarnkowskiemu.
Życiorys.
Jego ojcem był wykształcony w Akademii Krakowskiej Sędziwój IV Czarnkowski (zm. po 1590), starosta drahimski, a matką Anna z Rydzyńskich. Był żonaty z Zofią Rybską. Urodził się jako drugi syn Sędziwoja. Jego starszym bratem był Jan Sędziwój II Czarnkowski (zm. 1641), kasztelan kamieniecki (1640), starosta drahimski ożeniony z Anną Mohylanką (zm. ok. 1665). Władysław Czarnkowski posiadał jeszcze brata Andrzeja (zm. po 1615) oraz dwie siostry, Ewę (żona Jan Radujewskiego) i Zofię (żona Pawła Morawskiego, poborcy poznańskiego).
Zdaniem heraldyka Adama Bonieckiego (1842-1909) Adam Czarnkowski w 1623 r. uzyskał połowę Kłecka po zmarłej Annie z Zebrzydowskich Czarnkowskiej, kasztelanowej śremskiej, 
W 1655 r. za czasów ostatniego starosty z rodu Czarnkowskich przez Kłecko 11 sierpnia przeszło wojsko szwedzkie dowodzone przez króla Karola X Gustawa.
Twórczość literacka.
Władysław Czarnkowski zaprzyjaźniony był z Mateuszem Bembusem, u którego pobierał nauki w Poznaniu. W 1623 ogłosił drukiem wiersze o tematyce funeralnej "Pociecha smutnemu Oycu, Iaśnie Wielmożnemu Ieo Mości Panu Adamowi Sedywoiowi z Czarnkowa Woiewodzie Lęczyckiemu Generalowi Wielgopolskiemu &amp; c. &amp; c. Staroście Miedzyrzeckiemu Pyzdrskiemu Y wszystkim Ich Mościom Panom z Czarnkowa po ześciu z tego świata Wielmożnego Ieo Mości Pana Władysława z Czarnkowa Starosty Bidgoskiego Pyzdrskiego &amp; c. &amp; c. Podana Od Wladislawa Czarnkowskiego Starościca Drahemskiego Studenta Collegium Poznanskiego, Societatis Iesu. Roku Pańskiego 1623" podpisując się jako starościc drahimski.
Części:
"Pociecha smutnemu Oycu..." Władysława Czarnkowskiego stanowi parafrazę elegii Hieronima Hincza z 1619 r. poświęconych przedwcześnie zmarłemu Janowi Czarkowskiemu. Dotychczas krytycznie o twórczości literackiej Władysława Czarnkowskiego wypowiedzieli się prof. Wacław Aleksander Maciejowski (1792-1883) i Dawid Jung (1980-), który w 2012 r. ponownie wydał drukiem staropolskie wiersze z 1623 r.

</doc>
<doc id="2740428" url="https://pl.wikipedia.org/wiki?curid=2740428" title="Cordera Jenkins">
Cordera Jenkins

Cordera Jenkins (ur. 17 stycznia 1988) – amerykański płotkarz, złoty medalista Mistrzostw Świata Juniorów Młodszych 2005 w biegu na 110 metrów przez płotki, mistrz kraju juniorów na tym dystansie z 2006. 
22 czerwca 2006 podczas badania antydopingowego wykryto, że zażywał marihuanę – został ostrzeżony i zdyskwalifikowano go z zawodów w Indianapolis. 23 lutego 2007 policja Dickinson za nim list gończy za zaatakowanie ciężarnej partnerki i 18-miesięcznej córki.

</doc>
<doc id="2740429" url="https://pl.wikipedia.org/wiki?curid=2740429" title="Uznana reguła techniczna">
Uznana reguła techniczna

Uznana reguła techniczna – postanowienie techniczne uznawane przez większość ekspertów za odpowiadające poziomowi technicznemu.

</doc>
<doc id="2740431" url="https://pl.wikipedia.org/wiki?curid=2740431" title="Kuplisk (gromada)">
Kuplisk (gromada)

Kuplisk – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kuplisk z siedzibą GRN w Kuplisku utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Kuplisk, Kamienica, Budno, Gabrylewszczyzna, Marchelówka i Nowokolno ze zniesionej gminy Janów w tymże powiecie. Dla gromady ustalono 10 członków gromadzkiej rady narodowej.
1 stycznia 1958 gromadę Kuplisk zniesiono, włączając jej obszar do gromad Janów (wsie Kuplisk, Marchelówka i Nowokolno oraz kolonię Kamienica) i Krasne (wsie Budno i Gabrylewszczyzna oraz kolonię Podbudno).

</doc>
<doc id="2740433" url="https://pl.wikipedia.org/wiki?curid=2740433" title="Franciszek Rokitnicki">
Franciszek Rokitnicki

Franciszek Rokitnicki (ur. 28 marca 1951 w Brzegu) – polski piłkarz grający na pozycji obrońcy. Wieloletni zawodnik Odry Opole.
Życiorys.
Początki kariery piłkarskiej.
Franciszek Rokitnicki swoją karierę sportową rozpoczął najpierw od gry w piłkę ręczną. Podczas jednego z meczów został zauważony przez trenera klubu piłkarskiego Stali Brzegu, który zaproponował mu grę w brzeskim klubie.
Następnie, w 1975 roku, Franciszka Rokitnickiego zauważyli działacze Moto Jelcza Oława, z którym Stal Brzeg walczył w barażach o awans do wyższej klasy. Podczas pobytu w Oławie był jednym z najlepszych graczy "Moto Jelcza", z którym zajmował miejsca w pośrodku tabeli II ligi: 10.miejsce w sezonie 1975/1976 i 7.miejsce w sezonie 1976/1977. W styczniu 1977 roku, opuścił klub z Oławy przechodząc do Odry Opole.
Odra Opole.
W 1977 roku, Franciszek Rokitnicki przeniósł się do występującej w ektraklasie Odra Opole, której trenerem był Antoni Piechniczek, u którego Rokitnicki był podstawowym obrońcą "Niebiesko-Czerwonych". 18 czerwca 1977 roku, zdobył wraz z drużyną Puchar Ligi, pokonując w finale Widzew Łódź (3:1) na Stadionie Miejskim w Częstochowie, co dało Odrze prawo jedynego w historii klubu startu w Pucharze UEFA 1977/1978, w którym występ Odry zakończył się już w pierwszej rundzie po porażce w dwumeczu z zespołem z NRD, FC Magdeburgiem (1:2 u siebie, 1:1 na wyjeździe). Początek sezonu 1977/1978 był bardzo udany dla Odry Opole, która zdobyła tytuł "Mistrza Jesieni", ale druga część sezonu była bardzo słaba w wykonaniu Odry i ostatecznie Odra Opole sezon 1978/1979 zakończyła na 5.miejscu.
Po odejściu z Odry trenera Antoniego Piechniczka w 1979 roku, zespół z Rokitnickim w składzie nie odnosił już znaczących sukcesów, a w sezonie 1980/1981 ówczesny trener "Niebiesko-Czerwonych", Józef Zwierzyna mianował Rokitnickiego kapitanem drużyny, z którą w tym samym sezonie spadł z I ligi, a następnie reprezentował barwy Odry w II i III lidze.
Po zakończeniu gry w Odrze Opole, grał jeszcze przez krótki czas w Gwardii Opole, po czym zakończył swoją piłkarską karierę.
Po zakończeniu kariery.
Po zakończeniu piłkarskiej kariery trenował zespoły w Budkowicach i w Źlinicach. Następnie w 1988 roku wyjechał do Kanady, gdzie osiedlił się w mieście Kanada w prowincji Ontario.

</doc>
<doc id="2740435" url="https://pl.wikipedia.org/wiki?curid=2740435" title="Tikaboo Peak">
Tikaboo Peak

Tikaboo Peak — szczyt w Hrabstwie Lincoln w Nevadzie (USA), 42 km na wschód od Strefy 51. Jest to najbliższy dozwolony punkt widokowy z widokiem na ten obszar. Wysokość góry wynosi 2412 m (7 915 stóp) n.p.m.
Szczyt Tikaboo częstym obiektem zainteresowania turystów i ufologów, ponieważ rząd w roku 1995 zamknął dwa bliższe punkty widokowe, ze względu na liczbę osób fotografujących bazę wojskową.

</doc>
<doc id="2740436" url="https://pl.wikipedia.org/wiki?curid=2740436" title="Lipina (gromada)">
Lipina (gromada)

Lipina – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lipina z siedzibą GRN w Lipinie utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Lipina, Dworzysk, Planteczka i Słojniki ze zniesionej gminy Sokółka w tymże powiecie. Dla gromady ustalono 11 członków gromadzkiej rady narodowej.
1 stycznia 1958 gromadę Lipina zniesiono, włączając jej obszar do gromady Janowszczyzna.

</doc>
<doc id="2740441" url="https://pl.wikipedia.org/wiki?curid=2740441" title="Majewo (gromada)">
Majewo (gromada)

Majewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Majewo z siedzibą GRN w Majewie utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Majewo, Jałówka, Nowinka i Chwaszczewo ze zniesionej gminy Sidra oraz gromady Holiki ze zniesionej gminy Janów w tymże powiecie. Dla gromady ustalono 10 członków gromadzkiej rady narodowej.
31 grudnia 1959 do gromady Majewo przyłączono wieś Trzcianka oraz kolonie Kładziewo i Dąbrówka ze znoszonej gromady Nowowola.
Od połowy lat 1960. siedziba gminy znajdywała się w Majewie Kościelnym.
Gromadę Majewo zniesiono 1 stycznia 1972, a jej obszar włączono do gromad Sidra (Chwaszczewo, Majewo, Holiki, Jałówka, Nowinka, Romanówka i Wólka) i Sokolany (Trzcianka).

</doc>
<doc id="2740443" url="https://pl.wikipedia.org/wiki?curid=2740443" title="Malawicze Dolne (gromada)">
Malawicze Dolne (gromada)

Malawicze Dolne – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Malawicze Dolne z siedzibą GRN w Malawiczach Dolnych, historycznej Molawicy, utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Malawicze Dolne, Malawicze Górne, Poniatowicze, Puciłki i Bohoniki oraz miejscowości Orłowicze wieś i Bufałowo kolonia z dotychczasowej gromady Orłowicze ze zniesionej gminy Sokółka w tymże powiecie. Dla gromady ustalono 15 członków gromadzkiej rady narodowej.
31 grudnia 1959 do gromady Malawicze Dolne przyłączono wsie Bilminy, Nomiki, Zaspicze, Klimówka i Szymaki oraz kolonię Palestyna ze zniesionej gromady Klimówka.
31 grudnia 1961 z gromady Malawicze Dolne wyłączono wieś Orłowicze, kolonie Boufałowo i Tatarszczyzna oraz obszar lasów państwowych N-ctwa Sokółka obejmujący oddziały 152—155 włączając je do znoszonej gromady Popławce.
Gromadę Malawicze Dolne zniesiono 1 stycznia 1972, a jej obszar włączono do gromad Babiki (Nomiki i Zaspicze), Kuźnica (Bilminy i Klimówka) i Sokółka (Bohoniki, Malawicze Górne, Malawicze Dolne, Poniatowicze
i Puciłki).

</doc>
<doc id="2740445" url="https://pl.wikipedia.org/wiki?curid=2740445" title="Nowowola (gromada)">
Nowowola (gromada)

Nowowola – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nowowola z siedzibą GRN w Nowowoli utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Nowowola i Trzcianka ze zniesionej gminy Sidra oraz gromady Plebanowce wraz z miejscowościami Kładziewo kolonia i Dąbrówka kolonia z dotychczasowej gromady Gilbowszczyzna ze zniesionej gminy Sokółka w tymże powiecie. Dla gromady ustalono 11 członków gromadzkiej rady narodowej.
31 grudnia 1959 z gromady Nowowola wyłączono wieś Trzcianka oraz kolonie Kładziewo i Dąbrówka, włączając je do gromady Majewo, po czym gromadę Nowowola zniesiono, włączając jej (pozostały) obszar do nowo utworzonej gromady Sokolany.

</doc>
<doc id="2740446" url="https://pl.wikipedia.org/wiki?curid=2740446" title="Ostra Góra (gromada)">
Ostra Góra (gromada)

Ostra Góra – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ostra Góra z siedzibą GRN w Ostrej Górze utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Ostra Góra, Szaciłówka, Długi Ług, Nowinka, Popiołówka, Łomy i Łosiniec ze zniesionej gminy Korycin w tymże powiecie. Dla gromady ustalono 11 członków gromadzkiej rady narodowej.
31 grudnia 1959 gromadę Ostra Góra zniesiono, włączając ją do gromad Białousy (wsie Ostra Góra i Długi Ług), Korycin (wsie Popiołówka, Szaciłówka i Nowinka) i nowo utworzonej Bombla (wsie Łosiniec i Łomy oraz kolonię Zastocze).

</doc>
<doc id="2740447" url="https://pl.wikipedia.org/wiki?curid=2740447" title="Annalena Bilsini">
Annalena Bilsini

Annalena Bilsini – powieść Grazii Deleddy z 1927.
Treść.
Bohaterami powieści są członkowie rodziny Bilsinich – Annalena, pięciu jej dorosłych synów, stryj Dionisio, synowa Gina i dwóch wnuków tytułowej bohaterki. W momencie rozpoczęcia akcji dzieła rodzina sprzedaje swój dawny majątek i wynajmuje dawny szlachecki dom i ziemię. Głową rodziny jest tytułowa bohaterka, podczas gdy wuj uważany jest za mędrca i powszechny autorytet.
W pierwsze święta Bożego Narodzenia w domu, radośnie obchodzone po kilku miesiącach ciężkiej pracy na roli, do domu nieoczekiwanie wraca Pietro, drugi z kolei syn Annaleny, który dotąd odbywał służbę wojskową. Towarzyszy mu siostra Giny, Isabella. Gina, rozczarowana swoim małżeństwem, ulega zauroczeniu bratem swojego męża. Pietro usiłuje ją uwieść, lecz przeszkadza w tym Annalena. Pragnąc odsunąć od siebie podejrzenia, mężczyzna ogłasza swoje zaręczyny z Isabellą, licząc także na uzyskanie dzięki jej posagowi znacznego majątku.
Wiosną rodzina zarabia na dobrych zbiorach. Bilsinich odwiedza właściciel ich pola, Urbano Giannini. Jego żona od lat choruje psychicznie i mężczyzna jest jedynym opiekunem ich córki, Lii. Młoda kobieta, nerwowa i delikatna, pragnie zostać mniszką. Annalena próbuje zaaranżować jej małżeństwo z jej synem, religijnym, zafascynowanym postacią miejscowego kapłana Ubaldem. Tymczasem Urbano Giannini usiłuje zbliżyć się do samej Annaleny, zachwycony jej siłą ducha i samodzielnością. Kobieta, chociaż zauroczona mężczyzną, utrzymuje jednak dystans.
Pewnego dnia Lia nieoczekiwanie znika, poszukiwania nie przynoszą rezultatu. Podejrzenie o porwanie młodej kobiety padają na Pietra, gdyż ten kilka dni wcześniej wyznał bratu, że nie potrafił pokochać Isabelli i ma zamiar zerwać zaręczyny, by móc zdobyć właśnie pannę Giannini. Ponadto w dniu, gdy Lia zniknęła, nie był w domu. Stryj Dionisio przeprowadza z młodzieńcem poważną rozmowę, nakłaniając go, by przyznał się do winy. Ten, pragnąć zakończyć wymianę zdań, fałszywie przyznaje się do porwania i ukrycia dziewczyny. Wuj doznaje ataku paraliżu i wkrótce później umiera. Tymczasem Lia zostaje odnaleziona w pobliskim klasztorze, do którego zgłosiła się jako kandydatka do nowicjatu.
Pietro, obwiniając się za śmierć stryja, zaczyna poważniej traktować życie. Powraca do Isabelli, podczas gdy Lia opuszcza klasztor pod wpływem namów ojca i wyjeżdża z nim do Triestu. Gina rodzi trzecie dziecko – dziewczynkę, którą cała rodzina wkrótce zaczyna nazywać Kluseczką. Jej chrzciny, dzięki coraz lepszej sytuacji materialnej Bilsinich, stają się lokalną uroczystością.
Cechy utworu.
Kreacja rodziny.
Centralne miejsce w powieści zajmuje obraz rodziny Bilsinich. Jest to rodzina tradycyjna, ze ścisłym podziałem ról i zadań. Najstarszy mężczyzna – stryj Dionisio – jest „mądrością” rodu, podczas gdy życie codzienne organizuje i zarządza nim kobieta, tytułowa bohaterka. Zasadniczym celem całej rodziny jest awans społeczny jej członków. Tu ważną rolę odgrywają z kolei małżeństwa – regułą jest ich kojarzenie w oparciu o kryterium materialne. Jeden z synów Annaleny, Bardo, nie ma szans na związek z ukochaną Pierą Maresca, gdyż dziewczyna jest uboga, a małżeństwo oparte tylko na uczuciu nie jest możliwe do realizacji. Praktyczne ujmowanie problemów uczuciowych obecne jest nie tylko przy kojarzeniu par małżeńskich. Annalena, zafascynowana Urbanem Gianninim, nie nawiązuje z nim romansu nie z powodów religijnych czy moralnych, lecz dlatego, że obawia się, że związek ten mógłby doprowadzić do niszczących rodzinę sporów wewnętrznych.
Materializm i praktyczne podejście do życiowych problemów jest cechą przypisaną w utworze kobietom (reprezentowanym przez Annalenę), podczas gdy mężczyzn, ukazanych na przykładzie stryja, cechuje życiowy fatalizm i przywiązanie do moralnego życia.
Miejsce i czas akcji.
"Annalena Bilsini", podobnie jak zdecydowana większość utworów Deleddy, rozgrywa się na włoskiej wsi. Autorka nie podejmuje w niej problemów wykraczających poza życie wiejskie – nawet informacja o posiadaniu przez Gianniniego fabryki nie ma wpływu na tok akcji. Wieś została ukazana jako środowisko zamknięte. Ani pobyt Pietra w wojsku, ani lektura gazet, jakiej oddaje się drugi syn tytułowej bohaterki, Giovanni, nie wpływają na zachowanie bohaterów, ani na ich położenie. Sukces lub klęska mieszkańców wsi jest jedynie rezultatem ich własnych poczynań. Bilsini wzbogacają się dzięki ciężkiej pracy, zaś ich początkowa zła sytuacja jest wynikiem rozpusty i pijaństwa poprzednich pokoleń rodu.
Akcja utworu rozgrywa się w epoce włoskiego faszyzmu, jednak fakt ten nie ma żadnego wpływu na losy bohaterów i jest jedynie pośrednio zasygnalizowany. Wynika to z postawy pisarki, która nie zaangażowała się politycznie ani po stronie rządu Mussoliniego, ani przeciw niemu.

</doc>
<doc id="2740449" url="https://pl.wikipedia.org/wiki?curid=2740449" title="Max Hürzeler">
Max Hürzeler

Max Hürzeler (ur. 4 lipca 1954 w Dübendorfie) – szwajcarski kolarz torowy i szosowy, trzykrotny medalista torowych mistrzostw świata.
Kariera.
Pierwszy sukces w karierze Max Hürzeler osiągnął w 1971 roku, kiedy zdobył brązowy medal w wyścigu punktowym podczas mistrzostw kraju. Na arenie międzynarodowej jego pierwszym trofeum był brązowy medal w wyścigu ze startu zatrzymanego wywalczony podczas mistrzostw świata w Brnie w 1981 roku. W wyścigu tym wyprzedzili go jedynie Mattheus Pronk z Holandii oraz Rainer Podlesch z RFN. Trzy lata później, na mistrzostwach świata w Barcelonie w tej samej konkurencji, ale już wśród zawodowców Hürzeler zdobył srebrny medal, przegrywając tylko z Horstem Schützem z RFN. Swój ostatni medal Szwajcar zdobył w 1987 roku, podczas mistrzostw świata w Wiedniu, gdzie w swej koronnej konkurencji okazał się najlepszy, bezpośrednio wyprzedzając Danny'ego Clarka z Australii oraz Wernera Betza z RFN. Startował także w wyścigach szosowych, jednak głównie na arenie krajowej. Wielokrotnie zdobywał medale mistrzostw Szwajcarii, jednak nigdy nie brał udziału w igrzyskach olimpijskich.

</doc>
<doc id="2740451" url="https://pl.wikipedia.org/wiki?curid=2740451" title="Ostrów Południowy (gromada)">
Ostrów Południowy (gromada)

Ostrów Południowy – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Ostrów Południowy z siedzibą GRN w Ostrowiu Południowym utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Ostrów Południowy, Ostrów Północny i Ostrów Nowy ze zniesionej gminy Szudziałowo oraz miejscowość Ozierskie wieś z dotychczasowej gromady Ozierskie ze zniesionej gminy Krynki w tymże powiecie. Dla gromady ustalono 11 członków gromadzkiej rady narodowej.
31 grudnia 1959 gromadę Ostrów Południowy zniesiono, włączając ją do gromad Szudziałowo (wieś Ostrów Północny), Krynki (wieś Ozierskie) i Górany (wsie Ostrów Południowy i Ostrów Nowy oraz kolonię Podświdziałówka).

</doc>
<doc id="2740452" url="https://pl.wikipedia.org/wiki?curid=2740452" title="Pierożki (gromada)">
Pierożki (gromada)

Pierożki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pierożki z siedzibą GRN w Pierożkach utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Pierożki i Ostrówek ze zniesionej gminy Szudziałowo oraz gromad Grzybowszczyzna, Jurowlany i Harkawicze ze zniesionej gminy Babiki w tymże powiecie. Dla gromady ustalono 11 członków gromadzkiej rady narodowej.
1 stycznia 1958 gromadę Pierożki zniesiono, włączając jej obszar do gromad Szudziałowo (wsie Pierożki i Ostrówek), Babiki (wsie Harkawicze i Grzybowszczyzna) i Krynki (wieś Jurowlany).

</doc>
<doc id="2740453" url="https://pl.wikipedia.org/wiki?curid=2740453" title="Charles Nwaogu">
Charles Nwaogu

Charles Uchenna Nwaogu (ur. 22 lipca 1990 w Osogu) – nigeryjski piłkarz, występujący na pozycji napastnika w zespole szczecińskiej A-Klasy Vielgovia Wielgowo.
W sezonie 2010/2011 został królem strzelców I ligi, strzelając 20 bramek.

</doc>
<doc id="2740454" url="https://pl.wikipedia.org/wiki?curid=2740454" title="Plebanowo (gromada)">
Plebanowo (gromada)

Plebanowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Plebanowo z siedzibą GRN w Plebanowie utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Plebanowo, Łapicze, Nietupa, Kundzicze, Chłodne Włóki, Ciumicze, Białogorce, Ozierany Wielkie i Ozierany Małe ze zniesionej gminy Krynki w tymże powiecie. Dla gromady ustalono 15 członków gromadzkiej rady narodowej.
31 grudnia 1959 gromadę Plebanowo zniesiono, włączając jej obszar do nowo utworzonej gromady Górka.

</doc>
<doc id="2740455" url="https://pl.wikipedia.org/wiki?curid=2740455" title="Peter Baptist Tadamarō Ishigami">
Peter Baptist Tadamarō Ishigami

 – japoński duchowny rzymskokatolicki, kapucyn, w latach 1973-1997 biskup diecezjalny Naha. 
Życiorys.
Święcenia kapłańskie otrzymał 6 września 1952 jako członek zakonu kapucynów. 18 grudnia 1972 papież Paweł VI mianował go biskupem Naha. Sakry udzielił mu 11 lutego 1973 abp Bruno Wüstenberg, ówczesny pronuncjusz apostolski w Japonii. W grudniu 1995 osiągnął biskupi wiek emerytalny (75 lat) i zgodnie z prawem kanoniczym przedłożył papieżowi rezygnację, która została przyjęta z dniem 24 stycznia 1997. Od tego czasu pozostawał biskupem seniorem diecezji. 

</doc>
<doc id="2740456" url="https://pl.wikipedia.org/wiki?curid=2740456" title="Popławce (gromada)">
Popławce (gromada)

Popławce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Popławce z siedzibą GRN w Popławcach utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Popławce, Starowlany, Wołkusze, Zadworzany i Białobłockie ze zniesionej gminy Kuźnica oraz miejscowości Kundzin kolonia i Karcze kolonia z dotychczasowej gromady Orłowicze ze zniesionej gminy Sokółka w tymże powiecie. Dla gromady ustalono 11 członków gromadzkiej rady narodowej.
31 grudnia 1961 z gromady Popławce wyłączono wieś Starowlany włączając ją do gromady Sokolany oraz wsie Białobłockie i Wołkusze włączając je do gromady Kuźnica; do gromady Popławce przyłączono natomiast wieś Orłowicze, kolonie Boufałowo i Tatarszczyzna oraz obszar lasów państwowych N-ctwa Sokółka obejmujący oddziały 152—155 z gromady Malawicze Dolne oraz wsie Szyszki, Drahle, Kamionka Nowa i Wojnachy oraz przyległy do wsi Szyszki obszar lasów państwowych N-ctwa Sokółka o powierzchni 17,78 ha i przyległy do wsi Drahle obszar lasów państwowych N-ctwa Sokółka o powierzchni 5 ha z gromady Kamionka Stara. Po zmianach tych gromadę Popławce zniesiono, a jej obszar włączono do nowo utworzonej gromady Sokółka.

</doc>
<doc id="2740457" url="https://pl.wikipedia.org/wiki?curid=2740457" title="Racewo (gromada)">
Racewo (gromada)

Racewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Racewo z siedzibą GRN w Racewie utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Racewo i Poganica ze zniesionej gminy Sidra oraz gromad Gliniszcze Małe i Jacowlany ze zniesionej gminy Sokółka w tymże powiecie. Dla gromady ustalono 10 członków gromadzkiej rady narodowej.
31 grudnia 1959 z gromady Racewo wyłączono wieś Poganica, włączając ją do gromady Sidra, po czym gromadę Racewo zniesiono, włączając jej (pozostały) obszar do nowo utworzonej gromady Sokolany.

</doc>
<doc id="2740458" url="https://pl.wikipedia.org/wiki?curid=2740458" title="Peter Baptist Tadamaro Ishigami">
Peter Baptist Tadamaro Ishigami



</doc>
<doc id="2740459" url="https://pl.wikipedia.org/wiki?curid=2740459" title="Rozedranka Stara (gromada)">
Rozedranka Stara (gromada)

Rozedranka Stara (później "Stara Rozedranka") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rozedranka Stara z siedzibą GRN w Rozedrance Starej utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Rozedranka Stara, Bachmatówka, Hało, Jałówka, Kantorówka, Lebiedzin, Miejskie Nowiny, Rozedranka Nowa, Smolanka, Stary Szor i Wierzchjedlina ze zniesionej gminy Sokółka w tymże powiecie oraz obszar dotychczasowej gromady Polanki ze zniesionej gminy Czarna Wieś w powiecie białostockim. Dla gromady ustalono 20 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="2740460" url="https://pl.wikipedia.org/wiki?curid=2740460" title="Stara Rozedranka (gromada)">
Stara Rozedranka (gromada)



</doc>
<doc id="2740461" url="https://pl.wikipedia.org/wiki?curid=2740461" title="Wings Over the World tour">
Wings Over the World tour

Wings Over the World tour – jedyna ogólnoświatowa trasa koncertowa zespołu Wings, która odbyła się na przełomie 1975 i 1976 r. W 1975 r. obejmowała 13 koncertów w Europie i 9 w Australii. W 1976 r. zespół dał 9 koncertów w Europie i 31 w Ameryce Północnej.

</doc>
<doc id="2740462" url="https://pl.wikipedia.org/wiki?curid=2740462" title="Siekierka (gromada)">
Siekierka (gromada)

Siekierka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Siekierka z siedzibą GRN w Siekierce utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Siekierka, Bierwicha, Słomianka i Makowlany ze zniesionej gminy Sidra w tymże powiecie. Dla gromady ustalono 12 członków gromadzkiej rady narodowej.
1 stycznia 1958 gromadę Siekierka zniesiono, włączając jej obszar do gromady Sidra.

</doc>
<doc id="2740463" url="https://pl.wikipedia.org/wiki?curid=2740463" title="Sokołda (gromada)">
Sokołda (gromada)

Sokołda – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sokołda z siedzibą GRN w Sokołdzie utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Sokołda, Woronicze, Łaźnie, Surażkowo, Lipowy Most i Borki ze zniesionej gminy Szudziałowo w tymże powiecie. Dla gromady ustalono 10 członków gromadzkiej rady narodowej.
31 grudnia 1959 do gromady Sokołda przyłączono wieś Łaźnisko oraz kolonie Podłaźnisk (Podłaźnisko) i Suchy Grud ze zniesionej gromady Wierzchlesie.
Gromadę Sokołda zniesiono 1 stycznia 1972, a jej obszar włączono do gromad Stara Kamionka (Łaźnisko) i Szudziałowo (Lipowy Most, Łaźnie, Sokołda, Surażkowo i Woronicze-Międzyrzecze) w tymże powiecie oraz do gromady Królowy Most w powiecie białostockim (wieś Borki).

</doc>
<doc id="2740464" url="https://pl.wikipedia.org/wiki?curid=2740464" title="Talkowszczyzna (gromada)">
Talkowszczyzna (gromada)

Talkowszczyzna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Talkowszczyzna z siedzibą GRN w Talkowszczyźnie utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Talkowszczyzna, Trzciano Nowe, Jeziorek, Kozłowy Ług, Słójka Borowszczyzna, Sosnowik i Poczopek ze zniesionej gminy Szudziałowo w tymże powiecie. Dla gromady ustalono 13 członków gromadzkiej rady narodowej.
Gromadę Talkowszczyzna zniesiono 31 grudnia 1961, a jej obszar włączono do gromad Szudziałowo (wsie Boratyńszczyzna, Jeziorek, Kozłowy Ług, Poczopek, Rowek, Słójka-Borowszczyzna, Talkowszczyzna, Trzciano Nowe i Trzciano Stare, kolonie: Grodzisk, Klin, Markowy Wygon, Perekał i Tołkacz oraz obszar lasów państwowych N-ctwa Krynki obejmujący oddziały 1—17, 19—25, 30—37) i Górany (wieś Sosnowik i gajówkę Borsukowizna oraz obszar lasów państwowych N-ctwa Krynki obejmujący oddziały 18, 26—29, 38—167).

</doc>
<doc id="2740466" url="https://pl.wikipedia.org/wiki?curid=2740466" title="Kolej wąskotorowa Częstochowskiego Obszaru Rudonośnego">
Kolej wąskotorowa Częstochowskiego Obszaru Rudonośnego

Kolej wąskotorowa Częstochowskiego Obszaru Rudonośnego (Kopalniana kolej wąskotorowa) – 11 nieczynnych linii kolei wąskotorowej łączących kopalnie rud żelaza znajdujące się w Częstochowskim Obszarze Rudonośnym. Kolej zawoziła wydobytą rudę do pieców prażalniczych, dowoziła do kopalni belki potrzebne do budowania obudów. Zawoziła również do pracy pracowników. Pierwszą linię otwarto w styczniu 1900 roku, a ostatnią w 1930 roku. Pierwsza linia prowadząca z Walaszczyk do Kolonii Poczesnej miała 785 mm szerokości. Wszystkie następne miały 750 mm szerokości. Od 1977 do 1983 wszystkie linie, wraz z zamknięciem kopalni zostały rozebrane. Niektóre linie były dwutorowe.
Historia.
Na początku XX wieku kopalnie rud żelaza w Częstochowskim Obszarze Rudonośnym były łączone liniami kolejowymi przez prywatne firmy. Były to firmy będące właścicielami kopalni, między innymi: "Modrzejów-Hantke" Zakłady Górniczo-Hutnicze S.A. w Konopiskach, "Wspólnota Interesów" Zakłady Górniczo-Hutnicze S.A. w Częstochowie, Towarzystwo Akcyjne Zakładów hutniczych "Huta Bankowa" w Poczesnej z siedzibą w Borku. Po II wojnie światowej linie kolejowe były utrzymywane przez zakłady państwowe zajmujące się budową maszyn przy kopalniach, m.in. w Sabinowie, Osinach i Kłobucku.
9 maja 1900 roku car Mikołaj II zatwierdził decyzję o pozwoleniu na budowę linii z Herb Ruskich do Częstochowy z odgałęzieniami do kopalni żelaza w Łojkach, huty w Blachowni i zakładów "Towarzystwa Zakładów Mechanicznych Hantke" w Rakowie. Linia o długości 28,8 km została zrealizowana w latach 1901-1903 jako jednotorowa o rozstawie 1067 mm i niezelektryfikowana. Wyjątkiem był zelektryfikowany odcinek na terenie "Towarzystwa Zakładów Mechanicznych Hantke". Linia nie miała połączenia z linią wiedeńską.
Za Wyrazowem znajdowało się odgałęzienie prowadzące przez piece prażalnicze w Dźbowie do Wygody koło Konopisk. Od toru odchodziła kolej wąskotorowa do kopalni "Bernard" w Wyrazowie, kolej do kopalni "Franciszek" w Gnaszynie Górnym, kopalni "Konopiska" w Konopiskach, kopalni "Katarzyna" w Wygodzie i kopalni "Bolesław" w Jackowiźnie. Normalny tor był używany przez pociągi towarowe obsługujące piece prażalnicze, później dowoziły one m.in. węgiel do składu węgla w Gnaszynie Górnym.
Linie.
Linie mające 785 mm szerokości
Linie mające 750 mm szerokości
Linia z KRŻ Osiny do Jastrzębia prowadziła z Poraja przez kopalnię Wiesława w Jastrzębiu do kopalni "Klepaczka" w Kamienicy Polskiej (znajdowało się tam 9 szybów). We wsi Kopalnia jedno odgałęzienie biegło w kierunku kopalni "Kamienica Polska" i "Piotr". W latach 50. zlikwidowano linię do kopalni "Klepaczka" i utworzono linię do kopalni "Piotr" w Jastrzębiu.
Tabor.
Parowozownie znajdowały się między innymi:
Parowozy.
Tabor Przedsiębiorstwa Budowy Maszyn "Osiny" w Poraju przy KRŻ "Osiny" w 1991 roku.
Na tor 1435 mm:
Na tor 750 mm:
W Muzeum Kolei Wąskotorowej w Sochaczewie eksponowany jest WLs75-79 razem z wagonami z KRŻ Osiny. Pracował w cukrowni Ostrowy, być może wcześniej w Osinach.
Tabor parowozowni przy ZGH "Kłobuck".
Wszystkie lokomotywy na tory 750 mm; wszystkie oprócz WLs150-6036 zostały zezłomowane.
Tabor parowozowni przy ZGH "Sabinów".
Na tor 1435 mm (normalny):
Na tory 750 mm; wszystkie oprócz WLs150-6036 i Lxd2-8-1 (Lxd2-268) zostały zezłomowane. Pierwszy jest odstawiony w KWK Janina w Libiążu, drugi jeździ obecnie w Przeworskiej Kolei Dojazdowej jako lokomotywa towarowa.

</doc>
<doc id="2740467" url="https://pl.wikipedia.org/wiki?curid=2740467" title="Teolin (gromada)">
Teolin (gromada)

Teolin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Teolin z siedzibą GRN w Teolinie utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Teolin, Przystawka, Sitawka, Rudawka i Sosnowe Bagno ze zniesionej gminy Janów w tymże powiecie. Dla gromady ustalono 13 członków gromadzkiej rady narodowej.
31 grudnia 1959 gromadę Teolin zniesiono, włączając ją do gromad Białousy (wieś Teolin oraz kolonie Sosnowe Bagno, Cimoszka i Stoczek) i Janów (wsie Przystawka, Sitawka i Rudawka oraz kolonię Podrudawka).

</doc>
<doc id="2740468" url="https://pl.wikipedia.org/wiki?curid=2740468" title="Wierzchlesie (gromada)">
Wierzchlesie (gromada)

Wierzchlesie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wierzchlesie z siedzibą GRN w Wierzchlesiu utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Wierzchlesie i Łaźnisko ze zniesionej gminy Szudziałowo w tymże powiecie. Dla gromady ustalono 10 członków gromadzkiej rady narodowej.
31 grudnia 1959 gromadę Wierzchlesie zniesiono, włączając ją do gromad Kamionka Stara (wieś Wierzchlesie oraz kolonie Brzozowy Grud, Litwin Ług i Pokarszyniec) i Sokołda (wieś Łaźnisko oraz kolonie Podłaźnisk (Podłaźnisko) i Suchy Grud).

</doc>
<doc id="2740470" url="https://pl.wikipedia.org/wiki?curid=2740470" title="Wołyńce (gromada w powiecie sokólskim)">
Wołyńce (gromada w powiecie sokólskim)

Wołyńce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wołyńce z siedzibą GRN w Wołyńcach utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Wołyńce, Saczkowce, Kuścińce i Wyzgi ze zniesionej gminy Kuźnica, gromad Pohorany i Milenkowce ze zniesionej gminy Zalesie oraz miejscowości Dubnica kolonia i Olchowniki kolonia z dotychczasowej gromady Chworościany ze zniesionej gminy Nowy Dwór w tymże powiecie. Dla gromady ustalono 10 członków gromadzkiej rady narodowej.
1 stycznia 1958 gromadę Wołyńce zniesiono, włączając jej obszar do gromad Kuźnica (wsie Kuścińce, Wołyńce, Saczkowce i Wyzgi oraz kolonię Dubnica i kolonię Kuścin) i Zalesie (wsie Pohorany i Milenkowce, kolonię Olchowniki, kolonię Krzysztoforowo, kolonię Sterpejki, kolonię Zajzdra i PGR Krzysztoforowo).

</doc>
<doc id="2740471" url="https://pl.wikipedia.org/wiki?curid=2740471" title="Woroniany (gromada)">
Woroniany (gromada)

Woroniany – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Woroniany z siedzibą GRN w Woroniananch utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Woroniany, Kraśniany, Gliniszcze Wielkie i Sokolany ze zniesionej gminy Sokółka w tymże powiecie. Dla gromady ustalono 12 członków gromadzkiej rady narodowej.
31 grudnia 1959 gromadę Woroniany zniesiono, włączając jej obszar do nowo utworzonej gromady Sokolany.

</doc>
<doc id="2740473" url="https://pl.wikipedia.org/wiki?curid=2740473" title="DW395">
DW395



</doc>
<doc id="2740474" url="https://pl.wikipedia.org/wiki?curid=2740474" title="Tołbuchin">
Tołbuchin



</doc>
<doc id="2740475" url="https://pl.wikipedia.org/wiki?curid=2740475" title="Bohdan Kleczyński (malarz)">
Bohdan Kleczyński (malarz)

Bohdan Kleczyński (ur. 1852 w Dubnie, zm. 26 kwietnia 1920 w Krakowie) – polski malarz działający na Ukrainie, w Polsce i w Niemczech.
Życiorys.
Syn Bronisława i Marii z d. Makowieckiej, ziemiańskiej rodziny kresowej. Uczęszczał do szkół w Odessie i Krakowie, studiował ekonomię na uniwersytecie Ruprechta-Karola w Heidelbergu. Następnie zamieszkał w Warszawie, gdzie rozpoczął studia malarstwa pod kierownictwem Wojciecha Gersona. W roku 1880 kształcił się krótko we Florencji, po czym rozpoczął studia na Akademii Sztuk Pięknych w Monachium (na początku listopada 1880 r. zgłosił się do Naturklasse). Uzupełniał wykształcenie w pracowni Józefa Brandta w Monachium.
W Monachium stworzył wiele obrazów poświęconych polskiej przyrodzie. Szczególnym powodzeniem cieszyły się obrazy przedstawiające konie – w swobodzie i w zaprzęgu – oraz sceny myśliwskie. W jego twórczości były widoczne wpływy dzieł Juliusza Kossaka, Alfreda Wierusz-Kowalskiego i Józefa Chełmońskiego. Obrazy szczególnie udane powtarzał wielokrotnie, zmieniając tylko niektóre szczegóły.
W roku 1888 uczestniczył w jubileuszowej wystawie w Monachium. Wystawiał prace również na wystawach w Towarzystwie Zachęty Sztuk Pięknych w Warszawie (1879–1881, 1889) oraz w Salonie Krywulta (1883,1888–1889) oraz w Towarzystwie Przyjaciół Sztuk Pięknych w Krakowie (1881, 1883).
W roku 1888 po ukończeniu studiów przeniósł się do Zielonego Rogu w powiecie humańskim, w guberni kijowskiej, a w rok później do majątku Knyszkowice na Podolu, gdzie zajął się hodowlą koni. Obrazy z tego okresu, poświęcone widokom Ukrainy, przepadły podczas I wojny światowej. Od roku 1916 zamieszkał w Krakowie. Pochowany na Cmentarzu Rakowickim w grobie rodzinnym (w ewidencji Zarządu Cmentarza wpisany jako Bogdan Kleczyński). Pozostawił po sobie trzech synów: Szczęsnego, Edwarda i Bohdana.

</doc>
<doc id="2740477" url="https://pl.wikipedia.org/wiki?curid=2740477" title="Zabrodzie (gromada w powiecie sokólskim)">
Zabrodzie (gromada w powiecie sokólskim)

Zabrodzie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zabrodzie z siedzibą GRN w Zabrodziu utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Zabrodzie, Rykaczewo, Wyłudy, Wyłudki, Laskowszczyzna, Olszynka, Szumowo i Zakale ze zniesionej gminy Korycin oraz obszar dotychczasowej gromady Franckowa Buda ze zniesionej gminy Janów w tymże powiecie. Dla gromady ustalono 10 członków gromadzkiej rady narodowej.
1 stycznia 1958 gromadę Zabrodzie zniesiono, włączając jej obszar do gromad Zagórze (wsie Wyłudy, Wyłudki i Rykaczewo), Korycin (wsie Zabrodzie, Laskowszczyzna, Olszanka, Szumowo i Zakale oraz kolonię Romaszkówka-Młyn) i Janów (wieś Franckowa Buda).

</doc>
<doc id="2740478" url="https://pl.wikipedia.org/wiki?curid=2740478" title="Wings UK Tour 1979">
Wings UK Tour 1979

Wings UK Tour 1979 - ostatnia trasa koncertowa brytyjskiego zespołu Wings. Na trasę składało się dziewiętnaście koncertów.

</doc>
<doc id="2740479" url="https://pl.wikipedia.org/wiki?curid=2740479" title="Chadżiogłu-Pazardżik">
Chadżiogłu-Pazardżik



</doc>
<doc id="2740480" url="https://pl.wikipedia.org/wiki?curid=2740480" title="Zagórze (gromada w powiecie sokólskim)">
Zagórze (gromada w powiecie sokólskim)

Zagórze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zagórze z siedzibą GRN w Zagórzu utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Zagórze, Skindzierz, Wysokie i Kumiała ze zniesionej gminy Korycin w tymże powiecie. Dla gromady ustalono 10 członków gromadzkiej rady narodowej.
1 stycznia 1958 do gromady Zagórze przyłączono część obszaru zniesionej gromady Zabrodzie (wsie Wyłudy, Wyłudki i Rykaczewo).
31 grudnia 1959 gromadę Zagórze zniesiono, włączając ją do gromad Korycin (wsie Zagórze, Kumiała, Wysokie, Wyłudy, Wyłudki i Rykaczewo) i Chodorówka Nowa (wieś Skindzierz).

</doc>
<doc id="2740481" url="https://pl.wikipedia.org/wiki?curid=2740481" title="Zalesie (gromada w powiecie sokólskim)">
Zalesie (gromada w powiecie sokólskim)

Zalesie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zalesie z siedzibą GRN w Zalesiu utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Zalesie, Bieniasze, Ogrodniki, Długosielce i miejscowość Staworowo wieś z dotychczasowej gromady Staworowo ze zniesionej gminy Zalesie oraz obszar dotychczasowej gromady Bierniki ze zniesionej gminy Nowy Dwór w tymże powiecie. Dla gromady ustalono 13 członków gromadzkiej rady narodowej.
1 stycznia 1958 do gromady Zalesie przyłączono część obszaru zniesionej gromady Wołyńce (wsie Pohorany i Milenkowce, kolonię Olchowniki, kolonię Krzysztoforowo, kolonię Sterpejki, kolonię Zajzdra i PGR Krzysztoforowo).
31 grudnia 1959 do gromady Zalesie przyłączono wsie Cimanie, Łowczyki, Litwinki, Achrymowce, Mieleszkowce Pawłowickie i Mieleszkowce Zalesiańskie oraz kolonię Pawłówicze ze zniesionej gromady Achrymowce.
1 stycznia 1972 do gromady Zalesie przyłączono część gruntów Państwowego Funduszu Ziemi o powierzchni 225,54 (działki 912, 913 i 1494) oraz część gruntów Nadleśnictwa Kumiałka o powierzchni 36,28 ha (działki 1492 i 1493) z gromady Nowy Dwór w powiecie dąbrowskim.
Gromada przetrwała do końca 1972 roku, czyli do kolejnej reformy gminnej. 
Zobacz też: gmina Zalesie

</doc>
<doc id="2740482" url="https://pl.wikipedia.org/wiki?curid=2740482" title="Twoja siostra">
Twoja siostra

Twoja siostra (fr. "L'enfant d'en haut") – szwajcarski dramat obyczajowy z 2012 roku w reżyserii Ursuli Meier.
Premiera i dystrybucja.
Swoją światową premierę film miał w lutym 2012 w ramach 62. MFF w Berlinie, gdzie zdobył Wyróżnienie Specjalne. 
W Polsce pokazany został dwukrotnie (20 oraz 26 lipca 2012), w ramach festiwalu Nowe Horyzonty. Film był szwajcarskim kandydatem do Oscara dla najlepszego filmu nieanglojęzycznego 2012.
Fabuła.
Simon ma 12 lat. Na pierwszy rzut oka Louise jest od niego niewiele starsza. To rodzeństwo? Możliwe. Mieszkają w klaustrofobicznym mieszkaniu w bloku, położonym na obrzeżach narciarskiego resortu w Alpach szwajcarskich. Góry pokrywa gruba warstwa śniegu, poniżej widzimy zimne błoto. Louise przewraca się, kiedy pijana usiłuje wrócić do domu. Simon próbuje postawić ją na nogi. Ściąga przesiąknięte moczem spodnie i kładzie dziewczynę do łóżka. Potem jedzie do resortu. Podkrada tam sprzęt narciarski i sprzedaje go na wtórnym rynku, żeby zarobić na jedzenie.
Na pozór film Ursuli Meier ma wszystkie cechy społecznego dramatu, jednak portretowana przez nią rzeczywistość nagle pęka. Rozsadza ją od środka skrywana przez lata tajemnica. Czy ujawnionej prawdy można nie zaakceptować? 
Obsada.
i inni.

</doc>
<doc id="2740483" url="https://pl.wikipedia.org/wiki?curid=2740483" title="Zdroje (gromada)">
Zdroje (gromada)

Zdroje (od 31 XII 1959 "Bombla") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zdroje z siedzibą GRN w Zdrojach utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Zdroje, Niemczyn, Zamczysk, Łapczyn, Przesławka i Bombla ze zniesionej gminy Korycin w tymże powiecie. Dla gromady ustalono 11 członków gromadzkiej rady narodowej.
31 grudnia 1959 do gromady Zdroje przyłączono wsie Brody, Brzozówka Koronna, Brzozówka Ziemiańska, Stok i Wojtachy oraz kolonie Podbrzozówka i Czarlona z gromady Krasne Folwarczne, po czym gromadę Zdroje zniesiono w związku z przeniesieniem siedziby GRN ze Zdrojów do Bombli i przemianowaniem gromady na "gromada Bombla".

</doc>
<doc id="2740484" url="https://pl.wikipedia.org/wiki?curid=2740484" title="Zubrzyca Wielka (gromada)">
Zubrzyca Wielka (gromada)

Zubrzyca Wielka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zubrzyca Wielka z siedzibą GRN w Zubrzycy Wielkiej utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Zubrzyca Wielka, Wojnowce, Zubrzyca Mała, Minkowce i Miszkieniki Wielkie ze zniesionej gminy Babiki w tymże powiecie. Dla gromady ustalono 12 członków gromadzkiej rady narodowej.
1 stycznia 1958 gromadę Zubrzyca Wielka zniesiono, włączając jej obszar do gromady Babiki.

</doc>
<doc id="2740485" url="https://pl.wikipedia.org/wiki?curid=2740485" title="Dobitka">
Dobitka

Dobitka - rzut do kosza przeciwnika w koszykówce, następujący tuż po zebraniu piłki z kosza przeciwnika po niecelnym rzucie.
Dobić piłkę można na kilka sposobów:
Metoda dobicia w powietrzu jest bardziej widowiskowa, a także znacznie skuteczniejsza. Zawodnik zaoszczędza czas (robi to szybciej, niż wcześniej opadając na boisko) i zmniejsza szansę przeciwnika na zablokowanie lotu piłki (jest wyżej, niż gdyby zawodnik musiał się wybić do wykonania rzutu po opadnięciu).

</doc>
<doc id="2740487" url="https://pl.wikipedia.org/wiki?curid=2740487" title="Bogusze (gromada)">
Bogusze (gromada)

Bogusze – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bogusze z siedzibą GRN w Boguszach utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Bogusze, Kuryły, Sierbowce i Żuki oraz miejscowości Szyndziel kolonia, Gilbowszczyzna kolonia i Kozłowy Ług kolonia z dotychczasowej gromady Gilbowszczyzna ze zniesionej gminy Sokółka w tymże powiecie. Dla gromady ustalono 12 członków gromadzkiej rady narodowej.
31 grudnia 1961 z gromady Bogusze wyłączono wsie Sierbowce i Żuki włączając ją do gromady Sokolany; do gromady Bogusze przyłączono natomiast wieś Kraśniany, kolonie Wroczyńszczyzna i Wroni Ług oraz obszar lasów państwowych N-ctwa Sokółka obejmujący oddziały 142—151 i obszar lasów państwowych N-ctwa Sokółka o powierzchni 28 ha stanowiący uroczysko Wroni Ług z gromady Sokolany. Po zmianach tych gromadę Bogusze zniesiono, a jej obszar włączono do nowo utworzonej gromady Sokółka.

</doc>
<doc id="2740488" url="https://pl.wikipedia.org/wiki?curid=2740488" title="Centaur (rakieta)">
Centaur (rakieta)



</doc>
<doc id="2740489" url="https://pl.wikipedia.org/wiki?curid=2740489" title="Janów (gromada w powiecie sokólskim)">
Janów (gromada w powiecie sokólskim)

Janów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Janów z siedzibą GRN w Janowie utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Janów, Jesionowa Dolina, Nowy Janów, Chorążycha, Trofimówka, Wasilówka, Kumiałka i Skidlewo ze zniesionej gminy Janów w tymże powiecie. Dla gromady ustalono 16 członków gromadzkiej rady narodowej.
1 stycznia 1958 do gromady Janów przyłączono część obszaru zniesionej gromady Zabrodzie (wieś Franckowa Buda) oraz część obszaru zniesionej gromady Kuplisk (wsie Marchelówka i Nowokolno oraz kolonię Kamienica).
31 grudnia 1959 do gromady Janów przyłączono wsie Przystawka, Sitawka i Rudawka oraz kolonię Podrudawka ze zniesionej gromady Teolin oraz wsie Krasne, Cieśnisk Wielki, Cieśnisk Mały, Szczuki, Budno i Gabrylewszczyzna, kolonie Zielony Gaj, Podbudno, Budzisk I i Budzisk II oraz obszar lasów państwowych N-ctwa Kumiałka obejmujący oddziały 1—97 ze zniesionej gromady Krasne.
1 stycznia 1972 do gromady Janów przyłączono wsie Białousy, Łubianka, Podłubianka, Ostrynka, Śoroczy Mostek, Sosnowe Bagno i Teolin ze zniesionej gromady Białousy.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Janów.

</doc>
<doc id="2740490" url="https://pl.wikipedia.org/wiki?curid=2740490" title="Korycin (gromada)">
Korycin (gromada)

Korycin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Korycin z siedzibą GRN w Korycinie utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Korycin, Mielniki, Rudka, Krukowszczyzna, Białystoczek, Gorszczyzna, Dzięciołówka i Aulakowszczyzna ze zniesionej gminy Korycin w tymże powiecie. Dla gromady ustalono 13 członków gromadzkiej rady narodowej.
1 stycznia 1958 do gromady Korycin przyłączono część obszaru zniesionej gromady Zabrodzie (wsie Zabrodzie, Laskowszczyzna, Olszanka, Szumowo i Zakale oraz kolonię Romaszkówka-Młyn).
31 grudnia 1959 do gromady Korycin przyłączono wieś Teolin oraz kolonie Sosnowe Bagno, Cimoszka i Stoczek ze zniesionej gromady Zagórze oraz wsie Zagórze, Kumiała, Wysokie, Wyłudy, Wyłudki i Rykaczewo ze zniesionej gromady Ostra Góra.
1 stycznia 1972 do gromady Korycin przyłączono wieś Długi Ług in ze zniesionej gromady Białousy.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Korycin.

</doc>
<doc id="2740491" url="https://pl.wikipedia.org/wiki?curid=2740491" title="Krynki (gromada)">
Krynki (gromada)

Krynki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Krynki z siedzibą GRN w Krynkach utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowej gromady Krynki oraz miejscowości Rachowik kolonia z dotychczasowej gromady Ozierskie ze zniesionej gminy Krynki w tymże powiecie. Dla gromady ustalono 27 członków gromadzkiej rady narodowej.
1 stycznia 1958 do gromady Krynki przyłączono część obszaru zniesionej gromady Pierożki (wieś Jurowlany).
31 grudnia 1959 do gromady Krynki przyłączono wieś Ozierskie ze zniesionej gromady Ostrów Południowy.
1 stycznia 1972 do gromady Krynki przyłączono wsie Górany, Nowa Grzybowszczyzna, Stara Grzybowszczyzna, Leszczany, Ostrów Południowy, Nowa Świdziałówka ze zniesionej gromady Górany.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Krynki.

</doc>
<doc id="2740492" url="https://pl.wikipedia.org/wiki?curid=2740492" title="Kuźnica (gromada)">
Kuźnica (gromada)

Kuźnica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kuźnica z siedzibą GRN w Kuźnicy utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Kuźnica, Kowale, Kowale Kolonia, Wojnowce i Chreptowce ze zniesionej gminy Kuźnica w tymże powiecie. Dla gromady ustalono 15 członków gromadzkiej rady narodowej.
1 stycznia 1958 do gromady Kuźnica przyłączono część obszaru zniesionej gromady Wołyńce (wsie Kuścińce, Wołyńce, Saczkowce i Wyzgi oraz kolonię Dubnica i kolonię Kuścin).
31 grudnia 1959 do gromady Kuźnica przyłączono obszar zniesionej gromady Czuprynowo a także wsie Czepiele i Tołcze, kolonię Tołoczki Małe i przysiółek Kryski ze zniesionej gromady Klimówka.
31 grudnia 1961 do gromady Kuźnica przyłączono wsie Białobłockie i Wołkusze ze znoszonej gromady Popławce.
1 stycznia 1972 do gromady Kuźnica przyłączono wsie Bilminy i Klimówka ze zniesionej gromady Malawicze Dolne.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Kuźnica.

</doc>
<doc id="2740495" url="https://pl.wikipedia.org/wiki?curid=2740495" title="Sidra (gromada)">
Sidra (gromada)

Sidra – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sidra z siedzibą GRN w Sidrze utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Sidra, Jurasze, Szostaki i Podsutki wraz z miejscowościami Siderka wieś, Siderka majątek, Potrubowszczyzna folwarki i Potrubowszczyzna kolonia z dotychczasowej gromady Siderka ze zniesionej gminy Sidra, a także obszary miejscowości Kniaziówka kolonia, Szczerbowo kolonia i Zacisze kolonia z dotychczasowej gromady Staworowo ze zniesionej gminy Zalesie w tymże powiecie. Dla gromady ustalono 14 członków gromadzkiej rady narodowej.
1 stycznia 1958 do gromady Sidra przyłączono obszar zniesionej gromady Siekierka.
31 grudnia 1959 do gromady Sidra przyłączono wieś Poganica ze znoszonej gromady Racewo oraz wsie Zwierzany i Sniczany ze zniesionej gromady Achrymowce.
1 stycznia 1972 do gromady Sidra przyłączono wsie Chwaszczewo, Majewo, Holiki, Jałówka, Nowinka, Romanówka i Wólka ze zniesionej gromady Majewo.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Sidra.

</doc>
<doc id="2740496" url="https://pl.wikipedia.org/wiki?curid=2740496" title="Szudziałowo (gromada)">
Szudziałowo (gromada)

Szudziałowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Szudziałowo z siedzibą GRN w Szudziałowie utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Szudziałowo, Słójka, Nowinka, Słoja i Sukowicze ze zniesionej gminy Szudziałowo w tymże powiecie. Dla gromady ustalono 15 członków gromadzkiej rady narodowej.
1 stycznia 1958 do gromady Szudziałowo przyłączono część obszaru zniesionej gromady Pierożki (wsie Pierożki i Ostrówek).
31 grudnia 1959 do gromady Szudziałowo przyłączono wieś Ostrów Północny ze zniesionej gromady Ostrów Południowy.
31 grudnia 1961 do gromady Szudziałowo przyłączono wsie Boratyńszczyzna, Jeziorek, Kozłowy Ług, Poczopek, Rowek, Słójka-Borowszczyzna, Talkowszczyzna, Trzciano Nowe i Trzciano Stare, kolonie: Grodzisk, Klin, Markowy Wygon, Perekał i Tołkacz oraz obszar lasów państwowych N-ctwa Krynki obejmujący oddziały 1—17, 19—25, 30—37 ze zniesionej gromady Talkowszczyzna.
1 stycznia 1972 do gromady Szudziałowo przyłączono wsie Nowy Ostrów i Sosnowik ze zniesionej gromady Górany oraz wsie Lipowy Most, Łaźnie, Sokołda, Surażkowo i Woronicze-Międzyrzecz ze zniesionej gromady Sokołda.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Szudziałowo.

</doc>
<doc id="2740497" url="https://pl.wikipedia.org/wiki?curid=2740497" title="Julien-François Palasne de Champeaux">
Julien-François Palasne de Champeaux

Julien-François Palasne de Champeaux (ur. 21 marca 1736 roku w Saint-Brieuc, zm. 2 listopada 1795 roku w Breście) – francuski polityk, działający w czasach rewolucji francuskiej, deputowany Stanów Generalnych i członek Konwentu Narodowego. Był jednym z założycieli Klubu bretońskiego, z którego później wykształcił się Klub Jakobinów - jedno z najsilniejszych stronnictw w czasie rewolucji francuskiej. W czasach Konwentu jeden z przywódców tzw. "bagna", czyli grupy posłów niezaangażowanych, zajmujących umiarkowane stanowisko, przeciwnik terroru Robespierre'a.

</doc>
<doc id="2740498" url="https://pl.wikipedia.org/wiki?curid=2740498" title="Babiki (gromada)">
Babiki (gromada)

Babiki – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Babiki z siedzibą GRN w Babikach utworzono – jako jedną z 8759 gromad – w powiecie sokólskim w woj. białostockim, na mocy uchwały nr 22/V WRN w Białymstoku z dnia 4 października 1954. W skład jednostki weszły obszary dotychczasowych gromad Babiki, Horczaki, Suchynicze, Chmielewszczyzna, Szczęsnowicze i Usnarz Górny ze zniesionej gminy Babiki oraz obszar dotychczasowej gromady Knyszewicze ze zniesionej gminy Szudziałowo w tymże powiecie. Dla gromady ustalono 16 członków gromadzkiej rady narodowej.
1 stycznia 1958 do gromady Babiki przyłączono obszar zniesionej gromady Zubrzyca Wielka oraz część obszaru zniesionej gromady Pierożki (wsie Harkawicze i Grzybowszczyzna).
1 stycznia 1972 do gromady Babiki przyłączono wsie Nomiki i Zaspicze ze zniesionej gromady Malawicze Dolne.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano gminę Babiki.

</doc>
<doc id="2740499" url="https://pl.wikipedia.org/wiki?curid=2740499" title="Klub Jakobinów">
Klub Jakobinów



</doc>
<doc id="2740500" url="https://pl.wikipedia.org/wiki?curid=2740500" title="Palasne de Champeaux">
Palasne de Champeaux



</doc>
<doc id="2740501" url="https://pl.wikipedia.org/wiki?curid=2740501" title="Jarosław Studzizba">
Jarosław Studzizba

Jarosław Studzizba (ur. 28 października 1955 w Nysie) – polski piłkarz grający na pozycji pomocnika. Grał w klubach ligi polskiej, niemieckiej i belgijskiej.
Podczas swojej długiej kariery piłkarskiej reprezentował barwy klubów: Polonii Nysa, Odry Opole, Górnika Zabrze, Polonii Bytom, Polonii Warszawa, Lechii Gdańsk, Eintrachtu Brunszwik, Austrii Salzburg, KFC Winterslag, KSC Hasselt, FC Neeroeteren i KVK Wellen.

</doc>
<doc id="2740503" url="https://pl.wikipedia.org/wiki?curid=2740503" title="Sokółka (gromada)">
Sokółka (gromada)

Sokółka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Sokółka z siedzibą GRN w mieście Sokółka utworzono 31 grudnia 1961 w powiecie sokólskim w woj. białostockim, na mocy uchwały nr 18/3 WRN w Białymstoku z dnia 26 września 1961, z obszaru zniesionych gromad Bogusze i Popławce.
1 stycznia 1972 do gromady Sokółka przyłączono wsie Bohoniki, Malawicze Górne, Malawicze Dolne, Poniatowicze i Puciłki ze zniesionej gromady Malawicze Dolne oraz tereny rolne o powierzchni 1583,96 ha z miasta Sokółka; z gromady Sokółka wyłączono natomiast kolonię Buchwałowo oraz część gruntów wsi Orłowicze o powierzchni 37,77 ha, część gruntów wsi Szyszki o powierzchni 12,37 ha i część gruntów wsi Kamionka o powierzchni 6,74 ha, włączając je do miasta Sokółka.
Gromada przetrwała do końca 1972 roku, czyli do kolejnej reformy gminnej. Z dniem 1 stycznia 1973 roku reaktywowano zniesioną w 1954 roku gminę Sokółka.

</doc>
<doc id="2740505" url="https://pl.wikipedia.org/wiki?curid=2740505" title="Stefan Jentys">
Stefan Jentys

Stefan Jentys (ur. 21 czerwca 1860 w Warszawie, zm. 17 kwietnia 1919 w Krakowie) – polski botanik, fizjolog roślin i chemik rolny, profesor Wyższej Szkoły Rolniczej w Dublanach i Uniwersytetu Jagiellońskiego, popularyzator problematyki rolnej.
Życiorys.
Stefan Jentys był synem Jana i Leokadii z Petzoldów. W 1877 roku rozpoczął studia na Cesarskim Uniwersytecie Warszawskim. W następnym roku został aresztowany za działalność patriotyczną i po zwolnieniu zmuszony do wyjazdu poza granice Królestwa Kongresowego. Od jesieni 1878 roku studiował w Wyższej Szkole Rolniczej w Dublanach, gdzie był uczniem Emila Godlewskiego ojca. Po ukończeniu studiów, w 1884 roku otrzymał stypendium Wydziału Krajowego na kontynuowanie nauki za granicą. Przez kolejne dwa lata przebywał na uczelniach w Lipsku, Monachium, Bernie i Tybindze, gdzie w 1886 roku uzyskał tytuł doktora filozofii na podstawie pracy "O wpływie wysokich ciśnień tlenu na wzrost roślin". Po powrocie do Dublan objął stanowisko profesora adiunkta, jako wykładowca chemii rolnej i rolnictwa. W 1889 roku został mianowany profesorem.
W 1892 roku, skonfliktowany z Wydziałem Krajowym na tle planów rozwoju uczelni, opuścił Akademię w Dublanach i wyjechał do Krakowa. Od 1 grudnia tegoż roku był został asystentem Katedry Chemii Rolnej Uniwersytetu Jagiellońskiego, kierowanej przez profesora Franciszka Czarnomskiego. W 1894 roku uzyskał habilitację i tytuł docenta. Po śmierci profesora Czarnomskiego w 1898 roku, objął Katedrę Rolnictwa i Chemii Rolnej. W 1902 roku otrzymał tytuł profesora zwyczajnego. Także od 1902 roku kierował Rolniczym Zakładem Doświadczalnym, utworzonym wspólnie przez uniwersytet i Towarzystwo Rolnicze. Był członkiem Komisji Fizjograficznej Akademii Umiejętności. W działalności naukowej zajmował się między innymi chemią skrobi, znaczeniem garbników roślinnych i przyswajalnością azotu. Publikował w fachowych czasopismach krajowych i europejskich. Ponadto prowadził szeroko zakrojoną działalność mającą na celu unowocześnienie rolnictwa w Galicji. Z jego inicjatywy powstała sieć terenowych stacji i poletek doświadczalnych, które służyły zapoznawaniu chłopów z nowymi metodami gospodarowania i ich popularyzowaniu. Wspierał ideę spółdzielczości rolniczej.
Po wybuchu I wojny światowej zaangażował się w prace Sekcji Opieki nad Dziećmi Książęco-Biskupiego Komitetu Pomocy dla Dotkniętych Klęską Wojny. Był jednym z założycieli i prezesem krakowskiego oddziału Zjednoczenia Narodowego, brał udział w zjeździe tej organizacji we Lwowie w październiku 1918 roku. Uczestniczył w rozmowach polsko-ukraińskich. 
Żonaty z Anną Czermak, miał czworo dzieci: synów Stanisława, Władysława i Czesława oraz córkę Janinę.
Zmarł wkrótce po powrocie do Krakowa, 17 kwietnia 1919 roku. Został pochowany na Cmentarzu Rakowickim w Krakowie (kwatera PAS 53-płd-po prawej Jankowskich).

</doc>
<doc id="2740513" url="https://pl.wikipedia.org/wiki?curid=2740513" title="Kwas miodowy">
Kwas miodowy

Kwas miodowy – napój bezalkoholowy chłodzący, charakterystyczny dla kuchni rosyjskiej oraz litewskiej.
Napój wytwarza się na bazie miodu, rodzynek i cytryn z dodatkiem mąki i drożdży, zalanych gorącą wodą w odpowiednim, często kamionkowym, naczyniu. Po kilkunastu godzinach (do jednej doby) wstępnie sfermentowany płyn zlewa się do butelek i odstawia w zimne miejsce. Jest gotowy do spożycia po trzech dniach.

</doc>
<doc id="2740519" url="https://pl.wikipedia.org/wiki?curid=2740519" title="Roger Ilegems">
Roger Ilegems

Roger Ilegems (ur. 13 grudnia 1962 w Niel) – belgijski kolarz torowy i szosowy, mistrz olimpijski oraz brązowy medalista torowych mistrzostw świata.
Kariera.
Największym sukcesem w karierze Rogera Ilegemsa jest zdobycie złotego medalu w wyścigu punktowym podczas igrzysk olimpijskich w Los Angeles w 1984 roku. W wyścigu tym Belg bezpośrednio wyprzedził Uwe Messerschmidta z RFN i Meksykanina Manuela Youshimatza i został tym samym pierwszym oficjalnym mistrzem olimpijskim w tej konkurencji (na igrzyskach w Paryżu w 1900 roku rozegrano wyścig punktowy, ale nie był on wtedy konkurencją olimpijską). Na arenie międzynarodowej Roger wywalczył jeszcze tylko jeden medal - na mistrzostwach świata w Wiedniu w 1987 roku był trzeci w tej samej konkurencji, ulegając jedynie Ursowi Freulerowi ze Szwajcarii i Anthony'emu Doyle'owi z Wielkiej Brytanii. Startował również w wyścigach szosowych, głównie na arenie krajowej. W 1988 roku startował w Tour de France, którego nie ukończył oraz w Vuelta a España, który ukończył na 113. pozycji w klasyfikacji generalnej. W 1991 roku zakończył karierę.

</doc>
<doc id="2740520" url="https://pl.wikipedia.org/wiki?curid=2740520" title="Vigo System">
Vigo System

Vigo System – polskie przedsiębiorstwo w formie spółki akcyjnej z siedzibą w Ożarowie Mazowieckim, produkujące przede wszystkim niechłodzone, fotonowe detektory podczerwieni w technologii MOCVD ("Metal Organic Chemical Vapor Deposition") dla przemysłu, medycyny i w zakresie techniki wojskowej oraz prowadząca prace badawczo-rozwojowe w dziedzinie techniki podczerwieni.
Firma odwołuje się do tradycji Wojskowej Akademii Technicznej i prac profesora Józefa Piotrowskiego nad fotonowymi detektorami dalekiej podczerwieni oraz osiągnięć firmy produkcyjnej założonej w 1987, a przekształconej w 1993 w Vigo System Sp. z o.o. W 2002 nastąpiło przekształcenie w spółkę akcyjną. Miało to na celu stworzenie warunków do fuzji kapitałowej z amerykańskim partnerem.
6 sierpnia 2012 na Marsie wylądował łazik marsjański Curiosity, który wyposażony jest m.in. w detektor podczerwieni wyprodukowany w firmie Vigo System
19 października 2016 do powierzchni Marsa w ramach misji badawczej ExoMars dotarł lądownik Schiaparelli, który także był wyposażony w detektor podczerwieni wyprodukowany w firmie Vigo System

</doc>
<doc id="2740521" url="https://pl.wikipedia.org/wiki?curid=2740521" title="Giuseppe Lepori">
Giuseppe Lepori

Giuseppe Lepori (ur. 2 czerwca 1902, zm. 6 września 1968) – szwajcarski polityk, członek Rady Związkowej od 16 grudnia 1954 do 24 listopada 1959. Kierował departamentem poczt i kolei (1955-1959).
Był członkiem CVP.

</doc>
<doc id="2740522" url="https://pl.wikipedia.org/wiki?curid=2740522" title="Pavlos Kontides">
Pavlos Kontides



</doc>
<doc id="2740523" url="https://pl.wikipedia.org/wiki?curid=2740523" title="Beto Vázquez Infinity">
Beto Vázquez Infinity

Beto Vázquez Infinity - argentyński zespół heavymetalowy, założony w Buenos Aires, w 2001 roku.

</doc>
<doc id="2740525" url="https://pl.wikipedia.org/wiki?curid=2740525" title="Bagnet wz. 29">
Bagnet wz. 29

Bagnet karabinowy wz. 29 – ostatni z bagnetów polskiej konstrukcji okresu międzywojennego. Produkowany był przez trzy zakłady: Fabrykę Towarzystwa Motorów „Perkun” w Warszawie, Zbrojownię Nr 4 w Krakowie oraz Fabrykę Broni w Radomiu. Bagnet wz.29 składał się z głowni, rękojeści, głowicy z zatrzaskiem blokującym, jelca oraz pochwy.
Konstrukcja.
Stalowa głownia miała długość 250 mm, szerokość u nasady 25 mm i maksymalną grubość grzbietu 6 mm. Płazy głowni były polerowane, z obustronnym progiem, szlifowane w bruzdę o długości 175 mm i szerokości 15 mm. Pióro głowni jednosieczne o długości 60 mm. Pióro symetryczne jednosieczne. Sztych ułożony centralnie. Głownie bagnetów wojskowych były nieostre. Po ogłoszeniu mobilizacji, w sierpniu 1939 roku postanowiono, aby głownie były szlifowane na ostro, więc zaostrzono pióro w części grzbietowej i około 80% długości całkowitej ostrza głowni. Okładzina trzonu rękojeści wykonana była z drewna bukowego, impregnowanego przez gotowanie w pokoście lnianym, którą przymocowywano do trzonu przy użyciu dwóch stalowych śrub. W okładzinach wyżłobiono kanał wyciora zakończony otworem drenażowym. Trzon rękojeści, będący przedłużeniem głowni miał wyfrezowany kanał do wycioru. W głowicy bagnetu umieszczony był zatrzask blokujący mocujący bagnet do karabinu. Do trzonu rękojeści przymocowano przy pomocy lutowania twardego i nitowania stalową głowicę z wyfrezowanym wpustem do osadzania na karabinie i kanałem na wycior. Jelec wykonany ze stali, o długości około 60 mm i szerokości około 20 mm z umieszczonym w górnej części pierścieniem na lufę karabinu.
Oznakowanie.
Na progu przedniego płazu głowni wytłaczano markę (były to odpowiednio symbole "PERKUN" lub "F.B. RADOM"), znaki kontroli technicznej oraz znaki odbioru wojskowego. Na tylnym progu płazu głowni umieszczano godło państwowe – orła w koronie, a pod nim symbol Wojska Polskiego – "W.P.". Na jelcu, po jego zewnętrznej stronie wybijany był numer i seria bagnetu. Dla porównania w bagnetach wz.22, wz.24, wz.25 i wz.27 numer i serię umieszczano najczęściej na zewnętrznym progu jelca, poniżej innych oznaczeń, zaś na głowicy wzór bagnetu (np. "W.Z. 27" lub "bg. wz. 24").
Pochwa.
Pochwa dla bagnetu wz. 29 wykonana była ze stali, którą następnie malowano na kolor zielonooliwkowy. Pochwa miała 270 mm długości i 34 mm szerokości (razem z przylutowywanym do płaszcza owalnym zaczepem (zwanym też hakiem) do żabki. Pochwa zakończona była gałką ochronną. Wewnątrz pochwy umieszczono dławicę, do której mocowano dwie płaskie sprężyny. Dławica we wszystkich bagnetach produkowanych w Radomiu przymocowywana do płaszcza pochwy była dwoma nitami stalowymi, a śrubką w przypadku bagnetów pochodzących z wytwórni "PERKUN".

</doc>
<doc id="2740530" url="https://pl.wikipedia.org/wiki?curid=2740530" title="Jens Langeneke">
Jens Langeneke

Jens Langeneke (ur. 29 marca 1977 w Lippstadt) – niemiecki piłkarz występujący na pozycji obrońcy lub pomocnika.
Kariera.
Langeneke karierę rozpoczynał w 1998 roku w zespole SV Lippstadt 08. W 2000 roku przeszedł do drugoligowego klubu Rot-Weiß Oberhausen. W 2. Bundeslidze zadebiutował 20 sierpnia 2000 roku w wygranym 1:0 pojedynku z MSV Duisburg. 29 września 2002 roku w wygranym 3:1 spotkaniu z SSV Reutlingen strzelił pierwszego gola w 2. Bundeslidze. Przez trzy lata w barwach Oberhausen rozegrał 60 spotkań i zdobył dwie bramki.
W 2003 roku Langeneke odszedł do innego drugoligowego zespołu, VfL Osnabrück. Spędził tam rok, a potem przeniósł się do LR Ahlen, także grającego w 2. Bundeslidze. W ciągu dwóch lat, zagrał tam w 53 meczach. W 2006 roku został graczem Fortuny Düsseldorf, występującej w Regionallidze Nord. W 2009 roku awansował z zespołem do 2. Bundesligi, a w 2012 roku do Bundesligi.

</doc>
<doc id="2740531" url="https://pl.wikipedia.org/wiki?curid=2740531" title="Asterix &amp; Obelix XXL">
Asterix &amp; Obelix XXL

Asterix &amp; Obelix XXL – komputerowa przygodowa gra akcji opracowana przez Étranges Libellules i wydana przez Atari w 2004 roku.
Fabuła.
Akcja gry rozpoczyna się w galijskiej wiosce znanej z komiksów "Asteriks". Asterix i Obelix idą do lasu polować na dziki, gdy nagle rozpętana zostaje burza. Piorun powala drzewo. Przestraszony pies Idefiks ucieka. Gdy Obelix idzie go szukać, Asterix zauważa płomienie w wiosce. Kiedy mniejszy z Gallów przybywa na miejsce, spotyka rzymskiego szpiega, który chce zemścić się na swoim pracodawcy za to, że tamten go oszukał. Szpieg deklaruje pomoc Asteriksowi i Obeliksowi. W wiosce Asterix znajduje grupę Rzymian, którą pokonuje. Gdy idzie dalej, dołącza do niego Obelix, a później odnajduje się Idefiks. Następnie dowiadują się od byłego szpiega, że mieszkańcy wioski zostali porwani przez Rzymian. Dalej wędrują przez las i pokonują następne grupy rzymskich żołnierzy. W końcu znajdują uwięzionego druida Panoramiksa i uwalniają go. Ten mówi im, że gdy był uwięziony, podsłuchał plany Cezara, który wysłał pozostałych mieszkańców do różnych części Imperium Rzymskiego. Wówczas Panoramiks wraca do wioski, a Asterix i Obelix wyruszają na ratunek porwanym przyjaciołom.
Rozgrywka.
Gra jest podzielona na sześć etapów, rozgrywających się w 5 prowincjach rzymskich: Galii, Normandii, Grecji, Helwecji, Egipcie, a kończy się w Rzymie.
W każdym etapie celem gracza jest uwolnienie uwięzionych mieszkańców wioski; gracz po drodze pokonuje wrogów i korzysta z pomocnych rad zaprzyjaźnionego szpiega. Najczęściej sterować przyjdzie nam Asteriksem. Są jednak sytuacje, kiedy pokierować trzeba Obeliksem (np. przy przeciąganiu dużych ciężarów czy rozbijaniu metalowych skrzyń). Podczas walki z wrogami można także skorzystać z pomocy Idefiksa, który ugryzie wroga. Wówczas traci on broń, przez co łatwiej można go pokonać. Na koniec każdego etapu uwolnieni mieszkańcy odkrywają graczowi fragment mapy, gdzie zostali uwięzieni pozostali mieszkańcy.

</doc>
<doc id="2740533" url="https://pl.wikipedia.org/wiki?curid=2740533" title="Małgorzata Willaume">
Małgorzata Willaume

Małgorzata Julia Willaume (ur. 17 stycznia 1951 w Łodzi, zm. 21 grudnia 2020) – polska historyczka, wykładowczyni, badaczka dziejów Rumunii.
Życiorys.
Była córką historyka i działacza politycznego Juliusza Willaume. Kiedy miała dwa lata, jej rodzina przeprowadziła się do Lublina. Studia historyczne na Uniwersytecie Marii Curie-Skłodowskiej w Lublinie ukończyła w 1973. Po uzyskaniu magisterium zaczęła pracę w Katedrze Historii Powszechnej Nowożytnej. Doktorat obroniła w 1980 pod kierunkiem Wiesława Śladkowskiego. Nosił on tytuł "Stosunki polityczne polsko-rumuńskie w dobie Wiosny Ludów".W latach 80. była stypendystką rządu francuskiego w Paryżu, gdzie badała dzieje polsko-francuskiej wymiany intelektualnej w międzywojniu. Habilitację uzyskała w 1990. Tytuł naukowy profesora uzyskała w 2005. Na uczelni była zatrudniona do przejścia na emeryturę w 2020.
Specjalizowała się w historii nowożytnej i najnowszej. Opracowała i wydała dzienniki oraz korespondencję Zygmunta Lubicz-Zaleskiego. Jest autorką przekrojowej monografii poświęconej dziejom Rumunii. Należała do redakcji czasopisma „Dzieje Najnowsze”.
Była członkinią Komisji do Badań Diaspory Polskiej Polskiej Akademii Umiejętności, członkinią prezydium Komitetu Nauk Historycznych Polskiej Akademii Nauk oraz członkinią zarządu Towarzystwa Instytutu Europy Środkowo-Wschodniej. Pełniła funkcję kierowniczki Zakładu Historii Powszechnej XIX wieku w Instytucie Historii Uniwersytetu Marii Curie-Skłodowskiej w Lublinie. W 2012 została członkiem prezydium Komitetu Nauk Historycznych PAN. Współpracowała z lubelskim oddziałem Alliance française i Towarzystwem Przyjaźni Polsko-Francuskiej.
Odznaczona została Złotym Krzyżem Zasługi i Medalem Komisji Edukacji Narodowej.

</doc>
<doc id="2740535" url="https://pl.wikipedia.org/wiki?curid=2740535" title="Piotr Ludomir Łagowski">
Piotr Ludomir Łagowski

Piotr Ludomir Łagowski lub Piotr Antoni Łagowski herbu Grzymała (ur. 28 czerwca 1776 w Żyżnikowcach na Wołyniu, zm. 25 maja 1843 w Paryżu) – pułkownik wojsk polskich.
Życiorys.
Rozpoczął karierę w armii, kiedy zaciągnął się w 1790 do kawalerii narodowej, a w 1792 podczas wojny z Rosją (bitwy pod Zieleńcami i Dubienką) przeszedł chrzest bojowy. W czasie powstania Tadeusza Kościuszki odniósł ciężkie rany i dosłużył się stopnia kapitana. Do 1800 przebywał w Turcji, usiłując dotrzeć do Legionów Polskich. W okresie Księstwa Warszawskiego służył jako ułan w wojsku polskim. Za dokonania w trakcie kampanii napoleońskich został w 1813 mianowany podpułkownikiem. W 1818 wystąpił z wojska i poświęcił się prowadzeniu posiadłości ziemskich, jednocześnie angażując się w działania z tajnymi organizacjami (np. Związkiem Templariuszy). W 1826 w wyniku kontaktów z Towarzystwem Patriotycznym i dekabrystami został aresztowany. W 1829 uwolniono go na skutek braku dowodów. Podczas powstania listopadowego uzyskał stopień pułkownika, był komendantem Gwardii Honorowej i dowodził kilkoma oddziałami (od 18 stycznia 1831 r. był pierwszym dowódcą 2 Pułku Jazdy Sandomierskiej), uczestnicząc w wielu bitwach i potyczkach. Po upadku powstania udał się na emigrację do Paryża, gdzie brał udział w polityce, głównie w ramach Rady Zakładu. Autor wielu wspomnień na temat powstania listopadowego. Zmarł w Paryżu i został pochowany na cmentarzu Montmartre.

</doc>
<doc id="2740537" url="https://pl.wikipedia.org/wiki?curid=2740537" title="Steeve Guenot">
Steeve Guenot



</doc>
<doc id="2740541" url="https://pl.wikipedia.org/wiki?curid=2740541" title="Helena Skłodowska-Szalay">
Helena Skłodowska-Szalay

 
Helena Skłodowska-Szalay, także Szalayowa (ur. 20 kwietnia 1866 w Warszawie, zm. 6 lutego 1961 tamże) – polska nauczycielka, wizytatorka warszawskich szkół, działaczka oświatowa, członkini kobiecego komitetu wyborczego Unii Narodowo-Państwowej w 1922 roku.
Siostra Marii Skłodowskiej-Curie i Bronisławy Dłuskiej. Wyszła za mąż za Stanisława Szalaya (1867–1920), warszawskiego fotografa, z którym miała córkę Hannę - która była matką Marii Elżbiety, żoną Jerzego Staniszkisa.
Autorka wspomnień o Marii Skłodowskiej-Curie, "Ze Wspomnień o Marii Skłodowskiej-Curie" (1958).
Została pochowana w grobowcu rodzinnym na cmentarzu Powązkowskim w Warszawie (kwatera 164-3-20,21).

</doc>
<doc id="2740543" url="https://pl.wikipedia.org/wiki?curid=2740543" title="Komunalizacja">
Komunalizacja

Komunalizacja – proces polegający na przejmowaniu mienia prywatnego lub państwowego przez podmioty komunalne. Komunalizacja mienia państwowego najczęściej odbywała się przy utworzeniu samorządu gminnego, w celu wyposażenia gmin w niezbędny do funkcjonowania majątek.
Komunalizacja akcji/udziałów jest szczególnie uzasadniona w przypadku spółek z udziałem Skarbu Państwa prowadzących działalność w zakresie, który ściśle łączy się z wypełnianiem zadań własnych jednostek samorządu terytorialnego, a zmiany właścicielskie mogą przyczyniać się do bardziej efektywnego zarządzania i lepszego zaspokajania potrzeb lokalnych społeczności.

</doc>
<doc id="2740545" url="https://pl.wikipedia.org/wiki?curid=2740545" title="Filomaci">
Filomaci



</doc>
<doc id="2740547" url="https://pl.wikipedia.org/wiki?curid=2740547" title="I symfonia Schuberta">
I symfonia Schuberta

I Symfonia D-dur (D 82) - symfonia skomponowana przez Franza Schuberta w 1813 roku.
Historia.
W latach 1808-1813 Schubert przebywa w cesarsko-królewskim konwikcie.
Przyjaciel Franza Schuberta, Josef von Spaun, wspominał, że orkiestra konwiktowa grywała codziennie jedną symfonię w całości oraz kilka uwertur, a w jej repertuarze były m.in. utwory Krommera, Koželuha, Haydna, Mozarta, Beethovena. Spaun twierdzi, że w okresie pobytu w konwikcie Schubert skomponował kilka utworów na orkiestrę, a niektóre z nich mogły być symfoniami. Z pewnością w tym czasie Schubert skomponował nie mniej niż pięć uwertur i jedną symfonię.
Utwory na orkiestrę Franza Schuberta napisane w latach 1811-1812:
Schubert ukończył "I Symfonię D-dur" 28 października 1813 roku. Na końcu partytury Schubert napisał "Finis et fine", gdyż kilka tygodni później opuszczał konwikt. Być może było to symboliczne pożegnanie z etapem symfonicznej nauki. Orkiestra konwiktowa wykonała "I Symfonię D-dur" Schuberta z okazji imienin dyrektora konwiktu, Innocenza Langa. Pierwsze publiczne wykonanie (tylko pierwsza część) miało miejsce 30 stycznia 1880 w Crystal Palace w Londynie pod dyrekcją Augusta Mannsa. Rok później, 5 lutego 1881 roku, Manns wykonał całą symfonię.
Obsada.
Skrzypce I, II, altówka, wiolonczela, kontrabas, flet I, obój I, II, klarnet I, II, fagot I, II, róg I, II, trąbka I, II, kotły
Części utworu.
"I Symfonia D-dur" ma klasyczną czteroczęściową budowę. Dla wolnej II części "Andante" wzorem dla Schuberta było "Andante" z "Symfonii Praskiej" Mozarta, obydwa w G-dur i metrum 6/8. Część III "Allegro" jest menuetem (brak oznaczenia w partyturze).

</doc>
<doc id="2740550" url="https://pl.wikipedia.org/wiki?curid=2740550" title="Oliver Fink">
Oliver Fink

Oliver Fink (ur. 6 czerwca 1982 w Hirschau) – niemiecki piłkarz występujący na pozycji obrońcy lub pomocnika. Zawodnik Fortuny Düsseldorf.
Kariera.
Fink jako junior grał w zespołach 1. FC Schlicht oraz 1. FC Schwandorf, a w 1998 roku trafił do SSV Jahn Ratyzbona. W 2003 roku został włączony do jego pierwszej drużyny, grającej w 2. Bundeslidze. Zadebiutował w niej 14 grudnia 2003 roku w zremisowanym 1:1 pojedynku z 1. FSV Mainz 05. 16 kwietnia 2004 roku w zremisowanym 1:1 spotkaniu z Rot-Weiß Oberhausen strzelił pierwszego gola w 2. Bundeslidze. W tym samym roku spadł z zespołem do Regionalligi Süd.
W 2005 roku Fink odszedł do innego drugoligowego SV Wacker Burghausen. Spędził tam dwa lata, a potem przeniósł się do SpVgg Unterhaching, grającego w Regionallidze Süd. W ciągu dwóch lat, zagrał tam w 67 meczach i zdobył 5 bramek. W 2009 roku został graczem Fortuny Düsseldorf, występującej w 2. Bundeslidze. W 2011 roku awansował z nią do Bundesligi.

</doc>
<doc id="2740553" url="https://pl.wikipedia.org/wiki?curid=2740553" title="Bagnet S84/98">
Bagnet S84/98

Seitengewehr 84/98 (S84/98) – niemiecki krótki bagnet nożowy, opracowany przed I wojną światową do karabinu Gew98. W czasie II wojny światowej podstawowy bagnet armii III Rzeszy, stosowany do karabinków Kar98k.
Historia.
Pierwsze bagnety z serii S84/98 weszły do służby najprawdopodobniej w 1910 r. choć w zależności od źródeł podawane są również lata 1900-1905. Nie była to broń tworzona od podstaw a recykling starszych bagnetów S71/84 (produkowanych do karabinów Gew71/84 i Gew88). Ze starszych bagnetów wykorzystywano same głownie, które umieszczano w nowej oprawie dostosowanej do osadzania na nowym karabinie Gew98. Nowy model bagnetu poddano testom poligonowym na przełomie marca-października 1908 r. w pięciu pułkach dragonów, dwóch strzelców konnych, jednym kirasjerów i jednym szwoleżerów, co może świadczyć, iż pierwotnie planowano wprowadzić go na wyposażenie wyłącznie jednostek kawalerii. Testom poddano wygodę noszenia zarówno z lewej jak i prawej strony pasa, przydatność do walki wręcz i prac polowych, oraz wpływ osadzonego bagnetu na karabin w trakcie prowadzenia ognia. Po pomyślnym ukończeniu testów nowy bagnet przyjęto na wyposażenie jako "Seitengewehr 84/98" (S84/98). Po pojawieniu się kolejnych wersji bagnetu, jego pierwszy model przemianowano dla odróżnienia na "Seitengewehr 84/98 alter Art" (S84/98 a.A.). 
W trakcie I wojny światowej opracowano nową wersję bagnetu, tym razem wytwarzaną od podstaw. Weszła ona do służby w 1915 r. jako "Seitengewehr 84/98 neuer Art" (S84/98 n.A.) i produkowana była do końca wojny. Uproszczono w niej konstrukcję rękojeści, która utraciła ergonomiczne profilowanie, a dolne krawędzie głowicy przybrały kształt prostej linii (zamiast wcześniej stosowanego wykończenia w kształt litery „S”). Do rękojeści dodano również osłonę ogniową w formie stalowej blaszki, chroniącej drewniane okładziny na grzbiecie od ognia wylotowego z lufy. Wprowadzono również nowy rodzaj pochwy wykonanej w całości ze stali (w miejsce skórzanej), która okazywała się znacznie wytrzymalsza w warunkach polowych.
W trakcie I wojny światowej bagnety S84/98 (obu wersji) były popularnie wykorzystywane przez różne formacje armii niemieckiej, nie uzyskując jednak rangi bagnetu podstawowego w piechocie (którym od 1915 r. był S98/05).
Rolę podstawowego ogólno-wojskowego bagnetu, S84/98 zyskał dopiero w III Rzeszy, co zbiegło się z modernizacją jego konstrukcji. Nowa wersja bagnetu S84/98 n.A. przyjęta została na wyposażenie w 1934 r. (przez co współcześnie bywa popularnie określana jako S84/98/34 lub S84/98 III). Wszystkie elementy stalowe bagnetu i pochwy pokryte zostały ciemną ochronną warstwą antykorozyjną (oksydowanie), a w miejsce drewnianych okładzin rękojeści, zaczęto stosować wersje z tworzywa sztucznego (bakelitu). w celu oszczędności postanowiono częściowo powrócić do okładzin drewnianych. Bagnety produkowane pod koniec wojny były wykonane bardzo niestarannie - wytwarzano je z niehartowanej stali, nie posiadały osłony ogniowej okładzin, które zdarzały się być także mocowane do trzpienia nitami (zamiast śrub).
Zarówno po I jak II wojnie światowej bagnety S84/98 trafiały na wyposażenie wielu innych armii świata (w tym Wojska Polskiego). Zanik ich stosowania nastąpił wraz z wycofaniem ze służby karabinów powtarzalnych Mausera w okresie powojennym.
Konstrukcja.
S84/98 był krótkim bagnetem nożowym z głownią jednosieczną (płazy ze zbroczami, sztych ułożony centralnie). Około 6 % bagnetów wytwarzanych było w wersji dla podoficerów, wyróżniając się 38 zębami piły naciętymi na grzbiecie głowni. Produkcji wersji z piłami zaniechano na przełomie 1917-1918 r., jednocześnie rozpoczynając proces zeszlifowywania zębów z wyprodukowanych już bagnetów. Jelec pozbawiony pierścienia na lufę, przybrał formę krótkiej sztabki. Bagnet osadzano na karabinie za pomocą głowicy wyposażonej we wpust mocujący z zatrzaskiem typu "Weyersberg". Wykonany całkowicie ze stali, poza okładzinami rękojeści (mocowanymi na 2 śruby). Bagnet przystosowany był do osadzania na karabinie Gew98 oraz wersji pochodnych (Kar98AZ, Kar98k). Szczegóły wykonania różniły się w zależności od wersji.
S84/98 a.A..
Wykorzystywano w nich głownie z bagnetów S71/84. Rękojeść ergonomicznie profilowana. Okładziny gładkie, drewniane, mocowane śrubami z gładkimi główkami (bez nacięć). Głowica z dolną krawędzią profilowaną w kształt litery „S”. Przycisk zatrzasku gładki. Bagnet wykańczany przez polerowanie. Pochwa skórzana z metalowymi okuciami.
S84/98 n.A..
Bagnet posiadał smuklejszą od poprzednika głownię, wytwarzaną od podstaw. Rękojeść prosta z osłoną ogniową okładzin. Okładziny gładkie, drewniane, mocowane śrubami z gładkimi główkami (bez nacięć). Głowica z prostą dolną krawędzią. Przycisk zatrzasku gładki. Bagnet wykańczany przez polerowanie. Pochwa metalowa.
"S84/98/34".
Rękojeść prosta z osłoną ogniową okładzin. Okładziny z profilowanymi karbami, wykonane z tworzywa sztucznego – bakelitu w kolorach czarnym, brązowym lub czerwonym. Zamiennie stosowano również gładkie okładziny drewniane jak w starszym modelu. Mocowanie okładzin śrubami z główkami posiadającymi nacięcia. Przycisk zatrzasku z nacięciem. Bagnet wykańczany przez polerowanie i oksydowany. Pochwa metalowa.
Oznaczenia.
Bagnety produkowane do 1918 r. posiadały następujący system oznaczeń. Na progu głowni (na jej płazie) umieszczane było logo producenta. Na grzbiecie natomiast skrócona data przyjęcia na wyposażenie (dwie cyfry oznaczające rok), wraz z monogramem panującego pod koroną (odpowiednio: „W” dla armii pruskiej i wirtemberskiej, „L” dla bawarskiej oraz „LA” dla saksońskiej). Literowe oznaczenia kontroli skarbowo-wojskowej umieszczano na grzbiecie głowni i głowicy, a niekiedy również na główkach śrub. Na jelcu umieszczano skrótowe sygnatury jednostki do której przydzielony był dany bagnet.
W bagnetach S84/98/34 zmodyfikowano system oznaczeń wprowadzając powszechnie krótkie kodowe oznaczenie producenta w miejsce logo (w niektórych przypadkach producenci nie stosowali sie jednak do tego, dalej sygnując swoje wyroby logiem). Po drugiej strony głowni zaczęto umieszczać numer seryjny danego bagnetu. Stemple odbiorcze w postaci tzw. waffenamtów zaczęto wybijać na przycisku zatrzasku, głowicy, osłonie ogniowej, jelcu oraz gałce pochwy.
Pochwy i żabki.
Początkowo w bagnetach stosowano pochwy skórzane z metalowymi okuciami. W 1915 r. wprowadzono pochwy całkowicie metalowe, które stosowano do końca produkcji. Pochwa zakończona była gałką ochronną, o różnym kształcie w zależności od okresu produkcji. Początkowo stosowano gałki małe i koliste, po czym znacznie zwiększyła ona swoje rozmiary stając się bardziej owalna. Pochwy mocowane były do żabek za pomocą karbowanego lub gładkiego haka. Żabka wykonana ze skóry, odwróconej mizdrą do zewnątrz i czernionej. Żabka była szyta, wzmocniona 4 nitami (początkowo były one wykonane z aluminium, później zmieniono je na nity stalowe). Posiadała otwór, przez który przechodził hak pochwy, utrzymujący ją w żabce. Śrubkę mocującą dławik umieszczono początkowo na froncie pochwy nad hakiem, natomiast w wersji S84/98/34 na jej bocznej ściance. Według wojskowego regulaminu pochwa z bagnetem powinna być noszona na pasie, na lewym biodrze, w odległości dwóch palców od tylnego, lewego haka bluzy mundurowej pomiędzy szlufkami pokrowca saperki (lub w wypadku jej braku samodzielnie).

</doc>
<doc id="2740554" url="https://pl.wikipedia.org/wiki?curid=2740554" title="Milner">
Milner

Osoby o nazwisku Milner:
Miejscowości:
Zobacz też:

</doc>
<doc id="2740555" url="https://pl.wikipedia.org/wiki?curid=2740555" title="Heinrich Schenker">
Heinrich Schenker

Heinrich Schenker (ur. 19 czerwca 1868 w Podhajcach lub Wiśniowczyku koło Tarnopola, zm. 14 lub 22 stycznia 1935 w Wiedniu) – austriacki teoretyk muzyki, kompozytor, pedagog, autor podręczników.
Życiorys.
W wieku 13 lat został wysłany na studia do Lwowa, do Karola Mikulego, ucznia Fryderyka Chopina. Kompozycję studiował m.in. u Antona Brucknera. Studiował w konserwatorium i na uniwersytecie w Wiedniu.
Twórca warstwowej teorii budowy dzieła muzycznego i metody jego analizy (analiza schenkerowska). Napisał rozprawy analityczne: "Der Tonwille" (1921–24), monografię V i IX symfonii Ludwiga van Beethovena (1925, 1912), "Neue musikalische Theorien und Phantasien - tom 1" (1906, 1910, 1922, 1935). 
Jest autorem utworów fortepianowych i pieśni.

</doc>
<doc id="2740556" url="https://pl.wikipedia.org/wiki?curid=2740556" title="L'enfant d'en haut">
L'enfant d'en haut



</doc>
<doc id="2740560" url="https://pl.wikipedia.org/wiki?curid=2740560" title="Park Narodowy Eurobodalla">
Park Narodowy Eurobodalla

Park Narodowy Eurobodalla, ("Eurobodalla National Park") – park narodowy położony w stanie Nowa Południowa Walia w Australii, około 270 km na południe od Sydney.

</doc>
<doc id="2740562" url="https://pl.wikipedia.org/wiki?curid=2740562" title="Bolesław Nowak">
Bolesław Nowak

Bolesław Nowak (ur. 7 października 1926 w Gnieźnie, zm. 7 października 2000 w Poznaniu) – polski aktor teatralny i filmowy.
Najbardziej znany z roli Władysława Chomińskiego w serialu Z biegiem lat, z biegiem dni... Zagrał też w serialu Stawka większa niż życie w odc. "Ściśle tajne" strażnika w zakładach Reil Werke. W latach 1966-92 wystąpił w 25 spektaklach Teatru Telewizji.
Kariera zawodowa.
Debiutował w styczniu 1946 r. w teatrze gnieźnieńskim. Potem przez dwa lata w Teatrach Ziemi Pomorskiej.

</doc>
<doc id="2740563" url="https://pl.wikipedia.org/wiki?curid=2740563" title="Władimir Nikanorow">
Władimir Nikanorow

Władimir Nikołajewicz Nikanorow, ros. Владимир Николаевич Никаноров (ur. w Moskwie, Rosyjska FSRR, zm. 20 maja 1980 w Moskwie, Rosyjska FSRR) – rosyjski piłkarz, grający na pozycji bramkarza, reprezentant ZSRR w piłce nożnej oraz w hokeju na lodzie, hokeista, grający na pozycji obrońcy, trener piłkarski.
Kariera piłkarska.
Kariera klubowa.
W 1932 roku zaczął grać w zespole młodzieżowym Miasokombinat Moskwa. W 1938 rozpoczął zawodową karierę w klubie Piszczewik Moskwa. W 1940 został powołany do wojska, gdzie został piłkarzem CDKA Moskwa. W czasie II wojny światowej uczestniczył w działaniach bojowych.
Pod koniec 1952 zespół CDSA Moskwa został rozwiązany z powodu porażki reprezentacji ZSRR na Igrzyskach Olimpijskich w Helsinkach (większość reprezentacji składała się z piłkarzy CDSA). Po rozwiązaniu "drużyny poruczników", jak również wielu jego kolegów z klubu próbował grać w zespole miasta Kalinina, reprezentujący Moskiewski Obwód Wojskowy (MWO). Jednak po porażce na Igrzyskach Olimpijskich-1952 w kraju rozwiązano wszystkie kluby wojskowe. Dlatego w 1953 postanowił zakończyć swoją karierę piłkarską.
Kariera reprezentacyjna.
11 maja 1952 zadebiutował w reprezentacji Związku Radzieckiego w nieoficjalnym meczu z Polską przegranym 0:1. Drugi raz wyszedł na boisko również w nieoficjalnym meczu reprezentacji.
Kariera hokeisty.
Oprócz piłki nożnej Nikanorow uprawiał bandy i hokej na lodzie. Występował jednak na innej pozycji, jako obrońca.
W bandy grał w klubach Piszczewik Moskwa (1937-1939) oraz CDKA Moskwa (1939-1947). Z CDKA zdobył Puchar ZSRR oraz mistrzostwo i Puchar Moskwy..
W latach 1946-1950 bronił barw CDKA Moskwa w hokeju na lodzie. Łącznie w mistrzostwach ZSRR rozegrał 60 meczów i strzelił osiem goli. Mistrz ZSRR w hokeju w latach 1948-1950. Pierwszy kapitan hokejowej reprezentacji Związku Radzieckiego. W 1948 roku grał przeciwko LTC Praga.
Kariera trenerska.
Po zakończeniu kariery piłkarskiej rozpoczął pracę szkoleniową. Od czerwca 1955 prowadził ODO Swierdłowsk, z którym po sezonie 1955 awansował do Klasy A. Jednak nie utrzymał się w niej i po zakończeniu sezonu 1957 opuścił ODO. W 1958 objął stanowisko głównego trenera SKWO Lwów. W latach 1962-1963 z pracował jako dyrektor i asystent trenera w CSKA Moskwa. W 1961 i 1964 trenował dzieci w Szkole Sportowej CSKA. W 1965 stał na czele SKCzF Sewastopol, a w następnym roku przeniósł się do zespołu Znamia Nogińsk. W latach 1968–1969 prowadził Burowik Almietjewsk. Potem od 1969 do 1977 trenował dzieci w Szkole Piłkarskiej Trudowyje Riezierwy Moskwa.
Zmarł 20 maja 1980 roku w Moskwie. Został pochowany na Cmentarzu Kuźminskim.

</doc>
<doc id="2740564" url="https://pl.wikipedia.org/wiki?curid=2740564" title="Żabka (pochwa)">
Żabka (pochwa)

Żabka – w odniesieniu do broni białej, w tym szabel i bagnetów, jest to rodzaj krótkiego olstra (lub paska), obejmującej górną część pochwy i służącej do noszenia broni przywieszonej na pasie głównym. 
Żabki produkowane były ze skóry lub z partu. W przypadku żabek skórzanych mogły być one wytwarzane ze skóry kolorowej lub barwionej, co zależało od rodzaju broni lub jednostki dla której były one produkowane. Nazwy producenta lub innego rodzaju oznakowania najczęściej umieszczane są na zewnętrznej powierzchni pętli do pasa. Niektóre żabki posiadały także pasek skóry, który przyszyty był do górnej krawędzi kieszonki, który po wprowadzeniu w otwór klamerki miał zabezpieczyć przed jej wysunięciem się z żabki. Dawniej dodatkowym elementem żabki bagnetu był trok do podtrzymywania pochwy, który był dodawany do nich sporadycznie – obecnie stosuje się go praktycznie przy każdej pochwie. Sprzążka troka wykonywana była najczęściej z mosiądzu, stali lub innego tworzywa.
W celu zwiększenia wytrzymałości żabek stosowano podwójne, lub nawet potrójne szycia. Dodatkowym wzmocnieniem mogły być nity (rymarskie; stalowe lub mosiężne).

</doc>
<doc id="2740570" url="https://pl.wikipedia.org/wiki?curid=2740570" title="Bagnet wz. 44">
Bagnet wz. 44

Bagnet karabinowy wz. 44 – polski bagnet typu kłującego, przeznaczony dla karabinu Mosin. Jest to bagnet stały, składany, będący poprawioną i ulepszoną wersją radzieckiego bagnetu. Wytwarzany w zakładach zbrojeniowych w Polsce. Długość całkowita zestawu (bagnet + adapter) wynosiła 420 mm, z czego sam bagnet miał długość 382 mm, zaś adapter na lufę 38 mm.
Od pierwowzoru różni się przede wszystkim kształtem założonej na głownię tulei. Ponadto polska wersja zakończona jest na dole dwoma wystającymi ząbkami. Bagnet ten w pierwotnej, radzieckiej wersji posiadał wycięty wpust. Zmieniono także wygląd adaptera, którego zadaniem było mocowanie bagnetu na lufie karabinu – jego kształt zmieniono tak, aby dopasować go do nowej tulei. Pierścień na lufę przy tulei w polskim bagnecie posiada wycięcie, którego w radzieckim pierwowzorze brakuje. Polska modyfikacja różni się także od swojego pierwowzoru większą muszką, która posiada zupełnie inny kształt niż w pierwotnej wersji.

</doc>
<doc id="2740571" url="https://pl.wikipedia.org/wiki?curid=2740571" title="Helsingin yliopisto">
Helsingin yliopisto

Helsingin yliopisto (fiń. "Helsingin yliopisto", szw. "Helsingfors universitet") – stacja metra helsińskiego znajdująca się w dzielnicy Kaisaniemi w centrum miasta. Zaprojektowana przez biuro architektoniczne "Kontio - Kilpi - Valjento Oy", otwarta została 1 marca 1995 roku.
Stacja położona jest na głębokości 27 metrów (22 metry poniżej poziomu morza) pomiędzy stacjami Rautatientori (597 m) i Hakaniemi (916 m). Obecna nazwa obowiązuje od 1 stycznia 2015 roku. Poprzednio stacja nazywała się Kaisaniemi.

</doc>
<doc id="2740573" url="https://pl.wikipedia.org/wiki?curid=2740573" title="Maciej Radziejewski">
Maciej Radziejewski

Maciej Radziejewski (ur. 9 października 1951 w Katowicach) – gitarzysta bluesowy, kompozytor wywodzący się ze śląskiego środowiska muzycznego.
W połowie lat sześćdziesiątych zaczynał w amatorskich zespołach muzycznych jako gitarzysta basowy. W większości tych grup grał z Ireneuszem Dudkiem. Przez miesiąc zastępował Józefa Skrzeka we wczesnym wcieleniu grupy SBB.
Pod koniec 1972 roku był jednym ze współzałożycieli grupy Krzak, której pierwszy skład poza nim tworzyli: Jacek Gazda (gitara basowa), Jan Błędowski (skrzypce) i Wojciech Grabiński (perkusja). Jest autorem pierwszych utworów zespołu tj.: "Pierwsza próba", "Kalejdoskop" i "Krzak" (wizytówka grupy).
Muzycy wystąpili na Musicoramie PSJ w Opolu i Śląskich Konfrontacjach Muzycznych, gdzie zdobyli I nagrodę.
W 1973 roku wraz z kolegami (Krzak zawiesił działalność w lipcu 1973) towarzyszył Czesławowi Niemenowi. Współpraca z artystą trwała z przerwami do roku 1979. W tym czasie Radziejewski dłużej lub krócej współpracował z grupami: En Face, Apokalipsa (współzałożyciel zespołu), Breakout, Kwadrat, Irjan, z Krystyną Prońko i jej zespołem Prońko Band, w późniejszym okresie m.in. z Urszulą Dudziak, Józefem Skrzekiem, Dudkiem, Romanem Wojciechowskim, Jerzym Kawalcem.
W 1981 roku wyjechał do Stanów Zjednoczonych. Przez pierwsze cztery lata mieszkał w Oklahomie. Tam poznał Jamiego Oldakera, perkusistę grupy Erica Claptona. Dzięki jego pomocy trafił do studia Epic-CBS w Nowym Jorku do którego się przeprowadził. W klubach bluesowych występował z takimi legendami jak: Earl May, 75-letni basista znany z zespołu Johna Coltrane’a, pianista Bob Gady, Big Jack Johnson, Ernie Williams z zespołu B.B. Kinga, Sweet Georgia Brown (nagrał z nią album koncertowy ). W swoim dorobku ma pięć płyt ("Milky Way", "Songs for Poland", "Urban Express", składanka "Summer Cooler" oraz płyta pianisty Chrisa Spendla pt. "Spendel") przy których pracował z Michałem Urbaniakiem jako gitarzysta, klawiszowiec, aranżer i kompozytor u boku takich gigantów fusion i jazzu jak m.in. Bill Evans, Randy Brecker, Anthony Jackson, Steve Khan, Lenny White, Victor Bailey, czy Steve Gadd. Skrzypek zainteresował go zastosowaniem komputerów w muzyce, czego doskonałym przykładem jest utwór gitarzysty pt. "Emigrant's Song (In memory of Nesuhi Ertegun)" z płyty Urbaniaka "Songs For Poland". Muzyk na ponad pięć lat odłożył gitarę i zajął się pracą we własnym studiu nagraniowym. Do swojego koronnego instrumentu powrócił na początku lat dziewięćdziesiątych, podczas koncertu SBB na Manhattanie, gdzie pojawił się jako support z własnym zespołem. 8 maja 1993 roku wystąpił w "Town Hall Theater" z Czesławem Niemenem na koncercie z okazji trzydziestolecia jego pracy artystycznej ("Niemen on Brodway"). W Nowym Jorku Radziejewski współpracuje z jazzowym saksofonistą Krzysztofem Medyną (także muzyk towarzyszący Niemenowi w "Town Hall Theater"). Gitarzysta sporadycznie pojawia się na koncertach w Polsce (m.in. Olsztyńskie Noce Bluesowe, Rawa Blues – z zespołem Easy Rider).
W 2000 roku dwukrotnie koncertował w chorzowskiej Leśniczówce. Jeden z tych występów dokumentuje płyta z serii "Leszek Winder przedstawia, Live in Leśniczówka". W 2008 dokonał muzycznej obróbki materiału płyty Krzaka pt. Extrim, a także pojawił się z tą grupą na scenie XI Festiwalu Muzycznego im. Ryszarda Riedla w Chorzowie (24-25 VII 2009). W styczniu 2011 roku wystąpił w klubie "Beka" w Kaliszu z zespołem Smokestack.

</doc>
<doc id="2740574" url="https://pl.wikipedia.org/wiki?curid=2740574" title="Rautatientori">
Rautatientori

Rautatientori (szw. Järnvägstorgets) – stacja metra helsińskiego znajdująca się w sąsiedztwie Dworca Centralnego. Wyjście ze stacji znajduje się w centrum handlowym Asematunelli ("tunel dworcowy"), który jest bezpośrednio połączony z dworcem. Stację zaprojektował Rolf Björkstam, Erkki Heino i Eero Kostiainen. Została oddana do użytku 1 lipca 1982.
Rautatientori znajduje się pomiędzy stacjami Kamppi i Kaisaniemi na głębokości 27 metrów (22 metry poniżej poziomu morza). 
8 listopada 2009 stacja została zalana w wyniku uszkodzenia rury wodociągowej, powodując straty szacowane na milion euro. Ponownie uruchomiona dla pasażerów została dopiero 15 lutego 2010.

</doc>
<doc id="2740575" url="https://pl.wikipedia.org/wiki?curid=2740575" title="Grand Prix 2003">
Grand Prix 2003

LG Cup 2003 − profesjonalny turniej snookerowy. Była to dwudziesta pierwsza edycja tych rozgrywek w historii snookera, a zarazem pierwszy rankingowy turniej snookerowy w sezonie 2003/2004.
Mecze rozegrane zostały w dniach 4–12 października 2003 roku.
Miejscem rozgrywania turnieju była hala Guild Hall w Preston (Anglia).
Turniej główny.
W pierwszej rundzie tego turnieju rozegranych zostało 16 meczów. Ich zwycięzcy spotkali się w drugiej rundzie z zawodnikami, którzy byli notowani wyżej w światowym rankingu snookerowym, i zostali rozstawieni w turnieju do drugiej rundy.
Kwalifikacje.
Kwalifikacje do tego turnieju odbyły się w Prestatyn (Walia) w dniach 4-18 września 2003.
Runda 1.
"Do 5 frame’ów"

</doc>
<doc id="2740576" url="https://pl.wikipedia.org/wiki?curid=2740576" title="Kamppi">
Kamppi

Kamppi (szw. Kampens) – stacja metra helsińskiego znajdująca się na osiedlu Kamppi w centrum miasta. Jest zintegrowana z centrum handlowym i dworcem autobusowym Kamppi Keskus.
Stacja położona jest na głębokości 31 metrów (15 metrów poniżej poziomu morza), co czyni ją najgłębiej położoną w mieście. Znajduje się pomiędzy stacjami Rautatientori i Ruoholahti.
Pod obecnie używaną stacją znajduje się druga, wykopana podczas prac budowlanych w ramach planów rozszerzenia sieci metra. Jednak obecnie nie planuje się budowy dodatkowej linii, przecinającej się z dotychczasową w Kamppi.

</doc>
<doc id="2740577" url="https://pl.wikipedia.org/wiki?curid=2740577" title="Vladimir Aïtoff">
Vladimir Aïtoff

Vladimir Aïtoff (ur. 5 sierpnia 1879 w Paryżu, zm. 6 września 1963 tamże) – francuski rugbysta, lekarz, olimpijczyk. Zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu, mistrz Francji w 1900 i 1902 roku.
Kariera sportowa.
W trakcie kariery sportowej reprezentował klub Racing Club de France, z którym zdobył tytuł mistrza Francji w 1900 i 1902.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w jednym meczu tych zawodów – 14 października Francuzi wygrali z Niemcami 27–17. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.
Życiorys.
Z wykształcenia lekarz, w latach 1903–1904 był uczniem Józefa Babińskiego. Autor publikacji "Contribution à l'étude des effets du sulfure de carbone", "Le problème de l'alcoolisme" i "Quelques réflexions sur la prostitution réglementée: à propos d'une statistique médicale sur la réglementation parisienne".
Brał udział w I wojnie światowej, a 1920 roku został odznaczony Legią Honorową.
Podczas II wojny światowej 15 sierpnia 1944 roku został wywieziony do KL Buchenwald, a następnie do podobozu Langenstein-Zwieberge, z którego został uwolniony przez amerykańskich żołnierzy 13 kwietnia 1945 roku.

</doc>
<doc id="2740578" url="https://pl.wikipedia.org/wiki?curid=2740578" title="A. Albert">
A. Albert

A. Albert (ur. ?, zm. ?) – francuski rugbysta, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował klub Cosmopolitan Club.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w jednym meczu tych zawodów – 14 października Francuzi wygrali z Niemcami 27–17. Wygrywając oba pojedynki, Francuzi zwyciężyli w turnieju, zdobywając tym samym złote medale igrzysk.

</doc>
<doc id="2740579" url="https://pl.wikipedia.org/wiki?curid=2740579" title="Ruoholahti">
Ruoholahti

Ruoholahti (szw. Gräsviken) – stacja metra helsińskiego znajdująca się w dzielnicy Ruoholahti. 
Do 2017 roku była końcową i najbardziej na zachód wysuniętą stacją w sieci. Poprzednią stacją jest Kamppi, oddalona o 1169 m. W ramach realizowanej rozbudowy sieci metra w Helsinkach do Espoo (tzw. länsimetro) linia została rozbudowana z kierunku zachodnim. Kolejną stacją w tę stronę jest Lauttasaari.
Stację otwarto 16 sierpnia 1993. Zaprojektowali ją Jouko Kontio i Seppo Kilpiä.

</doc>
<doc id="2740580" url="https://pl.wikipedia.org/wiki?curid=2740580" title="Masters Snooker 1983">
Masters Snooker 1983

Benson and Hedges Masters 1983 – nierankingowy turniej snookerowy rozegrany w dniach 23 – 30 stycznia 1983 roku w Wembley Conference Centre w Londynie (Anglia).
Wzięło w nim udział 16 zawodników.
W finale turnieju Kanadyjczyk Cliff Thorburn pokonał Walijczyka Raya Reardona wynikiem 9–7.

</doc>
<doc id="2740582" url="https://pl.wikipedia.org/wiki?curid=2740582" title="Masters Snooker 1982">
Masters Snooker 1982

Benson and Hedges Masters 1982 – nierankingowy turniej snookerowy rozegrany w dniach 26 – 31 stycznia 1982 roku w Wembley Conference Centre w Londynie (Anglia).
Wzięło w nim udział 12 zawodników.
W finale turnieju Anglik Steve Davis pokonał Walijczyka Terry'ego Griffithsa wynikiem 9–5.
Turniej główny.
Na podstawie: 

</doc>
<doc id="2740584" url="https://pl.wikipedia.org/wiki?curid=2740584" title="Masters Snooker 1981">
Masters Snooker 1981

Benson and Hedges Masters 1981 – nierankingowy turniej snookerowy rozegrany w dniach 2 – 8 lutego 1981 roku w Wembley Conference Centre w Londynie (Anglia).
Wzięło w nim udział 12 zawodników.
W finale turnieju reprezentant Irlandii Północnej Alex Higgins pokonał Walijczyka Terry’ego Griffithsa wynikiem 9–6.
Nagrody.
Zwycięzca: L 6 000
Łączna pula nagród: L20 500
Turniej główny.
Na podstawie: 

</doc>
<doc id="2740585" url="https://pl.wikipedia.org/wiki?curid=2740585" title="Masters Snooker 1980">
Masters Snooker 1980

Benson and Hedges Masters 1980 – nierankingowy turniej snookerowy rozegrany w dniach 6 – 10 lutego 1980 roku w Wembley Conference Centre w Londynie (Anglia).
Wzięło w nim udział 10 zawodników.
W finale turnieju Walijczyk Terry Griffiths pokonał reprezentanta Irlandii Północnej Alexa Higginsa wynikiem 9–5.
Nagrody.
Zwycięzca: L4 500
Łączna pula nagród: L14 000

</doc>
<doc id="2740586" url="https://pl.wikipedia.org/wiki?curid=2740586" title="Masters Snooker 1979">
Masters Snooker 1979

Benson and Hedges Masters 1979 – nierankingowy turniej snookerowy rozegrany w dniach 22 − 26 stycznia 1979 roku w Wembley Conference Centre w Londynie (Anglia).
Wzięło w nim udział 10 zawodników.
W finale turnieju reprezentant Republiki Południowej Afryki Perrie Mans pokonał obrońcę tytułu, reprezentanta Irlandii Północnej, Alexa Higginsa wynikiem 8–4.
Nagrody.
Zwycięzca: L3 000
Łączna pula nagród: L8 000

</doc>
<doc id="2740587" url="https://pl.wikipedia.org/wiki?curid=2740587" title="Masters Snooker 1978">
Masters Snooker 1978

Benson and Hedges Masters 1978 – nierankingowy turniej snookerowy rozegrany w dniach 6–10 lutego 1978 roku w New London Theatre w Londynie (Anglia).
Wzięło w nim udział 10 zaproszonych zawodników.
W finale turnieju reprezentant Irlandii Północnej, Alex Higgins pokonał Kanadyjczyka Cliffa Thorburna 7–5.
Nagrody.
Zwycięzca: L3 000
Łączna pula nagród: L8 000
Turniej główny.
Na podstawie: 

</doc>
<doc id="2740588" url="https://pl.wikipedia.org/wiki?curid=2740588" title="Masters Snooker 1977">
Masters Snooker 1977

Benson and Hedges Masters 1977 – nierankingowy turniej snookerowy rozegrany w dniach 7–11 lutego 1977 roku w New London Theatre w Londynie (Anglia).
Wzięło w nim udział 10 zaproszonych zawodników.
W finale turnieju Walijczyk Doug Mountjoy pokonał swojego rodaka Raya Reardona 7–6.
Nagrody.
Zwycięzca: L2 000
Łączna pula nagród: L5 200

</doc>
<doc id="2740589" url="https://pl.wikipedia.org/wiki?curid=2740589" title="Masters Snooker 1976">
Masters Snooker 1976

Benson and Hedges Masters 1976 – nierankingowy turniej snookerowy rozegrany w dniach 26−30 stycznia 1976 roku w New London Theatre w Londynie (Anglia).
Wzięło w nim udział 10 zaproszonych zawodników.
W finale turnieju Walijczyk Ray Reardon pokonał swojego Anglika Grahama Milesa 7–3.
Nagrody.
Zwycięzca: L2 000
Łączna pula nagród: L5 200

</doc>
<doc id="2740591" url="https://pl.wikipedia.org/wiki?curid=2740591" title="KSTL">
KSTL



</doc>
<doc id="2740592" url="https://pl.wikipedia.org/wiki?curid=2740592" title="Masters Snooker 1975">
Masters Snooker 1975

Benson and Hedges Masters 1975 – nierankingowy turniej snookerowy rozegrany w dniach 13−17 stycznia 1975 roku w West Centre Hotel w Londynie (Anglia).
Wzięło w nim udział 10 zaproszonych zawodników.
W finale turnieju Anglik John Spencer pokonał Walijczyka Raya Reardona 9–8.
Nagrody.
Zwycięzca: L2 000

</doc>
<doc id="2740593" url="https://pl.wikipedia.org/wiki?curid=2740593" title="Léon Binoche">
Léon Binoche

Léon Binoche (ur. 16 sierpnia 1878 w Champs-sur-Yonne, zm. 28 sierpnia 1962 w Ferney-Voltaire) – francuski rugbysta, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu, mistrz Francji w 1900 i 1902 roku; prawnik.
Kariera sportowa.
W trakcie kariery sportowej reprezentował klub Racing Club de France, z którym zdobył tytuł mistrza Francji w 1900 i 1902 roku.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w obu meczach tych zawodów, w których Francuzi pokonali 14 października Niemców 27:17, a dwa tygodnie później Brytyjczyków 27:8. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.

</doc>
<doc id="2740594" url="https://pl.wikipedia.org/wiki?curid=2740594" title="Dubica (obwód miński)">
Dubica (obwód miński)

Dubica (biał. Дубіца, ros. Дубица) – wieś na Białorusi, w obwodzie mińskim, w rejonie soligorskim, w sielsowiecie Hawrylczyce.
Geografia.
Miejscowość położona ok. 45 km na południowy zachód od Soligorska, a ok. 6 km na południowy wschód od Hawrylczyc, tuż przy północno-zachodniej granicy rezerwatu Leninskiego (Ленинский заповедник).
Historia.
W okresie międzywojennym miejscowość należała do gminy Czuczewicze w powiecie łuninieckim województwa poleskiego. Według spisu powszechnego z 1921 r. była to kolonia licząca 7 domów. Mieszkało tu 35 osób: 19 mężczyzn, 16 kobiet. Pod względem wyznania 26 osób było prawosławnymi, a 9 – rzymskimi katolikami. Narodowość białoruską deklarowało 26 mieszkańców, zaś polską – 9.

</doc>
<doc id="2740595" url="https://pl.wikipedia.org/wiki?curid=2740595" title="Hakaniemi">
Hakaniemi

Hakaniemi (szw. Hagnäs) – stacja metra helsińskiego obsługująca dzielnice Hakaniemi i Kallio. Jest jedną z pierwszych stacji w mieście – otwarta została 1 czerwca 1982. Projekt wykonali Mirja Castrén, Juhani Jauhiainen i Marja Nuuttila. Hakaniemi znajduje się pomiędzy stacjami Kaisaniemi i Sörnäinen.
Na stacji Hakaniemi nakręcono ujęcia do teledysku do piosenki „Freestyler” zespołu Bomfunk MC’s oraz do filmu Aki Kaurismäkiego "Calamari Union".

</doc>
<doc id="2740597" url="https://pl.wikipedia.org/wiki?curid=2740597" title="Jean Collas">
Jean Collas

Jean Collas (ur. 3 lipca 1874 w Paryżu, zm. 30 grudnia 1928 w Asnières-sur-Seine) – francuski rugbysta, olimpijczyk, zdobywca złotego medalu w turnieju rugby union i srebrnego w przeciąganiu liny na Letnich Igrzyskach Olimpijskich w 1900 roku w Paryżu, mistrz Francji w 1900 i 1902 roku.
W randze sierżanta walczył w I wojnie światowej.
Kariera sportowa.
W trakcie kariery sportowej reprezentował klub Racing Club de France, z którym zdobył tytuł mistrza Francji w 1900 i 1902 roku.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w obu meczach tych zawodów, w których Francuzi pokonali 14 października Niemców 27–17, a dwa tygodnie później Brytyjczyków 27–8. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.
Podczas tych igrzysk 16 lipca wziął również udział w zawodach w przeciąganiu liny, w których francuska drużyna zdobyła srebrny medal przegrywając z mieszanym zespołem szwedzko-duńskim.

</doc>
<doc id="2740599" url="https://pl.wikipedia.org/wiki?curid=2740599" title="Sörnäinen">
Sörnäinen

Sörnäinen (szw. Sörnäs) – stacja metra helsińskiego obsługująca dzielnice Sörnäinen i Kallio. Oddana do użytku 1 września 1984 roku, powstała według projektu Jouko Kontio i Seppo Kilpiä Jest ostatnią stacją podążając na wschód znajdującą się pod ziemią (część odnogi do Vuosaari znajduje się również pod ziemią).
Sörnäinen znajduje się pomiędzy stacjami Hakaniemi oraz Kalasatama.

</doc>
<doc id="2740600" url="https://pl.wikipedia.org/wiki?curid=2740600" title="Mistrzostwa Świata w Snookerze 1985">
Mistrzostwa Świata w Snookerze 1985

Mistrzostwa Świata w Snookerze 1985 (ang. 1985 Embassy World Snooker Championship) – ostatni a zarazem najważniejszy turniej w sezonie 1984/1985, rozegrany w dniach 12–28 kwietnia 1985 roku w Crucible Theatre w Sheffield.
Mistrzostwa wygrał reprezentant Irlandii Północnej Dennis Taylor, który w finale pokonał obrońcę tytułu, Anglika Steve'a Davisa 18–17.
Wydarzenia związane z turniejem.
"Ta część zostanie uzupełniona w najbliższym czasie"

</doc>
<doc id="2740601" url="https://pl.wikipedia.org/wiki?curid=2740601" title="Mistrzostwa Świata w Snookerze 1984">
Mistrzostwa Świata w Snookerze 1984

Mistrzostwa Świata w Snookerze 1984 (ang. 1984 Embassy World Snooker Championship) – ostatni a zarazem najważniejszy turniej w sezonie 1983/1984, rozegrany w dniach 21 kwietnia–7 maja 1984 roku w Crucible Theatre w Sheffield.
Mistrzostwa wygrał obrońca tytułu, Anglik Steve Davis, który w finale pokonał swojego rodaka Jimmy White'a 18–16.
Wydarzenia związane z turniejem.
"Ta część zostanie uzupełniona w najbliższym czasie"

</doc>
<doc id="2740603" url="https://pl.wikipedia.org/wiki?curid=2740603" title="Mistrzostwa Świata w Snookerze 1983">
Mistrzostwa Świata w Snookerze 1983

Mistrzostwa Świata w Snookerze 1983 (ang. 1983 Embassy World Snooker Championship) – ostatni a zarazem najważniejszy turniej w sezonie 1982/1983, rozegrany w dniach 16 kwietnia–2 maja 1983 roku w Crucible Theatre w Sheffield.
Obrońca tytułu, reprezentant Irlandii Północnej Alex Higgins przegrał w meczu półfinałowym z Anglikiem Steve'em Davisem 5–16.
Mistrzostwa wygrał Anglik Steve Davis, który w finale pokonał Kanadyjczyka Cliffa Thorburna 18–6.
Wydarzenia związane z turniejem.
"Ta część zostanie uzupełniona w najbliższym czasie"

</doc>
<doc id="2740604" url="https://pl.wikipedia.org/wiki?curid=2740604" title="Mistrzostwa Świata w Snookerze 1982">
Mistrzostwa Świata w Snookerze 1982

Mistrzostwa Świata w Snookerze 1982 (ang. 1982 Embassy World Snooker Championship) – ostatni a zarazem najważniejszy turniej w sezonie 1981/1982, rozegrany w dniach 30 kwietnia–16 maja 1982 roku w Crucible Theatre w Sheffield.
Obrońca tytułu, Anglik Steve Davis przegrał w meczu pierwszej rundy ze swoim rodakiem Tonym Knowlesem 1–10.
Mistrzostwa wygrał reprezentant Irlandii Północnej Alex Higgins, który w finale pokonał Walijczyka Raya Reardona 18–15.
Wydarzenia związane z turniejem.
"Ta część zostanie uzupełniona w najbliższym czasie"

</doc>
<doc id="2740605" url="https://pl.wikipedia.org/wiki?curid=2740605" title="Jean-Guy Gautier">
Jean-Guy Gautier

Jean-Guy Gautier (ur. 30 grudnia 1875 w Jarnac, zm. 23 października 1938 w Cognac) – francuski rugbysta, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu, mistrz Francji w 1896 i 1901 roku; lekkoatleta, sześciokrotny mistrz kraju.
Pracował jako broker ubezpieczeniowy.
Rugby union.
W trakcie kariery sportowej reprezentował kluby Olympique, Stade Français, Stade bordelais oraz US Cognac Rugby. Z Olympique dwukrotnie gościł w finale mistrzostw Francji – przegrywając w 1895 i wygrywając rok później, po raz drugi mistrzem kraju został natomiast w 1901 ze Stade Français.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w obu meczach tych zawodów, w których Francuzi pokonali 14 października Niemców 27–17, a dwa tygodnie później Brytyjczyków 27–8. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.
Lekkoatletyka.
Jako lekkoatleta w barwach Racing Club de France i Olympique czterokrotnie triumfował w mistrzostwach kraju w biegu na 100 metrów (1893, 1894, 1895, 1897), w roku 1894 wygrywając dodatkowo bieg na 400 metrów oraz skok w dal, dwukrotnie zdobył też srebro. Kilkukrotnie ustanawiał też rekordy Francji.

</doc>
<doc id="2740606" url="https://pl.wikipedia.org/wiki?curid=2740606" title="Mistrzostwa Świata w Snookerze 1981">
Mistrzostwa Świata w Snookerze 1981

Mistrzostwa Świata w Snookerze 1981 (ang. 1981 Embassy World Snooker Championship) – ostatni a zarazem najważniejszy turniej w sezonie 1980/1981, rozegrany w dniach 6–20 kwietnia 1981 roku w Crucible Theatre w Sheffield.
Obrońca tytułu, Kanadyjczyk Cliff Thorburn przegrał w meczu półfinałowym z Anglikiem Steve'em Davisem 10–16.
Mistrzostwa wygrał Anglik Steve Davis, który w meczu finałowym pokonał Walijczyka Douga Mountjoya 18–12.
Wydarzenia związane z turniejem.
"Ta część zostanie uzupełniona w najbliższym czasie"

</doc>
<doc id="2740607" url="https://pl.wikipedia.org/wiki?curid=2740607" title="Kalasatama (stacja metra)">
Kalasatama (stacja metra)

Kalasatama (szw. Fiskhamnen, tłum. "port rybny") – stacja metra helsińskiego obsługująca wschodnią część dzielnicy Sörnäinen. Znajduje się w dzielnicy o tej samej nazwie.
Stacja, w odróżnieniu od większości z pozostałych, została wybudowana na istniejącej już trasie metra. Prace budowlane nie zakłóciły w większym stopniu kursowania pociągów. Perony zostały wybudowane po dwóch stronach istniejących torów, a nie jako jeden pośrodku. Kalasatama jest jedną z dwóch stacji w Helsinkach o takiej konstrukcji (drugą jest Itäkeskus).
Kalasatama znajduje się pomiędzy stacjami Sörnäinen oraz Kulosaari.

</doc>
<doc id="2740609" url="https://pl.wikipedia.org/wiki?curid=2740609" title="Kulosaari (stacja metra)">
Kulosaari (stacja metra)

Kulosaari (szw. Brändö) – naziemna stacja metra helsińskiego obsługująca wyspę Kulosaari we wschodnich Helsinkach. Jest jedną z najstarszych stacji; została oddana do użytku 1 czerwca 1982 roku. Zaprojektowali ją Jaakko Ylinen i Jarmo Maunula.
Kulosaari znajduje się pomiędzy stacjami Kalasatama oraz Herttoniemi.

</doc>
<doc id="2740610" url="https://pl.wikipedia.org/wiki?curid=2740610" title="French Championships 1935">
French Championships 1935

French Championships 1935 – turniej tenisowy znany jako wielkoszlemowy French Open, który rozegrano w 1935 roku w dniach 21 maja–2 czerwca, na kortach Stade Roland Garros w Paryżu.
Była to 40 edycja zawodów.

</doc>
<doc id="2740614" url="https://pl.wikipedia.org/wiki?curid=2740614" title="Herttoniemi">
Herttoniemi

Herttoniemi (szw. Hertonäs) – naziemna stacja metra helsińskiego obsługująca dzielnicę Herttoniemi we wschodnich Helsinkach. Jest jedną z najstarszych stacji; została oddana do użytku 1 czerwca 1982 roku. Zaprojektowali ją Jaakko Ylinen i Jarmo Maunula.
Sörnäinen znajduje się pomiędzy stacjami Kulosaari oraz Siilitie.

</doc>
<doc id="2740617" url="https://pl.wikipedia.org/wiki?curid=2740617" title="French Championships 1934">
French Championships 1934

French Championships 1934 – turniej tenisowy znany jako wielkoszlemowy French Open, który rozegrano w 1934 roku w dniach 23 maja–2 czerwca, na kortach Stade Roland Garros w Paryżu.
Była to 39 edycja zawodów.

</doc>
<doc id="2740619" url="https://pl.wikipedia.org/wiki?curid=2740619" title="Siilitie">
Siilitie

Siilitie (szw. Igelkottsvägen) – naziemna stacja metra helsińskiego obsługująca północną część dzielnicy Herttoniemi we wschodnich Helsinkach. Jest jedną z najstarszych stacji; została oddana do użytku 1 czerwca 1982 roku. Zaprojektowali ją Jaakko Ylinen i Jarmo Maunula. Samą budowę stacji ukończono w 1972 roku, obecnie planowana jest jej gruntowna renowacja, której koszty szacuje się na prawie 6 milionów euro.
Siilitie znajduje się pomiędzy stacjami Herttoniemi oraz Itäkeskus.

</doc>
<doc id="2740620" url="https://pl.wikipedia.org/wiki?curid=2740620" title="French Championships 1933">
French Championships 1933

French Championships 1933 – turniej tenisowy znany jako wielkoszlemowy French Open, który rozegrano w 1933 roku w dniach 25 maja–5 czerwca, na kortach Stade Roland Garros w Paryżu.
Była to 38 edycja zawodów.

</doc>
<doc id="2740624" url="https://pl.wikipedia.org/wiki?curid=2740624" title="French Championships 1932">
French Championships 1932

French Championships 1932 – turniej tenisowy znany jako wielkoszlemowy French Open, który rozegrano w 1932 roku w dniach 26 maja–6 czerwca, na kortach Stade Roland Garros w Paryżu.
Była to 37 edycja zawodów.

</doc>
<doc id="2740627" url="https://pl.wikipedia.org/wiki?curid=2740627" title="French Championships 1931">
French Championships 1931

French Championships 1931 – turniej tenisowy znany jako wielkoszlemowy French Open, który rozegrano w 1931 roku w dniach 22–31 maja, na kortach Stade Roland Garros w Paryżu.
Była to 36 edycja zawodów.

</doc>
<doc id="2740629" url="https://pl.wikipedia.org/wiki?curid=2740629" title="Nam Tae-hee">
Nam Tae-hee

Nam Tae-hee (koreański: 남태희; ur. 3 lipca 1991) – południowokoreański piłkarz występujący na pozycji pomocnika. Obecnie jest zawodnikiem katarskiego klubu Al-Duhail SC.
Kariera klubowa.
Nam przez rok grał w Wielkiej Brytanii w akademii Reading. W sierpniu 2008 roku podpisał kontrakt z francuskim Valenciennes FC. 8 sierpnia 2009 zadebiutował przeciwko AS Nancy.
W 2012 roku podpisał kontrakt z drużyną występującą w Qatar Stars League – Lekhwiya SC. Do 2019 był jednym z podstawowych zawodników klubu z którym pięciokrotnie zostawał mistrzem Kataru. W 2019 roku ogłoszono, że po zakończeniu sezonu 2018/19 przejdzie do innego katarskiego klubu - Al-Sadd.
Kariera reprezentacyjna.
9 lutego 2011 roku zadebiutował w reprezentacji w meczu z Turcją. W 2015 roku znalazł się w kadrze Korei Południowej na Puchar Azji 2015, gdzie Korea Płd. zajęła drugie miejsce. Tae-hee wystąpił w jednym meczu grupowym, a także we wszystkich spotkaniach fazy pucharowej łącznie z finałem.

</doc>
<doc id="2740631" url="https://pl.wikipedia.org/wiki?curid=2740631" title="French Championships 1930">
French Championships 1930

French Championships 1930 – turniej tenisowy znany jako wielkoszlemowy French Open, który rozegrano w 1930 roku w dniach 24 maja–1 czerwca, na kortach Stade Roland Garros w Paryżu.
Była to 35 edycja zawodów.

</doc>
<doc id="2740633" url="https://pl.wikipedia.org/wiki?curid=2740633" title="Itäkeskus">
Itäkeskus

Itäkeskus (szw. Östra centrum, tłum. "centrum wschodnie") – naziemna stacja metra helsińskiego obsługująca okolice centrum handlowego Itis we wschodnich Helsinkach. Jest jedną z najstarszych stacji; została oddana do użytku 1 czerwca 1982 roku. Zaprojektowali ją Jaakko Ylinen i Jarmo Maunula. 
Poprzednią stacją w kierunku zachodnim jest Siilitie. Za Itäkeskus linia metro rozdziela się na odgałęzienie północne w kierunku Mellunmäki (najbliższą stacją jest Myllypuro) oraz południowe w kierunku Vuosaari (najbliższa stacja: Puotila).

</doc>
<doc id="2740634" url="https://pl.wikipedia.org/wiki?curid=2740634" title="French Championships 1929">
French Championships 1929

French Championships 1929 – turniej tenisowy znany jako wielkoszlemowy French Open, który rozegrano w 1929 roku w dniach 26 maja–3 czerwca, na kortach Stade Roland Garros w Paryżu.
Była to 34 edycja zawodów.

</doc>
<doc id="2740637" url="https://pl.wikipedia.org/wiki?curid=2740637" title="French Championships 1928">
French Championships 1928

French Championships 1928 – turniej tenisowy znany jako wielkoszlemowy French Open, który rozegrano w 1928 roku w dniach 24 maja–4 czerwca, na kortach Stade Roland Garros w Paryżu.
Była to 33 edycja zawodów.

</doc>
<doc id="2740642" url="https://pl.wikipedia.org/wiki?curid=2740642" title="Filareci">
Filareci



</doc>
<doc id="2740643" url="https://pl.wikipedia.org/wiki?curid=2740643" title="French Championships 1927">
French Championships 1927

French Championships 1927 – turniej tenisowy znany jako wielkoszlemowy French Open, który rozegrano w 1927 roku w dniach 27 maja–5 czerwca, na kortach "Stade Français" w Paryżu.
Była to 32 edycja zawodów.

</doc>
<doc id="2740645" url="https://pl.wikipedia.org/wiki?curid=2740645" title="French Championships 1926">
French Championships 1926

French Championships 1926 – turniej tenisowy znany jako wielkoszlemowy French Open, który rozegrano w 1926 roku w dniach 2–14 czerwca, na kortach "Racing Club de France" w Paryżu.
Była to trzydziesta pierwsza edycja zawodów.

</doc>
<doc id="2740647" url="https://pl.wikipedia.org/wiki?curid=2740647" title="Myllypuro">
Myllypuro

Myllypuro (szw. Kvarnbäcken) – naziemna stacja metra helsińskiego na jego północnym odgałęzieniu (Itäkeskus – Mellunmäki), obsługująca dzielnicę Myllypuro we wschodnich Helsinkach. Została otwarta 21 października 1986 roku. Projekt wykonało biuro architektoniczne "Toivo Karhunen Oy".
Myllypuro znajduje się pomiędzy stacjami Itäkeskus oraz Kontula.

</doc>
<doc id="2740648" url="https://pl.wikipedia.org/wiki?curid=2740648" title="French Championships 1925">
French Championships 1925

French Championships 1925 – turniej tenisowy znany jako wielkoszlemowy French Open, który rozegrano w 1925 roku w dniach 28 maja–6 czerwca, na kortach "Stade Français" w Paryżu.
Była to 30-ta edycja zawodów, a także pierwsza dla obywateli krajów spoza Francji.

</doc>
<doc id="2740650" url="https://pl.wikipedia.org/wiki?curid=2740650" title="Zabołocie (Białoruś)">
Zabołocie (Białoruś)



</doc>
<doc id="2740651" url="https://pl.wikipedia.org/wiki?curid=2740651" title="Wimbledon 1967">
Wimbledon 1967

Wielkoszlemowy turniej tenisowy Wimbledon w 1967 rozegrano w dniach 26 czerwca – 7 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Bob Hewitt / Frew McMillan - Roy Emerson / Ken Fletcher 6–2, 6–3, 6–4
Gra podwójna kobiet.
 Rosie Casals / Billie Jean King - Maria Bueno / Nancy Richey 9–11, 6–4, 6–2
Gra mieszana.
 Owen Davidson / Billie Jean King - Ken Fletcher / Maria Bueno 7–5, 6–2
Turnieje juniorskie.
Gra pojedyncza chłopców.
 Manuel Orantes - Mike Estep 6–2, 6–0
Gra pojedyncza dziewcząt.
 Judith Salome - E.M. Strandberg 6–4, 6–3

</doc>
<doc id="2740653" url="https://pl.wikipedia.org/wiki?curid=2740653" title="Łopuchiw">
Łopuchiw

Łopuchiw (ukr. Лопухів), do 1946 roku Brustury (ukr. Брустури) – wieś na Ukrainie, w obwodzie zakarpackim, w rejonie tiaczowskim, nad rzeką Brusturianką. W 2001 roku liczyła ok. 3,3 tys. mieszkańców.
Historia.
Pierwsze wzmianki pochodzą z roku 1638, kiedy wieś nosiła nazwę Brustury. Pochodzi ona od rumuńskiego słowa "brustur", oznaczającego żywokost sercowaty. Po wcieleniu tych terenów do ZSRR w ramach ukrainizacji Karpat miejscowość została przemianowana na Łopuchiw. Jest to błędny przekład z rumuńskiego wynikający z podobieństwa słów; brustur - żywokost sercowaty, brusture - łopuch większy.

</doc>
<doc id="2740656" url="https://pl.wikipedia.org/wiki?curid=2740656" title="Brydż sportowy na Olimpiadzie Sportów Umysłowych">
Brydż sportowy na Olimpiadzie Sportów Umysłowych

Brydż sportowy na Olimpiadzie Sportów Umysłowych – rozgrywki brydżowe (turniej zespołowy) organizowane przez Światową Federację Brydżową oraz Międzynarodową Federację Sportów Umysłowych (ang. International Mind Sports Association – IMSA) odbywające się co cztery lata począwszy od 2008 w ramach Olimpiady Sportów Umysłowych. Brydż sportowy na Olimpiadach Sportów Umysłowych jest kontynuacją Olimipiad brydżowych rozgrywanych w latach 1960..2004 (Olimpiady Brydżowe 1..12).
Formuła zawodów.
Formułą zawodów każdorazowo ogłaszana jest przed zawodami. Aktualnie (:
Podsumowanie medalowe.
Poniższa tabela pokazuje zawodnicy z jakich krajów zdobyli medale. Najechanie myszką nad liczbę medali pokazuje numery zawodów na których te medale zostały zdobyte. Dane można sortować według krajów lub liczby medali.

</doc>
<doc id="2740658" url="https://pl.wikipedia.org/wiki?curid=2740658" title="Marcel z Tangeru">
Marcel z Tangeru



</doc>
<doc id="2740659" url="https://pl.wikipedia.org/wiki?curid=2740659" title="Tak blisko">
Tak blisko

Tak blisko – debiutancki album studyjny polskiego wokalisty Rafała Brzozowskiego, wydany 7 sierpnia 2012 roku przez wytwórnię płytową Universal Music Polska. Album zawiera 11 premierowych piosenek, a jego pierwszym promującym singlem został tytułowy utwór „Tak blisko”, do którego nakręcono teledysk. Singel podczas gali Eska Music Awards 2012 otrzymał nagrodę w kategorii "Hit lata".
Album dotarł do 12. pozycji notowania OLiS. Wydawnictwu przyznano certyfikat platynowej płyty za sprzedaż w nakładzie przekraczającym 30 tysięcy sztuk.
Lista utworów.
Opracowano na podstawie materiału źródłowego.

</doc>
<doc id="2740660" url="https://pl.wikipedia.org/wiki?curid=2740660" title="Sandro Viana">
Sandro Viana

Sandro Viana (ur. 26 marca 1977 w Manaus) – brazylijski lekkoatleta, którego specjalizacją jest bieg na 200 metrów. Sportowiec uczestniczył w Letnich Igrzyskach Olimpijskich w 2008 i 2012 roku – na igrzyskach w Pekinie otrzymał brązowy medal w konkurencji sztafety 4 × 100 m.
W 2005 zdobył brązowy medal uniwersjady w konkurencji biegu na 100 m, natomiast w konkurencji biegu sztafet 4 × 100 m zdobył dwa złote medale igrzysk panamerykańskich (w 2007 oraz 2011 roku).

</doc>
<doc id="2740661" url="https://pl.wikipedia.org/wiki?curid=2740661" title="Aburistinae">
Aburistinae

Aburistinae – podrodzina kosarzy z podrzędu Laniatores i rodziny Assamiidae zawierająca 8 opisanych gatunków. 
Występowanie.
Kosarze te występują w Afryce, gdzie zamieszkują kraje rejonu Zatoki Gwinejskiej.
Systematyka.
Podrodzina zawiera 8 gatunków zgrupowanych w 7 rodzajów:
Rodzaj: "Aburista" 
Rodzaj: "Aburistella" 
Rodzaj: "Bancoella" 
Rodzaj: "Banconyx" 
Rodzaj: "Sokodea" 
Rodzaj: "Typhlobunellus" 
Rodzaj: "Typhloburista" 

</doc>
<doc id="2740662" url="https://pl.wikipedia.org/wiki?curid=2740662" title="Assamiinae">
Assamiinae

Assamiinae – podrodzina kosarzy z podrzędu Laniatores i rodziny Assamiidae zawierająca około 40 opisanych gatunków.
Występowanie.
Kosarze te występują w Azji od Indii i Sri Lanki po Malezję. Jeden gatunek wykazano z Afryki.
Systematyka.
Podrodzina zawiera około 40 gatunków zgrupowanych w 19 rodzajach:

</doc>
<doc id="2740663" url="https://pl.wikipedia.org/wiki?curid=2740663" title="Sidaminae">
Sidaminae

Sidaminae – podrodzina kosarzy z podrzędu Laniatores i rodziny Assamiidae zawierająca około 20 opisanych gatunków. 
Występowanie.
Kosarze te występują głównie w Afryce. Dwa gatunki wykazano z Indii.
Systematyka.
Podrodzina zawiera 21 gatunków zgrupowanych w 16 rodzajach:
Rodzaj: "Amhara" 
Rodzaj: "Blantyrea" 
Rodzaj: "Bundelkhandia" 
Rodzaj: "Congolla" 
Rodzaj: "Edeala" 
Rodzaj: "Eusidama" 
Rodzaj: "Fizibius" 
Rodzaj: "Indosidama" 
Rodzaj: "Lisposidama" 
Rodzaj: "Lukundamila" 
Rodzaj: "Metasidama" 
Rodzaj: "Neosidama" 
Rodzaj: "Orsimonia" 
Rodzaj: "Scabrosidama" 
Rodzaj: "Sidama" 
Rodzaj: "Vilhena" 

</doc>
<doc id="2740664" url="https://pl.wikipedia.org/wiki?curid=2740664" title="Selencinae">
Selencinae

Selencinae – podrodzina kosarzy z podrzędu Laniatores i rodziny Assamiidae zawierająca około 20 opisanych gatunków. 
Występowanie.
Przedstawiciele podrodziny znani są wyłącznie z Afryki.
Systematyka.
Podrodzina zawiera 19 gatunków zgrupowanych w 13 rodzajach:
Rodzaj: "Cassinia" 
Rodzaj: "Euselenca" 
Rodzaj: "Humbea" 
Rodzaj: "Jaundea" 
Rodzaj: "Metaselenca" 
Rodzaj: "Paraselenca" 
Rodzaj: "Sassandria" 
Rodzaj: "Selenca" 
Rodzaj: "Selencasta" 
Rodzaj: "Selencula" 
Rodzaj: "Seuthesplus" 
Rodzaj: "Seuthessus" 
Rodzaj: "Umbonimba" 

</doc>
<doc id="2740665" url="https://pl.wikipedia.org/wiki?curid=2740665" title="Polycoryphinae">
Polycoryphinae

Polycoryphinae – podrodzina kosarzy z podrzędu Laniatores i rodziny Assamiidae zawierająca około 45 opisanych gatunków. 
Występowanie.
Przedstawiciele podrodziny występują w Afryce, na subkontynencie indyjskim oraz Półwyspie Indochińskim.
Systematyka.
Podrodzina zawiera około 45 gatunków zgrupowanych w 34 rodzajach:

</doc>
<doc id="2740666" url="https://pl.wikipedia.org/wiki?curid=2740666" title="Na krawędzi (album)">
Na krawędzi (album)

Na krawędzi – debiutancki album studyjny polskiej piosenkarki Juli, wydany 14 sierpnia 2012 nakładem wytwórni płytowej My Music. 
Album zawiera dziesięć premierowych kompozycji wokalistki, a jego pierwszym promującym singlem został utwór „Za każdym razem”, który podczas gali Eska Music Awards 2012 otrzymał nagrodę w kategoriach "Najlepszy debiut" oraz "Najlepszy artysta na ESKA.pl". Utwór stał się bardzo popularny w Polsce podbijając szczyty list notowań.
Drugim singlem promującym wydawnictwo został utwór „Nie zatrzymasz mnie”. Podobnie jak „Za każdym razem” podbił listy przebojów z blisko jedenastoma milionami odtworzeń na stronie YouTube.
29 października został wydany trzeci singiel promujący album. Utwór nosi tytuł „Kiedyś odnajdziemy siebie”. Miesiąc później artystka udostępniła teledysk promujący singel.
Album zadebiutował na 3. miejscu zestawienia OLiS. Wydawnictwo uzyskało status złotej płyty, przekraczając liczbę 15 tysięcy sprzedanych kopii.
Lista utworów.
Opracowano na podstawie materiału źródłowego.

</doc>
<doc id="2740667" url="https://pl.wikipedia.org/wiki?curid=2740667" title="Dampetrinae">
Dampetrinae

Dampetrinae – podrodzina kosarzy z podrzędu Laniatores i rodziny Assamiidae zawierająca około 55 opisanych gatunków.
Występowanie.
Kosarze te występują od Azji Południowo-Wschodniej po Nową Gwineę i Australię.
Systematyka.
Podrodzina zawiera około 55 gatunków zgrupowanych w 29 rodzajach:

</doc>
<doc id="2740668" url="https://pl.wikipedia.org/wiki?curid=2740668" title="Tang ran ke">
Tang ran ke

Tang ran ke – hongkoński dramatyczny film akcji z elementami sztuk walki z 1972 roku w reżyserii Shan Kwan.
Film zarobił 838 708 dolarów hongkońskich w Hongkongu.
Obsada.
Źródło: Filmweb

</doc>
<doc id="2740669" url="https://pl.wikipedia.org/wiki?curid=2740669" title="Stanisław Czajkowski (filozof)">
Stanisław Czajkowski (filozof)

 Stanisław Czajkowski (ur. 22 września 1904 w Łodzi, zm. 6 listopada 1961 tamże) – polski filozof, wykładowca Uniwersytetu Łódzkiego (UŁ).
Rodzina.
Pochodził z rodziny nauczycielskiej, ojciec Stanisław był kierownikiem jednej z łódzkich szkół powszechnych, matka Anna z Gabszewiczów była nauczycielką języka polskiego w szkołach średnich w Łodzi. 
Nauka i studia.
Ukończył Gimnazjum Humanistyczne im. Mikołaja Kopernika w Łodzi. Po uzyskaniu matury rozpoczął studia filozoficzne na Uniwersytecie Jagiellońskim (UJ). Po pierwszym roku postanowił kontynuować je we Francji. Na paryskiej Sorbonie (Faculté des Lettres) studiował w latach 1924-1927. 
Na Sorbonie oraz w innej paryskiej uczelni – Collège de France zetknął się ze słynnymi filozofami ówczesnej epoki: historyk myśli średniowiecznej Étienne Gilson, czy niemniej wówczas znani - historyk filozofii nowożytnej Léon Brunschvicg i psycholog Paul Janet byli jego nauczycielami. Brał także udział w wykładach znanego filozofa konwencjonalisty Edouarda Le Roy.
Dyplom ukończenia studiów wyższych w zakresie dyscyplin filozoficznych (filozofia, etyka, psychologia, socjologia) otrzymał w 1927 r. i powrócił do Polski. Tu kontynuował studia znów na Wydziale Humanistycznym Uniwersytetu Jagiellońskiego, przyciągnęli go do tej najstarszej polskiej uczelni znani i zasłużeni dla myśli filozoficznej uczeni tacy jak ksiądz Konstanty Michalski (rektor UJ w latach 1931-1932), Władysław Heinrich czy Witold Rubczyński. I właśnie Witold Rubczyński został jego opiekunem naukowym, na seminarium prowadzonym przez profesora Rubczyńskiego przygotował, rozpoczętą jeszcze w Paryżu, rozprawę doktorską zatytułowaną "Rola i znaczenie pojęcia Boga w filozofii Kartezjusza", którą w 1929 r. obronił na UJ i otrzymał tytuł naukowy doktora filozofii. Tym wielkim francuskim filozofem był zainteresowany przez całe życie.
Związki z Łodzią.
Zachowywał przez cały ten czas ścisłe związki z Łodzią i - poza okresem studiów - tu mieszkał, choć dokładniej biorąc mieszkał poza administracyjnymi granicami Łodzi, na odległym przedmieściu Radogoszcz przy ulicy Jagiellońskiej 18. Ale nie znalazł pracy w Łodzi, bo nie było tu wyższej uczelni. Nawet kiedy w 1928 r. powstał w Łodzi Oddział Wolnej Wszechnicy Polskiej (WWP) w Warszawie, na jego Wydziale Humanistycznym uruchomione zostały studia filozoficzne, to zajęcia w tej placówce prowadzili uczeni prawie wyłącznie warszawscy (Ignacy Halpern-Myślicki, Benedykt Bornstein, Sergiusz Hessen, Wiktor Wąsik i Adam Zieleńczyk) i nie miał możliwości zdobycia posady akademickiej w Łodzi, choć był jednym z niewielu doktorów filozofii, którzy tu mieszkali. Poza nim, wśród ówczesnych łódzkich filozofów byli: Wanda Jakobson, zajmująca się psychologią, a głównie psychoanalizą, psycholog docent Ludwika Karpińska-Woyczyńska, kierująca łódzką Miejską Pracownią Psychologiczną, adiunkt w Oddziale WWP Narcyz Łubnicki oraz nauczyciel szkół średnich Hersz Rundstein.
Działalność naukowa.
Mimo jednak braku instytucjonalnego osadzenia w strukturze uczelnianej czy w szkolnictwie, kontynuował podjęte prace badawcze z zakresu filozofii francuskiej, zwłaszcza zaś Kartezjusza. Lata 30. XX w. zaowocowały ważnymi w jego dorobku publikacjami, zamieszczanymi na łamach czołowych polskich czasopism filozoficznych - warszawskiego „Przeglądu Filozoficznego” i krakowskiego „Kwartalnika Filozoficznego”. Były to: "Intuicja twórcza filozofii Descartes’a" („Przegląd Filozoficzny” 1930), "Dowody istnienia Boga z Jego skutków u Kartezjusza" („Kwartalnik Filozoficzny” 1936), "Dowód ontologiczny Kartezjusza i jego nowa idea Boga" („Przegląd Filozoficzny” 1937). Poza Kartezjuszem jego badawcze zainteresowania obejmowały inne jeszcze postaci z kręgu filozofii francuskiej, czemu wyraz dał w dwóch artykułach: "Główne tendencje systematu Malebranche’a" („Przegląd Filozoficzny” 1938) oraz "Jedność filozofii Maine de Birana" („Kwartalnik Filozoficzny” 1939).
Oprócz tych naukowych artykułów z dziedziny filozofii, publikował na łamach czasopism filozoficznych recenzje, zaś na łamach pism kulturalnych i społecznych artykuły o charakterze popularnonaukowym, publicystycznym oraz prace eseistyczne. 
Uczestniczył także w życiu naukowym Łodzi. Od 1938 r. był członkiem zwyczajnym powstałego w 1934 r. Towarzystwa Przyjaciół Nauk w Łodzi.
Rolę nieistniejącego w Łodzi towarzystwa filozoficznego (istniejących w Krakowie, Lwowie, Poznaniu, Warszawie czy Wilnie), w pewnej mierze pełnił Oddział Łódzki "Societas Spinozana Polonica", działający na terenie miasta od 1935 r. . Przewodniczącym oddziału był wspominany już doktor Narcyz Łubnicki. Oddział organizował spotkania odczytowe, na których referentami byli między innymi: Benedykt Bornstein, Tadeusz Kotarbiński, Ignacy Halpern-Myślicki, także Chaïm Perelman – belgijski filozof, urodzony w Polsce, a jednym z referentów był także doktor Stanisław Czajkowski.
W czasie II wojny światowej.
Ta jego intensywna, choć pozainstytucjonalna, praca naukowa wykonywana w niełatwych warunkach, przerwana została przez wybuch wojny.
Najazd hitlerowski i w jego wyniku okupacja niemiecka oraz włączenie Łodzi do Kraju Warty miały dotkliwe następstwa dla życia wielu łodzian, w tym także dla niego. Pozbawiono go mieszkania i warsztatu pracy. Tak o tym pisze we własnoręcznie sporządzonym życiorysie: "zawierucha wojenna pozbawiła mnie wszystkiego. Z zamienionego na niemiecką kuchnię policyjną mego mieszkania (przy ulicy Jagiellońskiej 18 w Łodzi - Radogoszczu) zdołałem, uchodząc z Łodzi, uratować jedynie kilkadziesiąt najdroższych dla mnie książek i trochę notatek. Zaczerpnięta z pism wielkich filozofów wiara w człowieka i w ogólnoludzkie ideały nie pozwoliła mi, mimo najnędzniejszych warunków bytowania, załamać się duchowo i zwątpić w ostateczny triumf sprawiedliwości".
Praca zawodowa na Uniwersytecie Łódzkim.
Po zakończeniu wojny dekretem rządowym z dnia 24 maja 1945 r. powołano w Łodzi Uniwersytet Łódzki. Pierwszym jego rektorem został filozof Tadeusz Kotarbiński. Dlatego też nie tylko powołano kierunek studiów filozofię, ale miała ona stosunkowo mocną pozycję na ówczesnym UŁ. Przyczyniała się do tego zarówno pozycja rektora Kotarbińskiego, jak i obecność znanych i cenionych filozofów: Benedykta Bornsteina, Sergiusza Hessena, Janiny Kamińskiej-Kotarbińskiej, Marii Ossowskiej, Stanisława Ossowskiego, Mieczysława Wallisa i Wiktora Wąsika. 
Doktor Stanisław Czajkowski w momencie, gdy zaczęto organizować Uniwersytet Łódzki, włączył się w jego tworzenie i w konieczne prace organizacyjne. W maju 1945 r. mianowano go adiunktem w Zakładzie Filozofii. Początkowo głównym jego zajęciem były poszukiwania i zakup książek dla Zakładu Filozofii oraz dla Biblioteki nowo powstałego uniwersytetu BUŁ. Jak pisze w swoim życiorysie: "2 maja 1945 roku zostałem mianowany adiunktem przy Zakładzie Filozofii i obarczony misją poszukiwania i zakupu książek dla zakładu i dla Biblioteki Uniwersyteckiej. Dzięki uprzejmości p. E. Smolarka, wójta w Radogoszczu k. Łodzi i kierownika tutejszej szkoły powszechnej p. Opuchnika, udało nam się zebrać na terenie tego przedmieścia Łodzi około czterech tysięcy książek, które zostały przekazane tytułem darowizny dla Biblioteki Uniwersyteckiej" .
1 września 1945 r. mianowano go adiunktem w Zakładzie Historii Filozofii w Polsce, którą to placówką kierował profesor Wiktor Wąsik .
Poza pozyskiwaniem książek i ich opracowywaniem, prowadził ćwiczenia, udzielał konsultacji studentom i włączał się w prowadzone przez profesora Wąsika seminarium. W roku akademickim 1946/47 prowadził w I i II trymestrze wykłady zlecone dotyczące filozofii francuskiej ("Kartezjusz i jego wiek: Ramus, Bodin, Montaigne, Charron, Kepler, Galileusz"). Jednocześnie cały czas intensywnie pracował nad rozprawą "Studia nad podstawami metafizyki Kartezjusza". W kolejnym roku akademickim 1947/48 prowadził wykład zlecony "Filozofia europejska po Kartezjuszu". 
Był członkiem Warszawskiego Towarzystwa Filozoficznego, które swą działalność realizowało po części w Łodzi, oraz Wydziału I Łódzkiego Towarzystwa Naukowego. W roku 1948 przedstawił na posiedzeniu tegoż wydziału Łódzkiego Towarzystwa Naukowego wyniki swoich badań. "Studia nad podstawami filozofii Kartezjusza" zyskały pozytywne recenzje profesorów Kotarbińskiego i Wąsika. Wydział I ŁTN postanowił wydać tę pracę drukiem, ale ówczesne ministerstwo odmówiło dofinansowania. 
Na temat jego dorobku pisał w odręcznej recenzji profesor Wąsik: "dr Czajkowski jest obecnie na naszym gruncie (profesor Wąsik ma, jak sądzę, na myśli Polskę, przyp. R.K.) najlepszym znawcą zarówno Descartes’a jak i filozofii francuskiej, a jego studia, gdyby były napisane po francusku, zdobyłyby duże uznanie krytyki i to nie tylko w ojczyźnie wielkiego filozofa... Wobec tych wartości, które posiada omawiana praca, uważam ją z całym przekonaniem za zupełnie wystarczającą jako rozprawę habilitacyjną. W związku z powyższym muszę dodać, że wiedza dr Czajkowskiego nie ogranicza się do tego fragmentu dziejów myśli filozoficznej, lecz ma on również duże przygotowanie jako historyk filozofii w ogóle, wykazując znaczne zainteresowania do filozofii starożytnej i nowożytnej". Ta odręcznie pisana recenzja opatrzona jest podpisem profesora Wiktora Wąsika oraz pieczęcią Seminarium Filozoficznego Uniwersytetu Łódzkiego oraz datą 3 maja 1950 roku.
Koniec lat 40. XX w. oznaczał jednak narastanie stalinizmu we wszystkich dziedzinach życia. Także dla uczelni oznaczało to ograniczenia ideologiczne, a w pewnych przypadkach także zmiany kadrowe. W roku 1948 w środowisku uniwersyteckich filozofów zaszły znaczne zmiany. Maria i Stanisław Ossowscy przenieśli się do Warszawy, zaś Benedykt Bornstein zmarł. Profesor Sergiusz Essen, odsunięty od zajęć filozoficznych do prowadzenia lektoratu zmarł w roku 1950. W roku akademickim 1949/50 utrzymały się jeszcze Katedra Historii Filozofii w Polsce oraz dwie inne katedry filozoficzne.
Tak więc placówka, w której pracował w tym okresie utrzymała się jeszcze, choć już tylko na krótko. Mimo tych niesprzyjających warunków, uczony nie przerywał pracy. W numerze kartezjańskim „Kwartalnika Filozoficznego" z roku 1950 ukazał się jego artykuł "Cogito ergo sum. Kartezjusz i jego nowa koncepcja duszy". Była to już jego przedostatnia publikacja, w 1954 r. nakładem warszawskiego periodyku teologicznego „Collectanea Theologica” ukazała się jego publikacja "Ze studiów kartezjańskich". Od 1950 r. studia filozoficzne w Łodzi zamierały. W roku akademickim 1950/51 wstrzymano nabór na studia filozoficzne i pozwolono tylko dokończyć je dotychczasowym studentom. Doktor Czajkowski był w tym czasie jednym z niewielu już filozofów zatrudnionych na Uniwersytecie Łódzkim. Można sądzić, że jego obecność na uczelni nie była za dobrze widziana. Jego stanowisko filozoficzne, zainteresowania i dotychczasowa twórczość nie dawały złudzeń, aby mógł przyjąć postawę choćby sojusznika marksizmu. O ile uczeni zajmujący się logiką byli tolerowani na uczelniach, to filozofowie i historycy filozofii stali wobec coraz to trudniejszych wyborów. Pracował na UŁ do roku 1954. Zapadł w tym czasie na zdrowiu i dotknięty paraliżem miał problemy z przebywaniem poza domem, prowadził życie siłą rzeczy ograniczone do najbliższego otoczenia.
Zmarł 6 listopada 1961 roku.
Upamiętnienie i docenienie jego dorobku.
Po jego śmierci ukazały się o nim niewielkie notki, między innymi w „Ruchu Filozoficznym”. Niewielkie hasło jemu poświęcone znajduje się także w zredagowanym przez Bronisława Baczkę tomie "Filozofia w Polsce. Słownik pisarzy" (Ossolineum, Wrocław 1971). Autorką hasła była Ija Lazari-Pawłowska. Poza tym wzmianki o nim znajdujemy w bibliografiach filozofii polskiej lub bibliografiach kartezjańskich. Maszynopis jego niedoszłej pracy habilitacyjnej jest dostępny w Bibliotece Instytutu Filozofii Uniwersytetu Warszawskiego oraz w Bibliotece Instytutu Filozofii UŁ. Polscy badacze Kartezjusza, niezbyt zresztą liczni, ciągle jednak powołują się na jego prace. Dopiero ostatnio zaczęto przywracać pamięć o tej postaci i jej dorobku.
Z inicjatywy Oddziału Łódzkiego Polskiego Towarzystwa Filozoficznego odbyła się jesienią 2007 r. z udziałem jego rodziny sesja poświęcona pamięci i dorobkowi tego wybitnego znawcy myśli kartezjańskiej. W swoim wystąpieniu profesor Marek Grygorowicz, analizując dorobek filozofa i jego miejsce wśród literatury kartezjańskiej, zauważył: "Wartość badawczą rozprawy Czajkowskiego określa stale towarzyszące czytelnikowi przekonanie, że dogłębna rekonstrukcja drogi myślenia Kartezjusza jest jednocześnie naświetleniem narodzin nowożytnego sposobu uprawiania filozofii, rzutującego silnie zarówno na własne rozstrzygnięcia, jak i dylematy na myśl współczesną. Podstawowe tezy Czajkowskiego stanowią obszerny i przejrzysty materiał do aktualizacji debaty nad obecnością myśli autora ”Medytacji o pierwszej filozofii we współczesnej kulturze filozoficznej”".
Jego losy, jego osobowość, szukanie swego miejsca w nowej a obcej wielu przedstawicielom inteligencji polskiej rzeczywistości, składają się na historię polskiej inteligencji. Na jego przykładzie widać, że za wierność sobie przyszło nieraz płacić wysoką cenę. Postacie ludzi mądrych, szlachetnych, bezinteresownych i oddanych swojej pasji, jaką w tym przypadku była filozofia, należy jednak przypominać. Rodzinie Stanisława Czajkowskiego przyszło na to przypomnienie postaci zasłużonego badacza, nieugiętego filozofa i wiernego swemu miastu człowieka, czekać aż 46 lat. Jego główna praca, która powinna być pracą habilitacyjną - a która wedle znawców zachowała do dziś swoje znaczenia - czeka nadal na wydawcę .

</doc>
<doc id="2740670" url="https://pl.wikipedia.org/wiki?curid=2740670" title="Erecinae">
Erecinae

Erecinae – podrodzina kosarzy z podrzędu Laniatores i rodziny Assamiidae. 
Występowanie.
Przedstawiciele podrodziny występują w Afryce, na subkontynencie indyjskim, Półwyspie Indochińskim oraz w Australii.
Systematyka.
Podrodzina zawiera 165 gatunków zgrupowanych w około 80 rodzajach:

</doc>
<doc id="2740671" url="https://pl.wikipedia.org/wiki?curid=2740671" title="Niby nowy">
Niby nowy

Niby nowy – debiutancki album studyjny Mieczysława Szcześniaka, wydany w 1991 roku nakładem wytwórni płytowej Polskie Nagrania Muza. Album zawiera 9 premierowych kompozycji wokalisty, uzupełnionych w serii płyt "Niepokonani" z 2002 roku o trzy dodatkowe piosenki, w tym duet z Lorą Szafran oraz Grażyną Łobaszewską. Pierwszym singlem promującym płytę został utwór „Przed śniadaniem”.
Lista utworów.
Opracowano na podstawie materiału źródłowego.

</doc>
<doc id="2740673" url="https://pl.wikipedia.org/wiki?curid=2740673" title="Megachasma">
Megachasma



</doc>
<doc id="2740675" url="https://pl.wikipedia.org/wiki?curid=2740675" title="Hypoxestinae">
Hypoxestinae

Hypoxestinae – podrodzina kosarzy z podrzędu Laniatores i rodziny Assamiidae. 
Występowanie.
Przedstawiciele podrodziny występują w Afryce oraz na subkontynencie indyjskim.
Systematyka.
Podrodzina zawiera 76 opisanych gatunków zgrupowanych w 36 rodzajach:

</doc>
<doc id="2740676" url="https://pl.wikipedia.org/wiki?curid=2740676" title="He qi dao">
He qi dao

He qi dao – hongkońsko-południowokoreański dramatyczny wojenny film akcji z elementami sztuk walki z 1972 roku w reżyserii Huang Fenga.
Film zarobił 873 804 dolarów hongkońskich w Hongkongu.
Obsada.
Źródło: Filmweb

</doc>
<doc id="2740678" url="https://pl.wikipedia.org/wiki?curid=2740678" title="Sabaconidae">
Sabaconidae

Sabaconidae – rodzina pajęczaków z rzędu kosarzy i podrzędu Dyspnoi. 
Opis.
Długość ciała tych kosarzy wynosi od 1,2 do 5,5 mm. Posiadają stosunkowo małe szczękoczułki, które wykazują dymorfizm płciowy. U rodzaju "Taracus" szczękoczułki są znacznie wydłużone. Nogogłaszczki są charakterystyczne, duże, stosunkowo tęgie i często dłuższe od ciała. Wyjątkiem jest rodzaj "Crobyscus" o długości ciała poniżej milimetra oraz długich i cienkich nogogłaszczkach.
Występowanie.
Kosarze te występują w Europie, Azji oraz Ameryce Północnej.
Nazwa.
Nazwa rodzaju pochodzi od Sabacona, króla Egiptu..
Systematyka.
Rodzina liczy obecnie około 55 gatunków należących do 4 rodzajów. Należące tu obecnie rodzaje: "Crosbycus" i "Hesperonemastoma" zostały przeniesione z rodziny Ceratolasmatidae.
Rodzaj: "Crosbycus" 
Rodzaj: "Hesperonemastoma" 
Rodzaj: "Sabacon" 
Rodzaj: "Taracus" 

</doc>
<doc id="2740679" url="https://pl.wikipedia.org/wiki?curid=2740679" title="Siro exilis">
Siro exilis

Siro exilis – gatunek kosarza z podrzędu Cyphophthalmi i rodziny Sironidae.
Opis.
Drobny gatunek kosarza, o długości ciała poniżej 2 mm. Posiada krótkie nogi i silnie zesklerotyzowane ciało, czym przypomina roztocza. Oczy nie występują.
Biotop.
Gatunek higrofilny, występujący najczęściej w pobliżu rzek i strumieni, gdzie przebywa w ściółce drzew liściastych. Związany z torfowcami ("Sphagnum" sp.).
Występowanie.
"Siro exilis" jest amerykańskim endemitem. Jego zasięg ograniczony jest do górskich rejonów stanów: Wirginia, Wirginia Zachodnia i Maryland. W Maryland jest jedynym przedstawicielem rodzaju "Siro", wykazanym tylko z Parku Stanowego Swallow Falls, gdzie występuje pospolicie w okolicy rzeki Youghiogheny.

</doc>
<doc id="2740682" url="https://pl.wikipedia.org/wiki?curid=2740682" title="HD 34445">
HD 34445

HD 34445 – gwiazda w gwiazdozbiorze Oriona, znajdująca się ok. 150 lat świetlnych od Słońca. Gwiazda ma układ planetarny złożony z sześciu planet.
Charakterystyka.
Jest to żółty karzeł, gwiazda ciągu głównego należąca do typu widmowego G0. Ma temperaturę około 5800 K i dwukrotnie większą jasność niż Słońce, jej masa jest o 7% większa, a promień o 38% większy niż słoneczny. Również jej zawartość metali jest o około 40% większa niż w Słońcu. HD 34445 jest starsza od Słońca, ma około 8,5 miliarda lat.
Układ planetarny.
Poprzez pomiar zmian prędkości radialnej gwiazdy, w 2004 roku odkryto okrążającego ją gazowego olbrzyma o oznaczeniu HD 34445 b, co zostało potwierdzone dopiero w 2009 roku. Obserwacje wskazywały na obecność innych długookresowych planet w układzie, jednak nie były dość długie, aby można było wyznaczyć ich elementy orbitalne. Dopiero w 2017 roku ukazała się praca, w której ogłoszono odkrycie kolejnych pięciu planet okrążających tę gwiazdę.
Wszystkie znane obiekty w tym układzie mają masy minimalne w zakresie pomiędzy masą Urana i Jowisza, i najprawdopodobniej są planetami-olbrzymami:
Ekosfera tego układu obejmuje planety f i b, i nie pozostawia miejsca na planety typu ziemskiego. Tym niemniej potencjalne księżyce tych planet mogłyby mieć, przy dostatecznie gęstej atmosferze, ciekłą wodę na powierzchni.

</doc>
<doc id="2740683" url="https://pl.wikipedia.org/wiki?curid=2740683" title="Auguste Giroux">
Auguste Giroux

Auguste Giroux (ur. 29 lipca 1874 w Châteauneuf-sur-Loire, zm. 9 sierpnia 1953 w Portel-des-Corbières) – francuski rugbysta, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu, mistrz Francji w 1893, 1895 i 1901 roku.
W randze majora służył jako medyk w I wojnie światowej.
Kariera sportowa.
W trakcie kariery sportowej reprezentował klub Stade Français, z którym zdobył tytuł mistrza Francji w 1893, 1895 i 1901 oraz wystąpił w finale w 1899 roku.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w jednym meczu tych zawodów – 28 października Francuzi wygrali z Brytyjczykami 27:8. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.

</doc>
<doc id="2740686" url="https://pl.wikipedia.org/wiki?curid=2740686" title="Raduj się świecie – kolędy">
Raduj się świecie – kolędy

Raduj się świecie – kolędy – drugi album studyjny Mieczysława Szcześniaka, wydany w 1998 roku nakładem wytwórni płytowej EMI Music Poland. Album zawiera 10 kolęd i pastorałek, a kolędą promującą wydawnictwo została tytułowa „Raduj się świecie”.
Lista utworów.
Opracowano na podstawie materiału źródłowego.

</doc>
<doc id="2740687" url="https://pl.wikipedia.org/wiki?curid=2740687" title="Paweł Garapich">
Paweł Garapich

Paweł Garapich (ur. 18 listopada 1882 w Cebrowie, zm. 1957 w Puławach) – polski prawnik, urzędnik państwowy, wojewoda łódzki i lwowski w II Rzeczypospolitej.
Życiorys.
Syn Michała i Eleonory z hr. Wodzickich. Pochodził z rodziny ziemiańskiej. W 1900 ukończył C. K. Wyższe Gimnazjum w Tarnopolu, a w 1906 Wydział Prawa Uniwersytetu Jagiellońskiego. Rozpoczął pracę jako urzędnik w administracji galicyjskiej, w Namiestnictwie Galicji, zyskał tam opinię służbisty i kompetentnego urzędnika. Wybuch I wojny światowej w 1914 r. zastał go pełniącego funkcję wicestarosty tarnopolskiego i był ewakuowany w głąb kraju przed nacierającymi wojskami rosyjskimi. W 1915 r. awansował na stanowisko referenta Oddziału Politycznego przy austriackim okupacyjnym Generalnym Gubernatorstwie, którego władze naczelne mieściły się w Lublinie.
Mimo iż był urzędnikiem państwowym, przejawiał swoje sympatie polityczne i np. w marcu 1918 r. w związku z pokojem brzeskim, na mocy którego państwa centralne przekazywały sprzymierzonej wówczas z nimi Ukraińskiej Republice Ludowej Chełmszczyznę w zamian za pomoc żywnościową, podał się demonstracyjnie do dymisji, nie wahając się przy tym wielokrotnie dać do zrozumienia podczas prywatnych spotkań i okolicznościowych wieców, co sądzi o lojalności Berlina i Wiednia wobec polskich sojuszników walczących przeciwko Rosjanom u boku armii niemieckiej i austriackiej. Przełożeni dymisji nie przyjęli, ukarali go jednak za niesubordynację przeniesieniem na poślednie stanowisko do niewielkiego prowincjonalnego miasteczka Skałat. Politycznemu zesłaniu kres położyło odzyskanie przez Polskę niepodległości. W odrodzonej Rzeczypospolitej został najpierw starostą tarnopolskim. 15 lutego 1920 r. objął funkcję naczelnika Wydziału Prezydialnego Urzędu Wojewódzkiego w Łodzi i wicewojewody łódzkiego. Wraz z ówczesnym wojewodą Antonim Kamieńskim tworzył i organizował struktury administracyjne nowego województwa utworzonego w 1919 r. Po odejściu Kamieńskiego, który objął funkcję ministra spraw wewnętrznych w gabinecie Antoniego Ponikowskiego – powierzono mu 1 marca 1922 r. stanowisko wojewody łódzkiego, które sprawował do 14 lutego 1923 r.
2 kwietnia 1923 r. rząd przeniósł go na stanowisko wicewojewody stanisławowskiego. Tam, obok zagadnień związanych z „docieraniem” mechanizmów działania administracji młodego województwa, rozwiązywał problemy wynikającymi z konieczności harmonijnego ułożenia stosunków pomiędzy zamieszkującymi je narodowościami – Polakami, Ukraińcami i Żydami.
12 sierpnia 1924 r. wrócił na stanowisko wojewody łódzkiego, które pełnił do 30 grudnia 1924 r. Ukończył wówczas wiele projektów administracyjnych, które zaczął wprowadzać w życie jeszcze wspólnie z Kamieńskim, a które miały na celu usprawnienie funkcjonowania wojewódzkiej administracji i rozwój łódzkiego szkolnictwa. Zapamiętano go w Urzędzie Wojewódzkim jako biurokratę-skrupulata w iście „galicyjskim stylu”, podejmującego zwykle przemyślane i trafne decyzje, ale potrafiącego nieraz w kwestiach administracyjnych dzielić przysłowiowy włos na czworo, co nieraz irytowało jego współpracowników i petentów Urzędu. Po odejściu z urzędu wojewody łódzkiego mianowany został wojewodą lwowskim i był nim do 29 lipca 1927, gdy został przeniesiony w stan nieczynny. To była jego ostatnia funkcja w administracji państwowej.
Przeniósł się na stałe w rodzinne strony do Małopolski Wschodniej. Tam pracował początkowo jako notariusz w Złoczowie. Równocześnie był działaczem społecznym: prezesował lokalnemu oddziałowi Towarzystwa Rozwoju Ziem Wschodnich i zarządowi Polskiego Czerwonego Krzyża w Małopolsce Wschodniej. Był także kuratorem zakładu dla ociemniałych we Lwowie i Szkoły Głównej Gospodarczej Żeńskiej w Snopkowie pod Lwowem.
Przeżył II wojnę światową. Nie doznał represji komunistycznych. Zmarł w 1957, został pochowany na cmentarzu w Puławach.
Ożenił się 3 lutego 1910 r. z hrabianką Ludgardą Łubieńską.

</doc>
<doc id="2740688" url="https://pl.wikipedia.org/wiki?curid=2740688" title="Charles Gondouin">
Charles Gondouin

Charles Marius Numa Adolphe Gondouin (ur. 21 lipca 1875 w Paryżu, zm. 24 grudnia 1947 w Paryżu) – francuski rugbysta grający na pozycji łącznika młyna, olimpijczyk, zdobywca złotego medalu w turnieju rugby union i srebrnego w przeciąganiu liny na Letnich Igrzyskach Olimpijskich w 1900 roku w Paryżu, mistrz Francji w 1900 i 1902 roku.
Sędziował finał mistrzostw Francji sezonu 1913/1914, w tym samym roku poprowadził również mecz rugby pomiędzy Oxford i Cambridge, przez co uważany jest za pierwszego francuskiego sędziego międzynarodowego. Był współautorem książki "Le football: rugby, américain, association" opisującej trzy odmiany futbolu: amerykański, rugby i piłkę nożną.
Podczas I wojny światowej służył w Camp d’Avord.
Kariera sportowa.
W trakcie kariery sportowej reprezentował klub Racing Club de France, z którym zdobył tytuł mistrza Francji w 1900 i 1902 roku.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w jednym meczu tych zawodów – 28 października Francuzi wygrali z Brytyjczykami 27:8. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.
Podczas tych igrzysk 16 lipca wziął również udział w zawodach w przeciąganiu liny, w których francuska drużyna zdobyła srebrny medal przegrywając z mieszanym zespołem szwedzko-duńskim.
Uprawiał także golf i tenis.

</doc>
<doc id="2740689" url="https://pl.wikipedia.org/wiki?curid=2740689" title="Qi lin zhang">
Qi lin zhang

Qi lin zhang – hongkoński dramatyczny film akcji z elementami sztuk walki z 1973 roku w reżyserii Shan Kwan.
Film zarobił 722 849 dolarów hongkońskich w Hongkongu.
Obsada.
Źródło: Filmweb

</doc>
<doc id="2740690" url="https://pl.wikipedia.org/wiki?curid=2740690" title="Constantin Henriquez">
Constantin Henriquez

Constantin Henriquez – francuski rugbysta pochodzenia haitańskiego, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu, mistrz Francji w 1901 roku.
Był pierwszym czarnoskórym uczestnikiem nowożytnych igrzysk olimpijskich.
Kariera sportowa.
W trakcie kariery sportowej reprezentował kluby Olympique, Stade Français i Racing Club de France. Z Olympique wystąpił w finale mistrzostw Francji w 1895, powtórzył ten wyczyn ze Stade Français w 1899, z którym następnie zdobył tytuł mistrzowski w 1901 roku.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w obu meczach tych zawodów, w których Francuzi pokonali 14 października Niemców 27–17, a dwa tygodnie później Brytyjczyków 27–8. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.
Uprawiał także lekkoatletykę.

</doc>
<doc id="2740691" url="https://pl.wikipedia.org/wiki?curid=2740691" title="Lai Chun Ho">
Lai Chun Ho

Lai Chun Ho (; ur. 5 lutego 1989 w Hongkongu) – hongkoński lekkoatleta specjalizujący się w biegu na 100 metrów. Uczestniczył w Letnich Igrzyskach Olimpijskich w 2008 roku.
Najlepsze wyniki w sezonie.
Bieg na 100 metrów

</doc>
<doc id="2740692" url="https://pl.wikipedia.org/wiki?curid=2740692" title="Jean Hervé">
Jean Hervé

Jean Hervé – francuski rugbysta, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował klub Stade Français.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w obu meczach tych zawodów, w których Francuzi pokonali 14 października Niemców 27:17, a dwa tygodnie później Brytyjczyków 27:8. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.

</doc>
<doc id="2740693" url="https://pl.wikipedia.org/wiki?curid=2740693" title="Gra mieszana w hali w tenisie ziemnym na Letnich Igrzyskach Olimpijskich 1912">
Gra mieszana w hali w tenisie ziemnym na Letnich Igrzyskach Olimpijskich 1912

Rywalizacja w grze mieszanej w hali w tenisie ziemnym na V Letnich Igrzyskach Olimpijskich w Sztokholmie trwała od 6 do 12 maja. W turnieju startowało osiem par z trzech krajów. Złoty medal zdobyła para brytyjska Edith Hannam / Charles Dixon, srebrny także brytyjskiej parze Helen Aitchison / Herbert Barrett, a brązowy medal przypadł parze Sigrid Fick / Gunnar Setterwall ze Szwecji.

</doc>
<doc id="2740694" url="https://pl.wikipedia.org/wiki?curid=2740694" title="Czarno na białym">
Czarno na białym

Czarno na białym – trzeci album studyjny Mieczysława Szcześniaka, wydany w 5 października 1998 roku nakładem wytwórni płytowej EMI Music Poland. Album zawiera 13 kompozycji wokalisty, w tym bonus w postaci utworu „Przytul mnie mocno”, z którym to Mieczysław Szcześniak reprezentował Polskę na 44. Konkursie Piosenki Eurowizji w Jerozolimie, zajmując końcowo 18 miejsce. 
Lista utworów.
Opracowano na podstawie materiału źródłowego.

</doc>
<doc id="2740695" url="https://pl.wikipedia.org/wiki?curid=2740695" title="Victor Lardanchet">
Victor Lardanchet

Marie Victor Xavier Lardanchet (ur. 29 grudnia 1863 w Desnes, zm. 8 listopada 1936 w Nicei) – francuski rugbysta, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu.
Służył w policji.
Kariera sportowa.
W trakcie kariery sportowej reprezentował klub U.A.I..
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w obu meczach tych zawodów, w których Francuzi pokonali 14 października Niemców 27:17, a dwa tygodnie później Brytyjczyków 27:8. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.

</doc>
<doc id="2740696" url="https://pl.wikipedia.org/wiki?curid=2740696" title="Hubert Lefèbvre">
Hubert Lefèbvre

Hubert Jean Daniel Lefèbvre (ur. 29 listopada 1878 w Paryżu, zm. 26 września 1937 w Labaroche) – francuski rugbysta, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu, mistrz Francji w 1900 i 1902 roku; inżynier.
W randze kapitana służył w I wojnie światowej, następnie pracował w branży budowlanej.
Kariera sportowa.
W trakcie kariery sportowej reprezentował klub Racing Club de France, z którym zdobył tytuły mistrza Francji w 1900 i 1902 roku.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w obu meczach tych zawodów, w których Francuzi pokonali 14 października Niemców 27:17, a dwa tygodnie później Brytyjczyków 27:8. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.

</doc>
<doc id="2740698" url="https://pl.wikipedia.org/wiki?curid=2740698" title="Ding tian li di">
Ding tian li di

Ding tian li di – hongkoński dramatyczny wojenny film akcji z elementami karate z 1973 roku w reżyserii Mu Zhu.
Film zarobił 69 336 dolarów hongkońskich w Hongkongu.
Obsada.
Źródło: Filmweb

</doc>
<doc id="2740699" url="https://pl.wikipedia.org/wiki?curid=2740699" title="Joseph Olivier">
Joseph Olivier

Joseph Adolphe Théophile Olivier (ur. 2 grudnia 1874 w Paryżu, zm. 21 maja 1901 w Neuilly-sur-Seine) – francuski rugbysta, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu, mistrz Francji w 1894 i 1895 roku.
Uczęszczał do École Albert le Grand d’Arcueil, zostając architektem krajobrazu.
Kariera sportowa.
W trakcie kariery sportowej reprezentował klub Stade Français, z którym zdobył tytuły mistrza Francji w 1894 i 1895 oraz wystąpił w finale w 1896 roku.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w obu meczach tych zawodów, w których Francuzi pokonali 14 października Niemców 27:17, a dwa tygodnie później Brytyjczyków 27:8. Wygrywając oba pojedynki Francuzi zwyciężyli w turnieju, zdobywając tym samym złote medale igrzysk.

</doc>
<doc id="2740700" url="https://pl.wikipedia.org/wiki?curid=2740700" title="Erebomaster acanthina">
Erebomaster acanthina

Erebomaster acanthina – gatunek kosarza z podrzędu Laniatores i rodziny Cladonychiidae.
Opis.
Drobny gatunek kosarza, o długości ciała poniżej 2 mm. Ubarwiony od pomarańczowego do żółtego. Często z ciemniejszymi obrzeżami tergitów i jaśniejszym oskórkiem między segmentami. Karapaks zlewa się z początkowymi, grzbietowymi segmentami odwłoka tworząc "scutum". Nogi barwy ciała. Nogogłaszczki duże i kolczaste. Ciało stosunkowo silnie zesklerotyzowane.
Biotop.
Gatunek występuje w wilgotnych lasach liściastych, gdzie bytuje w ściółce, pod korą drzew oraz pod leżącymi konarami. Jednorazowo wykazany z jaskini.
Występowanie.
"Erebomaster acanthina" jest endemitem wschodnich Stanów Zjednoczonych. Swoim zasięgiem obejmuje Dystrykt Kolumbii, Karolinę Północną, Maryland, Wirginię oraz prawdopodobnie Wirginię Zachodnią.

</doc>
<doc id="2740701" url="https://pl.wikipedia.org/wiki?curid=2740701" title="Kiedyś">
Kiedyś

Kiedyś – album kompilacyjny Mieczysława Szcześniaka, wydany w 23 marca 2002 roku nakładem wytwórni płytowej EMI Music Poland. Album zawiera 18 kompozycji wokalisty, w tym utwór „Dumka na dwa serca” wykonywany w duecie wraz z Edytą Górniak, będący soundtrackiem filmu "Ogniem i mieczem" w reżyserii Jerzego Hoffmana.
Lista utworów.
Opracowano na podstawie materiału źródłowego.

</doc>
<doc id="2740703" url="https://pl.wikipedia.org/wiki?curid=2740703" title="Alexandre Pharamond">
Alexandre Pharamond

Alexandre Emmanuel Pharamond (ur. 20 października 1876 w Paryżu, zm. 4 maja 1953 w Neuilly-sur-Seine) – francuski rugbysta, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu, mistrz Francji w 1900 i 1901 roku.
Prowadził własną restaurację w Paryżu, pomagał także w zarządzaniu rodzinną fabryką.
Kariera sportowa.
W trakcie kariery sportowej reprezentował klub Racing Club de France, z którym zdobył tytuł mistrza Francji w 1900, a następnie powtórzył ten wyczyn rok później ze Stade Français, z którym wystąpił również w finałach w 1904 i 1907 roku.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w obu meczach tych zawodów, w których Francuzi pokonali 14 października Niemców 27:17, a dwa tygodnie później Brytyjczyków 27:8. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.

</doc>
<doc id="2740705" url="https://pl.wikipedia.org/wiki?curid=2740705" title="Dahlia Duhaney">
Dahlia Duhaney

Dahlia Duhaney (ur. 20 lipca 1970) – jamajska lekkoatletka specjalizująca się w biegach sprinterskich, uczestniczka letnich igrzysk olimpijskich w Barcelonie (1992).

</doc>
<doc id="2740709" url="https://pl.wikipedia.org/wiki?curid=2740709" title="André Rischmann">
André Rischmann

André Rischmann (ur. 26 stycznia 1882 w Paryżu, zm. 9 listopada 1955 tamże) – francuski rugbysta, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował klub Cosmopolitan Club.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w obu meczach tych zawodów, w których Francuzi pokonali 14 października Niemców 27:17, a dwa tygodnie później Brytyjczyków 27:8. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.

</doc>
<doc id="2740712" url="https://pl.wikipedia.org/wiki?curid=2740712" title="Ruslan Abbasov (lekkoatleta)">
Ruslan Abbasov (lekkoatleta)

Ruslan Abbasov (ur. 24 czerwca 1986 w Baku) - azerski lekkoatleta specjalizujący się w biegu na 100 metrów. Uczestniczył w Letnich Igrzyskach Olimpijskich w 2008 roku.
Najlepsze wyniki w sezonie.
Bieg na 100 metrów
Bieg na 200 metrów

</doc>
<doc id="2740715" url="https://pl.wikipedia.org/wiki?curid=2740715" title="Kolarstwo na Igrzyskach Imperium Brytyjskiego 1938">
Kolarstwo na Igrzyskach Imperium Brytyjskiego 1938

Kolarstwo rozegrane podczas III Igrzysk Imperium Brytyjskiego w 1938 roku obejmowało cztery konkurencje męskie: trzy w kolarstwie torowym (sprint na 1000 metrów, jazdę indywidualną na czas na 1000 metrów oraz scratch na 10 mil) i jedną w kolarstwie szosowym (jazdę indywidualna na 100 km).

</doc>
<doc id="2740720" url="https://pl.wikipedia.org/wiki?curid=2740720" title="André Roosevelt">
André Roosevelt

Cornelius Louis André Roosevelt (ur. 24 kwietnia 1879 w Paryżu, zm. 21 lipca 1962 w Port-au-Prince) – francuski rugbysta, olimpijczyk, zdobywca złotego medalu w turnieju rugby union na Letnich Igrzyskach Olimpijskich w 1900 roku w Paryżu, mistrz Francji w 1900 roku, następnie przedsiębiorca hotelowy i producent filmowy tworzący w Stanach Zjednoczonych.
Urodzony z małżeństwa francuskiej aktorki i Corneliusa Roosevelta (kuzyna Theodore’a Roosevelta). Prowadził hotele na Bali, a także był producentem filmowym, znanym z filmów "Goona-Goona: An Authentic Melodrama" i "Beyond the Caribbean".
Kariera sportowa.
W trakcie kariery sportowej reprezentował klub Racing Club de France, z którym zdobył tytuł mistrza Francji w 1900 roku.
Ze złożoną z paryskich zawodników reprezentacją Francji zagrał w turnieju rugby union na Letnich Igrzyskach Olimpijskich 1900. Wystąpił w obu meczach tych zawodów, w których Francuzi pokonali 14 października Niemców 27:17, a dwa tygodnie później Brytyjczyków 27:8. Wygrywając oba pojedynki Francuzi zwyciężyli w turnieju zdobywając tym samym złote medale igrzysk.

</doc>
<doc id="2740724" url="https://pl.wikipedia.org/wiki?curid=2740724" title="Gordon Heather">
Gordon Heather

Gordon Heather (ur. 14 maja 1990 na wyspie Rarotonga) - lekkoatleta z Wysp Cooka specjalizujący się w biegu na 100 metrów. Uczestniczył w Letnich Igrzyskach Olimpijskich w 2008 roku.

</doc>
<doc id="2740727" url="https://pl.wikipedia.org/wiki?curid=2740727" title="Frank Bayliss">
Frank Bayliss

Frank Bayliss (ur. 5 lipca 1876 w Birmingham, zm. 30 maja 1938 w Londynie) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu; architekt.
Z zawodu był architektem, członkiem RIBA. Przez ponad trzy dekady koordynował projekty księgarni dla WH Smith.
Kariera sportowa.
W trakcie kariery sportowej związany był z klubem Moseley Wanderers RFC. W 1900 roku z Moseley Wanderers RFC – jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740730" url="https://pl.wikipedia.org/wiki?curid=2740730" title="Kontula">
Kontula

Kontula (szw. Gårdsbacka) – naziemna stacja metra helsińskiego na jego północnym odgałęzieniu (Itäkeskus – Mellunmäki), obsługująca dzielnicę Kontula we wschodnich Helsinkach. Została otwarta 1 listopada 1986 roku. Projekt wykonało biuro architektoniczne "Toivo Karhunen Oy".
Kontula znajduje się pomiędzy stacjami Myllypuro oraz Mellunmäki.

</doc>
<doc id="2740731" url="https://pl.wikipedia.org/wiki?curid=2740731" title="Caddo agilis">
Caddo agilis

Caddo agilis – gatunek kosarza z podrzędu Eupnoi i rodziny Caddidae.
Opis.
Drobny gatunek kosarza, o długości ciała poniżej 3 mm. Charakteryzują go: duży guzek oczny, białe pasy na odwłoku oraz opalizujące, białe wzory na obrzeżach karapaksu. Nogogłaszczki wyposażone są w kolce.
Biotop.
Gatunek występuje w różnych biotopach, szczególnie w starych lasach, gdzie znajdywany jest na pniach, konarach i kamieniach.
Występowanie.
Gatunek występuje w północno-wschodnich Stach Zjednoczonych (wykazany ze stanów: Connecticut, Dystrykt Kolumbii, Karolina Północna, Maine, Maryland, Michigan, New Jersey, Nowy Jork, Ohio, Pensylwania, Tennessee, Wirginia, Wirginia Zachodnia, Wisconsin oraz Vermont), Kanadzie (Ontario, Quebec i Nowy Brunszwik), Japonii (wyspy Honsiu i Hokkaido) i południowych Kurylach.

</doc>
<doc id="2740738" url="https://pl.wikipedia.org/wiki?curid=2740738" title="Heroina (film)">
Heroina (film)

Heroina (oryg. tytuł Tie wa) – hongkoński dramatyczny film akcji z elementami sztuk walki z 1973 roku w reżyserii Lo Wei.
Film zarobił 287 494 dolarów hongkońskich w Hongkongu.
Obsada.
Źródło: Filmweb

</doc>
<doc id="2740739" url="https://pl.wikipedia.org/wiki?curid=2740739" title="Rogliano">
Rogliano

Zobacz też: Santo Stefano di Rogliano

</doc>
<doc id="2740741" url="https://pl.wikipedia.org/wiki?curid=2740741" title="Tie wa">
Tie wa



</doc>
<doc id="2740742" url="https://pl.wikipedia.org/wiki?curid=2740742" title="John Henry Birtles">
John Henry Birtles

John Henry Birtles (ur. 1874 w Moseley, zm. 4 lutego 1935 tamże) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej związany był przez ponad dwadzieścia lat z klubem Moseley Wanderers RFC. W 1900 roku z Moseley Wanderers RFC – jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740745" url="https://pl.wikipedia.org/wiki?curid=2740745" title="Heroina (ujednoznacznienie)">
Heroina (ujednoznacznienie)



</doc>
<doc id="2740747" url="https://pl.wikipedia.org/wiki?curid=2740747" title="James Cantion">
James Cantion

James Cantion (ur. ?, zm. ?) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej związany był z klubem London Irish. W 1900 roku z Moseley Wanderers RFC – jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740748" url="https://pl.wikipedia.org/wiki?curid=2740748" title="Mellunmäki">
Mellunmäki

Mellunmäki (szw. Mellungsbacka) – naziemna stacja metra helsińskiego, końcowa północnego odgałęzienia (Itäkeskus – Mellunmäki), obsługująca dzielnicę Mellunmäki we wschodnich Helsinkach. Została otwarta 1 września 1989 roku. Projekt wykonało biuro architektoniczne "Toivo Karhunen Oy". Jest najbardziej na północ położoną stacją w sieci helsińskiej, a co za tym idzie na całym świecie.
Poprzednią stacją jest Kontula.

</doc>
<doc id="2740749" url="https://pl.wikipedia.org/wiki?curid=2740749" title="Powstanie warszawskie w dyplomacji">
Powstanie warszawskie w dyplomacji

Powstanie warszawskie w dyplomacji – ogół działań na niwie politycznej i dyplomatycznej, prowadzonych w ramach koalicji antyhitlerowskiej w sierpniu i wrześniu 1944 roku, związanych z kwestią udzielenia pomocy powstaniu warszawskiemu.
Wkrótce po wybuchu powstania Armia Czerwona z przyczyn politycznych wstrzymała ofensywę na kierunku warszawskim. Stalin nie uległ wielokrotnym apelom o udzielenie pomocy powstaniu, kierowanym do niego przez aliantów i Rząd RP na uchodźstwie, a także sabotował działania podejmowane w tym zakresie przez mocarstwa anglosaskie. Z kolei wsparcie udzielone powstańcom przez USA i Wielką Brytanię miało ograniczony charakter i nie wpłynęło w sposób istotny na sytuację w Warszawie. Pozbawione efektywnej pomocy z zewnątrz oddziały Armii Krajowej były zmuszone kapitulować przed Niemcami (3 października 1944). Spory wokół kwestii pomocy dla powstania, które rozgorzały wewnątrz „Wielkiej Trójki”, niektórzy historycy są skłonni uznawać za prawdziwy początek „zimnej wojny”.
Sytuacja Polski na arenie międzynarodowej u progu powstania warszawskiego.
W momencie wybuchu powstania warszawskiego sytuacja Polski na arenie międzynarodowej była zdecydowanie niekorzystna. Od momentu rozpoczęcia wojny niemiecko-sowieckiej (22 czerwca 1941) systematycznie słabła bowiem pozycja Polski w ramach koalicji antyhitlerowskiej. Związek Radziecki, którego armie wiązały na froncie wschodnim większość dywizji niemieckiego Wehrmachtu, urósł do rangi najważniejszego sojusznika mocarstw zachodnich. Pozycja Polski osłabła jeszcze bardziej, gdy Stalin wykorzystał sprawę odkrycia grobów katyńskich jako pretekst do zerwania stosunków dyplomatycznych z rządem RP na uchodźstwie. Tymczasem już jesienią 1943 roku stało się jasne, że Polska nie zostanie wyzwolona spod okupacji niemieckiej przez wojska aliantów zachodnich, lecz przez Armię Czerwoną. W tej sytuacji kolejne agresywne posunięcia Stalina – kwestionowanie przedwojennej granicy polsko-radzieckiej, inspirowanie ośrodków politycznych konkurencyjnych wobec legalnego rządu RP (Związek Patriotów Polskich, Krajowa Rada Narodowa) – stawiały pod znakiem zapytania nie tylko zachowanie integralności terytorialnej Polski, lecz również jej politycznej niezależności.
Obawy potwierdziły się, gdy front wschodni przekroczył granicę przedwojennej Polski. Na ziemiach opanowanych przez Armię Czerwoną formacje NKWD masowo aresztowały żołnierzy Armii Krajowej oraz przedstawicieli cywilnych władz Polskiego Państwa Podziemnego. 21 lipca 1944 powstał w Moskwie tzw. Polski Komitet Wyzwolenia Narodowego – organ wykonawczy KRN, który rościł sobie prawo do sprawowania władzy wykonawczej na terenach centralnej Polski wyzwolonych przez Armię Czerwoną. Organ ten, teoretycznie wielopartyjny, pozostawał zdominowany przez komunistów oraz całkowicie podporządkowany Stalinowi. Zarówno Rząd RP na uchodźstwie, jak i przywódcy Polskiego Państwa Podziemnego, uznali powstanie PKWN za wstęp do narzucenia Polsce komunistycznego rządu marionetkowego.
Rząd RP na uchodźstwie nie mógł liczyć na skuteczną pomoc ze strony pozostałych członków „Wielkiej Trójki”. Dla USA i Wielkiej Brytanii absolutnym priorytetem było bowiem utrzymanie ZSRR w szeregach aliantów, a polsko-sowieckie spory były postrzegane przez ich przywódców jako zagrożenie dla spójności koalicji antyhitlerowskiej. Bez pomocy Armii Czerwonej nie można było liczyć na szybkie pokonanie Niemiec i Japonii, stąd mocarstwa anglosaskie były gotowe przystać na terytorialne żądania Stalina, a także zgadzały się, iż władzę w powojennej Polsce powinien objąć rząd „przyjazny wobec ZSRR”. Już podczas konferencji teherańskiej przywódcy „Wielkiej Trójki” uzgodnili wstępnie, że granica Polski z ZSRR zostanie oparta o tzw. Linię Curzona, w zamian za co Polska miała uzyskać rekompensatę terytorialną kosztem Niemiec (28 listopada – 1 grudnia 1943). Informacje o ustaleniach podjętych podczas konferencji w Teheranie nie zostały przekazane polskiemu rządowi na uchodźstwie. Na skutek funkcjonowania wojennej cenzury oraz działalności silnego prosowieckiego lobby w anglosaskiej prasie, opinia publiczna w USA i Wielkiej Brytanii nie była informowana o rzeczywistej sytuacji w Polsce.
Kwestia braku uzgodnienia terminu powstania z sojusznikami.
Wobec rysującej się groźby narzucenia Polsce rządów komunistycznych grupa oficerów Komendy Głównej AK, skupionych wokół generałów Leopolda Okulickiego „Kobry” i Tadeusza Pełczyńskiego „Grzegorza”, zaczęła forsować koncepcję wywołania powstania w Warszawie. Zwolennicy zbrojnego wystąpienia w stolicy wierzyli, że „wstrząśnie ono sumieniem świata” oraz zmusi zachodnie rządy i opinię publiczną do reakcji na stalinowską politykę faktów dokonanych. Powstanie miało być więc wymierzone militarnie przeciw Niemcom, a politycznie przeciw ZSRR oraz podporządkowanym mu polskim komunistom. Z tego względu dowództwo AK nie mogło i nie chciało w jakikolwiek sposób uzgadniać planów powstania z rządem sowieckim. Nie zmieniał tego fakt, iż Komenda Główna AK od początku zdawała sobie sprawę, że wobec słabego uzbrojenia podległych jej oddziałów, powodzenie powstania będzie możliwe wyłącznie w sytuacji, gdy najpóźniej kilka dni po jego wybuchu wojska sowieckie wkroczą do Warszawy – zapobiegając tym samym uwikłaniu się powstańców w samotny bój z Niemcami. Z tego względu zamierzano wystąpić zbrojnie dopiero w momencie, gdy Armia Czerwona rozbije niemiecką obronę na przedmościu warszawskim i rozpocznie szturm na miasto.
Tymczasem 26 lipca 1944 premier Stanisław Mikołajczyk udał się w podróż do Moskwy (dotarł tam 30 lipca), gdzie miał spotkać się ze Stalinem i podjąć ostatnią próbę znalezienia "modus vivendi" pomiędzy Polską a ZSRR. Prawdopodobnie premier liczył, że wyzwolenie Warszawy przez oddziały AK stanie się kluczowym elementem przetargowym, wzmacniającym jego pozycję w negocjacjach z radzieckim dyktatorem. W rzeczywistości trudna sytuacja militarna, w której od pierwszych godzin walki znajdowali się powstańcy, zmusiła Mikołajczyka do apelowania o radziecką pomoc dla Warszawy i tym samym znacząco osłabiła jego pozycję negocjacyjną.
Termin powstania nie został także uzgodniony z rządami USA i Wielkiej Brytanii. Współpraca AK z aliantami zachodnim była zresztą mocno utrudniona ze względu na fakt, iż uznawali oni ziemie polskie za strefę operacyjną Armii Czerwonej. Z tego względu Brytyjczycy odmawiali m.in. wysłania swojej misji wojskowej do okupowanej Polski. 6 czerwca 1944 brytyjski Komitet Szefów Sztabów zgodził się, że wywołanie ewentualnego powstania powszechnego w Polsce „należy do kompetencji Rządu Polskiego, a wybranie właściwego czasu do władz [podziemnych] w Warszawie”. Już trzy tygodnie później szef Kierownictwa Operacji Specjalnych (SOE), generał Colin Gubbins, poinformował jednak generała Stanisława Tatara, że brytyjskie władze wojskowe odmawiają udzielenia AK szerszej pomocy (w tym masowych zrzutów broni) – wykraczającej poza wspieranie działań dywersyjnych.
Niemniej mocarstwa anglosaskie nie mogły twierdzić, że zostały całkowicie zaskoczone wybuchem powstania. W dniu 27 lipca 1944 ambasador RP w Londynie, Edward Raczyński, spotkał się bowiem z ministrem spraw zagranicznych Wielkiej Brytanii, Anthonym Edenem, którego poinformował wstępnie o planach zbrojnego wystąpienia AK w Warszawie. Jednocześnie w imieniu polskiego rządu poprosił Brytyjczyków, aby w momencie wybuchu powstania: 1) umożliwili przerzucenie do stolicy polskiej 1. Samodzielnej Brygady Spadochronowej; 2) oddali do dyspozycji AK cztery polskie dywizjony lotnicze stacjonujące w Wielkiej Brytanii; 3) zbombardowali niemieckie lotniska w pobliżu Warszawy; 4) oficjalnie uznali prawa kombatanckie żołnierzy AK. Eden obiecał rozpatrzyć te postulaty w trybie pilnym, podając jednak w wątpliwość techniczne możliwości ich zrealizowania. Już następnego dnia Foreign Office poinformowało Raczyńskiego, że „zupełnie niezależnie od trudności skoordynowania takiej akcji z rządem sowieckim (…) same tylko względy operacyjne muszą nas powstrzymać od zaspokojenia trzech żądań, jakie Pan wysunął w związku z niesieniem pomocy powstaniu warszawskiemu”. Brytyjczycy nie pozostawili wątpliwości, że: „Rząd JKM nie jest w stanie nic zrobić w tej sprawie”. W rezultacie strona polska nie uzyskała przed wybuchem powstania żadnych obietnic pomocy ze strony sojuszników.
Wstrzymanie radzieckiej ofensywy na Warszawę.
Jeszcze w trakcie powstania radziecka propaganda i dyplomacja – a w ślad za nimi również polscy komuniści – głosiły, że Armia Czerwona nie była w stanie udzielić Warszawie skutecznej pomocy. Miało to wynikać z faktu, iż wojska 1 Frontu Białoruskiego były wyczerpane po intensywnych walkach na Białorusi, zbytnio oddalone od własnych baz zaopatrzeniowych i lotnisk, a ich flanki były zagrożone niemieckimi kontruderzeniami. Podkreślano, że wybuch powstania nie został uzgodniony z dowództwem radzieckim, a także utrzymywano, że polska stolica nie odgrywała większej roli w radzieckich planach wojennych. Z kolei Niemcy mieli skoncentrować znaczne siły na przedmościu warszawskim, które w bitwie pancernej pod Warszawą zadały znaczne straty czołówkom 1 Frontu Białoruskiego i zatrzymały ich marsz w kierunku zachodnim. Podobne oceny były formułowane w opracowaniach historycznych i publikacjach prasowych ukazujących się po wojnie w ZSRR i PRL.
Dokumenty ujawnione po rozpadzie ZSRR przeczą jednak tym twierdzeniom. Nikołaj Iwanow wskazywał, że pod koniec lipca 1944 roku w skład 1 Frontu Białoruskiego wchodziło dziesięć armii (w tym jedna pancerna), sześć samodzielnych korpusów pancernych i kawaleryjskich oraz dwie armie lotnicze. Dowodzący frontem marszałek Konstanty Rokossowski miał więc do dyspozycji prawie milion żołnierzy, 3000 czołgów, 15000 dział i moździerzy oraz 3500 samolotów. Zdaniem Iwanowa teza, jakoby oddziały frontu były wyczerpane i pozbawione zaopatrzenia, nie ma pokrycia w faktach. Radziecka 2 Gwardyjska Armia Pancerna, prowadząca bezpośrednie natarcie w kierunku Warszawy, została bowiem wprowadzona na pierwszą linię dopiero w dniu 22 lipca 1944. W dodatku wyruszyła ona z pozycji wyjściowych na Wołyniu skąd jej bazy zaopatrzeniowe dzieliła od polskiej stolicy odległość jedynie 300 kilometrów (szlaki zaopatrzeniowe 2 GAPanc. nie wiodły przy tym przez zrujnowaną Białoruś, lecz przez stosunkowo mniej zniszczoną południowo-wschodnią Polskę). W dokumentach 1 Frontu Białoruskiego brak zresztą wzmianek o poważniejszych problemach zaopatrzeniowych, a sama 2 GAPanc. posiadała trzykrotnie większe zapasy amunicji oraz większe zasoby paliwa niż radziecka 69 Armia walcząca na rzekomo priorytetowym przyczółku warecko-magnuszewskim. Ponadto wiele dowodów wskazuje, że Warszawa odgrywała znacznie większą rolę w radzieckich planach wojennych, niż była to skłonna przyznać radziecka propaganda i historiografia. Świadczyć może o tym m.in. ogrom sił zgromadzonych przez Armię Czerwoną na kierunku warszawskim. W drugiej połowie lipca 2 GAPanc. została także wzmocniona o 1 pułk pontonowy do przeprawy ciężkich czołgów oraz 6 górską brygadę inżynieryjno-saperską, co może wskazywać na istnienie planów forsowania Wisły na szeroką skalę. Marszałek Rokossowski ujawnił w swoich powojennych wspomnieniach, że podczas przygotowań do operacji „Bagration” Stalin podkreślał „strategiczne i polityczne znaczenie Warszawy”. Gdy na dzień przed wybuchem powstania Mikołajczyk spotkał się w Moskwie z Ludowym Komisarzem Spraw Zagranicznych ZSRR Wiaczesławem Mołotowem ten oświadczył mu, że wojskom sowieckim pozostało do miasta jedynie 10 kilometrów i wkrótce będzie ono wyzwolone. Kilka dni później Stalin przyznał podczas rozmowy z Mikołajczykiem, że oczekiwał wkroczenia wojsk sowieckich do Warszawy w dniu 6 sierpnia.
28 lipca 1944 Stawka poleciła dowództwu 1 Frontu Białoruskiego, aby swoim prawym skrzydłem rozwinęło natarcie na Warszawę i nie później niż 5-8 sierpnia zdobyło warszawską Pragę oraz sforsowało Wisłę na wysokości Pułtuska i Serocka. W tym samym czasie lewe skrzydło frontu miało uchwycić przyczółki w rejonie Dęblina, Solca i Zwolenia. Po sforsowaniu Wisły marszałek Rokossowski miał kontynuować natarcie w kierunku Torunia i Łodzi. Dokument ten – ujawniony dopiero po rozpadzie ZSRR – pozwala wysnuć wniosek, że radzieckie dowództwo planowało w pierwszych dniach sierpnia 1944 zdobyć Warszawę za pomocą dwustronnego manewru okrążającego. Prawdopodobnie Stalin dążył do szybkiego opanowania polskiej stolicy ze względów militarnych (uzyskanie podstawy wyjściowej dla dalszej ofensywy w kierunku Berlina) i politycznych (ulokowanie w Warszawie siedziby PKWN). W tym samym czasie radziecka propaganda wzywała mieszkańców Warszawy do walki z Niemcami. 29 lipca 1944 w godzinach wieczornych, Radio Moskwa nadało w języku polskim wezwanie do ludności Warszawy. Głosiło ono, że dla polskiej stolicy „godzina czynu wybiła” oraz zapowiadało, że „czynną walką na ulicach Warszawy (…) nie tylko przyspieszymy chwilę ostatecznego wyzwolenia, lecz ocalimy również majątek narodowy i życie waszych braci”. Tego samego dnia na murach Warszawy pojawiła się odezwa podpisana przez samozwańczego generała Juliana Skokowskiego – przywódcę lewicowej Polskiej Armii Ludowej – w której informowano fałszywie, że komendant główny AK, generał „Bór”, uciekł z Warszawy wraz z Komendą Główną AK, a Skokowski obejmuje dowództwo nad wszystkimi organizacjami podziemnymi w mieście i zarządza mobilizację do walki z Niemcami. Z kolei 30 lipca należąca do komunistycznego ZPP „Radiostacja im. Tadeusza Kościuszki” kilkukrotnie powtórzyła wezwanie, w którym znalazły się słowa: „Ludu Warszawy! Do broni! Niech ludność cała stanie murem wokół Krajowej Rady Narodowej, wokół warszawskiej Armii Podziemnej. Uderzcie na Niemców, Udaremnijcie ich plany zburzenia budowli publicznych. Pomóżcie Armii Czerwonej w przeprawie przez Wisłę (…) Milion mieszkańców Warszawy niechaj się stanie milionem żołnierzy, którzy wypędzą niemieckich najeźdźców i zdobędą wolność”. Radzieckie lotnictwo zrzuciło także nad miastem ulotki propagandowe o podobnej treści. W nocy z 31 lipca na 1 sierpnia 1944 stołeczne struktury komunistycznej Armii Ludowej zostały postawione w stan alarmowy.
Porażka w bitwie pancernej pod Warszawą spowolniła co prawda natarcie Rokossowskiego, lecz w mniejszym stopniu niż przedstawiała to później sowiecka propaganda. W trakcie walk pod Radzyminem i Wołominem radziecka 2 GAPanc. nie utraciła bowiem swoich możliwości ofensywnych. W dokumentach Armii Czerwonej, przechowywanych w Centralnym Archiwum MON Federacji Rosyjskiej (datowanych na lipiec 1944), nie ma żadnej wzmianki o załamaniu natarcia na Warszawę ze względu na niemiecki opór. Dowództwo sowieckie oceniało zresztą, że niemiecki kontratak w rejonie Warszawy miał na celu jedynie zabezpieczenie ewakuacji na lewy brzeg Wisły – nie zaś zatrzymanie radzieckiego natarcia. Co prawda 1 sierpnia dowodzący 2 GAPanc. generał Aleksiej Radziejewski wydał swoim oddziałom rozkaz przejścia do obrony, lecz miała to być jedynie przerwa taktyczna – niezbędna, aby uzupełnić zapasy amunicji i paliwa. Jeszcze 2 sierpnia radziecka „Prawda” zagrzewała czerwonoarmistów hasłem „na Warszawę!”. Przewaga sowiecka była wówczas wciąż wyraźna i wedle wszelkiego prawdopodobieństwa Niemcy nie zdołaliby utrzymać miasta. Dowództwo niemieckiej 9 Armii oceniało sytuację w rejonie Warszawy jako katastrofalną. Z meldunków składanych przez radzieckie oddziały frontowe wynikało, że na początku sierpnia 1944 roku zachodni brzeg Wisły był w wielu miejscach w ogóle nie obsadzony przez Niemców.
Sytuację zmienił wybuch powstania warszawskiego. Stanowił on dla Stalina duże zaskoczenie, stąd postawa ZSRR wobec polskiego zrywu była początkowo ambiwalentna. Podczas spotkania z premierem Mikołajczykiem (4 sierpnia) Stalin wyraził wątpliwość, czy AK będzie w stanie samodzielnie wyzwolić stolicę, oskarżając jednocześnie jej żołnierzy, że „w ogóle nie walczą z Niemcami, ale kryją się po lasach”. Podobny ton przyjął w depeszy wysłanej następnego dnia do brytyjskiego premiera Winstona Churchilla. Z kolei obecni w tym czasie w Moskwie przywódcy PKWN utrzymywali w rozmowie z Mikołajczykiem, że informacje o wybuchu powstania są przesadzone, a w Warszawie panuje spokój. Moskwa starała się także ukryć fakt wybuchu powstania przed własnym społeczeństwem. W zachowanych meldunkach 1 Frontu Białoruskiego z sierpnia i pierwszej połowy września 1944 nie ma żadnej wzmianki o walkach w Warszawie. Również komentarze sowieckiej prasy były początkowo nieliczne i ostrożne. Z drugiej strony podczas pożegnalnej rozmowy z Mikołajczykiem Stalin obiecał „szybką” pomoc dla powstania w postaci zrzutów broni, a także „poparcie ze strony lotnictwa” w „pełnych granicach jego możliwości” (9 sierpnia). Ponadto zapowiedział, że do Warszawy zostanie przerzucony radziecki oficer łącznikowy. 8 sierpnia marszałkowie Żukow i Rokossowski przedstawili Stawce plan ofensywy, który przewidywał rozpoczęcie uderzenia z przyczółków na Narwi i pod Magnuszewem, a następnie wyzwolenie Warszawy między 25 sierpnia a 1 września 1944. Ze względów propagandowych przewidywano, że frontalne uderzenie na Pragę przeprowadzi dowodzona przez generała Zygmunta Berlinga 1 Armia Wojska Polskiego. 13 sierpnia generał Michał Rola-Żymierski wydał rozkaz nr 6, w którym niedwuznacznie dał do zrozumienia, że 1 Armia Wojska Polskiego wraz z Armią Czerwoną rychło wyruszą na pomoc Warszawie. Tego samego dnia PKWN wydał odezwę „Do walczącej Warszawy! Do wszystkich bojowników Warszawy! Do ludności stolicy”, w której znalazły się słowa: „Chwila wyzwolenia bohaterskiej stolicy jest bliska (…) Pomoc nadchodzi. Wytężcie wszystkie swe siły! Wytrwajcie!” (nie wiadomo, czy powyższe wystąpienia były uzgodnione z Moskwą).
Wiele wskazuje na to, że Stalin spodziewał się szybkiego upadku powstania lub liczył na daleko idące ustępstwa polityczne ze strony polskiego rządu w zamian za pomoc dla Warszawy. Gdy jednak okazało się, że polski zryw nie wygaśnie zbyt szybko, a jego przywódcy reprezentują opcję niepodległościową, Moskwa przyjęła wobec powstania jednoznacznie wrogą postawę. 6 sierpnia 1944 z szeregów 2 GAPanc. niespodziewanie wycofano 1 pułk pontonowy, co można uznać za rezygnację z przeprawy przez Wisłę. Dwa dni później 2 GAPanc. została wycofana spod Warszawy i skierowana na odpoczynek, a na jej miejsce wprowadzono znacznie słabszą 47 Armię. Z okolic miasta wycofano także radzieckie 61. i 70. Armię, a także 1 Armię Wojska Polskiego (tę ostatnią przerzucono na przyczółek warecko-magnuszewski). Do 10 września sowieckie lotnictwo obowiązywał zakaz prowadzenia lotów bojowych nad Warszawą (dozwolone były wyłącznie loty rozpoznawcze). Pod koniec sierpnia 1 Front Białoruski otrzymał ograniczone zadania bojowe w okolicy Narwi, pozostające bez jakiegokolwiek związku z trwającym w Warszawie powstaniem. Jego powolne natarcie przedłużało powstanie, zwiększało straty w ludziach, a zarazem budziło w Warszawie płonne nadzieje na szybką pomoc. Z militarnego punktu widzenia wstrzymanie przez Armię Czerwoną natarcia na Warszawę było przy tym działaniem nie tylko bezsensownym, lecz wręcz szkodliwym. Zaniechano bowiem rozwijającej się pomyślnie ofensywy w kierunku Berlina oraz pozostawiono w rękach Niemców ważny węzeł komunikacyjny. Z tego względu można z dużym prawdopodobieństwem przyjąć, że motywy tej decyzji były czysto polityczne.
12 sierpnia agencja TASS opublikowała komunikat, w którym oświadczono, że „odpowiedzialność za wydarzenia w Warszawie spada wyłącznie na polskie koła emigracyjne w Londynie”, a sugestie jakoby ZSRR nie udzieliło powstaniu wystarczającej pomocy są „rezultatem nieporozumienia, albo przejawem oszczerstwa”. Cztery dni później, w odpowiedzi na depeszę Churchilla, Stalin określił powstanie mianem „awantury”, od której radzieckie dowództwo „postanowiło otwarcie się odciąć”. Jednocześnie w osobnej nocie Ludowy Komisariat Spraw Zagranicznych oświadczył, że rząd radziecki nie zgadza się, aby alianckie samoloty lecące z dostawami dla powstańców lądowały na radzieckich lotniskach, gdyż „nie życzy sobie, aby – pośrednio lub bezpośrednio – wiązano go z awanturą w Warszawie”. Moskwa zagroziła nawet internowaniem alianckich lotników, którzy zdecydowaliby się wylądować na terytorium kontrolowanym przez Armię Czerwoną. Zdarzało się często, iż alianckie samoloty lecące ze zrzutami dla Warszawy były ostrzeliwane przez radziecką artylerię przeciwlotniczą i nocne myśliwce. W efekcie ich załogi traktowały lot nad ziemiami opanowanymi przez Armię Czerwoną, jak lot nad terytorium wroga.
Już 2 sierpnia marszałek Rokossowski wydał rozkaz rozbrajania i internowania oddziałów AK. Gdy generał „Bór” wezwał działające poza Warszawą oddziały AK do wyruszenia z odsieczą stolicy (14 sierpnia), Stawka poleciła formacjom NKWD, aby uniemożliwiły polskim partyzantom przeprawę przez Wisłę, blokowały transport broni i rozbrajały polskie oddziały. KG AK kilkukrotnie proponowała dowództwu 1 Frontu Białoruskiego nawiązanie regularnej łączności (w tym ustanowienie stałego połączenia telefonicznego), lecz nie otrzymała żadnej odpowiedzi. Kurierzy AK wysłani do sztabu Rokossowskiego zostali aresztowani przez NKWD.
Akcja dyplomatyczna rządu RP i pierwsze reakcje aliantów.
Dopiero 2 sierpnia 1944 w godzinach porannych dowództwo AK było w stanie przesłać do Londynu pierwsze meldunki informujące o wybuchu powstania. Generał „Bór” zaapelował wówczas o rozpoczęcie zrzutów broni i amunicji nad miastem oraz wezwanie strony sowieckiej do rozpoczęcia natychmiastowego uderzenia na Warszawę. W Londynie byli wówczas nieobecni zarówno premier Stanisław Mikołajczyk (przebywający z wizytą w Moskwie), jak i Naczelny Wódz, generał Kazimierz Sosnkowski (wizytujący polskie oddziały we Włoszech). Niemniej prezydent Władysław Raczkiewicz oraz członkowie Rządu RP na uchodźstwie natychmiast podjęli zabiegi dyplomatyczne, mające na celu uzyskanie pomocy dla powstańców. Jeszcze tego samego dnia ambasador Raczyński udał się do Foreign Office, gdzie zwrócił się do podsekretarza stanu Alexandra Cadogana z prośbą o natychmiastowe powiadomienie premiera Churchilla o rozpoczętym w Warszawie powstaniu oraz wydanie zarządzeń umożliwiających rozpoczęcie zrzutów broni i amunicji dla oddziałów AK. 3 sierpnia generałowie Kukiel i Kopański interweniowali w tej samej sprawie u wojskowych władz brytyjskich, a prezydent Raczkiewicz wystosował osobisty list do Churchilla, w którym apelował do jego przyjaźni dla Polski i żołnierskiej solidarności. 6 sierpnia ambasador RP w Waszyngtonie, Jan Ciechanowski, przekazał członkom amerykańskiego Kolegium Połączonych Szefów Sztabów oficjalną prośbę o zorganizowanie pomocy dla powstania. Polskie postulaty obejmowały m.in.: uruchomienie dostaw broni i amunicji dla powstańców, zbombardowanie przez alianckie lotnictwo niemieckich pozycji w mieście oraz przerzucenie do stolicy 1. Samodzielnej Brygady Spadochronowej.
Pierwsze reakcje aliantów były ostrożne i niechętne. Amerykanie oświadczyli, że wsparcie dla polskiego podziemia leży w gestii władz brytyjskich, a ze względu na fakt, iż Warszawa pozostaje w radzieckiej strefie operacyjnej, alianci nie będą mogli prowadzić tam żadnych operacji bez wiedzy i zgody Moskwy. Z kolei generał Hastings Ismay – główny wojskowy doradca Churchilla – po pięciodniowej zwłoce oświadczył, że użycie bombowców RAF w Polsce można rozpatrywać jedynie w połączeniu z oczekiwanym uderzeniem Armii Czerwonej, a pozostałe polskie postulaty natury wojskowej uznał za nierealne. Z obstrukcją i niechęcią brytyjskich struktur wojskowych i administracyjnych kontrastowała osobista postawa premiera Churchilla, który już 3 sierpnia nakazał bezzwłoczne rozpoczęcie przygotowań do lotów z dostawami dla Warszawy oraz naciskał na dowództwo RAF, aby udzieliło powstańcom wszelkiej możliwej pomocy. Polecenie brytyjskiego premiera zawierało jednak zastrzeżenie, że loty z dostawami dla Warszawy powinny się odbywać „w warunkach wykonalności”, a ostateczna decyzja co do kształtu operacji została uzależniona od opinii zastępcy dowódcy "Mediterranean Allied Air Force", marszałka lotnictwa Johna Slessora. Dopiero 12 września brytyjski Komitet Szefów Sztabów wystosował „letnią w tonie depeszę” do swojego amerykańskiego odpowiednika, w której zwracano się o podjęcie współdziałania z baz włoskich, bądź też z baz brytyjskich w celu zorganizowania dostaw drogą lotniczą dla Warszawy.
Brak zgody Stalina na korzystanie przez alianckie samoloty z radzieckich lotnisk na prawym brzegu Wisły czynił loty ze zrzutami dla Warszawy szczególnie trudnymi i ryzykownymi. Z tego względu amerykańskie lotnictwo zrezygnowało początkowo z jakichkolwiek lotów nad polską stolicę. Z kolei marszałek Slessor zgodził się jedynie na przeprowadzanie zrzutów w podwarszawskich lasach. Rozkaz ten złamali jednak polscy lotnicy ze stacjonującej we włoskim Brindisi 1586. Eskadry Specjalnego Przeznaczenia, którzy w nocy z 4 na 5 sierpnia polecieli nad Warszawę. Następnego dnia Slessor wydał całkowity zakaz lotów w rejonie miasta (ze względu na wysokie straty poniesione w pierwszych misjach). Dopiero na skutek intensywnych zabiegów rządu RP zezwolono polskim załogom z 1586. Eskadry na wykonywanie „ochotniczych hazardowych lotów do Warszawy”. 12 sierpnia zezwolono na loty również załogom brytyjskim i południowoafrykańskim. Tragiczny wynik misji przeprowadzonej w nocy z 14 na 15 sierpnia spowodował jednak wydanie tym ostatnim kolejnego zakazu lotów. Do końca sierpnia z dostawami dla powstańców latali wyłącznie polscy lotnicy. Z początkiem września również i oni zostali jednak wycofani znad Warszawy przez brytyjskie dowództwo. Tylko naciski i determinacja polskiego rządu spowodowały, że Brytyjczycy zgodzili się wysłać z Brindisi jeszcze dwie wyprawy z pomocą dla polskiej stolicy. Podczas lotów z dostawami dla Warszawy, przeprowadzonych w sierpniu i wrześniu 1944, poległo 59 lotników polskiej 1586. Eskadry Specjalnego Przeznaczenia oraz 76 lotników brytyjskich i południowoafrykańskich.
Z Warszawy nadchodziły tymczasem coraz bardziej dramatyczne apele o pomoc. 5 sierpnia Delegat Rządu na Kraj wraz z przewodniczącym podziemnej Rady Jedności Narodowej wysłali depeszę do Londynu, w której informowali, że od chwili rozpoczęcia powstania Armia Czerwona zaprzestała wszelkich działań bojowych na przedpolu Warszawy. Zwracali przy tym uwagę, że „to niezrozumiałe i demonstracyjnie bierne zachowanie się wojsk rosyjskich stojących o kilkanaście kilometrów od Warszawy ma swoją wymowę polityczną, którą rząd winien poruszyć u czynników alianckich, łącznie z premierem przebywającym w Moskwie”. Następnego dnia generał „Bór” wystosował depeszę do Naczelnego Wodza, w której porównał postawę Sprzymierzonych wobec powstania z ich biernością we wrześniu 1939 roku. Stwierdził także, iż „Bilans dotychczasowego przymierza z Wielką Brytanią dał jedynie im naszą pomoc w roku 1940 przy odpieraniu ataku niemieckiego na Wyspy, w walkach, w Norwegii, Afryce, we Włoszech i na froncie zachodnim. Żądamy, abyście w sposób wyraźny stwierdzili ten fakt wobec Brytyjczyków”. Z kolei 12 sierpnia Rada Jedności Narodowej wystosowała z Warszawy apel do narodów sprzymierzonych, w którym stwierdzono, że powstanie nie otrzymało dotąd istotnego wsparcia ze Zachodu, a także żadnej pomocy ze strony ZSRR. Przypominając zasady zapisane w Karcie Atlantyckiej przedstawiciele cywilnych władz Polski Podziemnej zwrócili się do rządów USA i Wielkiej Brytanii o udzielenie natychmiastowej pomocy Warszawie.
Im dłużej trwało powstanie, tym bardziej malało jednak zainteresowanie alianckich czynników wojskowych i dyplomatycznych sprawą udzielenia pomocy Warszawie. Prowadzone w tej sprawie rozmowy odbywały się także w coraz gorszej atmosferze. Gdy podczas spotkania z brytyjskimi dowódcami generał Sosnkowski odczytał wspomniany list generała „Bora”, wskazujący na dotychczas negatywny bilans współpracy z aliantami, spotkał się z „gwałtownym i ostrym protestem przeciw obrażaniu Imperium”. 14 sierpnia brytyjski rząd przekazał ambasadorowi Raczyńskiemu notę, w której komunikowano, że decyzja o rozpoczęciu powstania „powzięta została bez uprzednich konsultacji z Rządem JKM, który wobec tego znalazł się w niemożności przygotowania z góry planów współpracy”. W nocie stwierdzono także, iż „ogólna strategia sowiecka widocznie nie pozwala na natychmiastowe zaimprowizowanie operacji w okolicach Warszawy, skoordynowanych z powstaniem w tym mieście, o którego wybuchu ani rząd Sowiecki ani Rząd JKM nie były z góry przestrzeżone”. Z kolei 16 sierpnia doszło do spotkania polskich generałów z pułkownikiem Haroldem B. Perkinsem – szefem polskiego i czechosłowackiego wydziału SOE. W trakcie rozmowy Brytyjczyk obarczył Polaków całkowitą winą za sytuację w Warszawie oraz oświadczył, że „zbrodnią jest planować dostawy z pomocą dla Warszawy w ramach operacji tak ryzykownych, jak te, które są obecnie podejmowane”. Nawet brytyjscy historycy określili po latach tę wypowiedź, jako „wybitnie arogancką i pozbawioną współczucia”. Negatywne nastawienie względem sprawy pomocy dla powstania prezentowało również brytyjskie Foreign Office. Minister Eden zablokował m.in. propozycję lorda Vansittarta, który domagał się, aby w odpowiedzi na masowe zbrodnie popełniane przez Niemców w Warszawie zwołać nadzwyczajne posiedzenie Izby Gmin w celu omówienia odwetowego bombardowania Berlina. Jeszcze mniejsze zainteresowanie polskim powstaniem przejawiała amerykańska administracja, słabe było także jej ogólne rozeznanie w sytuacji panującej w Polsce. Jedynie ambasador USA w Londynie, John Gilbert Winant, podejmował aktywne działania w celu udzielenia powstańcom efektywnej pomocy.
Alianci długo zwlekali z przyznaniem praw kombatanckich żołnierzom AK, twierdząc, że będą mogli to uczynić jedynie w sytuacji, gdy ZSRR postąpi podobnie. Dopiero 30 sierpnia rządy USA i Wielkiej Brytanii oficjalnie oświadczyły, iż uznają Armię Krajową za integralną część Polskich Sił Zbrojnych. Do tego czasu Niemcy bezkarnie mordowali wziętych do niewoli żołnierzy AK, uznając ich gremialnie za „bandytów”, których nie chroni prawo międzynarodowe.
Anglosaska prasa poświęcała powstaniu niewiele uwagi, a w pierwszych dniach sierpnia jej artykuły zawierały wyłącznie optymistyczne informacje na temat przebiegu walk w Warszawie. 4 sierpnia generał „Bór” musiał ogłosić oficjalne dementi w sprawie audycji BBC, podczas której oświadczono, że Związek Radziecki w pełni współpracuje z polskimi powstańcami. W szczególności prasa lewicowa starała się usprawiedliwiać postawę ZSRR oraz prezentowała wyraźnie negatywne nastawienie wobec przywódców AK i rządu RP na uchodźstwie. Redaktor sekcji polskiej BBC, Gregory MacDonald, był zmuszony przyznać, że informacje o braku sowieckiej pomocy dla powstania „są w znaczący sposób tonowane (…) żeby nie podsycać atmosfery emocji i nie naruszać ponad potrzebę jedności alianckiej”.
Korespondencja przywódców „Wielkiej Trójki” w sprawie powstania.
4 sierpnia 1944 Churchill wystosował krótką depeszę do Stalina, w której informował o wybuchu polskiego powstania w Warszawie, a także zapowiedział, że alianckie lotnictwo w najbliższym czasie dostarczy powstańcom około 60 ton zaopatrzenia bojowego. Podkreślił jednocześnie, że powstańcy, którzy „wiążą półtorej niemieckiej dywizji” proszą o pomoc rosyjską i spodziewają się ją otrzymać w najbliższym czasie. 5 sierpnia brytyjska misja wojskowa w Moskwie skierowała także list do sztabu generalnego Armii Czerwonej, w którym poproszono o ustosunkowanie się do prośby o zorganizowanie przez stronę radziecką dostaw broni i amunicji dla oddziałów AK w Warszawie. Odpowiedź Stalina na depeszę Churchilla nadeszła już 5 sierpnia i była utrzymana w lekceważącym tonie. Radziecki dyktator pisał: „Zakomunikowane Panu przez Polaków informacje są bardzo przesadzone i nie budzą zaufania (…) Armia Krajowa Polaków składa się z kilku oddziałów, które niesłusznie nazywają siebie dywizjami. Nie mają one ani artylerii, ani lotnictwa, ani czołgów. Nie wyobrażam sobie, jak takie oddziały mogą zdobyć Warszawę, której bronią cztery pancerne dywizje niemieckie”. Niemniej na tym etapie radziecki dyktator nie odmówił jednoznacznie udzielenia Polakom pomocy.
Przez kilka następnych dni Brytyjczycy zwlekali z odpowiedzią. Dopiero, gdy z Moskwy nadeszły raporty, iż rozmowy Mikołajczyka ze Stalinem zakończyły się w pozytywnej atmosferze, brytyjska dyplomacja ponownie się uaktywniła. W dniach 9 i 10 sierpnia brytyjska misja wojskowa oraz ambasada w Moskwie skierowały do władz sowieckich kolejne prośby o udzielenie pomocy powstaniu. Wspomniano w nich m.in. o apelu radzieckiego kapitana Kaługina, wysłanym do Stalina z Warszawy, a także wskazano dokładne lokalizacje na terenie miasta, gdzie Armia Krajowa była gotowa przyjąć radzieckie zrzuty zaopatrzenia i oficerów łącznikowych. 10 sierpnia Churchill zadepeszował do Stalina, dziękując mu za rzekomo rozpoczęte dostawy broni do Warszawy. Podkreślił jednocześnie, że „wszystko, co uzna pan za możliwe do wykonania, zostanie przyjęte z gorącym uznaniem przez przyjaciół brytyjskich i aliantów”. 12 sierpnia brytyjski premier raz jeszcze poprosił radzieckiego dyktatora o udzielenie pomocy powstańcom, wskazując, że duża odległość dzieląca Warszawę od alianckich baz we Włoszech bardziej predysponuje do tego zadania Armię Czerwoną. Następnego dnia do Stalina zadepeszował również premier Mikołajczyk, który poinformował dyktatora, że „Warszawa broni się nadludzkim wysiłkiem”, a także zapewnił, że „pomoc okazana obecnie przez Związek Sowiecki będzie miała największe znaczenie dla trwałej przyjaźni i praktycznego współdziałania pomiędzy Polską a ZSRR”.
W tym czasie stanowisko Moskwy uległo jednak gwałtownemu zaostrzeniu, czego pierwszym sygnałem było wspomniane oświadczenie TASS. W nocy z 15 na 16 sierpnia zastępca Ludowego Komisarza Spraw Zagranicznych ZSRR, Andriej Wyszynski, odrzucił prośbę o umożliwienie alianckim samolotom korzystania z sowieckich lotnisk. Nie ukrywał przy tym zbytnio w rozmowie z ambasadorami Wielkiej Brytanii i USA, że odmowa jest spowodowana motywami politycznymi. Z kolei 16 sierpnia Stalin wystosował utrzymaną w ostrym tonie depeszę do Churchilla, w której stwierdził, że powstanie warszawskie jest „bezsensowną, przerażającą awanturą”, od której dowództwo sowieckie musi się „odgrodzić”, albowiem nie może brać na siebie za nią ani bezpośredniej, ani pośredniej odpowiedzialności. Skłamał jednocześnie, jakoby sowieckie lotnictwo dokonywało zrzutów broni i amunicji nad Warszawą oraz podjęło próbę przerzucenia do miasta oficera łącznikowego (miał on jednak zostać zabity przez Niemców). Tymczasem 17 sierpnia Waszyngton polecił ambasadorowi Harrimanowi, aby ponownie poruszył kwestię korzystania przez alianckie samoloty z radzieckich baz lotniczych. Harriman już w nocy z 16 na 17 sierpnia został jednak wezwany na Kreml, gdzie Mołotow w obecności Stalina uprzedził jego interwencję, oświadczając („dla uniknięcia możliwych nieporozumień”), że rząd sowiecki nie może się zgodzić, aby z jego baz lotniczych korzystały samoloty, które niosą pomoc powstaniu wywołanemu przez „wrogów Związku Radzieckiego”. George Kennan zapisał w swych wspomnieniach, że tej nocy amerykańskim przedstawicielom niemal jednoznacznie oświadczono, że ZSRR uznaje Polskę za swoją wyłączną strefę wpływów, a w oczach Moskwy powstańcy nie są lepsi od Niemców i w związku z tym nie zostanie im udzielona jakakolwiek pomoc.
Churchill próbował mocniej zaangażować prezydenta Roosevelta w sprawę pomocy dla powstania. Amerykańska administracja z niechęcią myślała jednak o nadwerężaniu stosunków z ZSRR. Dopiero 20 sierpnia Churchill i Roosevelt wysłali wspólny list do Stalina, w którym znalazły się słowa: „Zastanawiamy się, jaka będzie reakcja światowej opinii publicznej, jeśli antyfaszyści w Warszawie zostaną rzeczywiście opuszczeni. Uważamy, że my wszyscy trzej powinniśmy uczynić wszystko, co tylko możemy, aby ocalić możliwie najwięcej znajdujących się tam patriotów”. List ten – celowo naszkicowany przez Roosevelta w łagodnym tonie – kończył się stwierdzeniem, że „czynnik czasu ma wyjątkowo duże znaczenie”. Odpowiedź Stalina była bardzo brutalna. Radziecki dyktator ponownie odmówił spełnienia alianckich postulatów, dodając, że „wcześniej czy później wszystkim znaną stanie się prawda o grupce zbrodniarzy, którzy dla pochwycenia władzy wszczęli awanturę warszawską” (22 sierpnia). Churchill był oburzony tonem tej depeszy. Zaproponował więc Rooseveltowi wystosowanie ostrej w tonie odpowiedzi oraz zasugerował, aby alianccy lotnicy wylądowali na sowieckich lotniskach nawet bez zgody Moskwy. W swych wydanych po wojnie wspomnieniach Churchill utrzymywał, że był skłonny zagrozić Stalinowi wstrzymaniem alianckich konwojów z dostawami dla ZSRR, gdyby alianccy lotnicy lądujący w sowieckich bazach zostali potraktowani w sposób niewłaściwy. Ostatecznie jednak nie zdecydował się na ten drastyczny krok, gdyż jak twierdził, musiał pamiętać o losach milionów ludzi, walczących na wszystkich frontach świata, a także o tym, że „cel główny wymaga czasem nawet poniżającej uległości”. Z kolei amerykański prezydent przyjął wyraźny kurs na unikanie konfrontacji. Po otrzymaniu propozycji Churchilla Roosevelt przez kilka dni odmawiał zajęcia stanowiska („nie wiem dalsze kroki moglibyśmy obecnie podjąć”), by ostatecznie sprzeciwić się wywieraniu większego nacisku na Stalina („uważam za niekorzystne dla dalszego przebiegu wojny ogólnej przyłączenie się do proponowanej depeszy”). 5 września admirał William D. Leahy błędnie poinformował Roosevelta, że powstanie w Warszawie upadło, co ten ostatni potraktował jako pretekst, aby sprawę wywarcia presji na Stalina uznać za nieaktualną.
Działania polityczne i dyplomatyczne we wrześniu 1944.
1 września 1944 generał Sosnkowski wydał rozkaz nr 19, skierowany do żołnierzy Armii Krajowej. Naczelny Wódz przypomniał w nim polskie zasługi dla alianckiej sprawy oraz niedwuznacznie oskarżył Sprzymierzonych o niewdzięczność i niechęć do udzielenia Warszawie skutecznej pomocy. Sosnkowski pisał m.in.: „Lud Warszawy pozostawiony sam sobie i opuszczony na froncie wspólnego boju z Niemcami – oto tragiczna i potworna zagadka, której my Polacy, odcyfrować nie umiemy na tle technicznej potęgi Sprzymierzonych u schyłku piątego roku wojny”. Brytyjska opinia publiczna, która w większości wypadków mogła się zapoznać z treścią tego rozkazu jedynie na podstawie prasowych streszczeń lub wyrwanych z kontekstu fragmentów, zareagowała z oburzeniem. Dwa tygodnie później władze brytyjskie zażądały odwołania generała, utrzymując, iż obraził on Wielką Brytanię. Rząd RP uległ tym naciskom i 30 września 1944 Sosnkowski został zdymisjonowany. Na jego miejsce władze polskie demonstracyjnie mianowały walczącego w Warszawie generała Tadeusza „Bora” Komorowskiego.
W międzyczasie Stalin złagodził jednak swoje nieustępliwe dotąd stanowisko wobec powstania. Na początku września I Front Białoruski wznowił działania zaczepne w rejonie Warszawy. 14 września, po kilkudniowych walkach, oddziały Armii Czerwonej i 1. Armii Wojska Polskiego wyzwoliły prawobrzeżną Pragę. 14 września radzieckie lotnictwo rozpoczęło zrzuty broni, amunicji i żywności dla powstańców. Marszałek Rokossowski przystąpił do opracowywania planów opanowania lewobrzeżnej części Warszawy. Ponadto 10 września Moskwa wyraziła zgodę na korzystanie przez alianckie samoloty z radzieckich baz lotniczych na prawym brzegu Wisły. Przyczyny, dla których ZSRR zdecydował się na te ustępstwa, nie zostały dotąd jednoznacznie wyjaśnione. Zdaniem Nikołaja Iwanowa mógł to być „gest dobrej woli” pod adresem mocarstw zachodnich, a zarazem efekt chwilowych rozterek Stalina, który miał wahać się, czy pozwolić Niemcom stłumić powstanie, czy też może w ostatniej chwili wkroczyć do akcji, aby zaprezentować się Polakom i zachodniej opinii publicznej jako ten, który ocalił Warszawę. Z kolei Władysław Pobóg-Malinowski uważał, że działania Stalina były spowodowane doniesieniami sowieckiego wywiadu o podjęciu przez dowództwo AK rozmów kapitulacyjnych z Niemcami. Wznawiając działania zaczepne radziecki dyktator chciał wzbudzić w Warszawie nadzieję na rychłą pomoc i w ten sposób przedłużyć powstanie – umożliwiając Niemcom doszczętne zniszczenie polskich sił niepodległościowych.
Ostatecznie powstańcy warszawscy nie otrzymali jednak większej pomocy ze strony ZSRR. Radzieckie dowództwo zgodziło się jedynie na przeprowadzenie ograniczonej akcji desantowej przez Wisłę, w której udział wzięli niedoświadczeni żołnierze z polskich 2. i 3. Dywizji Piechoty – pozbawieni odpowiedniej ilości środków przeprawowych oraz wsparcia ze strony lotnictwa i artylerii. Ze względu na szczupłość zaangażowanych sił owa akcja miała prawdopodobnie charakter wyłącznie propagandowy i z góry zakładano jej niepowodzenie. W rezultacie niewielkie przyczółki wywalczone przez polskich żołnierzy na Czerniakowie, Powiślu i Żoliborzu zostały szybko zlikwidowane przez Niemców. W walkach o Pragę, a zwłaszcza podczas prób forsowania Wisły, poległo lub odniosło rany blisko 5,5 tys. żołnierzy Armii Berlinga. Nawet te ograniczone działania podjęte przez I Front Białoruski nie były koordynowane z dowództwem AK. 17 września generał „Bór” wysłał via Londyn depeszę do Rokossowskiego, proponując nawiązanie bezpośredniej łączności telefonicznej. Propozycja pozostała bez odpowiedzi. Z kolei zgoda Moskwy na lądowanie alianckich samolotów na radzieckich lotniskach przyszła zbyt późno. Dopiero 18 września 8. Armia Powietrzna USA mogła zorganizować wielką wyprawę nad Warszawę, w trakcie której 107 amerykańskich „Latających Fortec” zrzuciło nad Warszawą blisko 1250 zasobników z zaopatrzeniem. Wobec krytycznej sytuacji powstania wyprawa nie mogła jednak w sposób istotny wspomóc polskich obrońców – tym bardziej, że tylko 288 zasobników spadło na teren kontrolowany przez powstańców.
Do ostatnich dni powstania mocarstwa anglosaskie wraz z Rządem RP na uchodźstwie próbowały skłonić Stalina do przyjścia z odsieczą Warszawie. W dniach 15-18 września Aleksander Mniszek, urzędnik polskiego MSZ, złożył trzy wizyty w ambasadzie ZSRR w Londynie, pragnąc przekazać przedstawicielom rządu radzieckiego kilka dokumentów – m.in. depeszę „Bora” ws. nawiązania bezpośredniej łączności ze sztabem Rokossowskiego oraz apel Rady Jedności Narodowej do przywódców „Wielkiej Trójki”. Za pierwszym razem pracownik ambasady odebrał dokumenty bez komentarza. Podczas drugiej wizyty portier kategorycznie odmówił przyjęcia jakiejkolwiek korespondencji. Za trzecim razem Mniszek spotkał się z sekretarzem ambasady, który także odmówił przyjęcia dokumentów, wskazując, że ZSRR i Rząd RP na uchodźstwie nie utrzymują stosunków dyplomatycznych. 23 września ambasadorzy Wielkiej. Brytanii i USA w Moskwie udali się do Stalina, aby zaapelować o udzielenie przez Armię Czerwoną pomocy powstaniu. W odpowiedzi usłyszeli jednak: „Nikt nie może odnaleźć tego generała „Bora”. Nie wiemy, gdzie on jest. Widocznie wyjechał z Warszawy”. Było to kłamstwem, z czego Stalin doskonale zdawał sobie sprawę, gdyż od dwóch dni w warszawskim Śródmieściu przebywał radziecki oficer łącznikowy, kapitan Iwan Kołos, wraz ze swoim radiooperatorem. Do tego czasu zdążył się on spotkać z dowództwem warszawskiej AL, kierownictwem tzw. Połączonych Sił Zbrojnych AL, PAL i KB, a także rozmawiał dwukrotnie z członkami KG AK. O wszystkich tych spotkaniach Moskwa była informowana drogą radiową.
26 września Churchill wygłosił na forum Izby Gmin oświadczenie w sprawie powstania warszawskiego, w którym złożył hołd „bohaterstwu i wytrwałości polskiej Armii Krajowej” oraz zapewnił, że uczyniono wszystko, aby przyjść powstańcom z pomocą. Następnego dnia w brytyjskim parlamencie odbyła się poświęcona tej kwestii debata, w trakcie której minister Eden odpowiadał na pytania deputowanych. W swych wystąpieniach starał się unikać jakiejkolwiek krytyki pod adresem ZSRR, a także ukrył fakt, iż żaden brytyjski oficer łącznikowy nie był obecny w Polsce w czasie powstania.
30 września przewodniczący PKWN Edward Osóbka-Morawski wraz generałem Rolą-Żymierskim, Hilarym Mincem oraz Stefanem Jędrychowskim uczestniczyli w konferencji prasowej, zorganizowanej w Moskwie dla korespondentów prasy zagranicznej. W jej trakcie oświadczyli oni fałszywie, że od 13 sierpnia Armia Czerwona udzielała powstańcom wsparcia materiałowego oraz oskarżyli dowództwo AK o celowe unikanie kontaktu ze sztabem Rokossowskiego. Jednocześnie Osóbka-Morawski oświadczył, że generał „Bór” jest „zbrodniarzem wojennym”, którego PKWN postawiłoby przed sądem, gdyby wpadł w jego ręce.
Tymczasem 28 września KG AK skierowała kolejną depeszę do Rokossowskiego, w której ostrzegano, że powstańcy są w stanie wytrwać jeszcze 72 godziny, po czym kapitulacja stanie się nieuchronna. 30 września Mikołajczyk wystosował także ostatni apel do Stalina o udzielenie pomocy Warszawie. Wszystkie wezwania pozostały jednak bez odpowiedzi. W nocy z 2 na 3 października przedstawiciele KG AK podpisali w Ożarowie Mazowieckim akt kapitulacji powstania.
Epilog.
2 października Churchill przyjął osobiście premiera Mikołajczyka, który poinformował go o zbliżającej się kapitulacji powstania, a także przekazał ostatni apel Krajowej Rady Ministrów i Rady Jedności Narodowej. Znalazły się w nim słowa: „Tak wygląda prawda. Potraktowano nas gorzej niż sprzymierzeńców Hitlera: Italię, Rumunię, Finlandię (...) Niech Bóg sprawiedliwy oceni straszliwą krzywdę, jaka Naród Polski spotyka, i niech wymierzy słuszną karę na jej sprawców”. W swoich wspomnieniach Churchill zapisał później, iż „tych słów nic nie zatrze”.
5 października Churchill wygłosił na forum parlamentu krótkie oświadczenie poświęcone powstaniu. Oświadczył wówczas, że „walka o Warszawę przyniosła temu szlachetnemu miastu okropne zniszczenia, a jego bohaterskiej ludności cierpienia i niedostatki w wymiarze nieporównywalnym nawet z nieszczęściami tej wojny” oraz zadeklarował, że epopeja polskiej stolicy nie zostanie zapomniana. W rzeczywistości brytyjska prasa i czynniki oficjalne z niechęcią komentowały sprawę powstania, obawiając się urazić radzieckiego sojusznika. Podobnie postępowali Amerykanie. W późniejszych latach zachodni historycy poświęcali powstaniu niewiele uwagi.
Powstanie warszawskie upadło nie uzyskawszy istotnej pomocy z zewnątrz. Zdaniem Janusza Zawodnego powstanie – podobnie jak zbrodnia katyńska – było z perspektywy aliantów przeszkodą w dyplomatycznym i wojskowym układzie sił i planów „Wielkiej Trójki”. Dla Roosevelta i amerykańskiej administracji Polska nie była pełnoprawnym partnerem, lecz uciążliwym sojusznikiem – utrudniającym w dodatku priorytetową współpracę z ZSRR. Z kolei premier Churchill wydawał się być szczerze przejęty tragedią Warszawy i starał się udzielić powstaniu możliwie największą pomoc, jednak jako najsłabszy członek „Wielkiej Trójki” nie miał ku temu większych możliwości. Nawet on nie był zresztą gotów na zerwanie współpracy z ZSRR z powodu Polski. Powstanie miało jednak istotny wpływ na sytuację polityczno-militarną w Europie. Zdaniem Wojciecha Roszkowskiego i Nikołaja Iwanowa wstrzymanie sowieckiej ofensywy na kierunku warszawskim opóźniło o kilka miesięcy zakończenie wojny, prawdopodobnie zapobiegając przy tym opanowaniu całości lub większości terytorium III Rzeszy przez Armię Czerwoną. Ponadto cynizm i bezwzględność okazane przez Stalina uzmysłowiły wielu zachodnim politykom i dyplomatom niebezpieczeństwa związane z ekspansywną polityką Moskwy. Z tego względu spory wokół kwestii pomocy dla powstania, które rozgorzały wewnątrz „Wielkiej Trójki”, niektórzy historycy są skłonni uznawać za prawdziwy początek „zimnej wojny”. Z tą ostatnią opinią polemizował jednak m.in. Jan Ciechanowski, który wskazywał, że mimo powstania warszawskiego i zagłady polskiej stolicy, współpraca polityczna i militarna w „Wielkiej Trójce” układała się pomyślnie, a w drugiej połowie 1944 roku sięgnęła swego szczytu. Rozpad koalicji antyhitlerowskiej nastąpił dopiero po zakończeniu II wojny światowej, gdy nadrzędny cel w postaci pokonania Niemiec i Japonii został osiągnięty.

</doc>
<doc id="2740750" url="https://pl.wikipedia.org/wiki?curid=2740750" title="Turniej regu mężczyzn w sepak takraw plażowym na Plażowych Igrzyskach Azjatyckich 2012">
Turniej regu mężczyzn w sepak takraw plażowym na Plażowych Igrzyskach Azjatyckich 2012

Turniej regu w sepak takraw mężczyzn podczas III Plażowych Igrzysk Azjatyckich w Haiyan odbył się w dniach od 20 do 22 czerwca 2012 roku. Do rywalizacji przystąpiło sześć drużyn, podzielonych na dwie grupy. W każdej z nich zmagania toczyły się systemem kołowym (tj. każdy z każdym, po jednym meczu). Po dwie najlepsze drużyny z obu grup dostawały się do półfinału. Złoto zdobyła reprezentacja Tajlandii.

</doc>
<doc id="2740751" url="https://pl.wikipedia.org/wiki?curid=2740751" title="Hadrobunus maculosus">
Hadrobunus maculosus

Hadrobunus maculosus – gatunek kosarza z podrzędu Eupnoi i rodziny Sclerosomatidae.
Opis.
Duży gatunek kosarza. Długość ciała u samców wynosi około 9 mm, a u samic około 12 mm. Nogi są stosunkowo krótkie. Uda pierwszej pary odnóży są znacznie krótsze od długości ciała u obu płci oraz krótsze od jego szerokości w przypadku samic.
Biotop.
Kosarz ten występuje w lasach oraz przylegających do nich obszarach trawiastych.
Występowanie.
Gatunek występuje w północno-wschodnich Stanach Zjednoczonych oraz w Ontario w Kanadzie.

</doc>
<doc id="2740752" url="https://pl.wikipedia.org/wiki?curid=2740752" title="Franklin Nazareno">
Franklin Nazareno

Franklin Nazareno (ur. 24 kwietnia 1987 w Portoviejo) - ekwadorski lekkoatleta specjalizujący się w biegu na 100 metrów. Uczestniczył w Letnich Igrzyskach Olimpijskich w 2008 roku.
Najlepsze wyniki w sezonie.
Bieg na 100 metrów
Bieg na 200 metrów

</doc>
<doc id="2740753" url="https://pl.wikipedia.org/wiki?curid=2740753" title="Eparchia czystopolska">
Eparchia czystopolska

Eparchia czystopolska – jedna z eparchii Rosyjskiego Kościoła Prawosławnego. Razem z eparchią kazańską i eparchią almietjewską tworzy metropolię tatarstańską.
Utworzona na mocy decyzji Świętego Synodu Rosyjskiego Kościoła Prawosławnego z 6 czerwca 2012 poprzez wydzielenie z eparchii kazańskiej i tatarstańskiej. Eparchii podlegają prawosławne parafie w rejonach aksubajewskim, aleksiejewskim, alkiejewskim, czeriemszańskim, czystopolskim, niżniekamskim, nurłackim i spasskim Tatarstanu.
Dekanaty.
W skład eparchii wchodzi 6 dekanatów:

</doc>
<doc id="2740754" url="https://pl.wikipedia.org/wiki?curid=2740754" title="Arthur Darby">
Arthur Darby

Arthur Darby (ur. 9 stycznia 1876 w Chester, zm. 16 stycznia 1960 w Dartmouth) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Życiorys.
Uczęszczał do Cheltenham College, zaś od 1895 roku studiował w Clare College wchodzącym w skład University of Cambridge, ukończywszy goz tytułem B.A. w roku 1898, tytuł M.A. uzyskał w roku 1910. Pracował jako lingwista w Elizabeth College na Guernsey, następnie przy Flocie Atlantyku oraz w Royal Naval College.
W barwach uniwersyteckiego zespołu rugby w latach 1896–1898 trzykrotnie wystąpił w Varsity Match przeciwko drużynie z Oxford.
W 1900 roku z Moseley Wanderers RFC – jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.
Był jedynym zawodnikiem tej drużyny z doświadczeniem reprezentacyjnym. Swój jedyny testmecz w reprezentacji Anglii zaliczył w meczu z Irlandią rozegranym na Lansdowne Road 4 lutego 1899 roku w ramach Home Nations Championship 1899. Trzykrotnie zagrał też dla Barbarians.
W randze porucznika służył w I wojnie światowej w Royal Naval Volunteer Reserve.
Jego ojciec, John Lionel Darby, był archidiakonem, a następnie dziekanem w diecezji Chester.

</doc>
<doc id="2740757" url="https://pl.wikipedia.org/wiki?curid=2740757" title="Aleksander Świętosławski">
Aleksander Świętosławski

Aleksander Świętosławski (ur. 1811, zm. 1835) – działacz polityczny, student UW, uczestnik ataku na Belweder 29 listopada 1830 i powstania listopadowego (1830-1831), po którego upadku wyemigrował do Francji. Współtwórca Towarzystwa Demokratycznego Polskiego (TDP, 1832). Brat Zenona Świętosławskiego, współorganizatora Gromady Ludu Polskiego Humań.

</doc>
<doc id="2740758" url="https://pl.wikipedia.org/wiki?curid=2740758" title="Puotila">
Puotila

Puotila (szw. Botby gård) – naziemna stacja metra helsińskiego na jego południowym odgałęzieniu (Itäkeskus – Vuosaari), obsługująca dzielnicę Puotila i Puotinharju we wschodnich Helsinkach. Została otwarta 31 sierpnia 1998 roku, a więc dużo później niż większość stacji w sieci. Projekt wykonało biuro architektoniczne "Kaupunkisuunnittelu Oy Jarmo Maunula".
Myllypuro znajduje się pomiędzy stacjami Itäkeskus oraz Rastila.

</doc>
<doc id="2740760" url="https://pl.wikipedia.org/wiki?curid=2740760" title="Susan Sirma">
Susan Sirma

Susan Sirma (ur. 26 maja 1966) – kenijska lekkoatletka specjalizująca się w biegach średnio i długodystansowych, dwukrotna uczestniczka letnich igrzysk olimpijskich (Seul 1988, Barcelona 1992). Sukcesy odnosiła również w biegach przełajowych.

</doc>
<doc id="2740762" url="https://pl.wikipedia.org/wiki?curid=2740762" title="Clement Deykin">
Clement Deykin

Clement Deykin (ur. 1 października 1877 w Lapley, zm. 14 marca 1969 w Victorii) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Pracował zawodowo jako jubiler.
Kariera sportowa.
W trakcie kariery sportowej związany był z klubem Moseley Wanderers RFC. W 1900 roku z Moseley Wanderers RFC jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740763" url="https://pl.wikipedia.org/wiki?curid=2740763" title="Eparchia almietjewska">
Eparchia almietjewska

Eparchia almietjewska – jedna z eparchii Rosyjskiego Kościoła Prawosławnego. Razem z eparchią kazańską i eparchią czystopolską tworzy metropolię tatarstańską.
Utworzona na mocy decyzji Świętego Synodu Rosyjskiego Kościoła Prawosławnego z 6 czerwca 2012 poprzez wydzielenie z eparchii kazańskiej i tatarstańskiej. Jej pierwszym ordynariuszem został 11 lipca 2012 Metody (Zajcew). Eparchii podlegają prawosławne parafie w rejonach aktanyskim, almietjewskim, aznajewskim, bawlińskim, bugulmińskim, leninogorskim, muslumowskim, sarmanowskim i zaińskim Tatarstanu.
Dekanaty.
W skład eparchii wchodzi 7 dekanatów:

</doc>
<doc id="2740764" url="https://pl.wikipedia.org/wiki?curid=2740764" title="Berard Toshio Oshikawa">
Berard Toshio Oshikawa

 – japoński duchowny rzymskokatolicki, franciszkanin konwentualny, biskup diecezjalny Naha w latach 1997-2017. 
Życiorys.
Święcenia kapłańskie przyjął 21 grudnia 1967 jako członek zakonu franciszkanów konwentualnych. 24 stycznia 1997 papież Jan Paweł II mianował go ordynariuszem diecezji Naha. Sakry udzielił mu 25 maja 1997 jego poprzednik Peter Baptist Tadamarō Ishigami OFMCap. 
9 grudnia 2017 przeszedł na emeryturę.

</doc>
<doc id="2740765" url="https://pl.wikipedia.org/wiki?curid=2740765" title="L. Hood">
L. Hood

L. Hood (ur. ?, zm. ?) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej związany był z klubem Rosslyn Park F.C. W 1900 roku z Moseley Wanderers RFC – jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740766" url="https://pl.wikipedia.org/wiki?curid=2740766" title="Rastila (stacja metra)">
Rastila (stacja metra)

Rastila (szw. Rastböle) – naziemna stacja metra helsińskiego na jego południowym odgałęzieniu (Itäkeskus – Vuosaari), obsługująca obszary mieszkalne Rastila i Meri-Rastila dzielnicy Vuosaari we wschodnich Helsinkach. Została otwarta 31 sierpnia 1998 roku, a więc dużo później niż większość stacji w sieci. Projekt wykonali Irmeli Grundström i Juhani Vainio.
Myllypuro znajduje się pomiędzy stacjami Puotila oraz Vuosaari.

</doc>
<doc id="2740769" url="https://pl.wikipedia.org/wiki?curid=2740769" title="Metropolia tatarstańska">
Metropolia tatarstańska

Metropolia tatarstańska – jedna z metropolii Rosyjskiego Kościoła Prawosławnego, z siedzibą w Kazaniu. Obejmuje obszar Tatarstanu. W jej skład wchodzą trzy eparchie: kazańska, almietjewska oraz czystopolska.
Erygowana przez Święty Synod Rosyjskiego Kościoła Prawosławnego w czerwcu 2012.

</doc>
<doc id="2740770" url="https://pl.wikipedia.org/wiki?curid=2740770" title="Bohuslav Tablic">
Bohuslav Tablic

Bohuslav Tablic (ur. 6 września 1769 we wsi České Brezovo, zm. 21 stycznia 1832 we wsi Kostolné Moravce) − słowacki poeta, historyk literatury i tłumacz.
Tworzył okolicznościowe wiersze, epigramaty i anakreontyki. Napisał "Poezie" (tomy 1−4, 1806−1812) oraz ponad biografie ponad 70 poetów z okresu królestwa węgierskiego. Tłumaczył z języka angielskiego Williama Szekspira, Alexandra Pope'a, Olivera Golsmitha oraz "Sztukę rymotwórczą" Nicolasa Boileau. Ze słowackich rękopisów przełożył wiersze o Juraju Janosiku i Jakubie Surovcu.

</doc>
<doc id="2740771" url="https://pl.wikipedia.org/wiki?curid=2740771" title="Jin ping shuang yan">
Jin ping shuang yan

Jin ping shuang yan – hongkoński dramatyczny-romantyczny film akcji z 1974 roku w reżyserii Li Han-hsiang.
Film zarobił 1 842 470 dolarów hongkońskich w Hongkongu.
Obsada.
Źródło: Filmweb

</doc>
<doc id="2740772" url="https://pl.wikipedia.org/wiki?curid=2740772" title="M.L. Logan">
M.L. Logan

M.L. Logan (ur. ?, zm. ?) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej związany był z klubami London Scottish, Lennox oraz hrabstwem Middlesex. W 1900 roku z Moseley Wanderers RFC jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740773" url="https://pl.wikipedia.org/wiki?curid=2740773" title="Metropolia stawropolska">
Metropolia stawropolska

Metropolia stawropolska – jedna z metropolii Rosyjskiego Kościoła Prawosławnego. W jej skład wchodzą dwie eparchie: eparchia stawropolska oraz eparchia gieorgijewska, jak również dekanaty eparchii piatigorskiej i czerkieskiej położone na terenie Kraju Stawropolskiego.
Erygowana przez Święty Synod Rosyjskiego Kościoła Prawosławnego w czerwcu 2012. Jej pierwszym ordynariuszem został metropolita stawropolski i niewinnomysski Cyryl (Pokrowski).

</doc>
<doc id="2740775" url="https://pl.wikipedia.org/wiki?curid=2740775" title="Baozi">
Baozi

Baozi (, także: "bao", "bau", "humbow", "nunu", "bausak", "pow" oraz "pau") – zróżnicowanych rozmiarów kluski gotowane na parze, charakterystyczne dla kuchni chińskich, ale jadane także w Malezji i Singapurze. Popularne w restauracjach chińskich na całym świecie. Wywodzą się z północnych regionów Chin. "Baozi" w dialektach północnych oznacza "bułeczkę".
Przygotowanie i podawanie.
Bułeczki wytwarzane są z mąki pszennej z dodatkiem tłuszczu (smalec, oleje roślinne, olej sezamowy), cukru, octu ryżowego i drożdży. Wnętrze wypełnia farsz, który może być bardzo różnorodny: mięsny, z pasty fasolowej, ostry (z chili), z pastą z nasion lotosu, itd. Z rzadka podaje się bułeczki bez wypełnienia. 
W praktyce codziennej baozi mają dwie zasadnicze odmiany (spożywane zawsze na gorąco i posmarowane lekko olejem sezamowym):
W obu przypadkach, jako dodatek smakowy, podaje się zestaw: pasta chili i sos sojowy. Bułeczki są popularne zwłaszcza na śniadanie i dostępne na licznych straganach ulicznych.
Geneza.
Według legendy baozi wymyślił chiński strateg Zhuge Liang w Epoce Trzech Królestw. Wojskowy ten ugotował bułeczkę w kształcie ludzkiej głowy i złożył ją w ofierze bogom, prosząc ich o pomoc w zwalczeniu plagi, która dotknęła część jego żołnierzy.

</doc>
<doc id="2740776" url="https://pl.wikipedia.org/wiki?curid=2740776" title="Si-hu">
Si-hu



</doc>
<doc id="2740778" url="https://pl.wikipedia.org/wiki?curid=2740778" title="Herbert Loveitt">
Herbert Loveitt

Herbert Arthur Loveitt (ur. 8 marca 1874 w Easenhall, zm. 18 lutego 1909 w Coventry) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Podobnie jak ojciec, był licytatorem. Rugby i krykieta uprawiał także jego brat Frank.
Kariera sportowa.
W trakcie kariery sportowej związany był z klubem Coventry RFC. Grał także w hokej na trawie oraz krykieta dla Coventry i North Warwickshire.
W 1900 roku z Moseley Wanderers RFC – jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740779" url="https://pl.wikipedia.org/wiki?curid=2740779" title="Vuosaari (stacja metra)">
Vuosaari (stacja metra)

Vuosaari (szw. Nordsjö) – naziemna stacja końcowa południowego odgałęzienia metra helsińskiego (Itäkeskus – Vuosaari), obsługująca dzielnicę Vuosaari we wschodnich Helsinkach. Została otwarta 31 sierpnia 1998 roku, a więc dużo później niż większość stacji w sieci. Projekt wykonało biuro architektoniczne "Esa Piironen Oy".
Poprzednią stacją jest Rastila.
Od Vuosaari wybudowana w 2011 roku linia techniczna o długości 1,4 km do portu Vuosaari. Łączy ona sieć metra z siecią kolejową oraz jest wykorzystywana przy transporcie materiałów i maszyn niezbędnych do budowy metra zachodniego ("Länsimetro"). Stanowi też znacznie krótszą alternatywę do dotychczasowej linii serwisowej wiodącej przez dzielnicę Viikki.
15 lutego 2012 rozpoczęły się testy wybudowanych na stacji pierwszych w Helsinkach drzwi peronowych.

</doc>
<doc id="2740781" url="https://pl.wikipedia.org/wiki?curid=2740781" title="Pola Lindfeldówna">
Pola Lindfeldówna

Pola Lindfeldówna (Pelagia, ur. 19 czerwca 1894 w Łodzi, zm. 6 kwietnia 1942 tamże) – rzeźbiarka, grafik. 
Biogram.
Córka Gustawa (Godela) (1861-1940), przemysłowca, i Rozalii (Ruchli) z Kwaśnerów (ok. 1866 - 1938), siostra Eugenii (ur. 21 maja 1892 r. w Łodzi), malarki. 
Prawdopodobnie w r. 1919 wyjechała na studia plastyczne do Berlina, później mieszkała w Wiesbaden i Paryżu. Brała udział w Międzynarodowej Wystawie Sztuki w Düsseldorfie (maj 1922) i odbywającym się równocześnie I Kongresie Postępowych Artystów. Wcześnie związała się z grupą Jung Idysz, brała udział w wystawach plastyki żydowskiej, m.in. w I Wystawie Żydowskiego Malarstwa i Rzeźby w Białymstoku (wrzesień 1919) i w wystawie „Salon futurystów” w Łodzi (1921).
Projektowała okładki i ilustracje do książek pisarzy żydowskich, m.in. tomiku poezji Mojżesza Brodersona i Icchaka Kacenelsona "Improwizacjes" (1919) i książki Chaima Króla "Łojbn" (1920). Wykonywała ilustracje linorytnicze do czasopism: „Jung Idysz” (1919), „Zdrój” (1919) i almanachu „Tańczący Ogień” (1920). Gdy zamieszkała w Paryżu uprawiała wyłącznie klasycyzującą rzeźbę. 
Na początku lat 30. XX w. przebywała w Palestynie.
Następnie wróciła do Polski, do Łodzi. Po długim pobycie za granicą, swoje rzeźby wystawiła wiosną 1936 r. w Łodzi, w Miejskiej Galerii Sztuki.
W 1937 r. mieszkała w Łodzi przy ul. Piotrkowskiej 189.
Po wybuchu II wojny światowej pozostała w Łodzi. 
Na początku 1940 r. została przymusowo przesiedlona do getta, które hitlerowcy po kilku miesiącach od napaści na Polskę 1 września 1939 r. podczas wojny i zajęcia Łodzi 8 września 1939 r. zorganizowali 8 lutego 1940 r. dla 240 000 Żydów z Łodzi i wielu innych miast Polski i Europy, w najbiedniejszej dzielnicy Łodzi – Bałuty i szczelnie odizolowali od miasta 30 kwietnia 1940 r.; getto było ogromnym obozem przymusowej pracy ale i eksterminacji.
Zmarła w getcie 6 kwietnia 1942 r. Pochowana na nowym Cmentarzu Żydowskim w Łodzi przy ul. Brackiej

</doc>
<doc id="2740782" url="https://pl.wikipedia.org/wiki?curid=2740782" title="Wilfried Bingangoye">
Wilfried Bingangoye

Wilfried Bingangoye (ur. 25 marca 1985) - gaboński lekkoatleta specjalizujący się w biegu na 100 metrów. Uczestniczył w Letnich Igrzyskach Olimpijskich w 2008, 2012 i 2016 roku.
Najlepsze wyniki w sezonie.
Bieg na 100 metrów

</doc>
<doc id="2740784" url="https://pl.wikipedia.org/wiki?curid=2740784" title="Herbert Nicol">
Herbert Nicol

Herbert Saint John Nicol (ur. 12 kwietnia 1873 w Birmingham, zm. 10 lutego 1950 w North Vancouver) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Podobnie jak ojciec pracował w banku. Rugby uprawiał także jeden z jego braci.
Kariera sportowa.
W trakcie kariery sportowej związany był z klubem Old Edwardians RFC, także jako kapitan. W 1900 roku z Moseley Wanderers RFC jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740785" url="https://pl.wikipedia.org/wiki?curid=2740785" title="Hadrobunus grandis">
Hadrobunus grandis

Hadrobunus grandis – gatunek kosarza z podrzędu Eupnoi i rodziny Sclerosomatidae.
Opis.
Duży gatunek kosarza o odnóżach średniej długości. Uda pierwszej pary odnóży są krótsze od długości ciała u samców oraz krótsze od jego szerokości u samic. Grzbiet ubarwiony brązowo z jaśniejszym pasem na guzku ocznym.
Podgatunki.
Znane są dwa podgatunki:
Występowanie.
Gatunek występuje we wschodnich Stanach Zjednoczonych, gdzie wykazany został ze stanów: Georgia, Oklahoma, Ohio, Maryland, Karolina Północna oraz Vermont.

</doc>
<doc id="2740786" url="https://pl.wikipedia.org/wiki?curid=2740786" title="Moumi Sébergué">
Moumi Sébergué

Moumi Sébergué (ur. 7 grudnia 1977) – czadyjski lekkoatleta specjalizujący się w biegach na 100 metrów, olimpijczyk. 
Sébergué dwukrotnie reprezentował Czad na igrzyskach olimpijskich w biegach na 100 metrów: w Sydney (2000) oraz w Pekinie (2008). W zawodach tych zajmował siódme miejsca w biegach pierwszej rundy.

</doc>
<doc id="2740787" url="https://pl.wikipedia.org/wiki?curid=2740787" title="Hua fei man cheng chun">
Hua fei man cheng chun

Hua fei man cheng chun – hongkoński film komediowy z 1975 roku w reżyserii Mu Zhu.
Film zarobił 1 062 710 dolarów hongkońskich w Hongkongu.
Obsada.
Źródło: Filmweb

</doc>
<doc id="2740789" url="https://pl.wikipedia.org/wiki?curid=2740789" title="Valentine Smith">
Valentine Smith

Valentine Smith (ur. 21 września 1873 w Birmingham, zm. 8 sierpnia 1940 w Cynwyd) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej związany był z klubem Old Edwardians RFC. W 1900 roku z Moseley Wanderers RFC – jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740790" url="https://pl.wikipedia.org/wiki?curid=2740790" title="Wojciech Bałus">
Wojciech Bałus

Wojciech Bałus (ur. 19 czerwca 1961 w Krakowie) – polski historyk sztuki.
Życiorys.
Absolwent historii sztuki Uniwersytetu Jagiellońskiego (1985). W 1990 uzyskał tytuł doktora na podstawie pracy "Teoria sztuki Jana Sas Zubrzyckiego", a w 1997 habilitował się na podstawie dysertacji "Mundus melancholicus. Melancholiczny świat w zwierciadle sztuki". W 2005 otrzymał tytuł profesora. Zajmuje się teorią i historią sztuki XIX–XX wieku. 
W latach 2002-2008 dyrektor Instytutu Historii Sztuki Uniwersytetu Jagiellońskiego. Założyciel i pierwszy redaktor naczelny czasopisma „Modus. Prace z historii sztuki” (w latach 1999-2012) oraz serii wydawniczej "Ars Vetus et Nova". Przewodniczący Polskiego Komitetu Narodowego Corpus Vitrearum, członek zwyczajny Hessische Akademie der Forschung und Plannung im Landlichen Raum, członek AICA i Komisji Historii Sztuki Polskiej Akademii Umiejętności. Przewodniczący Zespołu Nauk Humanistycznych i Teologicznych Polskiej Komisji Akredytacyjnej. W 2017 został odznaczony Złotą Odznaką Honorowa Województwa Małopolskiego – Krzyż Małopolski.
W 2015 został członkiem korespondentem, w 2022 członkiem czynnym Polskiej Akademii Umiejętności. 

</doc>
<doc id="2740791" url="https://pl.wikipedia.org/wiki?curid=2740791" title="Leiobunum">
Leiobunum

Łabuń (Leiobunum) – rodzaj kosarzy z podrzędu Eupnoi i rodziny Sclerosomatidae. Licząc ponad 130 opisanych gatunków jest trzecim najliczniejszym rodzajem kosarzy.
Budowa ciała.
Ciało w zarysie owalne. Oskórek miękki, nieco skórzasty. Bruzdy na głowotułowiu i trzech ostatnich segmentach odwłoka bardzo wyraźne. Na pierwszych segmentach odwłoka słabo lub w ogóle nie widoczne. Przednie i boczne obrzeża głowotułowia gładkie. Pory boczne małe, owalne i obrzeżone.
Występowanie.
Przedstawiciele rodzaju są szeroko rozprzestrzenieni na półkuli północnej. Występują w Ameryce Północnej od Gwatemali po Kanadę, Eurazji oraz Afryce Północnej. W Europie występuje 14 gatunków, z czego z Polski wykazano 5:
Systematyka.
Opisano dotąd 132 gatunki kosarzy z tego rodzaju:

</doc>
<doc id="2740794" url="https://pl.wikipedia.org/wiki?curid=2740794" title="Trautvetteria caroliniensis">
Trautvetteria caroliniensis

Trautvetteria caroliniensis – gatunek z monotypowego rodzaju Trautvetteria z rodziny jaskrowatych. Występuje w Ameryce Północnej i we wschodniej części Azji.
Nazwa rodzajowa upamiętnia Ernsta Rudolfa von Trautvettera.
Morfologia.
Bylina z krótkim, wąskim kłączem. Liście odziomkowe i łodygowe pojedyncze, dolne ogonkowe, górne siedzące, skrętoległe. Blaszka liściowa dłoniasto klapowana z 5–11 klapami. Kwiaty obupłciowe, promieniste. Działek kielicha 3–5, zielono-białych, szeroko owalnych, o długości do 6 mm. Płatków korony brak. Pręciki liczne (ok. 50–100). Słupków ok. 15, każdy z pojedynczą zalążnią.

</doc>
<doc id="2740795" url="https://pl.wikipedia.org/wiki?curid=2740795" title="Łabuń długonogi">
Łabuń długonogi

Łabuń długonogi ("Leiobunum limbatum") – gatunek kosarza z podrzędu Eupnoi i rodziny Sclerosomatidae.
Budowa ciała.
Długość ciała samicy wynosi od 5,3 do 7,4 mm, zaś samca od 3,9 do 4,6 mm. Odnóża czarniawe, tylko uda i golenie z białawym pierścieniem. Najdłuższe odnóża drugiej pary do 92 mm długości. Uda z drobnymi kolcami, pozostałe segmenty nieuzbrojone. Ciało samca ubarwione jaskrawo ceglasto z ciemnym obramowaniem na grzbietowej stronie. Ciało samicy ubarwione rudo z ciemną plamą i szarym poprzecznym pasem. Przed oczami jaśniejsze pole z ciemną plamą, na której znajduje się guzek oczny. Guzek oczny u obu płci mały, wysoki i pozbawiony kolców. Oczy z ciemnym obramowaniem.
Biotop.
Występuje zarówno w wilgotnych jak i suchych lasach. W ciągu dnia bytuje na ścianach budynków, tworząc skupiska do 40 osobników. W górach sięga do wysokości 2000 m n.p.m.
Występowanie.
Kosarz ten zamieszkuje środkowy pas Europy od Alp po Szwecję. Wykazany również z Polski.

</doc>
<doc id="2740796" url="https://pl.wikipedia.org/wiki?curid=2740796" title="Trautvetteria">
Trautvetteria



</doc>
<doc id="2740798" url="https://pl.wikipedia.org/wiki?curid=2740798" title="M.W. Talbot">
M.W. Talbot

M.W. Talbot (ur. ?, zm. ?) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej związany był z klubem Moseley Wanderers RFC. W 1900 roku z Moseley Wanderers RFC – jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8–27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740799" url="https://pl.wikipedia.org/wiki?curid=2740799" title="Leiobunum limbatum">
Leiobunum limbatum



</doc>
<doc id="2740800" url="https://pl.wikipedia.org/wiki?curid=2740800" title="Joseph Wallis">
Joseph Wallis

Joseph Wallis (ur. 20 lipca 1873 w Kings Norton, zm. 16 maja 1919 w Glasgow) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej związany był z klubem Old Edwardians RFC oraz Midland, uprawiał także krykieta.
W 1900 roku z Moseley Wanderers RFC – jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740801" url="https://pl.wikipedia.org/wiki?curid=2740801" title="Roihupelto (zajezdnia)">
Roihupelto (zajezdnia)

Roihupelto (fiń. "Roihupellon metrovarikko", szw. "Kasåkers metrodepå") – zajezdnia metra helsińskiego, znajdująca się na osiedlu Roihupellon teollisuusalue. Do sieci metra przyłączona jest pomiędzy stacjami Siilitie i Itäkeskus. Połączona jest też z siecią kolejową odcinkiem do stacji Oulunkylä. Oprócz budynków warsztatowych znajduje się w niej również tor testowy, gdzie pociągi mogą rozwijać prędkość ponad 100 km/h.
27 stycznia 1973 w zajezdni spłonął pociąg M1 – jedna z dwóch pierwszych jednostek testowych metra helsińskiego.

</doc>
<doc id="2740803" url="https://pl.wikipedia.org/wiki?curid=2740803" title="Wimbledon 1966">
Wimbledon 1966

Wielkoszlemowy turniej tenisowy Wimbledon w 1966 rozegrano w dniach 20 czerwca – 1 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Ken Fletcher / John Newcombe - William Bowrey / Owen Davidson 6–3, 6–4, 3–6, 6–3
Gra podwójna kobiet.
 Maria Bueno / Nancy Richey - Margaret Smith Court / Judy Tegart Dalton 6–3, 4–6, 6–4
Gra mieszana.
 Margaret Smith Court / Ken Fletcher - Billie Jean King / Dennis Ralston 4–6, 6–3, 6–3

</doc>
<doc id="2740805" url="https://pl.wikipedia.org/wiki?curid=2740805" title="Kåre Holt">
Kåre Holt

Kåre Holt (ur. 10 października 1916 w Våle, zm. 15 marca 1997) – pisarz norweski.
Urodził się w rodzinie strażnika kolejowego. Był w dużym stopniu samoukiem. Debiutował w 1939 i 1940 powieściami dla dzieci (pierwszą była "Tore kupiec", norw. "Tore kramkar"). W jego dorobku znajdują się m.in. powieści obyczajowe, kryminalne, biograficzne i historyczne oraz książki dla dzieci. Największą sławę przyniosły mu trylogia o królu Sverrem Sigurdsonie ("Mannen fra utskjærnet", 1965; "Fredløse menn", 1967 i "Hesker og trell", 1969) oraz fabularyzowane historii zdobycia Bieguna Południowego przez Roalda Amundsena "Kappløppet" (wyd. pol. "Wyścig", Warszawa 1991). Na język polski przełożono też "Udåden" (wyd. pol. "Zabójstwo", Poznań 1969, wyd. 2, 1974) i opowiadanie "Den rare natt" ("Dziwna noc", w: "Tam, gdzie fiordy. Antologia nowel i opowiadań norweskich", pod red. J. Giebułtowicza, Poznań 1970).
Kåre Holt był kilkukrotnie nominowany do Nagrody literackiej Rady Nordyckiej oraz do Nagrody Norweskich Krytyków Literackich.

</doc>
<doc id="2740806" url="https://pl.wikipedia.org/wiki?curid=2740806" title="Claude Whittindale">
Claude Whittindale

Claude Whittindale (ur. 1881 w Kenilworth, zm. 10 lutego 1907 w Parkstone) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Brat Raymonda oraz Karla, również rugbystów. Podobnie jak ojciec był licytatorem, następnie został farmerem.
Kariera sportowa.
W trakcie kariery sportowej związany był z klubem Old Edwardians RFC.W 1900 roku z Moseley Wanderers RFC jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740808" url="https://pl.wikipedia.org/wiki?curid=2740808" title="Nowa wściekła pięść">
Nowa wściekła pięść

Nowa wściekła pięść (oryg. tytuł Xin jing wu men) – hongkońsko–chiński dramatyczny film akcji z 1976 roku w reżyserii Lo Wei.
Film zarobił 456 787 dolarów hongkońskich w Hongkongu.
Fabuła.
Brat i siostra uciekają z Szanghaju do okupowanego przez Japończyków Tajwanu, by zamieszkać z dziadkiem prowadzącym szkołę Kung-fu. Mistrz japońskiej szkoły walki chce przejąć kontrolę nad wszystkimi szkołami na wyspie. Zabije nawet dziadka rodzeństwa. Wola odbudowania przez rodzeństwo szkoły przyczyni się do ostatecznej bitwy z japońskim mistrzem.
Obsada.
Źródło: Filmweb

</doc>
<doc id="2740809" url="https://pl.wikipedia.org/wiki?curid=2740809" title="Xin jing wu men">
Xin jing wu men



</doc>
<doc id="2740810" url="https://pl.wikipedia.org/wiki?curid=2740810" title="Raymond Whittindale">
Raymond Whittindale

Raymond Whittindale (ur. 1883 w Kenilworth, zm. 9 kwietnia 1915 w Cheltenham) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Brat Claude’a oraz Karla, również rugbystów. Studiował prawo.
Kariera sportowa.
W trakcie kariery sportowej związany był z klubem Aston Old Edwardians RFC. W 1900 roku z Moseley Wanderers RFC jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740811" url="https://pl.wikipedia.org/wiki?curid=2740811" title="Billie-Jean Moffitt">
Billie-Jean Moffitt



</doc>
<doc id="2740812" url="https://pl.wikipedia.org/wiki?curid=2740812" title="Miranda Tatari">
Miranda Tatari

Miranda Tatari (ur. 20 września 1983 w Koprivnicy), chorwacka piłkarka ręczna, reprezentantka kraju grająca na pozycji środkowej rozgrywającej.
Od sezonu 2000/01 występuje w drużynie Podravka Koprivnica.

</doc>
<doc id="2740813" url="https://pl.wikipedia.org/wiki?curid=2740813" title="Adrianne Haydon">
Adrianne Haydon



</doc>
<doc id="2740814" url="https://pl.wikipedia.org/wiki?curid=2740814" title="Plac Ludowy w Szanghaju">
Plac Ludowy w Szanghaju

Plac Ludowy w Szanghaju () – wielki plac miejski znajdujący się w centrum Szanghaju, w dzielnicy Huangpu, przy Ulicy Nankińskiej.
Plac Ludowy leży na terenie dawnej koncesji brytyjskiej, w jego miejscu od 1861 roku znajdował się tor do wyścigów konnych. Po utworzeniu w 1949 roku Chińskiej Republiki Ludowej przekształcono go w ogólnodostępny teren rekreacyjny.
Cały teren placu obejmuje powierzchnię 1 806 600 m² i ma charakter parku, rosną tu m.in. sosny, cynamonowce i liczne gatunki krzewów. Przyozdabiają go różne rzeźby, muzyczna fontanna o powierzchni 320 m² czy kwietniki. Wokół Placu Ludowego znajdują się najważniejsze budynki Szanghaju: ratusz, muzeum miejskie, teatr, centrum wystawowe. 

</doc>
<doc id="2740815" url="https://pl.wikipedia.org/wiki?curid=2740815" title="Wimbledon 1965">
Wimbledon 1965

Wielkoszlemowy turniej tenisowy Wimbledon w 1965 rozegrano w dniach 22 czerwca – 2 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 John Newcombe / Tony Roche - Ken Fletcher / Bob Hewitt 7–5, 6–3, 6–4
Gra podwójna kobiet.
 Maria Bueno / Billie Jean King - Françoise Durr / Janine Lieffrig 6–2, 7–5
Gra mieszana.
 Margaret Smith Court / Ken Fletcher - Judy Tegart-Dalton / Tony Roche 12–10, 6–3

</doc>
<doc id="2740818" url="https://pl.wikipedia.org/wiki?curid=2740818" title="Pełnia (album Magdy Steczkowskiej i Indigo)">
Pełnia (album Magdy Steczkowskiej i Indigo)

Pełnia – trzeci album studyjny Magdaleny Steczkowskiej nagrany wraz z zespołem Indigo, wydany 21 lutego 2012 roku przez wytwórnię płytową Universal Music Polska. Album zawiera 11 premierowych kompozycji, a jego pierwszym promującym singlem został utwór „Ten moment”, do którego nakręcono teledysk. 
Lista utworów.
Opracowano na podstawie materiału źródłowego.

</doc>
<doc id="2740819" url="https://pl.wikipedia.org/wiki?curid=2740819" title="Francis Henry Wilson">
Francis Henry Wilson

Francis Henry Wilson (ur. 1876, zm. ?) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej związany był z klubem Old Crusaders. W 1900 roku z Moseley Wanderers RFC jako przedstawicielem Wielkiej Brytanii – zagrał w turnieju rugby union na Letnich Igrzyskach Olimpijskich 1900. W rozegranym 28 października 1900 roku na Vélodrome de Vincennes spotkaniu Brytyjczycy ulegli Francuzom 8:27. Oznaczało to zdobycie przez Brytyjczyków srebrnego medalu "ex aequo" z Niemcami, jako że zaplanowany na 11 listopada mecz z reprezentującym Cesarstwo Niemieckie klubem SC 1880 Frankfurt nie doszedł do skutku.

</doc>
<doc id="2740820" url="https://pl.wikipedia.org/wiki?curid=2740820" title="Delfina Ortega Díaz">
Delfina Ortega Díaz

Delfina Ortega Díaz (ur. 20 października 1845 zm. 8 kwietnia 1880) − pierwsza dama Meksyku, żona prezydenta Porfiria Díaza.
Życiorys.
Urodziła się 20 października 1845. Była siostrzenicą Porfiria Díaza, za którego wyszła za mąż w 1867 roku. Dzięki małżeństwu, Díaz uzyskał znaczące wsparcie polityczne. W 1876 roku Díaz przejął władzę w Meksyku, a w 1877 roku objął stanowisko prezydenta.
Delfina zmarła 8 kwietnia 1880 w wyniku komplikacji po urodzeniu siódmego dziecka. Większość dzieci Delfiny i Porfiria zmarło w dzieciństwie; jedynie Porfirio Díaz Ortega i Luz Victoria Díaz Ortega dożyły dorosłego wieku.

</doc>
<doc id="2740822" url="https://pl.wikipedia.org/wiki?curid=2740822" title="Wimbledon 1964">
Wimbledon 1964

Wielkoszlemowy turniej tenisowy Wimbledon w 1964 rozegrano w dniach 22 czerwca – 3 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Bob Hewitt / Fred Stolle - Roy Emerson / Ken Fletcher 7–5, 11–9, 6–4
Gra podwójna kobiet.
 Margaret Smith Court / Lesley Turner - Billie Jean King / Karen Hantze Susman 7–5, 6–2
Gra mieszana.
 Lesley Turner / Fred Stolle - Margaret Smith Court / Ken Fletcher 6–4, 6–4

</doc>
<doc id="2740824" url="https://pl.wikipedia.org/wiki?curid=2740824" title="Leiobunum aldrichi">
Leiobunum aldrichi

Leiobunum aldrichi – gatunek kosarza z podrzędu Eupnoi i rodziny Sclerosomatidae. Dawniej traktowany jako podgatunek "Leiobunum longipes".
Opis.
Długość ciała samców wynosi około 3,5 mm, a samic około 6 mm. Samce posiadają wyjątkowo długie odnóża o długości (I para: 45 mm, II para: 90 mm, III para: 48 mm, IV para: 62 mm). Obie płcie charakteryzuje biały pas obecny na goleniu wyłącznie drugiej pary odnóży. Samiec ma ciało barwy brązowopomarańczowej z ciemnymi odnóżami, krętarzami i wzgórkiem ocznym. Samica ma grzbiet ubarwiony jasnobrązowo, z ciemną plamą pośrodku. Część brzuszna jest barwy białej, a odnóża cętkowane ciemnobrązowo.
Biotop.
Kosarz ten preferuje dojrzałe lasy liściaste, gdzie bytuje na pniach drzew, pniakach, konarach, głazach i innych miejscach.
Występowanie.
Gatunek występuje we wschodnich Stanach Zjednoczonych oraz w Kolumbii Brytyjskiej w Kanadzie.

</doc>
<doc id="2740825" url="https://pl.wikipedia.org/wiki?curid=2740825" title="Leiobunum longipes aldrichi">
Leiobunum longipes aldrichi



</doc>
<doc id="2740827" url="https://pl.wikipedia.org/wiki?curid=2740827" title="Albert Amrhein">
Albert Amrhein

Franz Albert Amrhein (ur. 29 grudnia 1870 we Frankfurcie nad Menem, zm. 20 maja 1945 tamże) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
Prócz rugby uprawiał również lekkoatletykę. W trakcie kariery sportowej reprezentował klub SC Frankfurt 1880, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900 w roli kapitana. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.
Kariera zawodowa.
Był biznesmenem i prezesem SC Frankfurt 1880.

</doc>
<doc id="2740830" url="https://pl.wikipedia.org/wiki?curid=2740830" title="Wimbledon 1963">
Wimbledon 1963

Wielkoszlemowy turniej tenisowy Wimbledon w 1963 rozegrano w dniach 24 czerwca – 5 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Rafael Osuna / Antonio Palafox - Jean-Claude Barclay / Pierre Darmon 4–6, 6–2, 6–2, 6–2
Gra podwójna kobiet.
 Maria Bueno / Darlene Hard - Robyn Ebbern / Margaret Smith 8–6, 9–7
Gra mieszana.
 Margaret Smith / Ken Fletcher - Darlene Hard / Bob Hewitt 11–9, 6–4

</doc>
<doc id="2740832" url="https://pl.wikipedia.org/wiki?curid=2740832" title="Mi zong sheng shou">
Mi zong sheng shou

Mi zong sheng shou – hongkoński dramat filmowy z elementami sztuk walki z 1976 roku w reżyserii Huang Fenga.
Film zarobił 1 123 866 dolarów hongkońskich w Hongkongu.
Obsada.
Źródło: Filmweb

</doc>
<doc id="2740834" url="https://pl.wikipedia.org/wiki?curid=2740834" title="Tramwaje w Willemstad">
Tramwaje w Willemstad

Tramwaje w Willemstad − zlikwidowany system komunikacji tramwajowej w mieście Willemstad, stolicy Curaçao, działający w latach 1887−1920.
Historia.
Pierwszą linię od długości ok. 2 km otwarto w Willemstad w 1887 roku we wschodniej części miasta (Punda), był to tramwaj konny. Dwa wagony zakupione do obsługi linii kursowały na trasie Pietermaaiweg − Concordia Plein − Schaarloweg − Van Raderstraat.
Linia była zarządzana przez "Curaçaosche Tramweg Maatschappij". 1 czerwca 1896 r. spółka "Curaçaosche Paarden Spoorweg Maatschappij" otworzyła linię tramwaju konnego w zachodniej części miasta (Otrobanda). Linia tramwajowa została poprowadzona wzdłuż Breedestraat i Rodeweg. Linią tę zamknięto jeszcze w grudniu tego samego roku. Z powodu nie wywiązywania się z umowy rozwiązano koncesję z firmą "Curaçaosche Tramweg Maatschappij" i podpisano umowę z nową firmą, "Curaçaoschen Tramwegdienst". W marcu 1909 roku spółka ta zamówiła w firmie "United Electric" w Preston dwa dwukierunkowe tramwaje benzynowe i otrzymała zgodę na budowę nowej linii tramwajowej. Tory nowej linii wybudowano obok już istniejącej trasy tramwaju konnego. Rozstaw szyn na trasie wynosił 1000 mm. Otwarcie tej linii nastąpiło we wrześniu 1911 roku. Linię tę z powodu rosnącej konkurencji ze strony autobusów zamknięto w lipcu 1920 roku.

</doc>
<doc id="2740836" url="https://pl.wikipedia.org/wiki?curid=2740836" title="Płoszczad´ Stanisławskogo">
Płoszczad´ Stanisławskogo

Płoszczad´ Stanisławskogo (ros. Площадь Станиславского) – znajdująca się w fazie planów jedna ze stacji linii Leninskiej, znajdującego się w Nowosybirsku systemu metra.
Plany.
Stacja Płoszczad´ Stanisławskogo pojawia się jeszcze na planach nakreślonych na początku lat osiemdziesiątych XX wieku przez władze sowieckie. Te ambitne projekty zakładały stworzenie wielkiego systemu metra pod Nowosybirskiem, a przystanek linii Leninskiej o nazwie Płoszczad´ Stanisławskogo był przewidywany do ukończenia na rok 2015. Z powodu rozpadu Związku Radzieckiego i kryzysu jaki nastąpił w postsowieckiej Federacji Rosyjskiej plany te nie zostały wykonane, głównie z braku wymaganych środków pieniężnych. Lokalizacja stacji w rejonie lenińskim miała odciążyć i udrożnić transport w tej części miasta, przez który przechodziła droga wiodąca w stronę Tomska, Kemerowa, Omska i Kazachstanu. 23 kwietnia 1993 roku lokalizacja nowej stacji pierwszej linii została potwierdzona. W 1995 roku pojawia się na planach rozbudowy metra.
Odległość między stacją Płoszczad´ Stanisławskogo a Płoszczadią Marksa będzie wynosić 1,14 kilometra. Według początkowych planów stacja miała zostać oddana około 2015 roku. Przewidywano, że prace miałyby się rozpocząć w 2011 roku, gdy tylko stacja Zołotaja Niwa należąca do Linii Dzierżyńskiej zostanie oddana do użytku. Następne projekty zakładały rozpoczęcie konstrukcji w 2012 roku. Wszystko to było jednak uzależnione od finansowego wsparcia rządu federalnego w Moskwie. Kolejne plany przewidywały uruchomienie prac przygotowawczych około 2013 roku. Sama budowa zdaniem ekspertów powinna przebiegać bez większych problemów, nie powinny m.in. występować problemy z wodami gruntowymi. W sierpniu 2011 roku władze Nowosybirska zapowiedziały, że kolejną stacją systemu metra w mieście będzie Gusinobrodskaja, a Płoszczad´ Stanisławskogo został odsunięty w planach o około pięć lub sześć lat. Długofalowe plany zakładają poprowadzenie linii dalej w stronę Portu Lotniczego Tołmaczowo.

</doc>
<doc id="2740837" url="https://pl.wikipedia.org/wiki?curid=2740837" title="Hugo Betting">
Hugo Betting

Hugo Betting (ur. 25 stycznia 1880 w Stuttgarcie, zm. w marcu 1930) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował klub FV Stuttgart 1893. Jako jedyny niemiecki zawodnik nie związany z SC 1880 Frankfurt – przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.

</doc>
<doc id="2740843" url="https://pl.wikipedia.org/wiki?curid=2740843" title="Ludy fińskie">
Ludy fińskie

Ludy fińskie – grupa ludów wspólnego pochodzenia, posługujących się językami wołżańsko-fińskiej i bałtycko-fińskiej grupy ugrofińskiej gałęzi uralskiej rodziny języków. Grupa dzieli się na dwie podgrupy: ludy wołżańsko-fińskie i ludy bałtycko-fińskie, różniące się, poza lokalizacją i językiem, również przeszłością historyczną. Szczególne miejsce zajmują Lapończycy, którzy, choć posługują się językami ugrofińskimi i należą do fińskiego kręgu kulturowego, to jednak nie są pochodzenia ugrofińskiego, lecz zostali do tej grupy asymilowani. Ludy fińskie zamieszkują północno-wschodni kraniec Europy – od północno-wschodnich wybrzeży Morza Bałtyckiego (Zatoki Fińskiej i Botnickiej) po środkową Wołgę i Kamę. Poza Finlandią i Estonią, gdzie osadnictwo fińskie jest zwarte, pozostałe ludy fińskie żyją dziś w rozproszeniu między Rosjanami.
Ludy fińskie wyodrębniły się w wyniku rozpadu wspólnoty prafińskiej, polegającego na oddzieleniu się ludów permskich, na początku I tysiąclecia p.n.e. Terytorium zamieszkiwane przez ludy fińskie, choć nie obejmowało jeszcze dzisiejszej Finlandii, już wtedy było rozległe, co doprowadziło do rychłego rozpadu tak powstałej grupy na gałąź zachodnią – bałtycką i wschodnią – wołżańską. Języki ludów z grupy fińskiej wykazują ślady kontaktów z językami irańskimi i bałtyckimi. Do rozpadu wspólnoty fińskiej na dzisiejsze ludy doszło w toku długotrwałego procesu trwającego od I do VIII–IX wieku n.e.

</doc>
<doc id="2740845" url="https://pl.wikipedia.org/wiki?curid=2740845" title="Tour Poitou-Charentes en Nouvelle-Aquitaine">
Tour Poitou-Charentes en Nouvelle-Aquitaine

Tour Poitou-Charentes en Nouvelle-Aquitaine, znany również jako Tour du Poitou-Charentes – kolarski wyścig etapowy, rozgrywany co roku w sierpniu, we Francji, w rejonie Poitou-Charentes. Po raz pierwszy zorganizowany w 1987 roku, od 2005 jest wydarzeniem zaliczanym do cyklu UCI Europe Tour.
Tour du Poitou-Charentes to impreza o kategorii 2.1.

</doc>
<doc id="2740847" url="https://pl.wikipedia.org/wiki?curid=2740847" title="Jacob Herrmann">
Jacob Herrmann

Jacob Herrmann (ur. ?, zm. ?) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował klub SC 1880 Frankfurt, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.

</doc>
<doc id="2740848" url="https://pl.wikipedia.org/wiki?curid=2740848" title="Wimbledon 1962">
Wimbledon 1962

Wielkoszlemowy turniej tenisowy Wimbledon w 1962 rozegrano w dniach 25 czerwca – 6 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Bob Hewitt / Fred Stolle - Boro Jovanovic / Niki Pilic 6–2, 5–7, 6–2, 6–4
Gra podwójna kobiet.
 Billie Jean King / Karen Hantze Susman - Sandra Reynolds / Renee Schuurman 5–7, 6–3, 7–5
Gra mieszana.
 Margaret Osborne DuPont / Neale Fraser - Ann Haydon-Jones / Dennis Ralston 2–6, 6–3, 13–11

</doc>
<doc id="2740849" url="https://pl.wikipedia.org/wiki?curid=2740849" title="Kargat (rzeka)">
Kargat (rzeka)

Kargat (ros. "Каргат") – rzeka w azjatyckiej części Rosji w dorzeczu Obu, prawy dopływ rzeki Czułym. 
Charakterystyka.
Położenie.
Przepływa przez terytorium obwodu nowosybirskiego. Łączna długość Kargatu to 387 kilometrów, a źródła rzeki znajdują się na wysokości około 143-146 m n.p.m., na terenie Błot Wasjugańskich. Płynie równoległe do rzeki Czułym, a uchodzi do jeziora Małyje Czany. Średni przepływ wynosi 9,53 m³/s, a powierzchnia zlewni to 7200 km². Od listopada do wczesnego kwietnia rzeka pozostaje zamarznięta. Przepływa głównie przez tereny o charakterze stepowym. Rzeka zasilana głównie przez topniejące śniegi. Rzekę przecina odcinek Kolei Transsyberyjskiej oraz droga magistralnej M51 "Bajkał". Kargat stanowi popularne miejsce dla wędkarzy.

</doc>
<doc id="2740852" url="https://pl.wikipedia.org/wiki?curid=2740852" title="Małyje Czany">
Małyje Czany

Małyje Czany (ros. "Малые Чаны") – jezioro w azjatyckiej części Rosji, znajdujące się na terenie obwodu nowosybirskiego i niziny barabińskiej.
Charakterystyka.
Jezioro Małyje Czany położone jest w obwodzie nowosybirskim, na terenie dwóch rejonów: zdwińskiego i kupińskiego. Zajmuje łączną powierzchnię 200 kilometrów kwadratowych, a jego średnia głębokość wynosi 1,4 metra. Liczy 22 kilometry długości i 12 kilometrów szerokości, a jego mineralizacja wynosi 0,8 g/dm³. Do jeziora Małyje Czany uchodzi rzeka Czułym. Dysponuje ono także połączeniem ze znacznie większym i bardziej zasolonym jeziorem Czany. 
Jezioro Małyje Czany jest jednym z głównych terenów rekreacyjnych i wypoczynkowych w tej części obwodu nowosybirskiego. Jezioro jest także bardzo ważnym centrum regionalnego rybołówstwa. Nad jego południowymi brzegami znajduje się także jeden z obwodowych rezerwatów przyrody. Jest ono także postojem w migracjach różnych gatunków ptaków, a jeden z półwyspów o powierzchni 5,16 kilometrów kwadratowych jest strefą chronioną. Jest ona zamieszkiwana przez 20 gatunków zwierząt i roślin wyszczególnionych w Czerwonej Księdze Federacji Rosyjskiej. W 2005 roku nad brzegami jeziora zanotowano występowanie ptasiej grypy.

</doc>
<doc id="2740853" url="https://pl.wikipedia.org/wiki?curid=2740853" title="Oulunkylä (stacja kolejowa)">
Oulunkylä (stacja kolejowa)

Oulunkylä (szw. "Åggelby") – stacja kolejowa w Helsinkach w dzielnicy Oulunkylä, część kolei aglomeracyjnej. Znajduje się pomiędzy stacjami Käpylä (1,5 km) i Pukinmäki (3 km) na trasie linii kolejowej Helsinki – Riihimäki.
Obecnie budynek dworca, wybudowany w 1919 roku, jest nieczynny. Stacja nie posiada kas biletowych.
Przez stację Oulunkylä biegła historyczna linia do portu helsińskiego herttoniemen satamarata. Tutaj znajduje się również odgałęzienie łączące sieć kolejową w siecią metra helsińskiego.

</doc>
<doc id="2740855" url="https://pl.wikipedia.org/wiki?curid=2740855" title="Hugo von Radolin">
Hugo von Radolin

Hugo Juliusz Raoul Edward hrabia z Radoliny Radoliński, późniejszy książę von Radolin – (ur. 1 kwietnia 1841 w Poznaniu, zm. 20 lipca 1917 w Jarocinie) – pruski ambasador w Sankt Petersburgu, Konstantynopolu oraz Paryżu, dyplomata, II ordynat Jarocina, kawaler maltański (w zakonie od 1869 roku), kawaler Honoru i Dewocji w Związku Śląskim.
Członek wielkopolskiego rodu Radolińskich.
Czasy młodości.
Hrabia Hugo z Radoliny Radoliński urodził się 1 kwietnia 1841 roku w Poznaniu. Jego ojcem był hrabia Władysław Radoliński (1806 – 1879), a matką kuzynka ojca, hrabina Józefa Radolińska (1809 – 1880). Hrabia dzieciństwo spędzał pomiędzy Borzęciczkami, Siernikami, a Jarocinem. W 1847 roku przeniósł się wraz z matką do Drezna, gdzie rozpoczęła się jego edukacja. W 1859 roku Hugo Radoliński zdał maturę w Bonn, po czym wstąpił na tamtejszy uniwersytet aby studiować prawo. Na studiach Radoliński poznał i zaprzyjaźnił się z Fryderykiem von Holsteinem, przyszłym szefem wydziału politycznego w niemieckim Ministerstwie Spraw Zagranicznych, który stał się „szarą eminencją” pruskiej polityki zagranicznej. Jego nauka nie trwała jednak długo, ponieważ w 1860 roku przerwał ją i wstąpił do królewskiego regimentu huzarów. Po odbyciu rocznej służby wrócił na studia, ale ukończył je już w Berlinie w grudniu roku 1862, tam też rozpoczął pracę w sądzie okręgowym. Od początku roku 1863 kwitło życie towarzyskie przyszłego księcia. Zapraszano go na bale, w których uczestniczyli Otto von Bismarck – przyszły kanclerz Niemiec, a także przedstawiciel Wielkopolskiego rodu Raczyńskich - Atanazy.
4 lipca 1863 roku w Londynie poślubił Lucy Catherine Wakefield, która urodziła się w 1842 roku w Indiach Wschodnich. Jej ojcem był angielski podpułkownik Alfred Howard Wakefield, a matką Mary Suffolk Wakefiled, córka indyjskiego Radży Bussaher - Keeroo Visiera. Wraz z żoną wrócił do Jarocina i rozpoczął pracę w sądzie w Pleszewie. W 1864 roku Hugo został ojcem, jego żona urodziła mu syna Alfreda. Dwa lata później na świat przyszedł drugi syn – Hugo.
Czasy kariery dyplomatycznej.
W 1869 Hugo został mianowany attaché poselstwa pruskiego we Florencji, w tym samym roku w Berlinie zdał egzamin obowiązujący niemieckich dyplomatów i został przeniesiony do Paryża gdzie został sekretarzem w pruskiej ambasadzie. Nie piastował tej funkcji długo ponieważ przed upływem roku został przeniesiony do Stuttgartu obejmując funkcje Chargé d’affaires. W 1870 roku Hugo został ojcem po raz trzeci, tym razem urodziła mu się córka Józefina. W roku 1871, w czasie wojny francusko – pruskiej został delegatem Ministerstwa Spraw Zagranicznych przy armii okupacyjnej we Francji. Rok ten nie należał jednak do najszczęśliwszych w życiu Radolińskich z powodu śmierci urodzonej 2 lata wcześniej córki. W roku 1872 jego ojciec Władysław scedował na niego cały jarociński majątek. Tego samego roku Hugo został ojcem po raz czwarty, urodziła mu się córka Lucy. W 1873 roku kolejne nieszczęście spadło na Hugona i jego rodzinę – w wieku 7 lat zmarł syn Hugo. W 1874 Otto von Bismarck wysłał Radolińskiego do Madrytu w charakterze I sekretarza poselstwa Rzeszy Niemieckiej. Już rok później Hugo został przeniesiony do Drezna jako sekretarz przy poselstwie pruskim gdzie mimo piastowania wysokiego stanowiska w administracji, na oficjalnych balach wraz z żoną pojawiali się w staropolskich strojach szlacheckich. W 1876 został radcą ambasady pruskiej w Konstantynopolu. W czasie wojny rosyjsko – tureckiej reprezentował interesy Rosjan. W 1879 w Neapolu zmarł jego ojciec Władysław Radoliński. Rok później (1880) w Jarocinie zmarła jego matka Józefa. Tego samego roku na Maderze zmarła ukochana żona Lucy, która cierpiała na suchoty, jej ciało sprowadzono do Jarocina. Już wcześniej gdy Lucy Radolińska chorowała, dziećmi w Jarocinie opiekowała się jej siostra Julia Tyrrell. Po śmierci Lucy poświęciła się temu bez reszty. Zmarła w Jarocinie w roku 1893. Jej syn William był częstym towarzyszem zabaw młodego Radolińskiego - Alfreda. Chłopcy chodzili do tych samych szkół w Bonn i Cassel. Gdy William Tyrrell (przyszły ambasador Wielkiej Brytanii we Francji) studiował na Oksfordzie i nadal często bywał w Jarocinie.
W roku 1881 Radoliński zakończył swą misję w Turcji i powrócił do Europy. W Jarocinie skupił się na odnawianiu rodzinnej rezydencji (pałacu wybudowanego przez jego ojca w latach 1848 – 1865, a zaprojektowanego przez słynnego architekta Friedricha Augusta Stülera) oraz porządkowaniu zbiorów, które się w nim mieściły. W tym samym roku został pomocnikiem w Ministerstwie Spraw Zagranicznych, a rok później pruskim weimarskim posłem w Turyngii. W 1884 roku Hugo został marszałkiem dworu przyszłego cesarza Fryderyka Wilhelma. Późniejszym efektem przyznania tej zaszczytnej funkcji było nadanie mu tytułu księcia, zmiana nazwiska na von Radolin oraz wyniesienie majątku jarocińskiego do rangi hrabstwa w kwietniu roku 1888. Na końcu sierpnia 1885 roku Hugo gościł w swej rezydencji w Jarocinie następca pruskiego tronu Fryderyka Wilhelma. W 1887 do Hugona zwrócił się o pomoc jego daleki krewny Edward Aleksander Raczyński (ojciec przyszłego Prezydenta RP na uchodźstwie Edwarda Bernarda Raczyńskiego). Raczyński miał poważne kłopoty, ponieważ nieprzychylne mu władze niemieckie poleciły wydalić go wraz z rodziną z jego rodowej posiadłości w Rogalinie. Hugo trafnie wskazał mu osobę, która powinna unieważnić poprzednią decyzję. Za namową Radolińskiego, Raczyński udał się do Otto von Bismarcka, który po zapoznaniu się z sytuacją wysłał list do landrata okręgu śremskiego z poleceniem unieważnienia wcześniejszej decyzji.
4 czerwca 1892 roku książę von Radolin ożenił się po raz drugi. Jego wybranką była hrabianka Joanna von Oppersdorff, która była córką pruskiego szambelana Hansa von Oppersdorffa i francuskiej hrabiny Elizy Telléyrand - Perigord. Ślub odbył się na Śląsku w miejscowości Głogówek. Gościem honorowym był cesarz Wilhelm II. W tym samym roku von Radolin osiedlił w Jarocinie,w jednym ze swych domów siostry elżbietanki, a następnie powrócił do Konstantynopola, tym razem w roli ambasadora. W czasie pobytu w Turcji na świat przyszło pierwsze dziecko ze związku z Joanną – syn Wilhelm Fryderyk. W roku 1895 został przeniesiony również w funkcji ambasadora do Sankt Petersburga. Tego samego roku urodziła mu się córka Elżbieta, która zmarła niestety po dwóch latach. W 1897 roku książę von Radolin został honorowym obywatelem miasta Jarocin. W 1898 roku na świat przyszło ostatnie dziecko księcia – syn Piotr. W 1900 rozpoczął się ostatni rozdział dyplomatycznej kariery księcia, został on bowiem ambasadorem niemieckim w Paryżu. W 1908 roku, w Poznaniu ukazała się książka „Historia Rodu Leszczyców z Radolina Radolińskich” w języku niemieckim. Jej autorem na zlecenie von Radolina był Stanisław Karwowski (1848–1917). Karwowski uporządkował rodzinne archiwum i dokładnie spisał wszystkie cenne przedmioty znajdujące się w rezydencji. W 1910 roku zakończyła się kariera dyplomatyczna księcia. Odwołanie Radolińskiego było następstwem kradzieży jego cennego dziennika, w którym co do minuty opisywał swą pracę w Paryżu. Uznano, że dalsze pełnienie funkcji ambasadora w tych okolicznościach jest niemożliwe. Dziennik nigdy nie został odnaleziony. Tego samego roku zmarł jego najstarszy syn Alfred. Książę von Radolin przeszedł na zasłużoną emeryturę w wieku 69 lat i wrócił do Jarocina.
W czasie pełnienia wszystkich zaszczytnych funkcji von Radolin zawsze miał na uwadze rodzinną posiadłość i jej zbiory. Nawet będąc daleko od domu, książę listownie zlecał drobne remonty lub pouczał o charakterze wystroju poszczególnych komnat. Z dalekich krajów przywoził dzieła sztuki, (obrazy, rzeźby, monety, itp.). Wielkim osiągnięciem księcia była kolekcja różnego rodzaju broni z całego świata, która w Wielkopolsce nie miała sobie równych. W pałacowej bibliotece zawierającej kilkanaście tysięcy ksiąg roiło się od białych kruków. Jedną z najcenniejszych książek była Biblia brzeska zwana Radziwiłłowską wydana w roku 1563. Jarocinski egzemplarz Biblii brzeskiej, jest obecnie przechowywany w Archiwum Prymasowskim w Gnieznie, jako darowizna wnuków Hugona von Radolina dla Prymasa Wyszyńskiego. Wiele mebli znajdujących się w rezydencji było robionych na zamówienie członków rodziny, niektóre były kupowane w czasie ich podróży po świecie. Część z jarocińskich mebli należała swego czasu do ostatniego króla Polski Stanisława Augusta Poniatowskiego. W tzw. Skarbczyku (budynku zbudowanym na początku XVI wieku, który znajduje się niedaleko głównej rezydencji) urządzono archiwum dotyczące rodziny Radolińskich. Książę w monumentalnej ogniotrwałej szafie zgromadził i skatalogował 82 tomy akt dotyczących dziejów swojej rodziny. Archiwum rodziny Radolińskich przemieszczone po II wojnie światowej do Poznania, w tym zachowane listy Hugona von Radolina do jego pierwszej żony Lucy z Wakefieldów, stanowi obecnie osobny zbiór w zasobach Archiwum Państwowego w Poznaniu.
Zmierzch życia księcia.
Już na emeryturze, w latach 1911 – 1914 von Radolin rozbudował jarociński pałac. 19 czerwca 1915 roku amerykański dziennik The New York Times podał informację o aresztowaniu księcia i jego żony w Berlinie pod koniec kwietnia tego roku. Postawiono im zarzut szpiegostwa na rzecz państw Ententy (Wielka Brytania, Francja, Rosja). Kilka dni później dziennik uściślił tę informację pisząc nie o aresztowaniu, a odesłaniu ich do rodzinnej posiadłości w Jarocinie i nałożeniu zakazu jej opuszczania. Książę Hugo von Radolin zmarł 20 lipca 1917 roku w wieku 76 lat w jarocińskim pałacu. Został pochowany w rodzinnej krypcie w podziemiach kościoła pw. Świętego Marcina w Jarocinie.

</doc>
<doc id="2740856" url="https://pl.wikipedia.org/wiki?curid=2740856" title="Leiobunum bracchiolum">
Leiobunum bracchiolum

Leiobunum bracchiolum – gatunek kosarza z podrzędu Eupnoi i rodziny Sclerosomatidae.
Opis.
Ciało samca jest drobne, długości 2 do 3,5 mm. Jego grzbietowa część ubarwiona jest jasnopomarańczowo z, niekiedy, ciemniejszą opistosomą. Wzgórek oczny jest barwy ciemnobrązowej. Krętarze odnóży ubarwione jak reszta ciała, a pozostałe ich segmenty ciemne. Nogogłaszczki niewielkie. Ciało samicy większe, długości od 3,5 do 5, 5 mm, o grzbiecie barwy żółtej do pomarańczowej, zwykle z obecną plamą środkową. Krętarze barwy ciała. Wzgórek oczny ciemny.
Biotop.
Kosarz ten preferuje podszyt lasów liściastych i zagajników. Bytuje głównie w listowiu krzewów oraz w trawie
Występowanie.
Gatunek występuje we wschodnich Stanach Zjednoczonych w rejonie Appalachów.

</doc>
<doc id="2740859" url="https://pl.wikipedia.org/wiki?curid=2740859" title="Wimbledon 1961">
Wimbledon 1961

Wielkoszlemowy turniej tenisowy Wimbledon w 1961 rozegrano w dniach 26 czerwca – 7 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Roy Emerson / Neale Fraser - Bob Hewitt / Fred Stolle 6–4, 6–8, 6–4, 6–8, 8–6
Gra podwójna kobiet.
 Karen Hantze Susman / Billie Jean King - Jan Lehane / Margaret Smith 6–3, 6–4
Gra mieszana.
 Lesley Turner / Fred Stolle - Edda Buding / Robert Howe 11–9, 6–2

</doc>
<doc id="2740861" url="https://pl.wikipedia.org/wiki?curid=2740861" title="Willy Hofmeister">
Willy Hofmeister

Willy Hofmeister (ur. ?, zm. ?) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował klub SC 1880 Frankfurt, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.

</doc>
<doc id="2740864" url="https://pl.wikipedia.org/wiki?curid=2740864" title="Pływanie na Letnich Igrzyskach Olimpijskich 1912 – 100 m stylem dowolnym mężczyzn">
Pływanie na Letnich Igrzyskach Olimpijskich 1912 – 100 m stylem dowolnym mężczyzn

Wyścig na 100 metrów stylem dowolnym mężczyzn był jedną z konkurencji pływackich rozgrywanych podczas V Igrzysk Olimpijskich w Sztokholmie. Wystartowało 34 (z 62 zgłoszonych) zawodników z dwunastu reprezentacji.
Obrońcą tytułu olimpijskiego był Amerykanin Charles Daniels, zdobywca złota na tym dystansie na Olimpiadzie Letniej w Atenach w 1906 roku i na IV Letnich Igrzyskach Olimpijskich w Londynie w 1908 roku. Na początku 1912 roku Daniels był także rekordzistą świata na 110 jardów stylem dowolnym czasem 1:02,8 ustanowionym 15 kwietnia 1910 roku w Nowym Jorku. Ostatecznie Amerykanin zakończył swoją karierę sportową przed igrzyskami w Sztokholmie, a rolę pretendenta do złotego medalu przejął Niemiec Kurt Bretting, który 6 kwietnia 1912 roku, pobił rekord Amerykanina o 0,4 sekundy.
Ekipie Amerykańskiej przewodził mało znany zawodnik Duke Kahanamoku. Nie startował on w mistrzostwach krajowych z powodów czysto logistycznych – podróżowanie z Hawajów na kontynent nie było wtedy proste, lecz prawdopodobnie Amerykanin ustanawiał rekordowe czasy w swoim miejscu zamieszkania.
Doszło do pewnych kontrowersji w fazie półfinałowej, które rozpisane zostały na wieczór 7 lipca, zaledwie kilka godzin po wyścigach ćwierćfinałowych. Jednak zawodnicy amerykańscy, którzy zakwalifikowali się do półfinałów nie stawili się na starcie, myśląc, iż wyścigi popołudniowe kwalifikują ich do finału, który miał zostać rozegrany 9 lipca. Sędziowie pozwolili zorganizować dodatkowy wyścig dla Amerykanów i dla włoskiego zawodnika Mario Massy, który ominął start w ćwierćfinale z powodu „nieporozumienia”. Sędziowie jednak postawili warunek, że zwycięzca dodatkowego wyścigu zakwalifikuje się do finału wyłącznie w przypadku osiągnięcie lepszego czasu niż trzeci zawodnik w pierwszego półfinału. Ostatecznie Kahanamoku nie tylko osiągnął lepszy czas niż trzeci zawodnik, lecz wyrównał rekord świata Kurta Bettinga. W finale Hawajczyk z łatwością zdobył złoty medal.
Wyniki.
Eliminacje.
Tuż przed rozpoczęciem eliminacji doszło do ponownego losowania składów poszczególnych wyścigów. Początkowo do zawodów zgłoszeni byli jeszcze: Emanuel Prüll (przed ponownym losowaniem wylosowany do wyścigu 1), Max Rosenfeld (wyścig 1), Marcel Pernot (wyścig 5), Béla Las-Torres (wyścig 8), Mario Portolongo (wyścig 8), Bengt Wallin (wyścig 8), Leo Goodwin (wyścig 1) i Leslie Rich (wyścig 8). 
Ostatecznie do eliminacji w dniu 7 lipca 1908 przystąpiło 34 zawodników, którzy zostali podzieleni na 8 wyścigów. Awans uzyskiwało dwóch najlepszych z każdego wyścigu (Q) oraz najszybszy z zawodników z trzeciego miejsca (q). W przypadku identycznego wyniku dwóch lub więcej zawodników nie rozgrywano barażu - obaj pływacy przechodzili dalej
Ćwierćfinały.
Ćwierćwinały rozegrano 7 lipca 1912. Awans uzyskiwało dwóch najlepszych z każdego wyścigu (Q) oraz najszybszy z zawodników na trzecim miejscu (q).
Z powodu nieporozumienia w ćwierćfinale nie wystąpił włoski zawodnik Mario Massa, został on jednak później dopuszczony do dodatkowego półfinału razem z pływakami amerykańskimi.
Półfinały.
Dwa półfinały planowano rozegrać 7 lipca 1912 o godzinie 20:00, z których awans mieli uzyskać dwaj najlepsi zawodnicy (Q) i najszybszy z trzeciego miejsca (q). Z powodu zawiłości regulaminowych na starcie nie zjawili się jednak pływacy amerykańscy, którzy byli przekonani, że wcześniej zapewnili sobie awans do finału. Ostatecznie po protestach i wstawieniu się między innymi Cecila Healy'ego zorganizowany został dodatkowy półfinał 9 lipca, do którego dopuszczeni zostali reprezentanci Stanów Zjednoczonych oraz Włoch Mario Massa, który z powodu nieporozumienia nie pojawił się w wyścigu ćwierćfinałowym. Organizatorzy zastrzegli jednak, że zwycięzcy dodatkowego półfinału uzyskają awans wyłącznie gdy uzyskają czas lepszy od zawodnika sklasyfikowanego na trzecim miejscu w pierwszym półfinale.
Finał.
Finał rozegrano 10 lipca 1912. Duke Kahanamoku prowadził niemal od startu, a dotychczasowy rekordzista świata Kurt Bretting ani przez chwilę nie stanowił dla niego zagrożenia ostatecznie kończąc wyścig bez medalu. William Longworth nie pojawił się na starcie z powodu infekcji zatok.

</doc>
<doc id="2740866" url="https://pl.wikipedia.org/wiki?curid=2740866" title="Pukinmäki (stacja kolejowa)">
Pukinmäki (stacja kolejowa)

Pukinmäki (szw. "Bocksbacka") – stacja kolejowa w Helsinkach w dzielnicy Pukinmäki, część kolei aglomeracyjnej. Stacja znajduje się na wiadukcie ponad obwodnicą Kehä I. Znajduje się 3 km od stacji Oulunkylä i 2 km od stacji Malmi.

</doc>
<doc id="2740868" url="https://pl.wikipedia.org/wiki?curid=2740868" title="Niezwykła eskorta">
Niezwykła eskorta

Niezwykła eskorta () – hongkoński film akcji z elementami sztuk walki z 1978 roku w reżyserii Lo Wei.
Film zarobił 775 522 dolarów hongkońskich w Hongkongu.
Fabuła.
Ting Chung (Jackie Chan) zostaje wynajęty do eskortowania chorego brata pewnej kobiety do lekarza, robi to za darmo. Obaj, by tam dotrzeć, muszą przejść przez "Burzliwe wzgórza" – strefę starożytnych Chin, kontrolowaną przez niebezpiecznych przestępców. Podczas podróży chory człowiek okazuje się być dawnym królem tychże przestępców oraz że nie jest chory oraz chce odzyskać tron, którego został podstępnie pozbawiony. Okazuje się, że król wcześniej zamordował ojca Ting Chunga. Ting Chung walczy, aby wydostać się z na niego zastawionej pułapki, a także pomścić śmierć swego ojca.
Obsada.
Źródło: Filmweb

</doc>
<doc id="2740869" url="https://pl.wikipedia.org/wiki?curid=2740869" title="Zajezdnia TCz-1 (Nowosybirsk)">
Zajezdnia TCz-1 (Nowosybirsk)

Zajezdnia TCz-1 Nowosybirskiego Metra (ros: "Электродепо ТЧ-1"), zwana też Zajezdnią Jelcowskoje (ros: "Ельцовское") – jedyna zajezdnia obsługująca nowosybirski system metra, stanowiąca zaplecze techniczne dla obu jego linii.
Charakterystyka.
Pod budowę zajezdni Jelicowskiej wyburzono około 1200 domów oraz zmieniono bieg jednego z położonych na tym terenie strumieni. Stworzono także połączenie kolejowe z Nowosybirskim Dworcem Kolejowym. Zajezdnia zajmuje łączną powierzchnię 13,2 hektarów i obsługuje zarówno linię Leninskają jak i Dzierżyńskają. Została oficjalnie oddana do użytku, wraz z uruchomieniem całego systemu miejskiej kolei podziemnej, 7 stycznia 1986 roku. Do 1991 roku była położona przed pierwszą stacją linii, Krasnym Prospektem, ale po oddaniu do użytku kolejnych w 1991 roku, znajduje się teraz pomiędzy wspomnianą wyżej stacją a Gagarinskają. Jednorazowo zajezdnia może obsłużyć 76 wagonów. Do technicznej obsługi pojazdów oraz do celów postojowych wykorzystuje 24 tory. W kompleksie budynków zajezdni znajdują się także m.in. pomieszczenia biurowe, magazyny części zamiennych oraz garaże mieszczące pojazdy obsługi techniczne.
W 2011 roku zarząd Nowosybirskiego Metra rozpoczął projekt unowocześnienia i powiększania zakładu oraz wyposażenia go w nowe elementy technologiczne, mające poprawić jakość obsługi oraz zwiększyć ilość przyjmowanego taboru. Prace mają potrwać około 3 lat, a sama rozbudowa zajezdni wraz z wymianą pochodzącej z lat osiemdziesiątych techniki ma pochłonąć około 160 milionów rubli. Po ukończeniu inwestycji Zajezdnia Jelcowskoje stanie się zapleczem tylko dla Leninowskiej Linii metra w Nowosybirsku. Druga linia metra otrzymać ma własną zajezdnię.

</doc>
<doc id="2740870" url="https://pl.wikipedia.org/wiki?curid=2740870" title="Fei du juan yun shan">
Fei du juan yun shan



</doc>
<doc id="2740871" url="https://pl.wikipedia.org/wiki?curid=2740871" title="Wimbledon 1960">
Wimbledon 1960

Wielkoszlemowy turniej tenisowy Wimbledon w 1960 rozegrano w dniach 20 czerwca – 1 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Rafael Osuna / Dennis Ralston - Mike Davies / Bobby Wilson 7–5, 6–3, 10–8
Gra podwójna kobiet.
 Maria Bueno / Darlene Hard - Sandra Reynolds / Renee Schuurman Haygarth 6–4, 6–0
Gra mieszana.
 Darlene Hard / Rod Laver - Maria Bueno / Robert Howe 13–11, 3–6, 8–6

</doc>
<doc id="2740872" url="https://pl.wikipedia.org/wiki?curid=2740872" title="Hermann Kreuzer">
Hermann Kreuzer

Hermann Kreuzer (ur. ?, zm. ?) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował klub SC 1880 Frankfurt, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.

</doc>
<doc id="2740876" url="https://pl.wikipedia.org/wiki?curid=2740876" title="Arnold Landvoigt">
Arnold Landvoigt

Arnold Landvoigt (ur. 6 lutego 1879 w Waszyngtonie, zm. 15 grudnia 1970 tamże) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu; lekkoatleta, mistrz kraju w biegu na 100 metrów.
Życiorys.
Podczas pobytu w Niemczech uczęszczał do Neuenheim College. Studiował grę na wiolonczeli i po powrocie do USA występował w kwartecie smyczkowym.
Później pracował w policji. Został komendantem policji w Waszyngtonie. W 1916 wstąpił do United States Secret Service. Ochraniał m.in. prezydentów Williama Tafta, Woodrowa Wilsona, Warrena Hardinga Herberta Hoovera i Franklina Delano Roosevelta.
Kariera sportowa.
W trakcie kariery sportowej reprezentował klub SC 1880 Frankfurt, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku. Był to jego jedyny występ w kadrze narodowej.
Uprawiał także lekkoatletykę i był mistrzem Niemiec w biegu na 100 metrów podczas mistrzostw kraju w 1899 roku.

</doc>
<doc id="2740877" url="https://pl.wikipedia.org/wiki?curid=2740877" title="Leiobunum politum">
Leiobunum politum

Leiobunum politum – gatunek kosarza z podrzędu Eupnoi i rodziny Sclerosomatidae.
Opis.
Średniej wielkości kosarz. Ciało samca ma od 2,5 do 4,5 mm długości i posiada grzbiet oraz krętarze ubarwione czerwonawo brązowo. Pozostałe segmenty nóg oraz wzgórek oczny ciemne. Strona brzuszna jaśniejsza. Samica posiada bardziej złożony wzór na stronie grzbietowej, zawierający plamę środkową zaczynającą się na początku karapaksu i ciągnącą przez część odwłoka.
Biotop.
Kosarz ten preferuje tereny zalesione, gdzie bytuje na ściółce, pniakach, roślinach zielnych i krzewach.
Podgatunki.
Wyróżniono dwa podgatunki:
Występowanie.
Gatunek występuje we wschodnich Stanach Zjednoczonych oraz Kanadzie.

</doc>
<doc id="2740878" url="https://pl.wikipedia.org/wiki?curid=2740878" title="Ken Ilsø">
Ken Ilsø

Ken Ilsø Larsen (ur. 2 grudnia 1986 w Kopenhadze) – duński piłkarz występujący na pozycji napastnika.
Kariera klubowa.
Ilsø jako junior grał w zespołach BK Pioneren, BK Friheden, KB, BK Frem oraz SC Heerenveen, do którego trafił w 2004 roku. W sezonie 2005/2006 został włączony do jego pierwszej drużyny. W Eredivisie zadebiutował 16 kwietnia 2006 roku w przegranym 2:4 pojedynku z AZ Alkmaar. Było to jednocześnie jedyne spotkanie rozegrane przez niego w barwach Heerenveen.
W 2007 roku Ilsø wrócił do Danii, gdzie został graczem klubu SønderjyskE Fodbold z 1. division. W 2008 roku awansował z nim do Superligaen. W lidze tej pierwszy mecz zaliczył 20 lipca 2008 roku przeciwko AC Horsens (0:2). 21 września 2008 roku w przegranym 1:2 spotkaniu z Aarhus GF strzelił pierwszego gola w Superligaen. W SønderjyskE przez dwa lata rozegrał 52 mecze i zdobył 12 bramek.
W 2009 roku Ilsø odszedł do innego zespołu Superligaen, FC Midtjylland. Zadebiutował tam 12 września 2009 roku w przegranym 0:2 pojedynku z FC Nordsjælland. W 2010 roku dotarł z klubem do finału Puchar Danii, jednak Midtjylland przegrał tam 0:2 również z Nordsjælland.
Na początku 2011 roku został wypożyczony do niemieckiej Fortuny Düsseldorf z 2. Bundesligi. W połowie 2011 roku podpisał kontrakt z Fortuną. W 2012 roku awansował z nią do Bundesligi. W sezonie 2013/2014 grał w VfL Bochum. W 2014 roku grał w chińskim Guangzhou R&amp;F. Następnie występował w Home United FC, Kedah FA i Pnenang FA. W 2018 trafił do Adelaide United FC.
Kariera reprezentacyjna.
Ilsø jest byłym reprezentantem U-19, U-20 oraz U-21.

</doc>
<doc id="2740879" url="https://pl.wikipedia.org/wiki?curid=2740879" title="Ken Ilso">
Ken Ilso



</doc>
<doc id="2740881" url="https://pl.wikipedia.org/wiki?curid=2740881" title="Hans Latscha">
Hans Latscha

Hans Latscha (ur. 10 marca 1881 w Essen, zm. 11 maja 1967 we Frankfurcie nad Menem) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu; przedsiębiorca.
Kariera sportowa.
W trakcie kariery sportowej reprezentował klub SC 1880 Frankfurt, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.

</doc>
<doc id="2740883" url="https://pl.wikipedia.org/wiki?curid=2740883" title="Mateusz Mak">
Mateusz Mak

Mateusz Mak (ur. 14 listopada 1991 roku w Suchej Beskidzkiej) – polski piłkarz grający na pozycji pomocnika w Stali Mielec.
Kariera klubowa.
Po okresie gry w juniorskich drużynach klubów: Babia Góra Sucha Beskidzka, Wisła Kraków oraz Stadion Śląski Chorzów, Mateusz Mak wraz ze swym bratem bliźniakiem Michałem, trafił na początku 2010 roku do drugoligowego Ruchu Radzionków, z którym awansował do pierwszej ligi w sezonie 2009/2010. W trakcie sezonu 2011/2012 przeszedł do występującego w Ekstraklasie GKS-u Bełchatów, a od sezonu 2015/2016 występował w Piaście Gliwice, z którym w sezonie 2018/2019 zdobył mistrzostwo Polski. Od sezonu 2019/2020 występuje w Stali Mielec.
Statystyki.
"Aktualne na 15 sierpnia 2022:"
Kariera reprezentacyjna.
W reprezentacji Polski U-21 zadebiutował 10 września 2012 roku w spotkaniu z Portugalią.

</doc>
<doc id="2740884" url="https://pl.wikipedia.org/wiki?curid=2740884" title="Michał Mak">
Michał Mak

Michał Mak (ur. 14 listopada 1991 w Suchej Beskidzkiej) – polski piłkarz grający na pozycji pomocnika w polskim klubie Wieczysta Kraków.
Kariera klubowa.
Po okresie gry w juniorskich drużynach klubów: Babia Góra Sucha Beskidzka, Wisła Kraków oraz Stadion Śląski Chorzów, Michał Mak wraz ze swym bratem bliźniakiem Mateuszem, trafił na początku 2010 roku do drugoligowego Ruchu Radzionków, z którym awansował do pierwszej ligi w sezonie 2009/2010. W trakcie sezonu 2011/2012 przeszedł do występującego w Ekstraklasie GKS-u Bełchatów. 1 lipca 2015 podpisał czteroletni kontrakt z polskim klubem Lechia Gdańsk. Z gdańskim klubem zdobył Puchar Polski 2018/2019.
W dniu 23 maja 2019 przedstawiciele Wisły Kraków ogłosili podpisanie z zawodnikiem rocznej umowy z możliwością przedłużenia kontraktu o kolejny sezon. Mak został drugim transferem krakowskiego zespołu przed rozpoczęciem 94. edycji oficjalnych mistrzostw Polski w piłce nożnej mężczyzn.
8 maja 2022 roku odszedł z Górnika Łęczna; w sezonie 2021/2022 zagrał dla niego 24 mecze w Ekstraklasie 10 lipca 2022 roku ogłoszono jego dołączenie do beniaminka III ligi Wieczystej Kraków.
Kariera reprezentacyjna.
Zanotował jeden występ w reprezentacji Polski U-21; 6 czerwca 2011 roku w spotkaniu z Grecją U-21.
Sukcesy.
Klubowe.
Ruch Radzionków
Lechia Gdańsk

</doc>
<doc id="2740887" url="https://pl.wikipedia.org/wiki?curid=2740887" title="Taekwondo na Letnich Igrzyskach Olimpijskich 2012 – 49 kg kobiet">
Taekwondo na Letnich Igrzyskach Olimpijskich 2012 – 49 kg kobiet

Zmagania kobiet do 49 kg to jedna z czterech kobiecych konkurencji w taekwondo rozgrywanych podczas Letnich Igrzysk Olimpijskich 2012. Pojedynki w tej kategorii wagowej odbyły się 8 sierpnia w hali ExCeL.

</doc>
<doc id="2740888" url="https://pl.wikipedia.org/wiki?curid=2740888" title="Aleksander Milker">
Aleksander Milker

Aleksander Milker (ur. 7 lipca 1867 w Łodzi, zm. 22 listopada 1924 tamże) – dziennikarz łódzkich gazet wydawanych w języku niemieckim, wydawca i współwłaściciel wraz z Aleksandrem Drewingiem drukarni prasowej.
Syn Franciszka zamożnego właściciela składu artykułów metalowych i Marii z Zeiserów, żonaty od 1898 r. z Marią Rachalewską (prawdopodobnie siostrą Honoraty Sellin, żoną Fryderyka Sellina – aktora, dyrektora łódzkich teatrów).
Ukończył czteroklasową szkołę Jana Graczyka w Łodzi, IV gimnazjum realne w Warszawie oraz Szkołę Handlową im. L. Kronenberga w Warszawie.
Po powrocie do Łodzi od 1892 r. pisał felietony i artykuły o tematyce społecznej i artystycznej do gazety „Lodzer Zeitung” wydawanej przez Jana Petersilgego od 1865 (zmiana tytułu, poprzednio, od 2 grudnia 1863 Petersilge wydawał „Łódzkie Ogłoszenia - Łodźer Anzeiger” [tak!]). M.in. pisywał jako jej zgierski korespondent.
Ale nie odpowiadała mu zbyt prorosyjska i niemiecko-szowinistyczna atmosfera, zaprzestał więc kontaktów z nią i postanowił wydawać własną gazetę. 
15 września 1902 r. wspólnie z Aleksandrem Drewingiem przy ul. Piotrkowskiej 15 założyli drukarnię i w niej drukowali od 28 września 1902 r. trzecią łódzką gazetę niemiecką „Handels – und Industrieblatt”. W 1910 r. zmienili tytuł na „Neue Lodzer Zeitung”.
W 1905 r. był dyrektorem handlowym firmy uzyskującej wówczas obrót w wysokości 105 000 rubli przy kapitale zakładowym wynoszącym 30 000 rubli. 
Do 1939 r. było to dobrze redagowane, najpopularniejsze, o największym nakładzie pismo zwolenników asymilacji Niemców i tolerancji wobec innych narodowości. 
W tej gazecie i ilustrowanych niedzielnych dodatkach opublikował setki wspomnień zarówno o zmarłych jak i obchodzących jubileusze zasłużonych łodzianach.
W jednym z dodatków opublikował swojego autorstwa opracowanie „Geschichte der Stadt Lodz” stanowiące próbę obiektywnego ukazania roli Niemców w powstawaniu łódzkiego przemysłu.
Według wspomnień współczesnych znał lepiej język polski niż niemiecki i jego artykuły musiały być poprawiane a często tłumaczone z języka polskiego.
Jako publicysta, dziennikarz i działacz społeczny był zwolennikiem współpracy z Polakami, propagował także asymilację mniejszości niemieckiej. 
W swej działalności dziennikarsko-publicystycznej od początku unikał zadrażnień na tle polsko-niemieckich stosunków w mieście, był przeciwnikiem szowinizmu, deklarował poparcie dla obowiązujących w niepodległej Polsce praw politycznych i społecznych. 
Zygmunt Bartkiewicz pisał:
Propolskie nastawienie redaktorów i wydawców naraziło ich na represje w czasie I wojny światowej. Niemieckie władze okupacyjne miały mu za złe krytycyzm wobec rygorów prawa wojennego i dyskryminacyjnej polityki pruskiej wobec Polaków.
Wtedy też w drukarni przeprowadzono rekwizycje maszyn i metali, a potem zmuszono właścicieli do zawieszenia wydawania gazety. Zabrane im wyposażenie posłużyło władzom do powstania „Drukarni Państwowej” („Staatsdruckerei” zorganizowanej w 1916 r. przy ul. Piotrkowskiej 85 przez okupacyjne władze niemieckie dla drukowania gazety „Deutsche Lodzer Zeitung”). 
29 kwietnia 1917 obchodził uroczyście jubileusz 25-lecia pracy.
Poza licznymi tytułami prasowymi m.in. polskimi jak „Goniec”, w drukarni tłoczono do 1917 r. 55 druków zwartych i 5 do chwili likwidacji po śmierci A. Drewinga (sam zmarł kilka miesięcy po śmierci wspólnika). 
Zmarł 22 listopada 1924 r. w Łodzi, spoczywa na Starym Cmentarzu w Łodzi przy ul. Ogrodowej, w części ewangelickiej.

</doc>
<doc id="2740889" url="https://pl.wikipedia.org/wiki?curid=2740889" title="Kehä I">
Kehä I

Kehä I (szw. Ring I) – jedna z trzech obwodnic Helsinek, leżąca najbliżej centrum miasta. Prowadzi ze wschodniej części Espoo do Itäkeskus we wschodnich Helsinkach. Jest najbardziej ruchliwą drogą w Finlandii – korzysta z niej do 113 tys. pojazdów dziennie. Oznaczona jest jako droga regionalna ("seututie") 101.
Kehä I posiada co najmniej dwa pasy w każdym kierunku, jednak ograniczenia prędkości, nigdy nieprzekraczające 80 km/h, powodują liczne korki. Planowane są przebudowy drogi wraz z wprowadzeniem skrzyżowań wielopoziomowych, mające zwiększyć płynność ruchu na obwodnicy.
W 2011 roku zakończono przebudowę obwodnicy w rejonie Leppävaara, która jest jednym z najruchliwszych miejsc na drodze. Wybudowano tunel, którym biegnie droga, dwa nowe skrzyżowania oraz przebudowano jedno istniejące.

</doc>
<doc id="2740890" url="https://pl.wikipedia.org/wiki?curid=2740890" title="Erich Ludwig">
Erich Ludwig

Erich Ludwig (ur. 1 maja 1879 we Frankfurcie nad Menem, zm. 14 maja 1934 tamże) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu; lekkoatleta, mistrz kraju w biegu na 100 metrów.
Brat Richarda Ludwiga.
Kariera sportowa.
W trakcie kariery sportowej reprezentował klub SC 1880 Frankfurt, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.
Uprawiał także lekkoatletykę i był mistrzem Niemiec w biegu na 100 metrów podczas mistrzostw kraju w 1903 roku.

</doc>
<doc id="2740891" url="https://pl.wikipedia.org/wiki?curid=2740891" title="Leiobunum flavum">
Leiobunum flavum

Leiobunum flavum – gatunek kosarza z podrzędu Eupnoi i rodziny Sclerosomatidae.
Opis.
Długość ciała u samców wynosi od 5 do 6 mm, zaś u samic od 8,5 do 10 mm. Całe ciało wraz z odnóżami i guzkiem ocznym, u obu płci ubarwione jasnobrązowo. Czasem widoczne jest brązowe cętkowanie na karapaks.
Biotop.
Kosarz ten zamieszkuje tereny zalesione.
Podgatunki.
Wyróżniono dwa podgatunki:
Występowanie.
Gatunek występuje we wschodnich oraz południowych Stanach Zjednoczonych (wykazany ze stanów: Alabama, Illinois, Kentucky, Luizjana, Missouri, Missisipi, Maryland, Massachusetts, Nowy Jork, Karolina Północna, Ohio, Oklahoma, Pensylwania, Tennessee, Teksas oraz Wisconsin) i Meksyku.

</doc>
<doc id="2740892" url="https://pl.wikipedia.org/wiki?curid=2740892" title="Joseph Godfrey Wallis">
Joseph Godfrey Wallis



</doc>
<doc id="2740894" url="https://pl.wikipedia.org/wiki?curid=2740894" title="Fergus II Duibdedach">
Fergus II Duibdedach

Fergus II Duibdedach („Czarnozęby”) – legendarny król Ulaidu z dynastii Dál Fiatach jako Fergus III Duibdedach w latach 250-254 oraz na wpół legendarny zwierzchni król Irlandii w latach 253-254. Syn Imchada, wnuka króla Ulaidu Ogamana, i Maoin (Moyne), córki arcykróla Conna Stu Bitew. 
Informacje o jego rządach z Emain Macha w Ulaidzie czerpiemy ze źródeł średniowiecznych, np. „Laud Misc. 610”, gdzie zanotowano na jego temat: "Fergus Dubdétach m[ac] Imchatha m[eic] Fi[nn]chatha .iiii. bl[iadna]" (fol. 107 b 10). Zastosowano w tekście abrewiację oraz zapisano małymi literami rzymską cyfrę IIII, oznaczającą cztery lata rządów. Błędnie umieszczono go na liście królów Ulaidu po Bressalu Breccie, zamiast po władcy imieniem Fiacha II Araide, eponimie konkurencyjnej dynastii Dál nAraidi. Lista ta bowiem jest niezgodna z chronologią zwierzchnich królów irlandzkich. 
Po trzech latach rządów Fergus zdobył zwierzchni tron Irlandii, wykorzystując konflikt między arcykrólem Lugaidem VI MacConn a Cormacem Ulfadą. Ten bowiem wyganiając Lugaida z Tary, sam nie był w stanie zagarnąć tronu Irlandii. Fergus ze swymi dwoma braćmi, Fergusem Foltlebarem („Długowłosym”) i Fergusem Bot-fo-Bregaibem, zwanym Caisfiaclach („z Krzywymi Zębami”), wygonił Cormaca do Connachtu. Fergus, po roku panowania nad Irlandią, poległ w bitwie pod Crinna pokonany przez Cormaca, z ręki Lugaida Lagy, brata Oiliolla (Aililla) I Oluma, króla Munsteru. Tam także zginęli, koło Bregi, jego dwaj bracia o tym samym imieniu. Po śmierci Fergusa władza nad Irlandią przeszła na Cormaca Ulfadę, zaś nad Ulaidem na jego syna Aengusa II Finna, a nie na Eochaida Gonnata, rządzącego w późniejszych czasach.

</doc>
<doc id="2740895" url="https://pl.wikipedia.org/wiki?curid=2740895" title="Cormac">
Cormac



</doc>
<doc id="2740896" url="https://pl.wikipedia.org/wiki?curid=2740896" title="Richard Ludwig">
Richard Ludwig

Richard Ludwig (ur. 22 maja 1877 we Frankfurcie nad Menem, zm. 10 sierpnia 1946 w Königstein im Taunus) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Brat Ericha Ludwiga.
Kariera sportowa.
W trakcie kariery sportowej reprezentował klub SC 1880 Frankfurt, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.

</doc>
<doc id="2740898" url="https://pl.wikipedia.org/wiki?curid=2740898" title="Łabuń (kosarz)">
Łabuń (kosarz)



</doc>
<doc id="2740900" url="https://pl.wikipedia.org/wiki?curid=2740900" title="Shen yong shuang xiang pao">
Shen yong shuang xiang pao

Shen yong shuang xiang pao () – hongkoński komediowy film akcji z elementami sztuk walki z 1984 roku w reżyserii Joe Cheunga.
Film zarobił 20 170 382 dolarów hongkońskich w Hongkongu.
Obsada.
Źródło: Filmweb

</doc>
<doc id="2740902" url="https://pl.wikipedia.org/wiki?curid=2740902" title="W księżycową jasną noc (film)">
W księżycową jasną noc (film)

W księżycową jasną noc (oryg. "A Midnight Clear") – film z 1992 roku w reżyserii Keitha Gordona, ekranizacja powieści Williama Whartona pod tym samym tytułem.
Film opowiada historię grupy amerykańskich żołnierzy, którzy podczas ofensywy w Ardenach w 1944 r. napotykają pluton Niemców wolących się poddać niż ginąć pod koniec wojny. Odizolowani od świata żołnierze spędzają razem święta Bożego Narodzenia, ale potem wraca brutalna wojenna rzeczywistość.

</doc>
<doc id="2740904" url="https://pl.wikipedia.org/wiki?curid=2740904" title="Child of Eden">
Child of Eden

Child of Eden – gra komputerowa stanowiąca połączenie strzelanki i gry muzycznej, wydana w 2011 roku, wyprodukowana przez Q Entertainment oraz wydana przez Ubisoft.
Po raz pierwszy gra została zaprezentowana na targach E3 w 2010 roku jako jedna z pierwszych, które miała obsługiwać Kinecta. Wersję gry na PlayStation 3 można również obsługiwać przy pomocy PlayStation Move.
Fabuła.
Celem gracza jest uratowanie projektu Lumi od ataku wirusa. Projekt ten miałby w ostateczności zreprodukować ludzką osobowość w Edenie.
Rozgrywka.
Zadaniem gracza jest strzelanie do pojawiających się na ekranie różnego typu obiektów, które w momencie zniszczenia tworzą efekty muzyczne. Gracz może rozgrywać grę przy pomocy standardowego kontrolera, natomiast w wersji z obsługą Kinecta gracz celuje i strzela w przedmioty przy pomocy rąk a klaskaniem zmienia broń. Tymi sposobami gracz wpływa na muzykę, dopasowując ją do swoich czynności i ruchów.

</doc>
<doc id="2740905" url="https://pl.wikipedia.org/wiki?curid=2740905" title="Na Wojtusia z popielnika">
Na Wojtusia z popielnika



</doc>
<doc id="2740906" url="https://pl.wikipedia.org/wiki?curid=2740906" title="Tuuli Petäjä">
Tuuli Petäjä

Tuuli Petäjä-Sirén (ur. 9 listopada 1983 w Espoo) – reprezentantka Finlandii w windsurfingu, srebrna medalistka XXX Letnich Igrzysk Olimpijskich w Londynie, trzykrotna olimpijka. Uczestniczka Mistrzostw Świata i Europy.
Życiorys.
Młode życie, edukacja.
Urodziła się w Espoo, skąd jej rodzice wyprowadzili się do Helsinek w 1988 roku.
Studiuje architekturę na uniwersytecie w Aalto, tak jak jej rodzice i dziadkowie.
Kariera żeglarska.
Swoją przygodę ze sportem rozpoczęła w czerwcu 2001 roku w klasie RS:X. Na zawodach w Kilonii zajęła 26. miejsce na 28 możliwych.
Dwukrotnie brała udział w mistrzostwach świata. Pierwszy występ na mistrzostwach świata nastąpił we wrześniu 2006 roku, gdzie zajęła 50. miejsce. W drugich zaś, rok później, poprawiła swoje osiągnięcie z poprzednich mistrzostw i zajęła 34. miejsce. Brała również udział w pomniejszych zawodach, bez większych sukcesów.
Zdobyła brąz na Mistrzostwach Europy w 2012 roku.
Igrzyska olimpijskie.
Na pierwszych igrzyskach olimpijskich odbywających się w Pekinie zajęła 16. miejsce. Cztery lata później, w Londynie, udało jej się uzyskać 46 punktów w kasie RS:X i zająć drugie miejsce. Był jej to pierwszy medal na światowych zawodach. W 2016 roku wyprowadziła swoją reprezentację jako chorąży. Zajęła tam 10. miejsce w końcowej klasyfikacji.
Życie prywatne.
Od 2012 zamężna z Ville Sirénem. Od tamtej pory używa dwóch nazwisk. Mają dwie córki, między którymi są 4 lata różnicy. Jej trenerem jest Curro Manchon.

</doc>
<doc id="2740907" url="https://pl.wikipedia.org/wiki?curid=2740907" title="Eduard Poppe">
Eduard Poppe

Eduard Poppe (ur. ?, zm. ?) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował klub SC 1880 Frankfurt, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.

</doc>
<doc id="2740908" url="https://pl.wikipedia.org/wiki?curid=2740908" title="Otto Wagner (burmistrz)">
Otto Wagner (burmistrz)

Otto Wagner (właśc. Otto Heinrich Ludwig Wagner, ur. 4 października 1877 w Reichenhausen, powiat Bad Salzungen, zm. 1 grudnia 1962 w Jenie) – niemiecki polityk, nadburmistrz Wrocławia w okresie Republiki Weimarskiej w latach 1919-1933.
Życiorys.
Otto Wagner, urodzony w rodzinie tkaczy, skończył prawo na Uniwersytecie w Jenie, uzyskując doktorat. W latach 1905–1908 Wagner był w Jenie zastępcą burmistrza, a w latach 1908–1919 był zatrudniony w magistracie wrocławskim jako radca prawny. Był działaczem Postępowej Partii Ludowej (niem. Fortschrittliche Volkspartei), przekształconej po rewolucji listopadowej 1918 w Niemiecką Partię Demokratyczną (Deutsche Demokratische Partei).
Wszedł w skład Centralnej Rady Ludowej, która w 1918 r. opanowała ratusz. W przemówieniu do tłumów zgromadzonych przed siedzibą władz miejskich zapowiadał wtedy zmiany w systemie wyborczym. W 1919 roku wprowadzono w życie powszechne prawo wyborcze do rady miejskiej; pierwsze wybory według nowych reguł przeprowadzono 2 marca 1919. Otto Wagner objął urząd nadburmistrza 7 stycznia 1919, w trudnym dla miasta okresie napięć rewolucyjnych.
Miasto wymagało generalnej reformy. Stąd pomysł na ogłoszenie w dniu 1 marca 1921 r. konkursu na generalny plan rozwoju Wrocławia. W pierwszych latach po wojnie samorząd wrocławski zmagał się z problemem bezrobocia i brakiem lokali mieszkalnych. Już od 1918, z udziałem kapitału miejskiego, powstawały spółdzielnie i zrzeszenia, które wznosiły nowe osiedla mieszkaniowe. 
Jednocześnie, władze miejskie na czele z Wagnerem starały się przeciwdziałać oddziaływaniu komunistów (którzy zdobyli wpływy po I wojnie światowej). W 1933 Otto Wagner został usunięty z urzędu nadburmistrza Wrocławia przez głoszących hasła populistyczno-narodowe hitlerowców. Później, jako przeciwnik nazistów był wielokrotnie więziony. Następnie Wagner przeniósł się do Jeny, gdzie w latach 1934–1945 pełnił funkcję kierownika fundacji miejscowej kasy oszczędności. 
Po II wojnie światowej Otto Wagner, jako działacz Partii Liberalno-Demokratycznej (niem. Liberal-Demokratische Partei), został 11 maja 1945 mianowany przez amerykańskie władze wojskowe komisarycznym burmistrzem miasta. 1 lipca 1945 r. miasto zajęły wojska Armii Czerwonej, Jena znalazła się w radzieckiej strefie okupacyjnej. Wagner ustąpił z przyczyn zdrowotnych i po znalezieniu następcy, 14 lipca 1945 przekazał stanowisko Heinrichowi Troegerowi.
Następnie pracował jako kierownik archiwum miejskiego i radca prawny. W dniu swoich 80. urodzin w październiku 1957 został honorowym obywatelem Jeny. W 2008 roku w Jenie odsłonięto poświęconą mu tablicę pamiątkową.

</doc>
<doc id="2740909" url="https://pl.wikipedia.org/wiki?curid=2740909" title="Z popielnika na Wojtusia">
Z popielnika na Wojtusia



</doc>
<doc id="2740911" url="https://pl.wikipedia.org/wiki?curid=2740911" title="Leiobunum rotundum">
Leiobunum rotundum

Leiobunum rotundum – gatunek kosarza z podrzędu Eupnoi i rodziny Sclerosomatidae.
Budowa ciała.
Gatunek ten posiada wyjątkowo długie, czarne odnóża. Ciało samicy jest owalne, długości od 5 do 7 mm, ubarwione brązowo z czarną wstęgą grzbietową, rozszerzającą się z tyłu. Guzek oczny jest gładki, a oczy otoczone czarnymi pierścieniami. Ciało samca jest mniejsze i bardziej okrągłe, jednolitej czerwono-brunatnej barwy. U form młodocianych nogi nie są tak ciemne jak u dorosłych. Są one jaśniejsze i niejednolice ubarwione.
Biologia.
Kosarz ten odżywia się żywymi i martwymi drobnymi bezkręgowcami, martwą materią organiczną i grzybami. Pije dużo wody (rosa, sok wyciekający z przejrzałych owoców). Jesienią przedstawiciele gatunku tworzą skupiska złożone z nawet 400 osobników, czasem na ścianach budynków. Zapłodniona samica składa jaja do ziemi za pomocą pokładełka, które zimują do wiosny.
Biotop.
Preferuje środowiska wilgotne. Spotykany wśród roślinności zielnej, na krzewach, pniach drzew, ściółce. Czasem też na ścianach budynków
Występowanie.
Kosarze te zamieszkują zachodnią część Starego Świata, sięgając po Irlandię, Wyspy Kanaryjskie i Afrykę Północną. Występują również w Polsce.

</doc>
<doc id="2740912" url="https://pl.wikipedia.org/wiki?curid=2740912" title="Pływanie na Letnich Igrzyskach Olimpijskich 1912 – 4 × 200 m stylem dowolnym mężczyzn">
Pływanie na Letnich Igrzyskach Olimpijskich 1912 – 4 × 200 m stylem dowolnym mężczyzn

Sztafeta na dystansie 4 × 200 metrów stylem dowolnym mężczyzn była jedną z konkurencji pływackich rozgrywanych podczas V Igrzysk Olimpijskich w Sztokholmie. W konkurencji wzięło 20 zawodników z pięciu reprezentacji.
Rekord świata należał do brytyjskiej sztafety olimpijskiej z poprzednich igrzysk w Londynie. Lecz został on pobity już w pierwszym wyścigu eliminacyjnym przez ekipę amerykańską, później zaś poprawiony w drugim wyścigu przez drużynę Australazji. 
W finale spodziewano się walki pomiędzy tymi drużynami, lecz Australazja zdominowała wyścig. Po pierwszej zmianie obie ekipy płynęły niemal identycznie, lecz Nowozelandczyk Malcolm Champion płynący na drugiej zmianie ekipy Australazji wyprowadził drużynę na prowadzenie, którego nie oddała aż do końca. Ostatecznie drużyna z Antypodów zdobyła złoto z nowym rekordem świata, 10:11,6. 
Rekordy.
Rekordy świata i olimpijskie przed rozegraniem konkurencji.
Wyniki.
Eliminacje.
Do zawodów przystąpiło pięć sztafet. Zostały podzielone na dwa wyścigi. Do finałów awansowały dwie zwycięskie drużyny z każdego wyścigu oraz jedna z pozostałych z najlepszym czasem. Z racji przystąpienia do wyścigu 5 zespołów, wszystkie awansowały do finału.

</doc>
<doc id="2740914" url="https://pl.wikipedia.org/wiki?curid=2740914" title="Heinrich Reitz">
Heinrich Reitz

Heinrich Reitz (ur. ?, zm. ?) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował klub SC 1880 Frankfurt, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.

</doc>
<doc id="2740915" url="https://pl.wikipedia.org/wiki?curid=2740915" title="Trichotosia">
Trichotosia

Trichotosia – rodzaj roślin należący do rodziny storczykowatych ("Orchidaceae"). Należy do niego 78 gatunków. Gatunek typowy nie został desygnowany. Rośliny występują w Azji i poprzez Archipelag Sundajski sięgają wysp na Oceanie Spokojnym. Większość to epifity lub litofity, nieliczni przedstawiciele to rośliny naziemne.
Morfologia.
Rośliny zielne. Zwykle okryte czerwonobrązowymi lub białawymi włoskami, u niektórych gatunków owłosienie ogranicza się do kwiatostanu i pochwiastych nasad liści. Łodyga długa lub skrócona, ulistniona z wyjątkiem nasady. Kwiatostan wyrasta z węzła przebijając pochwiastą nasadę liścia. U niektórych gatunków krótki i zaledwie z kilkoma kwiatami, u innych długi,wielokwiatowy, zwisający. Przysadki prostopadłe do szypułki kwiatowej, okazałe, owłosione. Kwiaty odwrócone, małe lub średniej wielkości, z płatkami okwiatu nieco stulonymi. Listki zewnętrznego okółka od zewnątrz czerwono owłosione, boczne przytulone do prętosłupa. Warżka całobrzega lub podzielona na trzy łatki. 8 pyłkowin.
Systematyka.
Jeden z rodzajów podplemienia "Eriinae" w plemieniu "Podochileae" w podrodzinie epidendronowych ("Epidendroideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych. 

</doc>
<doc id="2740917" url="https://pl.wikipedia.org/wiki?curid=2740917" title="Malmi (stacja kolejowa)">
Malmi (stacja kolejowa)

Malmi (szw. Malm) – stacja kolejowa w Helsinkach w dzielnicy Malmi, część kolei aglomeracyjnej. Znajduje się 2 km od stacji Pukinmäki i 2 km od stacji Tapanila.

</doc>
<doc id="2740918" url="https://pl.wikipedia.org/wiki?curid=2740918" title="Anthony Bellaiche">
Anthony Bellaiche

Anthony Bellaiche (ur. 15 maja 1987) – francuski szachista, mistrz międzynarodowy od 2003 roku.
Kariera szachowa.
Wielokrotnie reprezentował Francję na mistrzostwach świata i Europy w różnych kategoriach wiekowych, największy sukces odnosząc w 2003 r. w Kallithei, gdzie zdobył tytuł wicemistrza świata juniorów do 16 lat. W 2003 r. podzielił również I m. (wspólnie z Sébastienem Mazé i Józsefem Horváthem) w kołowym turnieju "NAO" w Paryżu. W 2004 r. podzielił III m. (za Josifem Dorfmanem i Arkadijem Rotsteinem, wspólnie z Sébastienem Mazé i Igorem Jefimowem) w Monako. Kolejny sukces odniósł w 2010 r. w otwartym turnieju w Winterthurze, dzieląc I m. wspólnie z Milosem Perunoviciem.
Najwyższy ranking w dotychczasowej karierze osiągnął 1 lipca 2012 r., z wynikiem 2500 punktów zajmował wówczas 29. miejsce wśród francuskich szachistów.

</doc>
<doc id="2740919" url="https://pl.wikipedia.org/wiki?curid=2740919" title="Nui ji za pai jun">
Nui ji za pai jun

Nui ji za pai jun – hongkoński komediowy film akcji 1986 roku w reżyserii Wellsona Chin.
Film zarobił 9 818 377 dolarów hongkońskich w Hongkongu.
Obsada.
Źródło: Internet Movie Database

</doc>
<doc id="2740920" url="https://pl.wikipedia.org/wiki?curid=2740920" title="Chorwackie Siły Zbrojne">
Chorwackie Siły Zbrojne

Chorwackie Siły Zbrojne () – siły zbrojne Niepodległego Państwa Chorwackiego utworzone 20 listopada 1944 r. z połączenia ostro ze sobą rywalizujących formacji Hrvatsko domobranstvo i Sił Zbrojnych Ustaszy. Do końca 1944 utworzono 16 dywizji.

</doc>
<doc id="2740922" url="https://pl.wikipedia.org/wiki?curid=2740922" title="Chengyuchelys">
Chengyuchelys

Chengyuchelys – rodzaj żółwia z rodziny Chengyuchelyidae.
Historia.
Jest to pierwszy dawny żółw z mezoplastronem znaleziony w Chinach. Jego pozostałości zostały odnalezione przez C.C. Younga i M.C. Chowa podczas prac związanych z budową linii kolejowej w Syczuanie. Niestety dokładnej lokalizacji szczątków nie zanotowano. Dzięki nim naukowcy opisali gatunek "Chengyuchelys baenoides". Przez długi czas był to jedyny okaz. Szczęśliwie później znaleziono kolejne pozostałości tego żółwia. Znajdują się one w Muzeum Dinozaurów w Zigong.
Budowa ciała.
Cechował się on szerokim wałem kostnym o co najmniej trzech łuskach inframarginalnych po bokach ciała, natomiast środkowa część łuski odbytowej zagłębiała się w hipoplastronie od przodu.

</doc>
<doc id="2740923" url="https://pl.wikipedia.org/wiki?curid=2740923" title="Jadwiga Siniarska-Czaplicka">
Jadwiga Siniarska-Czaplicka

Jadwiga Siniarska-Czaplicka (ur. 23 września 1913 w miejscowości Jasień koło Włocławka, powiat włocławski, zm. 22 października 1986 w Łodzi) – polska naukowczyni, historyczka papiernictwa, bibliofilka, bibliotekarka.
Studia.
Po ukończeniu studiów w École Sociale w Brukseli (1931–1932), osiadła w Warszawie i początkowo studiowała prawo na Uniwersytecie Warszawskim (UW), ale przerwała je w 1935. W 1958 ukończyła studia bibliotekoznawcze na Uniwersytecie Łódzkim (UŁ) i zajęła się historią papiernictwa. W 1961 na UW na podstawie pracy "Znaki wodne papierni Mazowsza", napisanej pod kierunkiem A. Birkenmajera (opublikowanej w 1961) obroniła doktorat. W 1971 na podstawie rozprawy "Papiernictwo na ziemiach Środkowej Polski" (opublikowanej w 1966) uzyskała habilitację.
Życie, praca zawodowa i naukowa.
Po napaści Niemiec hitlerowskich na Polskę co rozpoczęło II wojnę światową i zajęciu przez Niemców Warszawy została w 1939 z niej wysiedlona, przebywała m.in. w Kozarach pod Warszawą. Po zakończeniu wojny w 1945 związała się z Łodzią i tu mieszkała do śmierci. W latach 1949–1971 pracowała jako bibliotekarz a następnie kustosz w bibliotece Instytutu Celulozowo-Papierniczego (do 1951 było to Centralne Laboratorium Celulozowo-Papiernicze). W latach 1971–1978 była docentem w Instytucie Historii Kultury Materialnej PAN. Jednocześnie wykładała w Studium Podyplomowym z zakresu bibliotekoznawstwa na UW (1972–1974). Na emeryturę przeszła w 1978.
Dorobek naukowy.
W jej dorobku naukowym, poza wymienionymi pracami, wyróżniają się pionierskie studia nad filigranami drukarń działających na terytorium dawnej Rzeczypospolitej m.in.:
Zajmowała się także historią wzajemnych relacji między papierniami i drukarniami. Z dziedziny tej opublikowała wiele artykułów na łamach m.in. „Kwartalnika Historii Kultury Materialnej", m.in.
Poza pracami naukowymi, była też autorką książki, będącej opowieścią o losach jej rodziny:

</doc>
<doc id="2740924" url="https://pl.wikipedia.org/wiki?curid=2740924" title="Leiobunum nigropalpi">
Leiobunum nigropalpi

Leiobunum nigropalpi – gatunek kosarza z podrzędu Eupnoi i rodziny Sclerosomatidae.
Opis.
Długość ciała u samców wynosi około 6 mm. Strona grzbietowa ubarwiona jest brązowo do pomarańczowego. Wzgórek oczny i odnóża czarne. Stopy żółte. Odwłok zakończony stożkowato. Nogogłaszczki z kolcami po brzusznej stronie. Ciało samicy nieco większe, długości około 7 mm. Ubarwienie strony grzbietowej bardzo zmienne, jednak plama środkowa zwykle wyraźnie widoczna. Nogogłaszczki i odnóża ubarwione podobnie jak u samca.
Biotop.
Kosarz ten zamieszkuje tereny zalesione, gdzie bytuje na ściółce, roślinności zielnej, w listowiu krzewów i drzew oraz na skałach.
Występowanie.
Gatunek występuje we wschodnich Stanach Zjednoczonych (wykazany ze stanów: Alabama, Connecticut, Illinois, Dystrykt Kolumbii, Georgia, Kentucky, Michigan, New Jersey, Nowy Jork, Karolina Północna, Ohio, Wirginia oraz Wisconsin).

</doc>
<doc id="2740925" url="https://pl.wikipedia.org/wiki?curid=2740925" title="Tapanila (stacja kolejowa)">
Tapanila (stacja kolejowa)

Tapanila (szw. Mosabacka) – stacja kolejowa w Helsinkach w dzielnicy Tapanila, część kolei aglomeracyjnej. Znajduje się 2 km od stacji Malmi i 2 km od stacji Puistola.
Wybudowany w 1939 roku budynek dworca został w 1991 przeniesiony do dzielnicy Pikku-Huopalahti jako obiekt dziedzictwa kulturowego.

</doc>
<doc id="2740926" url="https://pl.wikipedia.org/wiki?curid=2740926" title="Bruno Gabriel Soares">
Bruno Gabriel Soares

Bruno Gabriel Soares (ur. 21 sierpnia 1988 w Belo Horizonte) – brazylijski piłkarz występujący na pozycji obrońcy. Zawodnik Kajratu Ałmaty.
Kariera.
Soares karierę rozpoczynał w 2007 roku w zespole Coritiba FBC z Campeonato Brasileiro Série A. Grał tam przez rok, a potem odszedł do drużyny Paraná Clube, grającej w Campeonato Brasileiro Série B. W 2009 roku przeszedł do niemieckiego klubu MSV Duisburg z 2. Bundesligi. Zadebiutował w niej 1 listopada 2009 roku w wygranym 3:0 pojedynku z TuS Koblenz, w którym strzelił także gola. Przez 3 lata rozegrał 68 spotkań i zdobył 4 bramki.
W 2012 roku Soares odszedł do pierwszoligowej Fortuny Düsseldorf. W 2015 roku został zawodnikiem kazachskiego Kajratu Ałmaty.

</doc>
<doc id="2740928" url="https://pl.wikipedia.org/wiki?curid=2740928" title="Uczelnia akademicka">
Uczelnia akademicka

Uczelnia akademicka – uczelnia prowadząca działalność naukową i posiadająca co najmniej jedną kategorię naukową A+, A albo B+ w co najmniej jednej dyscyplinie naukowej lub artystycznej.
Uczelnia akademicka prowadzi studia pierwszego stopnia oraz studia drugiego stopnia lub jednolite studia magisterskie. Może prowadzić również kształcenie doktorantów.

</doc>
<doc id="2740929" url="https://pl.wikipedia.org/wiki?curid=2740929" title="Jimmy Lidberg">
Jimmy Lidberg

Jimmy Alexander Lidberg (ur. 19 kwietnia 1982) – szwedzki zapaśnik, brązowy medalista olimpijski z Londynu w kategorii 96 kg.
Walczy w stylu klasycznym, w kategorii do 96 kg. Zawody w 2012 były jego pierwszymi igrzyskami olimpijskimi. Jest wielokrotnym medalistą mistrzostw świata i Europy. W mistrzostwach świata sięgał po srebro w 2009 i 2011 oraz brąz w 2010. W kontynentalnym czempionacie był drugi w 2005 i 2007, a trzeci w 2006 i 2009.
Srebrny medalista mistrzostw nordyckich w 2006 roku.

</doc>
<doc id="2740930" url="https://pl.wikipedia.org/wiki?curid=2740930" title="Leopoldo Lugones">
Leopoldo Lugones

Leopoldo Lugones (ur. 13 czerwca 1874 w Villa de María del Río Seco, zm. 19 lutego 1938 w Buenos Aires) – argentyński poeta i krytyk literacki, reprezentant kierunku zwanego modernizmem hispanoamerykańskim.
Urodził się w mieście Villa de María del Río Seco w prowincji Córdoba. W młodości związał się z socjalistami, w 1897 roku był współzałożycielem wydawanego w Buenos Aires lewicowego czasopisma "La montaña". Był aktywnym członkiem grupy modernistycznych poetów eksperymentalnych, skopionych wokół Nikaraguańczyka Rubéna Darío.
Pierwszy zbiór wierszy Lugonesa, zatytułowany "Las montañas del oro" ("Złota Góra") został opublikowany w 1897 roku. Jego ówczesna poezja wykazywała zbieżność z modernizmem, charakteryzowała się używaniem wiersza wolnego oraz egzotycznej metaforyki. Tych samych środków Lugones używał w kolejnych tomach, "Los crepúsculos del jardín" (1905) oraz "Lunario sentimental" (1909) .
W latach 1911-1914 przebywał w Paryżu, gdzie redagował pismo "Revue Sudaméricaine". Po wybuchu I wojny światowej wrócił do Argentyny. Jego poglądy polityczne, dotąd zbliżone do socjalizmu, uległy zmianie i skierowały się w stronę konserwatyzmu i nacjonalizmu. W 1929 roku został faszystą. Zmiana ta znalazła odzwierciedlenie również w stylu literackim, który stał się bardziej realistyczny, co jest widoczne m.in. w poemacie "El libro de los paisajes" (1917), wychwalającym piękno argentyńskiej wsi .
W latach 1914-1938 był dyrektorem Narodowej Rady Edukacji. W 1924 roku reprezentował Argentynę w Komitecie ds. Współpracy Intelektualnej przy Lidze Narodów. Zajmował się też historią Argentyny, a także klasyczną literaturą grecką, m.in. przełożył na język hiszpański Iliadę i Odyseję .
Działalność publiczna i związana z nią odpowiedzialność stanowiła znaczącą trudność dla introwertycznego poety i wywoływała silne napięcie emocjonalne. 19 lutego 1938 Lugones popełnił samobójstwo . 
Pozostawił zróżnicowaną pod względem stylu i poetyki twórczość (poezje w stylu romantycznym i dekadencko-modernistycznym, dzieła o zabarwieniu ironicznym, patriotyczne opowiadania, bukoliki).

</doc>
<doc id="2740931" url="https://pl.wikipedia.org/wiki?curid=2740931" title="Elena Kutorgienė">
Elena Kutorgienė

Elena Kutorgienė-Buivydaitė (ur. 28 lipca 1888 w Szawlach, zm. 13 lutego 1963 w Kownie) – litewska lekarka, uhonorowana tytułem Sprawiedliwej wśród Narodów Świata.
Życiorys.
W 1912 roku ukończyła studia medyczne na Uniwersytecie Moskiewskim i przez następne dziesięć lat pracowała w moskiewskich szpitalach. Po powrocie na Litwę rozpoczęła pracę w placówkach medycznych w Kownie. Działała w Oeuvre de Secours aux Enfants – żydowskiej organizacji opiekuńczej dla dzieci, w której nawiązała bliskie relacje z żydowskimi lekarzami. W czasie okupacji niemieckiej pomagała w znajdowaniu kryjówek i udzielała schronienia Żydom. Nawiązała też bliską współpracę z grupą partyzantów z kowieńskiego getta.
W czasie okupacji w jej domu odbywały się spotkania litewskiego podziemia z przywódcą gettowego ruchu oporu Chaimem Jelinem. Przechowywała też zapiski Jelina i jego brata. W ramach swojej współpracy z ruchem oporu pomagała w zdobywaniu broni i kolportażu wydawnictw podziemnych.
Po zakończeniu wojny była członkinią komisji powołanej w celu badania zbrodni wojennych. 26 lipca 1982 roku została pośmiertnie uhonorowana przez instytut Jad Waszem tytułem Sprawiedliwej wśród Narodów Świata.
Dziennik.
W czasie wojny Kutorgiene-Buivydaite prowadziła dziennik, którego fragmenty umieszczone zostały w „Czarnej księdze” Wasilija Grossmana i Ilji Erenburga – zbiorze dokumentów osobistych Żydów i nieżydowskich obserwatorów nazistowskiej zbrodni na terenach Związku Radzieckiego. Polskie tłumaczenie części tekstu dotyczącej pogromu w Kownie ukazało się w książce Tomasza Szaroty „U progu Zagłady. Zajścia antyżydowskie i pogromy w okupowanej Europie”, będącej przekładem z języka niemieckiego, z zaznaczonymi fragmentami, których usunięcia domagała się w 1946 roku radziecka cenzura.

</doc>
<doc id="2740936" url="https://pl.wikipedia.org/wiki?curid=2740936" title="Banskula californica">
Banskula californica

Banksula californica – gatunek kosarza z podrzędu Laniatores i rodziny Phalangodidae.
Opis.
Kosarze te posiadają długość ciała poniżej 2 mm. Guzek oczny jest u nich niski i pozbawiony siatkówek. Uda samców wyraźnie powiększone.
Biologia.
Brak danych na temat trybu życia. Gatunek troglofilny.
Występowanie.
"Banksula californica" jest kalifornijskim endemitem, znanym tylko z jednego stanowiska, Jaskini Alabastrowej w hrabstwie El Dorado.
Zagrożenie.
Jedyne znane stanowisko uległo częściowemu zniszczeniu w wyniku działalności górniczej, w związku z czym możliwe jest, że gatunek uległ wymarciu. Ponieważ jaskinia została opieczętowana betonem, nie ma obecnie możliwości przeprowadzenia badań.

</doc>
<doc id="2740937" url="https://pl.wikipedia.org/wiki?curid=2740937" title="Pacific Grand Prix">
Pacific Grand Prix



</doc>
<doc id="2740938" url="https://pl.wikipedia.org/wiki?curid=2740938" title="Jiří Vojtík">
Jiří Vojtík

Jiří Vojtík (ur. 2 lipca 1981 w Pradze) – czeski lekkoatleta specjalizujący się w biegu na 200 metrów. Uczestniczył w Letnich Igrzyskach Olimpijskich 2008.
W 2012 ogłosił zakończenie kariery sportowej.
Najlepsze wyniki w sezonie.
Bieg na 100 metrów
Bieg na 200 metrów
Bieg na 300 metrów

</doc>
<doc id="2740939" url="https://pl.wikipedia.org/wiki?curid=2740939" title="Ferdinand Lot">
Ferdinand Lot

Ferdinand Lot (ur. 1866, zm. 1952) – francuski historyk mediewista.
Profesor École pratique des hautes études (od 1900) i Sorbony (1903-1936) w Paryżu. Zajmował się okresem wczesnego średniowiecza europejskiego. 

</doc>
<doc id="2740940" url="https://pl.wikipedia.org/wiki?curid=2740940" title="Melon (anatomia)">
Melon (anatomia)

Melon – u waleni poduszeczka z płynnego tłuszczu (spermacet), która pełni funkcję soczewki skupiającej i nakierowującej sygnał echolokacyjny.

</doc>
<doc id="2740941" url="https://pl.wikipedia.org/wiki?curid=2740941" title="Anelli">
Anelli

Anelli (także, dla mniejszej wersji: "anellini", "anelletti") – rodzaj włoskiego makaronu, wywodzącego się z Sycylii.
Anelli ma formę małych kółek (pierścieni) i używa się go w zasadzie tylko jako dodatek do zup i bazę sałatek makaronowych, a nie jako samodzielne danie. Powstaje poprzez przecinanie rurek makaronu na cząstki szerokości około pół cala. Formą anelli są ditaliani przycinane w szerszych odstępach i nadające się także do zapiekanek. Czas gotowania wynosi 8–12 minut.
Nazwa wywodzi się od słowa "pierścienie" lub "pierścionki" (wł. – "anelli").

</doc>
<doc id="2740945" url="https://pl.wikipedia.org/wiki?curid=2740945" title="Eochaid XI Gonnat">
Eochaid XI Gonnat

Eochaid XI Gonnat („z Zielonym Strojem”?) – legendarny król Ulaidu z dynastii Dál Fiatach jako Eochaid III Gonnat w latach 262-278 oraz na wpół legendarny zwierzchni król Irlandii w latach 277-278. Ojcem był Fiac (Fiacc, Fiach), praprawnuk króla Ulaidu i arcykróla Irlandii Fiatacha Finna, zaś matką Mathuirchoem.
Informacje o jego rządach z Emain Macha w Ulaidzie czerpiemy ze źródeł średniowiecznych, np. „Laud Misc. 610”, gdzie zanotowano na jego temat: "Eocħ[aid] Gun[n]fat m[ac] Feíc m[eic] Ī[m]chada .xui. blī[adna]" (fol. 107 b 11). Zastosowano w tekście abrewiację oraz zapisano małymi literami rzymską cyfrę XVI, oznaczającą szesnaście lat rządów. Błędnie umieszczono go na liście królów Ulaidu po Fergusie III Duibdedachu, zamiast po jego synu, Aengusie II Finnie. Lista ta bowiem jest niezgodna z chronologią zwierzchnich królów irlandzkich. 
Po piętnastu latach rządów Eochaid objął zwierzchni tron Irlandii po śmierci Cormaca Ulfady („Długobrodego”). Rządził wyspą tylko przez rok, bowiem został w bitwie pokonany i zabity z ręki Lugaida Menna (Lorca), syna króla Ulaidu Aengusa II Finna. Po śmierci Eochaida władza nad Irlandią przeszła na Cairbre’a II Liffechaira, zaś nad Ulaidem na kuzyna Rossę mac Imchada, a nie na Aengusa Finna, rządzącego wcześniej. Eochaid jest eponimem Uí Echach Ardda. Pozostawił po sobie syna Cathbada, ojca siedmiu synów.

</doc>
<doc id="2740947" url="https://pl.wikipedia.org/wiki?curid=2740947" title="Karabinek Starr">
Karabinek Starr

Karabinek Starr – ładowany odtylcowo karabin jednostrzałowy produkcji amerykańskiej. Zaprojektowany w 1858 roku przez Ebenezera Starra był używany głównie podczas amerykańskiej wojny secesyjnej. Model z 1865 roku był stosowany przez wojska cesarskie podczas wojny boshin.
Wzory.
Karabinek Starr był produkowany w dwóch wzorach – 1858 i 1865. Model 1858 strzelał patronami papierowymi lub lnianymi, podobnymi do tych używanych w karabinie Sharps. Model 1865, dzięki przeprojektowanemu zamkowi i kurkowi, używał metalowej amunicji bocznego zapłonu Spencera kalibru .56-50.

</doc>
<doc id="2740948" url="https://pl.wikipedia.org/wiki?curid=2740948" title="Linia Dzierżyńskaja Nowosybirskiego Metra">
Linia Dzierżyńskaja Nowosybirskiego Metra

Linia Dzierżyńskaja Nowosybirskiego Metra (ros.: "Дзержинская линия") – jedna z dwóch linii metra w Nowosybirsku, uruchomiona pod koniec 1987 roku, młodsza i krótsza niż Leninskaja.
Historia.
W początkowych planach z lat siedemdziesiątych XX wieku metro w Nowosybirsku miało liczyć początkowo trzy linie: Leninskają, Kirowskają i właśnie Dzierżyńskają. Plany te zakładały, że długość tej linii miała wynosić 10,8 kilometrów. Prace przygotowawcze rozpoczęły się w momencie rozpoczęcia budowy pierwszej linii nowosybirskiego metra w 1979 roku. Wytyczenie takiej trasy dla tej linii w takiej formie było o tyle ważne, że mogła ona połączyć gęsto zamieszkane osiedla mieszkaniowe na północnych rubieżach Nowosybirska z centrum miasta. Początkowo rozpoczęto budowę odcinka między dwoma stacjami: Placem Garina-Michajłowskiego i Sibirskają, która stanowić miała stację przesiadkową z Krasnym Prospektem, należącą do Linii Leninowskiej. Długość tego odcinka miała wynosić 1,6 kilometra. Połączenie obu linii dawało możliwość (przy wykorzystaniu pierwszej linii) szybkiego przemieszczania się na drugi brzeg rzeki Ob. 1 grudnia 1980 roku rozpoczęły się prace nad budową stacji Sibirskaja. Prace po kilku miesiącach musiały zostać przerwane, z uwagi na niespotykane trudności z systemem kanalizacyjnym miasta. Dodatkowym problemem był niezwykle twardy grunt, który utrudniał budowę. Początkowo na tym odcinku w użyciu był tylko jeden tunel, drugi został uruchomiony dopiero w roku 2000. Natomiast sam ten odcinek ten został otwarty 31 grudnia 1987 roku. Na tym zakończyła się pierwsza faza budowy linii.
Kolejny etap budowy Linii Dzierżyńskajej rozpoczęty został w 1988 roku, gdy zaczęto przygotowywać teren i grunty do konstrukcji kolejnych odcinków. Właściwe prace ruszyły w 1990 roku i miały one na celu połączenie stacji Sibirskajej ze stacją Marszałka Pokryszkina. Miało to zwiększyć długość całej linii do 5,86 kilometrów. W 1996 roku miasto Nowosybirsk odwiedził rosyjski prezydent Borys Jelcyn. Podczas wizyty odwiedził on także metro i obiecał przekazanie funduszy na dalszą rozbudowę. Obietnice te nie zostały nigdy spełnione. Ostatecznie 28 grudnia 2000 roku nowy odcinek został otwarty. Poprawa sytuacji ekonomicznej, zarówno w kraju, jak i w mieście, sprawiła, że 25 czerwca 2005 roku uruchomiono kolejną stację Bieriezowają Roszczę. Problemy techniczne i finansowe spowodowały, że odcinek ten nie przez najbliższe kilka lat nie zyskał kompletnej sprawności i przepustowości. Budowa kolejnego odcinka rozpoczęła się jeszcze w 1992 roku, ale pod koniec lat dziewięćdziesiątych z uwagi na problemy gospodarcze została ona zahamowana. Budowę wznowiono w 2007 roku, a ukończono 7 października 2010 roku.
Planowana rozbudowa.
Kolejnymi etapami w pracach nad rozbudową Linii Dzierżyńskajej Nowosybirskiego Metra będzie uruchomienie dwóch stacji: Gusinobrodskajej i Wołoczajewskajej. Ta pierwsza ma być oddana do użytku około roku 2016. Natomiast ta druga być może tego samego roku lub w roku 2017. W planach jest także uruchomienie Zajezdni Tcz-2. Będzie ona obsługiwać wyłącznie Linię Dzierżyńskają, obecnie zapleczem dla niej i dla pierwszej linii jest zajezdnia TCz-1. Długofalowy projekt zakłada przeprowadzenie linii na lewą stronę rzeki Ob (przez most), gdzie miałaby zostać ona połączona z planowaną linią Kirowskają. Plany te mają być zrealizowane do roku 2030.

</doc>
<doc id="2740949" url="https://pl.wikipedia.org/wiki?curid=2740949" title="Fritz Müller (rugbysta)">
Fritz Müller (rugbysta)

Fritz Müller – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował klub SC 1880 Frankfurt, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.

</doc>
<doc id="2740950" url="https://pl.wikipedia.org/wiki?curid=2740950" title="Fritz Müller">
Fritz Müller



</doc>
<doc id="2740952" url="https://pl.wikipedia.org/wiki?curid=2740952" title="Liang xiao hua nong yue">
Liang xiao hua nong yue

Liang xiao hua nong yue – hongkońska komedia romantyczna z 1987 roku w reżyserii Chor Yuena.
Film zarobił 1 473 819 dolarów hongkońskich w Hongkongu.
Obsada.
Źródło: Internet Movie Database

</doc>
<doc id="2740955" url="https://pl.wikipedia.org/wiki?curid=2740955" title="Wimbledon 1959">
Wimbledon 1959

Wielkoszlemowy turniej tenisowy Wimbledon w 1959 rozegrano w dniach 22 czerwca – 3 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Roy Emerson / Neale Fraser - Rod Laver / Bob Mark 8–6, 6–3, 14–16, 9–7
Gra podwójna kobiet.
 Jeanne Arth / Darlene Hard - Beverly Baker Fleitz / Christine Truman 2–6, 6–2, 6–3
Gra mieszana.
 Darlene Hard / Rod Laver - Maria Bueno / Neale Fraser 6–4, 6–3
Turnieje juniorskie.
Gra pojedyncza chłopców.
 Toomas Lejus
Gra pojedyncza dziewcząt.
 Joan Cross

</doc>
<doc id="2740959" url="https://pl.wikipedia.org/wiki?curid=2740959" title="Zajezdnia TCz-2 (Nowosybirsk)">
Zajezdnia TCz-2 (Nowosybirsk)

Zajezdnia TCz-2 Nowosybirskiego Metra (ros: "Электродепо ТЧ-2"), zwana też Zajezdnią Wołoczajewskoje (ros: "Волочаевское") – znajdująca się w fazie budowy druga zajezdnia mająca obsługiwać nowosybirski system metra. Po oddaniu do użytku będzie stanowić zaplecze dla jego drugiej linii.
Plany.
Pierwsze pomysły budowy zajezdni w tym miejscu pojawiają się na planach z lat osiemdziesiątych XX wieku. Uznano, że w procesie rozbudowy systemu nowosybirskiej kolei podziemnej, nieodzowne będzie zbudowanie drugiej zajezdni (po TCz-1 Jelcowskoje), która obsługiwać była mogła drugą linię metra. Rozpad Związku Radzieckiego oraz przemiany jakie nastąpiły w Federacji Rosyjskiej w latach dziewięćdziesiątych zahamowały rozwój metra. Na rozbudowę brakowało pieniędzy, ale w okresie postsowieckim umiejscowienie budowa zajezdni Wołoczajewskoje było nadal w planach. Po roku 2000 pojawiła się możliwość wznowienia projektu. Zajezdnia zostanie wybudowana w miejscu, gdzie obecnie znajduje się jeden z miejskich targów.
W 2010 roku rozpoczęto przygotowania do unowocześnienia starej zajezdni i budowy nowej. Jej ukończenie spodziewane jest w 2015 roku, a koszty budowy mają wynieść 279 milionów rubli. Zajezdnia będzie mogła obsługiwać około pięćdziesiąt jednostek. Po zakończeniu budowy zajezdni będzie ona obsługiwać wyłącznie linię Dzierżyńską, podczas gdy dotychczasowa Zajezdnia Jelicowskaja będzie stanowić zaplecze tylko dla linii Leninowskiej.

</doc>
<doc id="2740960" url="https://pl.wikipedia.org/wiki?curid=2740960" title="Dani Schahin">
Dani Schahin

Dani Schahin (ur. 9 lipca 1989 w Doniecku) – niemiecki piłkarz pochodzenia rosyjsko-libańskiego występujący na pozycji napastnika. Zawodnik klubu Extremadura UD.
Kariera klubowa.
Schahin jest synem Rosjanki i Libańczyka. W 1996 roku wraz z rodziną przeprowadził się do Niemiec. Treningi rozpoczął w zespole FSV 63 Luckenwalde. W 2002 roku przeszedł do Energie Cottbus, a w 2006 roku trafił do juniorów Hamburgera SV. W 2007 roku został włączony do jego rezerw, grających w Regionallidze Nord i spędził w nich dwa lata.
W 2009 roku Schahin odszedł do SpVgg Greuther Fürth z 2. Bundesligi. Zadebiutował w niej 8 sierpnia 2009 w przegranym 1:2 pojedynku z 1. FC Kaiserslautern, a 22 sierpnia 2010 w wygranym 4:1 spotkaniu z Karlsruher SC strzelił pierwszego gola w 2. Bundeslidze. W styczniu 2011 został wypożyczony do trzecioligowego Dynama Drezno, gdzie grał do końca sezonu 2010/2011. Potem wrócił do Greuther Fürth, gdzie spędził następny sezon.
W 2012 roku odszedł do pierwszoligowej Fortuny Düsseldorf. W Bundeslidze pierwszy mecz rozegrał 25 sierpnia 2012 przeciwko Augsburgowi (2:0) i zdobył wówczas dwie bramki. Po sezonie 2012/2013, zakończonym przez Fortunę spadkiem do 2. Bundesligi, Schahin przeszedł do 1. FSV Mainz 05 (Bundesliga). Z tego zespołu był wypożyczany do SC Freiburg i FSV Frankfurt.
W 2016 przeszedł do holenderskiego klubu Roda JC Kerkrade. Jego barwy reprezentował do 2018 roku, a następnie odszedł do egipskiego Pyramids FC.
Kariera reprezentacyjna.
Schahin jest byłym reprezentantem Niemiec U-19 oraz U-20.

</doc>
<doc id="2740962" url="https://pl.wikipedia.org/wiki?curid=2740962" title="Francesco Lo Savio">
Francesco Lo Savio

Francesco Lo Savio (ur. 1935, zm. 1963) – włoski malarz.
Początkowo pracował jako projektant, następnie oddał się malarstwu. Pierwsze obrazy, w których przestrzeń była zaznaczona jedynie kolorem, umieściły go wśród awangardy europejskiej. Tworzył czarne monochromy, stanowiące badania nad efektami świetlnymi na obrazie pojmowanym jako przedmiot. Rozpostarte na płótnie kolorowe filtry o różnej gradacji przejrzystości absorbowały światło. W późniejszym czasie zajął się robieniem cyklu prac w metalu. W 1962 stworzył "Articolazioni totali", białe, otwarte na dwóch końcach sześciany, przez które widzowie odkrywali czarną równię pochyłą, przecinającą wewnętrzną przestrzeń. Dzieła Lo Savio stanowiły połączenie malarstwa i rzeźby.

</doc>
<doc id="2740963" url="https://pl.wikipedia.org/wiki?curid=2740963" title="Puistola (stacja kolejowa)">
Puistola (stacja kolejowa)

Puistola () – stacja kolejowa w Helsinkach w dzielnicy Tapulikaupunki, część kolei aglomeracyjnej. Znajduje się 2 km od stacji Tapanila i 1,4 km od stacji Tikkurila.
Stacja została uruchomiona w 1910 roku pod nazwą Fastböle. W 1978 wybudowano obecny budynek stacyjny.

</doc>
<doc id="2740966" url="https://pl.wikipedia.org/wiki?curid=2740966" title="Linia Kirowskaja Nowosybirskiego Metra">
Linia Kirowskaja Nowosybirskiego Metra

Linia Kirowskaja Nowosybirskiego Metra () – planowana trzecia linia systemu metra w Nowosybirsku. Ma zostać zlokalizowana na lewym brzegu Obu.
Plany.
Linia Kirowskaja pojawia się w planach dla Nowosybirskiego Metra na planach z lat siedemdziesiątych. Zakładały one, że będzie to najdłuższa linia systemu kolei podziemnej, bo licząca 24,4 kilometry. Nie zostały one jednak zrealizowane wskutek załamania się gospodarki sowieckiej pod koniec lat osiemdziesiątych XX wieku. Rozpad Związku Radzieckiego, a także przemiany jakie zachodziły w Federacji Rosyjskiej w kolejnej dekadzie, sprawiły, że budowa kolejnej linii została odłożona na później, a priorytetem było ukończenie dwóch już istniejących linii: Leninskiej i Dzierżyńskiej. W 1996 roku zatwierdzono nowy plan rozbudowy metra, który w dalszym ciągu utrzymywał zbudowanie linii w dalszej przyszłości. Projekt ten przewidywał, że na lewym brzegu rzeki Ob, Linia Kirowskaja łączyć się będzie zarówno z Leninską jak i Dzierżyńską. Według tych planów linia miała liczyć 13,6 kilometrów i składać się miało na nią 8 stacji. 23 grudnia 1996 roku projekt ten został zatwierdzony przez odpowiednie ministerstwo w Moskwie. 
Plany te obowiązują do dzisiaj, choć nazwy stacji i ich lokalizacja niekiedy podlegają pewnym modyfikacjom. Nie jest jeszcze jasne kiedy rozpocznie się budowa linii. Obecnie władze Nowosybirska stawiają na ukończenie budowy Linii Dzierżyńskiej. Po finalizacji tej inwestycji ma się rozpocząć budowa, albo Linii Kirowskiej albo Linii Pierwomajskiej. W przypadku wyboru tej drugiej opcji sprawi to, że stworzenie Kirowskiej zostanie odłożony o kilka dekad. Jeśli natomiast Kirowskaja stanie się priorytetowym odcinkiem to plany miasta zakończenie jej budowy przewidują na okres po 2030 roku.

</doc>
<doc id="2740967" url="https://pl.wikipedia.org/wiki?curid=2740967" title="Linia Pierwomajskaja Nowosybirskiego Metra">
Linia Pierwomajskaja Nowosybirskiego Metra

Linia Pierwomajskaja Nowosybirskiego Metra (ros: "Первомайская линия") – planowana czwarta linia systemu metra w Nowosybirsku. Termin jej budowy nie jest jeszcze znany.
Plany.
Sowieckie plany rozwoju Nowosybirskiego Metra nakreślone w latach osiemdziesiątych XX wieku i zakładały one, że po sfinalizowaniu konstrukcji trzech głównych linii metra (Leninskajej, Dzierżyńskajej i Kirowskajej), następną w kolejności będzie Pierwomajskaja. Jej długość miała wynosić 21,1 kilometrów i liczyć 12 stacji przystankowych. Plany zakładają umożliwienie połączenia, a co za tym idzie swobodnego przepływu pasażerów, z dwoma stacjami dwóch obecnie istniejących linii. Z linią Leninskają wspólną stacją byłaby Oktiabr´skaja, a z Dzierżyńskają miała to by być Bieriezowaja Roszcza. Plany zakładają też stworzenie zajezdni, która obsługiwałaby linię. 
Termin rozpoczęcia budowy tej linii nie jest jeszcze znany Władze Nowosybirska skupiają się na sfinalizowaniu budowy Linii Dzierżyńskajej. Po zakończeniu tej inwestycji ma się rozpocząć budowa Linii Kirowskajej lub właśnie Linii Pierwomajskajej. Jeśli Pierwomajskaja zostanie wybrana jako odcinek priorytetowy to zakończenie budowy przewidywany jest na okres po 2030 roku. Jeśli wybór padnie na Kirowskają, wtedy budowa linii numer cztery zostanie opóźnione o kilka dekad.

</doc>
<doc id="2740968" url="https://pl.wikipedia.org/wiki?curid=2740968" title="Linia Oktiabrskaja Nowosybirskiego Metra">
Linia Oktiabrskaja Nowosybirskiego Metra

Linia Oktiabrskaja Nowosybirskiego Metra () – planowana piąta linia systemu metra w Nowosybirsku. Termin jej budowy nie jest jeszcze znany.
Plany.
W latach osiemdziesiątych XX wieku władze sowieckie podjęły decyzję o planowanej rozbudowie Nowosybirskiego Metra. Plany te zakładały stworzenie ogólnego systemu kolei podziemnej, liczącego 91,4 kilometrów długości. W projektach tych priorytetowo potraktowano już rozwijane linie Leninską i Dzierżyńską, a kolejną miała być Linia Kirowskaja. Linia Oktiabrskaja, podobnie jak Pierwomajskaja, miały być kolejnymi etapami rozwoju całego systemu. Były to jednak dość odległe plany. Linia Oktiabrskaja miała stać się najdłuższą linią, bo liczącą 21,2 kilometra, na którą składać się miało dziesięć stacji.
Plany te były potwierdzane w latach dziewięćdziesiątych, już po rozpadzie Związku Radzieckiego. Kryzys jaki wówczas dotknął postsowiecką Federację Rosyjską odsunął te projekty na daleką przyszłość, a priorytetem dla miasta stało się dokończenie istniejących linii. Terminu rozpoczęcia budowy nie można podać nawet w sposób przybliżony, gdyż linia ta w planach władz Nowosybirska znajduje się na ostatnim miejscu w planowanej rozbudowie systemu metra. Miasto musi wpierw ukończyć linię Dzierżyńską, a następnie kolejne dwie, Kirowską lub Pierwomajską.

</doc>
<doc id="2740970" url="https://pl.wikipedia.org/wiki?curid=2740970" title="Wimbledon 1958">
Wimbledon 1958

Wielkoszlemowy turniej tenisowy Wimbledon w 1958 rozegrano w dniach 23 czerwca – 4 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Sven Davidson / Ulf Schmidt - Ashley Cooper / Neale Fraser 6–4, 6–4, 8–6
Gra podwójna kobiet.
 Maria Bueno / Althea Gibson - Margaret Osborne DuPont / Margaret Varner 6–3, 7–5
Gra mieszana.
 Lorraine Coghlan / Robert Howe - Althea Gibson / Kurt Nielsen, 6–3, 13–11
Turnieje juniorskie.
Gra pojedyncza chłopców.
 Butch Buchholz
Gra pojedyncza dziewcząt.
 Sally Moore

</doc>
<doc id="2740972" url="https://pl.wikipedia.org/wiki?curid=2740972" title="Francisco Lázaro">
Francisco Lázaro

Francisco Lázaro (ur. 21 stycznia 1891 w Lizbonie, zm. 15 lipca 1912 w Sztokholmie) – pierwszy w historii portugalski maratończyk olimpijski, uczestnik V Letnich Igrzysk Olimpijskich w Sztokholmie w 1912 roku.
Życiorys.
Tak jak wszyscy sportowcy olimpijscy swego czasu, Lázaro był amatorem. Na co dzień pracował jako stolarz w fabryce samochodów w Lizbonie. Zdobył trzy mistrzostwa krajowe w maratonie (1910, 1911 i 1912). 2 czerwca 1912 w Lizbonie ustanowił swój rekord życiowy w maratonie – 2:52:08, wynik ten do 1936 był rekordem Portugalii na tym dystansie.
Przed startem na igrzyskach Lázaro wysmarował ciało woskiem, aby uniknąć poparzeń słonecznych, ale nieprzepuszczalność wosku ograniczyła możliwość pocenia się, co doprowadziło do poważnego zaburzenia równowagi wodno-elektrolitycznej.
Przegrzany Lázaro upadał w czasie biegu trzykrotnie, ostatnim razem (na 30. kilometrze) stracił przytomność. Kilka minut później udzielono mu pomocy lekarskiej, ale mimo reanimacji nie odzyskał przytomności. Został przewieziony do szpitala, ale niemożliwe było obniżenie jego temperatury. Zmarł o szóstej nad ranem następnego dnia. Lázaro był pierwszym sportowcem, który zmarł podczas nowożytnej imprezy olimpijskiej. Przyczyną śmierci było silne przegrzanie organizmu oraz odwodnienie.
Po zakończeniu zawodów na stadionie w Sztokholmie odbył się koncert charytatywny, a dochód z niego został przeznaczony na pomoc rodzinie zmarłego. Łącznie zebrano 14 tysięcy szwedzkich koron.
Upamiętnienie.
Na historii Francisco Lázaro opiera się powieść portugalskiego pisarza José Luísa Peixoto pt. "Cemitério de Pianos".
Maraton z 1912 roku upamiętniono w setną jego rocznicę, gdy na ulicach Sztokholmu odegrano jego inscenizację. Wśród 10 tysięcy uczestników znalazł się Szwed Anders Szalkai, który pobiegł w tempie zwycięzcy biegu z 1912 roku, Kane'a McArthura z RPA. Ponadto na stadionie olimpijskim w Sztokholmie odsłonięto tablicę pamiątkową poświęconą Francisco Lázaro.

</doc>
<doc id="2740973" url="https://pl.wikipedia.org/wiki?curid=2740973" title="Alano Español">
Alano Español



</doc>
<doc id="2740975" url="https://pl.wikipedia.org/wiki?curid=2740975" title="Leiobunum nigripes">
Leiobunum nigripes

Leiobunum nigripes – gatunek kosarza z podrzędu Eupnoi i rodziny Sclerosomatidae.
Opis.
Długość ciała u samców wynosi około 5 mm. Ubarwione są brązowawo z jaśniejszą stroną brzuszną. Wzgórek oczny ciemny. Krętarze i nogogłaszczki cętkowane brązowo. Pozostałe segmenty nóg ciemne. Samice o ciele długości około 9 mm. Strona grzbietowa ubarwiona brązowo z ciemniejszą plamą pośrodku.
Biotop.
Kosarz ten zamieszkuje tereny zalesione i zadrzewienia, gdzie występuje na pniach drzew, krzewach i roślinności zielnej. Często spotykany na krzewach róż i malin.
Występowanie.
Gatunek występuje we wschodnich Stanach Zjednoczonych (wykazany ze stanów: Arkansas, Floryda, Georgia, Illinois, Indiana, Kentucky, Michigan, Maryland, New Jersey, Nowy Jork, Ohio, Wirginia) oraz w Ontario w Kanadzie.

</doc>
<doc id="2740976" url="https://pl.wikipedia.org/wiki?curid=2740976" title="Fanny Durack">
Fanny Durack

Sarah Frances „Fanny” Durack (ur. 27 października 1889 w Sydney, zm. 20 marca 1956 tamże) – australijska pływaczka. W latach 1910–1918 była światową liderką na wszystkich dystansach w stylu dowolnym, od sprintów do milowych maratonów.
Życie i kariera.
Durack urodziła się w Sydney w 1889 roku.
Durack nauczyła się pływać w Coogee Baths stylem klasycznym, jednym stylem w którym rozgrywano wyścigi kobiece w tym czasie. W 1906 zdobyła pierwszy tytuł mistrzowski i przez kolejne lata dominowała w australijskim pływaniu kobiet. W sezonie 1910-11, Mina Wylie pokonała Durack w wyścigach na 100 jardów stylem klasycznym oraz na 100 i 220 jardów stylem dowolnym podczas mistrzostw Australii w Rose Bay. Był to początek ich bliskiej przyjaźni.
W drugiej dekadzie XX wieku, Durack miała na swoim koncie rekordy świata na wszystkich dystansach od 100 metrów do jednej mili.
Durack i Wylie początkowo odmówiono pozwolenia na start na igrzyskach w Sztokholmie. Kobiecy Związek Pływacki Nowej Południowej Walii później wydał zezwolenie na start, pod warunkiem wzięcia na siebie pełni kosztów wyjazdu. Durack, reprezentująca Australazję, ustanowiła nowy rekord świata na dystansie 100 metrów stylem dowolnym już w eliminacjach. Wygrała wyścig finałowy, stając się pierwszą złotą medalistką olimpijską w pływaniu w historii. Była także pierwszą australijską mistrzynią olimpijską.
Śmierć i dziedzictwo.
Durack zmarła w Sydney w 1956 roku. Fanny Durack Aquatic Centre w Petersham zostało nazwane jej imieniem.

</doc>
<doc id="2740977" url="https://pl.wikipedia.org/wiki?curid=2740977" title="August Schmierer">
August Schmierer

August Friedrich Christian Schmierer (ur. 28 kwietnia 1870 w Stuttgarcie, zm. ?) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował zespoły SC 1880 Frankfurt, a następnie Cannstatter Fußball-Club. Zaproszony przez swój były klub – przedstawiciela Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.

</doc>
<doc id="2740979" url="https://pl.wikipedia.org/wiki?curid=2740979" title="Ian Brown (piłkarz)">
Ian Brown (piłkarz)

Ian Brown (ur. 24 lipca 1981) – piłkarz z Turks i Caicos grający na pozycji obrońcy, reprezentant Turks i Caicos, grający w reprezentacji w 2008 roku.
Kariera reprezentacyjna.
Ian Brown rozegrał w reprezentacji jedno oficjalne spotkanie podczas eliminacji do MŚ 2010. W tym spotkaniu, jego ekipa na wyjeździe podejmowała drużynę Saint Lucia. Turks i Caicos przegrało ten mecz 0−2..

</doc>
<doc id="2740981" url="https://pl.wikipedia.org/wiki?curid=2740981" title="Quake (seria)">
Quake (seria)

Quake – seria gier z gatunku strzelanek pierwszoosobowych wyprodukowanych przez id Software oraz Raven Software.
Historia.
Po sukcesie dwóch pierwszych odsłon "Dooma", id Software w 1996 roku wydało "Quake’a". W trakcie prac zespół stworzył kilka map, które nie trafiły do kampanii. Jeden z projektantów, Tim Willits zaproponował, żeby mapy trafiły do trybu dla wielu graczy. Pomimo początkowego sprzeciwu jednego z szefów studia Johna Romero ostatecznie zezwolono na to. Podczas tworzenia gry dwóch pracowników, John Romero i John Carmack, miało odmienną wizję dotyczącą przyszłości serii, skutkiem czego była rezygnacja Romero, który założył własne studio – Ion Storm. Rok później wydano kontynuację, która w przeciwieństwie do poprzedniczki posiadała fabułę. Todd Hollenshead, ówczesny szef id Software przyznał, że zmiany w "Quake II" w stosunku do części pierwszej były kontrowersyjne, ale przemyślane. Głównym projektantem został Kevin Cloud, który chciał żeby gra kładła większy nacisk na fabułę. Nad czwartą odsłoną serii pracowali ludzie z Raven Software odpowiedzialni m.in. za "Heretic" czy "Hexen". Gra zarówno fabularnie jak i pod względem mechaniki przypomina "Quake’a II".
Wydanie kolejnej części "Quake Champions", która nawiązuje mocno do "", zostało zaplanowane na 2018 rok. Jest to pierwsza gra z serii, której wydawcą jest Bethesda.
Wpływ na branżę.
Od 1996 roku co roku ma miejsce QuakeCon, impreza promująca gry studia id Software. Podczas targów gracze mogą zobaczyć najnowsze produkcje i zagrać w turniejach. Według redaktora „Rolling Stone” "Quake" był jedną z gier, która przyczyniła się do popularyzacji rozgrywek e-sportowych. W maju 1997 roku w USA odbył się turniej Red Annihilation, gdzie można było zagrać w Quake’a z innymi osobami. Był to pierwszy e-sportowy turniej na skalę krajową. "Quake" był pierwszą grą, która w trybie wieloosobowym zawierała mapy niedostępne w kampanii dla jednego gracza. Uważa się, że określenie „camping” zostało użyte po raz pierwszy podczas rozgrywek w Quake’a.

</doc>
<doc id="2740982" url="https://pl.wikipedia.org/wiki?curid=2740982" title="Lee Coulton">
Lee Coulton

Lee Coulton (ur. 24 maja 1977) – piłkarz z Turks i Caicos grający na pozycji obrońcy, dwukrotny reprezentant Turks i Caicos, grający w reprezentacji od 2008 roku.
Kariera reprezentacyjna.
Lee Coulton rozegrał w reprezentacji dwa oficjalne spotkania podczas eliminacji do MŚ 2010. W pierwszym swoim spotkaniu, jego ekipa u siebie podejmowała drużynę Saint Lucia. Turks i Caicos wygrało ten mecz 2−1. W swoim następnym meczu, również przeciwko reprezentacji Saint Lucia, Coulton i jego ekipa przegrali 0-2.

</doc>
<doc id="2740985" url="https://pl.wikipedia.org/wiki?curid=2740985" title="Ajah Johnson">
Ajah Johnson

Ajah Johnson (ur. 11 czerwca 1988) – piłkarz z Turks i Caicos grający na pozycji pomocnika, reprezentant Turks i Caicos, grający w reprezentacji w 2008 roku.
Kariera reprezentacyjna.
Ajah Johnson rozegrał w reprezentacji jedno oficjalne spotkanie podczas eliminacji do MŚ 2010. W tym spotkaniu, jego ekipa u siebie podejmowała drużynę Saint Lucia. Turks i Caicos wygrało ten mecz 2−1. Johnson wszedł z ławki rezerwowych w 82. minucie, zmieniając strzelca drugiego gola, Gavina Glintona.

</doc>
<doc id="2740986" url="https://pl.wikipedia.org/wiki?curid=2740986" title="Eduard Junge">
Eduard Junge

Eduard Andriejewicz Junge, ros. Эдуард Андреевич Юнге (ur. w Rydze, zm. w Jałcie) – rosyjski okulista, profesor medycyny, twórca rosyjskiej szkoły okulistyki; rzeczywisty tajny radca, członek zespołu doradców ministra mienia państwowego w Imperium Rosyjskim; pionier procesu przekształcania krymskiej wsi Koktebel w letni kurort.
Życiorys.
Urodził się w Kurlandii w rodzinie o niemieckim rodowodzie, jako drugi syn Johana Heinricha Jungego i Gertrudy Wilhelminy z d. Geidel (jego starszy brat Wasilij urodził się półtora roku wcześniej, natomiast w grudniu 1836 przyszła na świat siostra Henrietta).
Kariera zawodowa.
Ukończył gimnazjum w Rydze a następnie studia na wydziale medycyny Imperatorskiego Uniwersytetu Moskiewskiego (1856). W tym samym roku wyjechał do Niemiec do kliniki okulistycznej profesora Albrechta von Gräfego. W styczniu 1860 powrócił do Rosji i uzyskał stopień doktora nauk medycznych za rozprawę "Beitrage zur pathologischen Anatomie in der getigerten Nerzthaut" (opublikowaną w "Archiv für Ophthalmologie", 1859). Rozpoczął wykłady w katedrze oftalmologii Akademii Medyko-Chirurgicznej w Sankt Petersburgu, gdzie założył klinikę chorób oczu. W 1861 został mianowany profesorem-konsultantem chorób oczu w Sankt Petersburgu. W tymże roku przebywał w Egipcie studiując przypadki stanów zapalnych narządu wzroku. Pomyślnie leczył zaćmę wśród beduińskiej ludności Egiptu i Tunezji.
W latach 1860–1882 stał na czele pierwszej w Rosji a drugiej na świecie katedry oftalmologii Akademii Medyko-Chirurgicznej w Sankt Petersburgu (od 1881 pod nazwą Cesarskiej Wojskowej Akademii Medycznej).
Od 1883 w stanie spoczynku.
W latach 1883–1890 kierował Pietrowską Akademią Rolniczą w Moskwie (ob. Rosyjski Państwowy Uniwersytet Rolniczy – Moskiewska Akademia Rolnicza im. K. A. Timiriaziewa).
Okres krymski.
W latach 70. XIX w. Junge odbył konną wyprawę w Góry Krymskie, której zwieńczeniem było dotarcie do Koktebela na wybrzeżu Morza Czarnego. Miejsce to tak go urzekło, iż zdecydował się na zakup ziemi (w latach 1878–1880) i założenie własnego gospodarstwa. Planował budowę sztucznego zbiornika wodnego do nawadniania winnic, które miały zostać założone na zboczach gór, a także budowę dobrej drogi łączącej Koktebel z Teodozją. Oczyma wyobraźni widział piękne, wygodne dacze i kawalkady podróżnych przemierzających konno góry. Odtąd spędzał tam każde lato. Aktywnie zajął się urządzaniem i rozbudową swej posiadłości. Postawił tamę na kanale nawadniającym, co pozwoliło na założenie przynoszącego obfite plony ogrodu i winnicy (1879). Dało to początek rozwojowi winiarstwa w dolinie Koktebela. Został założony staw, podłączony prąd dla młocki ziarna, wybudowano winiarnię z piwnicą i dużą kamienną chłodnię. Stopniowo powstała rolnicza zagroda z kuchnią, pralnią, spichrzem, stajnią, oborą i chlewem.
10 listopada [29 października] 1890 zakończył pracę na stanowisku dyrektora Pietrowskiej Akademii Rolniczej w Moskwie, po czym zamieszkał na stałe w Koktebelu w skromnym pięciopokojowym domu o prostej architekturze, z werandą zwróconą ku morzu, postawionym z suszonych cegieł u podnóża góry Kuczuk-Jeniszar (ros. "Кучук-Енишар"), otoczonym rosochatymi wierzbami, i poświęcił się realizacji największego marzenia swego życia – przekształcenia wioski w kurort.
Wszelkie prace finansował z własnych pieniędzy, których wystarczyło jednak na osiągnięcie tylko połowy celów. Duże nadzieje pokładał w Ministerstwie Rolnictwa, ale minister Aleksiej Siergiejewicz Jermołow nie odwiedził go, przebywając na Krymie, dając tym do zrozumienia, że na ministerialną dotację Junge liczyć nie może. Dalsze prace zostały wstrzymane.
Mimo to, dążąc z uporem do budowy kurortu, Junge znalazł inne rozwiązanie: podzielił zakupione wcześniej tereny na niewielkie działki i zaczął je sprzedawać pod budowę dacz. Jednymi z pierwszych nabywców, w 1893, zostali Paweł Pawłowicz von Tesch i Jelena Ottobaldowna Kirijenko-Wołoszyna (matka rosyjskiego artysty Maksimiliana Wołoszyna). Dalsza sprzedaż postępowała jednak powoli, na co wpływ miała choroba Jungego. Po jego śmierci dzieło budowy kurortu kontynuowali synowie: Aleksander i Fiodor.
Śmierć.
Zmarł po długiej i ciężkiej chorobie 27 [15] września 1898 w wieku niespełna 67 lat, w 35. rocznicę ślubu z Jekatieriną Fiodorowną, mimo operacji, której – za namową żony – poddał się w Berlinie pod koniec 1897. Został pochowany na cmentarzu we wsi Nikita na obrzeżach Jałty.
W końcu 1898 jego szczątki przeniesiono do grobowca w Koktebelu, wybudowanego w stylu neoklasycystycznym wewnątrz wzgórza (o wys. ok. 7 m) w pobliżu jego posiadłości, w sąsiedztwie istniejącej dziś plaży naturystycznej. Obok zamurowanego wejścia do grobowca (podczas II wojny światowej w znacznym stopniu zniszczonego), na wschodnim stoku wzgórza, znajduje się upamiętniająca pochówek tablica, umieszczona przez działaczy niemieckiego Koktebelskiego Centrum Kulturalnego «Deutschklub "Gemeinschaft"» (opiekujących się grobowcem od 1998). W grobowcu tym pochowani zostali także jego trzej synowie: Władimir, Aleksander i Siergiej (w latach 60. XX w. prochy Aleksandra przeniesiono do mogiły brata Fiodora na cmentarz koktebelski) oraz wnuk Kirył (syn Aleksandra).
W uznaniu zasług Jungego dla Koktebela nazwano jego imieniem jedną z ulic w północno-wschodniej części miejscowości oraz bulwar ciągnący się od grobowca w kierunku południowo-zachodnim, który otwarto po remoncie w czerwcu 2013 r.
Życie prywatne.
27 [15] września 1863 jego żoną została, niespełna dwudziestoletnia wówczas, hrabianka Jekatierina Fiodorowna z d. Tołstaja, córka hr. Fiodora Piotrowicza Tołstoja – rosyjskiego artysty rzeźbiarza, eksperta w dziedzinie sztuki medalierskiej, wiceprezydenta Imperatorskiej Akademii Sztuk Pięknych w Sankt Petersburgu, krewnego Lwa Tołstoja. Mieli czterech synów: Władimira (ur. 23 [11] lipca 1864 w Sankt Petersburgu, zm. 15 [2] września 1902 w Teodozji), Fiodora (ur. 21 [9] listopada 1866, zm. w 1927 w Koktebelu), Aleksandra (ur. 17 [5] lipca 1872 w Sankt Petersburgu, zm. w marcu 1921 w Teodozji) i Siergieja (ur. 19 [7] lutego 1879, zm. we wrześniu (?) 1902 w Koktebelu w wyniku nieszczęśliwego wypadku podczas pogrzebu brata Władimira).
Żona – znamienitego pochodzenia – nie podzielała entuzjazmu, jakim Junge darzył swe plany budowy kurortu w Koktebelu i nie chciała przenosin na stałe do zapadłej wsi, co doprowadziło do faktycznego rozpadu małżeństwa w końcu lat 80. W ostatnich latach życia spędzanych w Koktebelu towarzyszyła mu Nadieżda Wasiljewna Miłowskaja.
Pasjonowała go sztuka starożytnego Egiptu, a pobyt w Egipcie zapoczątkował tworzenie własnej kolekcji dzieł tej kultury.
Publikacje (wybór).
W pracy В. Н. Долгановa (1898) wymieniono m.in.:

</doc>
<doc id="2740987" url="https://pl.wikipedia.org/wiki?curid=2740987" title="Adolf Stockhausen">
Adolf Stockhausen

Adolf Stockhausen (ur. ?, zm. ?) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował klub SC 1880 Frankfurt, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.

</doc>
<doc id="2740989" url="https://pl.wikipedia.org/wiki?curid=2740989" title="David Lowery (piłkarz)">
David Lowery (piłkarz)

David Lowery (ur. 20 stycznia 1984) – piłkarz z Turks i Caicos grający na pozycji napastnika, reprezentant Turks i Caicos, grający w reprezentacji w 2008 roku.
Kariera klubowa.
Lowery karierę klubową rozpoczynał w 2000 roku w angielskim klubie South Shields FC (10. liga), w którym to grał przez dwa sezony. Następnie przeniósł się do klubu z siódmej ligi - Gateshead FC, w którym grał jeden sezon. Później przeniósł się na Turks i Caicos do lokalnego klubu SWA Sharks, w którym gra do dzisiaj.
Kariera reprezentacyjna.
David Lowery rozegrał w reprezentacji dwa oficjalne spotkanie podczas eliminacji do MŚ 2010. W pierwszym spotkaniu, jego ekipa u siebie podejmowała drużynę Saint Lucia. Turks i Caicos wygrało ten mecz 2−1. W 90. minucie zmienił go Lagneau Brumvert. W drugim meczu jego ekipa ponownie rywalizowała z reprezentacją Saint Lucia, tym razem przegrywając 0-2.

</doc>
<doc id="2740994" url="https://pl.wikipedia.org/wiki?curid=2740994" title="Bonaire, Sint Eustatius i Saba">
Bonaire, Sint Eustatius i Saba



</doc>
<doc id="2740995" url="https://pl.wikipedia.org/wiki?curid=2740995" title="Xi Zang xiao zi">
Xi Zang xiao zi

Xi Zang xiao zi () – chińsko–hongkoński film akcji fantasy z 1992 roku w reżyserii Yuena Biao.
Film zarobił 10 384 155 dolarów hongkońskich w Hongkongu.
Obsada.
Źródło: Filmweb

</doc>
<doc id="2740997" url="https://pl.wikipedia.org/wiki?curid=2740997" title="Georg Wenderoth">
Georg Wenderoth

Georg Wenderoth (ur. ?, zm. ?) – niemiecki rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1900 roku w Paryżu.
Kariera sportowa.
W trakcie kariery sportowej reprezentował klub SC 1880 Frankfurt, z którym – jako przedstawicielem Cesarstwa Niemieckiego – zagrał w turnieju rugby union na Letnich Igrzyskach Olimpijskich 1900. W rozegranym 14 października 1900 roku na Vélodrome de Vincennes spotkaniu Niemcy ulegli Francuzom 17:27. Oznaczało to zdobycie przez Niemców srebrnego medalu "ex aequo" z Brytyjczykami, jako że zaplanowany na 21 października mecz z reprezentującym Wielką Brytanię klubem Moseley Wanderers RFC nie doszedł do skutku.
Był to jego jedyny występ w kadrze narodowej.

</doc>
<doc id="2740999" url="https://pl.wikipedia.org/wiki?curid=2740999" title="Nervilia">
Nervilia

Nervilia – rodzaj roślin należący do rodziny storczykowatych ("Orchidaceae"). Należy do niego 66 gatunków. Występują one w tropikalnej i subtropikalnej Afryce, na Półwyspie Arabskim, Indyjskim (pod Himalaje na północy), w Azji południowo-wschodniej, w Japonii, na Nowej Gwinei, w północnej Australii i na wyspach południowo-zachodniego Pacyfiku.
Systematyka.
Rodzaj jest problematyczny systematycznie i słabo poznany, głównie z powodu słabych, niepełnych opisów i zbiorów zielnikowych, co z kolei wynika z pojawiania się kwiatostanów i liści w różnych okresach sezonu wegetacyjnego.
Jeden z rodzajów plemienia "Nervilieae" w podrodzinie epidendronowych ("Epidendroideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych.

</doc>
<doc id="2741001" url="https://pl.wikipedia.org/wiki?curid=2741001" title="Alfabeto">
Alfabeto

 
Alfabeto – rodzaj włoskiego makaronu, popularnego zwłaszcza w daniach przyrządzanych dla dzieci.
Makaron ma formę wyciętych liter alfabetu i używa się go w zasadzie tylko jako dodatek do zup, a nie jako samodzielne danie. Jest przykładem dania edukacyjnego. Często sprzedawane jest jako dodatek do dań gotowych, np. zup w puszkach (m.in. Campbella).

</doc>
<doc id="2741005" url="https://pl.wikipedia.org/wiki?curid=2741005" title="James Davey">
James Davey

James Davey (ur. 25 grudnia 1880 w Redruth, zm. 18 października 1951 tamże) – angielski rugbysta grający na pozycji łącznika ataku, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Kariera sportowa.
W trakcie kariery sportowej związany był głównie z klubem Redruth RFC, w którym zadebiutował w 1899 roku, a niedługo później został wybrany do drużyny hrabstwa. W 1902 roku wyjechał do Witwatersrand, gdzie zajmował się wydobyciem złota, a także grał w miejscowych klubach. Został również wybrany do regionalnej drużyny Transwalu, której był kapitanem w latach 1904–1906 w rozgrywkach Currie Cup. Rozważana była również możliwość jego gry dla Springboks, jednak w 1907 roku powrócił do Wielkiej Brytanii, gdzie ponownie występował w drużynach Redruth i Kornwalii.
W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.
Był jednym z trzech zawodników tej drużyny, który wcześniej uczestniczył w rozgrywkach międzynarodowych. W reprezentacji Anglii w latach 1908–1909 rozegrał dwa spotkania nie zdobywając punktów.
Z drużyną British and Irish Lions wziął także udział w tournée do Nowej Zelandii i Australii w 1908 roku. Wystąpił wówczas w trzynastu meczach, w tym jednym testmeczu przeciw All Blacks.

</doc>
<doc id="2741006" url="https://pl.wikipedia.org/wiki?curid=2741006" title="Jan Małkiewicz">
Jan Małkiewicz

Jan Małkiewicz (ur. 18 grudnia 1947 w Wiechowie) – polski piłkarz, grający na pozycji napastnika. Zawodnik m.in. Legii Warszawa. 
Kariera.
Początki kariery piłkarskiej.
Karierę piłkarską rozpoczął w 1961 roku, juniorach Stali Nysa, z którym profesjonalny kontrakt podpisał w 1964 roku. Na pierwszoligowych boiskach zadebiutował w 1965 roku, w barwach Odry Opole, gdzie był podstawowym napastnikiem u trenerów m.in. Czesława Forysia i Engelberta Jarka. W Odrze grał do 1969 roku. Rozegrał w niej ponad 60 meczów i strzelił 13 bramek.
Legia Warszawa.
W 1969 roku, Małkiewicz trafił do Legii Warszawa, w której zadebiutował 16 listopada 1969 roku, w przegranym przez Legię wyjazdowym meczu ligowym z Polonią Bytom (2:3). Zdobył z "Legionistami" mistrzostwo Polski w sezonie 1969/1970 oraz osiągał z Legią sukcesy na arenie międzynarodowej dochodząc do ćwierćfinału i półfinału Pucharu Europy w latach 1970-1971. Ostatni mecz w barwach Legii rozegrał 24 września 1971 roku w wyjazdowym meczu pucharowym w wygranym przez Legię (2:0) z Gwardią Olsztyn. W sumie w Legii rozegrał 53 mecze i strzelił 11 goli.
Następnie, w 1972 roku przeniósł się do Gwardii Warszawa, w której grał do 1975 roku. Następne kluby w karierze Małkiewicza to: Stal Rzeszów, VfL Hamm/Sieg 1883 i Unia Skierniewice, w której w 1983 roku zakończył piłkarską karierę.

</doc>
<doc id="2741008" url="https://pl.wikipedia.org/wiki?curid=2741008" title="Leiobunum vittatum">
Leiobunum vittatum

Leiobunum vittatum – gatunek kosarza z podrzędu Eupnoi i rodziny Sclerosomatidae.
Opis.
Długość ciała u samców wynosi od 5 do 7 mm. Posiadają stożkowato zakończony odwłok i długie nogogłaszczki. Samice są większe, długości od 7 do 8,5 mm oraz posiadają krótsze nogogłaszczki. Obie płcie mają dużą ciemną plamę pośrodku grzbietowej strony ciała oraz długie nogi z ciemnymi okolicami stawów..
Biotop.
Kosarz ten zamieszkuje różne siedliska, zwłaszcza lasy, zadrzewienia, parki miejskie itp.. Bywa często spotykany na krzewach, pniach drzew oraz ścianach budynków. Młodsze stadia bytują również w roślinności zielnej.
Podgatunki.
Wyróżniono 3 podgatunki:
Występowanie.
Gatunek występuje we wschodnich i środkowych Stanach Zjednoczonych oraz w Kanadzie (wykazany z Ontario, Manitoby i Saskatchewan).

</doc>
<doc id="2741009" url="https://pl.wikipedia.org/wiki?curid=2741009" title="Urządzenie przeciwpożarowe">
Urządzenie przeciwpożarowe

Urządzenie przeciwpożarowe – urządzenie służące do zapobiegania powstaniu, wykrywania, zwalczania pożaru lub ograniczania jego skutków.
Są to między innymi:

</doc>
<doc id="2741011" url="https://pl.wikipedia.org/wiki?curid=2741011" title="Frederick Dean">
Frederick Dean

Frederick Dean (ur. 1 września 1880 w Plymouth, zm. 1 września 1946 w Devonport) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Kariera sportowa.
W trakcie kariery sportowej związany był z klubami Plymouth Olympic i Plymouth RFC, a także został wybrany do drużyny hrabstw Devon i Kornwalii. W 1908 roku z kornwalijskim zespołem – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.
Od 1912 roku do śmierci prowadził pub w Devonport.

</doc>
<doc id="2741012" url="https://pl.wikipedia.org/wiki?curid=2741012" title="Phalangium">
Phalangium

Phalangium – rodzaj kosarzy z podrzędu Eupnoi i rodziny Phalangiidae, liczący ponad 30 opisanych gatunków.
Występowanie.
Przedstawiciele rodzaju zamieszkują Eurazję oraz Afrykę. Z Polski wykazano jeden gatunek, "Phalangium opilio"
Systematyka.
Opisano dotąd 34 gatunki kosarzy z tego rodzaju:

</doc>
<doc id="2741014" url="https://pl.wikipedia.org/wiki?curid=2741014" title="Wimbledon 1957">
Wimbledon 1957

Wielkoszlemowy turniej tenisowy Wimbledon w 1957 rozegrano w dniach 24 czerwca – 5 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Budge Patty / Gardnar Mulloy - Neale Fraser / Lew Hoad 8–10, 6–4, 6–4, 6–4
Gra podwójna kobiet.
 Althea Gibson / Darlene Hard - Mary Bevis Hawton / Thelma Coyne Long 6–1, 6–2
Gra mieszana.
 Darlene Hard / Mervyn Rose - Althea Gibson / Neale Fraser 6–4, 7–5

</doc>
<doc id="2741017" url="https://pl.wikipedia.org/wiki?curid=2741017" title="Świątynia boga miasta w Szanghaju">
Świątynia boga miasta w Szanghaju

Świątynia boga miasta () – świątynia taoistyczna, znajdująca się na terenie starego miasta w Szanghaju, przy ogrodzie Yuyuan. Jest jedną z najważniejszych atrakcji turystycznych miasta.
Świątynia poświęcona jest bóstwu opiekuńczemu miasta (chin. "Chenghuang"), którym jest XIV-wieczny uczony Qin Yubo oraz generałowi Huo Guangowi. Przed świątynią znajduje się centrum targowe z tradycyjnymi produktami. Większość znajdujących się na nim sklepików powstała na początku XX wieku.
Świątynię wzniesiono za panowania cesarza Yongle (1402–1424) z dynastii Ming. Była kilkukrotnie przebudowywana w późniejszych wiekach. Dzisiejsze zabudowania pochodzą z 1926 roku. Obecnie składa się z kilku pawilonów, zajmujących łącznie powierzchnię ponad 10 000 m². W okresie rewolucji kulturalnej świątynię zamknięto i zaadaptowano na halę fabryczną. W 1995 roku została zwrócona wspólnocie taoistycznej i odtąd ponownie pełni funkcje sakralne.
W latach 2005–2006 przeprowadzono renowację świątyni, przywracając jej pierwotny wygląd z czasów dynastii Ming.

</doc>
<doc id="2741021" url="https://pl.wikipedia.org/wiki?curid=2741021" title="Edward Jackett">
Edward Jackett

Edward John Jackett (ur. 4 lipca 1878 w Falmouth, zm. 11 listopada 1935 w Middlesbrough) – angielski rugbysta grający na pozycji obrońcy, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Brat Richarda Jacketta.
Kariera sportowa.
W trakcie kariery sportowej związany był z klubem Falmouth RFC, a także został wybrany do drużyny hrabstwa, w której rozegrał pięćdziesiąt spotkań. Występował również w zespole Leicester.
W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.
Był jednym z trzech zawodników tej drużyny, który wcześniej uczestniczył w rozgrywkach międzynarodowych. W reprezentacji Anglii w latach 1905–1909 rozegrał trzynaście spotkań zdobywając cztery punkty.
Z drużyną British and Irish Lions wziął także udział w tournée do Nowej Zelandii i Australii w 1908 roku. Wystąpił wówczas w szesnastu meczach, w tym trzech testmeczach przeciw All Blacks.

</doc>
<doc id="2741024" url="https://pl.wikipedia.org/wiki?curid=2741024" title="Ludwig Heyden">
Ludwig Heyden



</doc>
<doc id="2741025" url="https://pl.wikipedia.org/wiki?curid=2741025" title="Mistrzostwa Świata w Snookerze 1980">
Mistrzostwa Świata w Snookerze 1980

Mistrzostwa Świata w Snookerze 1980 (ang. 1980 Embassy World Snooker Championship) – ostatni a zarazem najważniejszy turniej w sezonie 1979/1980, rozegrany w dniach 22 kwietnia–5 maja 1980 roku w Crucible Theatre w Sheffield.
Obrońca tytułu, Walijczyk Terry Griffiths przegrał w meczu drugiej rundy z Anglikiem Steve'em Davisem 10–13.
Mistrzostwa wygrał Kanadyjczyk Cliff Thorburn, który w meczu finałowym pokonał reprezentanta Irlandii Północnej Alexa Higginsa 18–16.
Wydarzenia związane z turniejem.
"Ta część zostanie uzupełniona w najbliższym czasie"

</doc>
<doc id="2741026" url="https://pl.wikipedia.org/wiki?curid=2741026" title="Jian hua yan yu jiang nan">
Jian hua yan yu jiang nan

Jian hua yan yu jiang nan () – hongkoński-południowokoreański dramatyczny film akcji z elementami karate z 1977 roku w reżyserii Lo Wei.
Film zarobił 292 665 dolarów hongkońskich w Hongkongu.
Fabuła.
Chin Chin przywódczyni gangu Zabójczych Pszczół planuje zemścić się na rodzinie Cao Leia (Jackie Chan). Zabija wszystkich jej członków prócz Cao Leia, w którym się zakochuje.
Obsada.
Źródło: Filmweb

</doc>
<doc id="2741027" url="https://pl.wikipedia.org/wiki?curid=2741027" title="Mistrzostwa Świata w Snookerze 1979">
Mistrzostwa Świata w Snookerze 1979

Mistrzostwa Świata w Snookerze 1979 (ang. 1979 Embassy World Snooker Championship) – ostatni a zarazem najważniejszy turniej w sezonie 1978/1979, rozegrany w dniach 16–28 kwietnia 1979 roku w Crucible Theatre w Sheffield.
Obrońca tytułu, Walijczyk Ray Reardon przegrał w meczu ćwierćfinałowym z reprezentantem Irlandii Północnej Dennisem Taylorem 8–13.
Mistrzostwa wygrał Walijczyk Terry Griffiths, który w meczu finałowym pokonał reprezentanta Irlandii Północnej Dennisa Taylora 24–16.

</doc>
<doc id="2741029" url="https://pl.wikipedia.org/wiki?curid=2741029" title="Albert Briggs">
Albert Briggs

Albert Edward Pryke „Ted” Briggs MBE (ur. 1 marca 1923 w Redcar, zm. 4 października 2008 w Portsmouth) – brytyjski wojskowy, oficer Royal Navy, jeden z trzech marynarzy ocalonych z eksplozji krążownika liniowego „Hood” 24 maja 1941 roku, aktywny działacz i pierwszy prezes H.M.S. Hood Association.
Życiorys.
Albert Briggs urodził się i dorastał w Redcar, w hrabstwie Yorkshire. Gdy miał 12 lat po raz pierwszy zobaczył krążownik liniowy „Hood”, który zakotwiczył w ujściu rzeki Tees. Następnego dnia próbował zaciągnąć się jako ochotnik do Royal Navy, ale został odesłany z powodu zbyt młodego wieku. Powrócił do biura werbunkowego 7 marca 1938 roku, zaledwie tydzień po ukończeniu przepisowych 15 lat.
Po 16 miesiącach treningu, 29 lipca 1939 roku, został marynarzem-sygnalistą największego okrętu liniowego okresu międzywojennego. Na pokładzie „Hooda” uczestniczył w działaniach II wojny światowej: patrolowaniu północnego Atlantyku, walkach na Morzu Śródziemnym i zniszczeniu floty francuskiej w Mers el-Kébir. 24 maja 1941 roku uczestniczył w ostatniej bitwie swojego okrętu z niemieckim pancernikiem „Bismarck”. Po eksplozji magazynów amunicyjnych „Hooda” był jednym z zaledwie trzech członków załogi uratowanych przez niszczyciel „Electra”, wyrzucony szczęśliwie z tonącego wraku przez bąbel powietrza.
Po rekonwalescencji i złożeniu zeznań w kolejnym dochodzeniu przyczyn utraty „Hooda”, powrócił do czynnej służby na okrętach Royal Navy. Był między innymi sygnalistą na zmobilizowanym liniowcu pasażerskim „Hilary”, pełniącym funkcję okrętu dowodzenia siłami desantowymi w czasie inwazji na Sycylię, pod Salerno i w Normandii. Pozostał w służbie także po zakończeniu wojny, odchodząc do cywila w 1973 roku w stopniu kapitana ("Lieutenant"). W tym czasie uczestniczył między innymi w patrolach wybrzeża Palestyny na pokładzie niszczyciela eskortowego „Brissenden” pod koniec 1945 roku oraz wojnie koreańskiej na krążowniku „Ceylon”.
2 lutego 1973 roku przeszedł w stan spoczynku. W czerwcu tegoż roku został odznaczony Orderem Imperium Brytyjskiego. W cywilu pracował jako agent wynajmu nieruchomości do 1988 roku. Wcześniej, w 1975 roku przystąpił do nowo powstającego H.M.S. Association i został wybrany jego pierwszym prezesem. Ponownie został wybrany prezesem stowarzyszenia w 1995 roku. W tej roli patronował ekspedycji poszukiwania wraku „Hooda”, zaś po jego odkryciu w 2001 roku osobiście (zdalnie) umieścił na wraku tablicę pamiątkową, upamiętniającą wszystkich 1415 poległych kolegów. Był współautorem książki "Flagship Hood: The Fate of Britain's Mightiest Warship" (Londyn 1985), wielokrotnie występował publicznie, był gościem programów telewizyjnych i radiowych, uczestniczył w nagraniach programów dokumentalnych.
Zmarł 4 października 2008 roku w Queen Alexandra Hospital w Portsmouth, jako ostatni świadek zatonięcia „Hooda”.

</doc>
<doc id="2741030" url="https://pl.wikipedia.org/wiki?curid=2741030" title="Richard Jackett">
Richard Jackett

Richard Jackett (ur. 1 grudnia 1880 w Falmouth, zm. 27 lipca 1960 tamże) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Kariera sportowa.
W trakcie kariery sportowej, która trwała od 1901 do 1922 roku związany był z klubem Falmouth RFC, a także został wybrany do drużyny hrabstwa, w której rozegrał siedemdziesiąt spotkań, co stanowi piąty wynik w jej historii.
W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu. Prócz medalu, który wylosował Thomas Wedge, zawodnicy otrzymali również pamiątkowe czapki – ta, którą otrzymał Richard Jackett, jest w zbiorach World Rugby Museum znajdującego się w Twickenham Stadium.

</doc>
<doc id="2741031" url="https://pl.wikipedia.org/wiki?curid=2741031" title="Wimbledon 1956">
Wimbledon 1956

Wielkoszlemowy turniej tenisowy Wimbledon w 1956 rozegrano w dniach 25 czerwca – 6 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Lew Hoad / Ken Rosewall - Nicola Pietrangeli / Orlando Sirola 7–5, 6–2, 6–1
Gra podwójna kobiet.
 Angela Buxton / Althea Gibson - Fay Muller / Daphne Seeney 6–1, 8–6
Gra mieszana.
 Shirley Fry / Vic Seixas - Althea Gibson / Gardnar Mulloy 2–6, 6–2, 7–5

</doc>
<doc id="2741033" url="https://pl.wikipedia.org/wiki?curid=2741033" title="Mistrzostwa Świata w Snookerze 1978">
Mistrzostwa Świata w Snookerze 1978

Mistrzostwa Świata w Snookerze 1978 (ang. 1978 Embassy World Snooker Championship) – ostatni a zarazem najważniejszy turniej w sezonie 1977/1978, rozegrany w dniach 17–29 kwietnia 1978 roku w Crucible Theatre w Sheffield.
Obrońca tytułu, Anglik John Spencer przegrał w meczu pierwszej rundy z reprezentantem Republiki Południowej Afryki Perrie Mansem 8-13.
Mistrzostwa wygrał Walijczyk Ray Reardon, który w meczu finałowym pokonał reprezentanta Republiki Południowej Afryki Perrie Mansa 25–18.

</doc>
<doc id="2741034" url="https://pl.wikipedia.org/wiki?curid=2741034" title="Mistrzostwa Świata w Snookerze 1977">
Mistrzostwa Świata w Snookerze 1977

Mistrzostwa Świata w Snookerze 1977 (ang. 1977 Embassy World Snooker Championship) – ostatni a zarazem najważniejszy turniej w sezonie 1976/1977, rozegrany w dniach 18–30 kwietnia 1977 roku w Crucible Theatre w Sheffield.
Obrońca tytułu, Walijczyk Ray Reardon przegrał w meczu ćwierćfinałowym z Anglikiem Johnem Spencerem 6–13.
Mistrzostwa wygrał Anglik John Spencer, który w meczu finałowym pokonał Kanadyjczyka Cliffa Thorburna 25–21.
Wydarzenia związane z turniejem.
"Ta część zostanie uzupełniona w najbliższym czasie"

</doc>
<doc id="2741039" url="https://pl.wikipedia.org/wiki?curid=2741039" title="Mistrzostwa Świata w Snookerze 1976">
Mistrzostwa Świata w Snookerze 1976

Mistrzostwa Świata w Snookerze 1976 (ang. 1976 Embassy World Snooker Championship) – ostatni a zarazem najważniejszy turniej w sezonie 1975/1976, rozegrany w dniach 11-23 kwietnia 1976 roku w Middlesbrough Town Hall w Middlesbrough oraz Wythenshawe Forum w Manchesterze.
Obrońca tytułu, Walijczyk Ray Reardon w meczu finałowym pokonał reprezentanta Irlandii Północnej Alexa Higginsa 27–16 w wyniku czego obronił tytuł snookerowego Mistrza Świata.

</doc>
<doc id="2741040" url="https://pl.wikipedia.org/wiki?curid=2741040" title="Mistrzostwa Świata w Snookerze 1975">
Mistrzostwa Świata w Snookerze 1975

Mistrzostwa Świata w Snookerze 1975 (ang. 1975 World Snooker Championship) – ostatni a zarazem najważniejszy turniej w sezonie 1974/1975, rozegrany w dniach 9 kwietnia - 1 maja 1975 roku w Melbourne (Australia). 
Obrońca tytułu, Walijczyk Ray Reardon w meczu finałowym pokonał Australijczyka Eddiego Charltona 31–30 w wyniku czego obronił tytuł snookerowego Mistrza Świata.

</doc>
<doc id="2741041" url="https://pl.wikipedia.org/wiki?curid=2741041" title="Mistrzostwa Świata w Snookerze 1974">
Mistrzostwa Świata w Snookerze 1974

Mistrzostwa Świata w Snookerze 1974 (ang. 1974 Park Drive World Snooker Championship) – ostatni a zarazem najważniejszy turniej w sezonie 1973/1974, rozegrany w dniach 16-25 kwietnia 1974 roku w Belle Vue w Manchesterze, (Anglia).
Obrońca tytułu, Walijczyk Ray Reardon w meczu finałowym pokonał Anglika Grahama Milesa 22–12 w wyniku czego obronił tytuł snookerowego Mistrza Świata.

</doc>
<doc id="2741043" url="https://pl.wikipedia.org/wiki?curid=2741043" title="Mistrzostwa Świata w Snookerze 1973">
Mistrzostwa Świata w Snookerze 1973

Mistrzostwa Świata w Snookerze 1973 (ang. 1973 Park Drive World Snooker Championship) – najważniejszy turniej snookerowy rozegrany w dniach 16-28 kwietnia 1973 roku w City Exhibition Hall w Manchesterze, (Anglia).
Obrońca tytułu, reprezentant Irlandii Północnej, Alex Higgins przegrał w meczu półfinałowym z Australijczykiem Eddiem Charltonem 9–23.
W finale turnieju Walijczyk Ray Reardon w meczu finałowym pokonał Australijczyka Eddiego Charltona 38–32.

</doc>
<doc id="2741044" url="https://pl.wikipedia.org/wiki?curid=2741044" title="Mistrzostwa Świata w Snookerze 1972">
Mistrzostwa Świata w Snookerze 1972

Mistrzostwa Świata w Snookerze 1972 (ang. 1972 Park Drive World Snooker Championship) – najważniejszy turniej snookerowy rozgrywany od marca 1971 do 26 lutego 1972. Finał rozegrany został w Selly Park British Legion w Birmingham, Anglia.
Obrońca tytułu, Anglik John Spencer przegrał w meczu finałowym z reprezentantem Irlandii Północnej, Alexem Higginsem 32–37.
W finale turnieju reprezentant Irlandii Północnej, Alex Higgins w meczu finałowym pokonał Anglika Johna Spencera 37–32.
Drabinka turniejowa.
Runda 1.
"Do 19 frame'ów"
 Alex Higgins 19–11 Jackie Rea 
John Pulman 19–7 John Dunning 

</doc>
<doc id="2741045" url="https://pl.wikipedia.org/wiki?curid=2741045" title="Edwin Jones">
Edwin Jones

Edwin Jacob Jones (ur. 31 marca 1880 w Falmouth, zm. 24 marca 1948 tamże) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Kariera sportowa.
W trakcie kariery sportowej związany był z klubem Plymouth RFC, a także został wybrany do drużyny hrabstwa, w której zagrał osiemnastokrotnie. W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.
Służył w Royal Navy, następnie prowadził pub w rodzinnym Falmouth.

</doc>
<doc id="2741046" url="https://pl.wikipedia.org/wiki?curid=2741046" title="Edyta Strzycka (album)">
Edyta Strzycka (album)

Edyta Strzycka – debiutancki album studyjny polskiej wokalistki Edyty Strzyckiej, wydany 7 sierpnia 2012 roku przez wytwórnię płytową Universal Music Polska. Album zawiera 11 kompozycji, a singlami promującymi wydawnictwo zostały utwory „Nie chcę już nic” oraz „Poznaj siebie”.
Lista utworów.
Opracowano na podstawie materiału źródłowego.

</doc>
<doc id="2741048" url="https://pl.wikipedia.org/wiki?curid=2741048" title="Erytryt">
Erytryt



</doc>
<doc id="2741051" url="https://pl.wikipedia.org/wiki?curid=2741051" title="II liga polska w hokeju na lodzie">
II liga polska w hokeju na lodzie

II liga polska w hokeju na lodzie – trzecia w hierarchii klasa męskich ligowych rozgrywek hokeja na lodzie w Polsce (III poziom ligowy). Zmagania w jej ramach toczą się cyklicznie, systemem kołowym i przeznaczone są dla polskich drużyn klubowych. Jej triumfator uzyskuje prawo gry o awans do I ligi polskiej.
Historia.
W przeszłości w latach 50. i 60. XX wieku w Polsce funkcjonowały okręgowe ligi wojewódzkie, których zwycięzca (po barażach) awansował do ówczesnej II ligi (np. katowicka, kielecka, krakowska, rzeszowska, wrocławska). W późniejszych latach system rozgrywek zmieniał się - została utworzona strefowa (regionalna) III liga. Pierwotnie trzecia w hierarchii klasa rozgrywkowa w hokeju na lodzie w Polsce istniała do 1980 r. jako III liga. Podczas obrad PZHL 6 czerwca 1988 postulowano w razie potrzeby przywrócenie rozgrywek III ligi od sezonu 1989/90.
W połowie 2011 r. rozgrywki na tym poziomie zostały przywrócone - na bazie Wielkopolskiej Ligi Hokejowej i zorganizowane pod auspicjami Polskiego Związku Hokeja na Lodzie. Tym samym sezon 2011/12 był reaktywacją po 31 latach trzeciego szczebla rozgrywek w Polsce (po Ekstralidze i I lidze). Reaktywacja rozgrywek nastąpiła w drodze przyjęcia do struktur PZHL dotychczasowych lig amatorskich. W sierpniu 2012 r. powstała Komisja ds. Hokeja Amatorskiego przy PZHL. W rozgrywkach występują zawodnicy amatorscy, jednak także kilku byłych zawodowych graczy, np. Artur Ślusarczyk, Tomasz Proszkiewicz, Ryszard Zdunek, Bartłomiej Wróbel. W sezonie 2013/14 po sezonie zasadniczym turniej finałowy wygrał zespół MH Automatyka Dragons. W edycji 2014/15 II ligę wygrała drużyna SKH Mad Dogs Sopot, która pokonała w finale TMH Żółwie Piła. W finale sezonu 2015/16 zwyciężyli Niespełnieni Oświęcim po triumfie nad ŁKH Łódź. W kolejnym sezonie 2016/17 ponownie stworzono trzy grupy w strukturze ligi (północna, północno-wschodnia i południowa), a do edycji zostało zgłoszonych 18 drużyn. Mistrzem w 2017 r. został 1928 KTH Krynica. W 2018 r. wygrała drużyna Gazda Team Nowy Targ. W 2019 r. zwyciężył KS Hockey Oświęcim. W edycji 2019/20 turniej finałowy, z uwagi na pandemię COVID-19, został przełożony na wrzesień 2020 r., a triumfowała w nim Infinitas KH KTH. W następnej edycji II ligi, w kwietniu 2021 r. ta drużyna obroniła tytuł.

</doc>
<doc id="2741052" url="https://pl.wikipedia.org/wiki?curid=2741052" title="Tartusko-Moskiewska Szkoła Semiotyki">
Tartusko-Moskiewska Szkoła Semiotyki



</doc>
<doc id="2741053" url="https://pl.wikipedia.org/wiki?curid=2741053" title="Tna Knockout Tag Team Championship">
Tna Knockout Tag Team Championship



</doc>
<doc id="2741054" url="https://pl.wikipedia.org/wiki?curid=2741054" title="Manuel Gómez-Moreno González">
Manuel Gómez-Moreno González

Manuel Gómez-Moreno González – hiszpański malarz i archeolog pochodzący z Andaluzji, szczególnie związany z Grenadą. Był opiekunem lokalnej sztuki i zabytków, zaangażowanym w kulturowe życie miasta. Malował dzieła o tematyce historycznej i religijnej, przedstawiał również życie klasy średniej i andaluzyjskich rzemieślników. 
Życiorys.
Pochodził z rodziny o liberalnych poglądach, od pokoleń sympatyzującej z Francją. Pozycja jego rodziny znacznie pogorszyła się wraz ze zmianami w hiszpańskiej polityce. Jego ojciec prowadził w Grenadzie warsztat typograficzny, zajmował się również oprawą i sprzedażą książek. Widząc talent Manuela do malarstwa ojciec zapisał go do Szkoły Sztuk Pięknych w Grenadzie, a następnie do Królewskiej Akademii Sztuk Pięknych św. Ferdynanda w Madrycie. Na akademii studiował w latach 1857–1860, a jego nauczycielami byli m.in. Federico Madrazo, Antonio María Esquivel i Juan Antonio Ribera. W Madrycie z trudem utrzymywał się z restauracji obrazów i grawerstwa, był również kopistą. Po studiach wrócił do Grenady, gdyż nie miał wystarczających środków na utrzymanie w stolicy. 
W Grenadzie pracował jako nauczyciel rysunku w "Colegio de San Bartolomé y Santiago de Granada", a później również w tamtejszej Szkole Sztuk Pięknych. Udzielał też lekcji rysunku w darmowej szkole wieczorowej.
Ożenił się z Dolores Martínez Almirón, z którą miał ośmioro dzieci: Manuela (1870), Conchę (1872), Sacramento (1874), Eugenię (1876), Carlosa (1879), bliźniaczki Dolores i Marię Antonię (1882) i José (1885). 
W 1876 r. otrzymał złoty medal na wystawie w Grenadzie za obraz "La lectura de la carta", który przyniósł mu również dwuletnie stypendium na studia w Rzymie. Mając 44 lata wyjechał do Włoch w towarzystwie żony i najstarszego syna Manuela. Namalował tam jedno ze swoich najważniejszych dzieł – "San Juan de Dios librando a los pobres del incendio del Hospital Real", za które otrzymał II medal na Krajowej Wystawie Sztuk Pięknych w Madrycie w 1881 roku. Powstał tam również obraz "La salida de la familia de Boabdil de la Alhambra", przedstawiający rodzinę Muhammada XII opuszczającą Grenadę zdobytą przez Królów Katolickich w 1492 roku.
Po powrocie do Grenady chorował na malarię, mimo to z oddaniem angażował się w propagowanie i rozwój lokalnej sztuki i kultury oraz ochronę zabytków. W 1892 r. napisał przewodnik po Grenadzie ("La Guía de Granada"), którego edycje wielokrotnie wznawiano, ostatni raz ponad sto lat od pierwszego wydania, w 1998 roku. 
Przyczynił się do powstania Muzeum Archeologicznego, Muzeum Sztuk Pięknych oraz Centrum Sztuki w Grenadzie. Od 1866 r. działał w Komisji Opieki nad Zabytkami ("Comisión de Monumentos"), przyczyniając się m.in. do ważnych odkryć archeologicznych w Medina Elvira. 
We wrześniu 1890 r. poważny pożar zniszczył część Alhambry, grenadyjskiego zespołu pałacowego. Gómez-Moreno aktywnie starał się o fundusze na renowację obiektu. Nie było to łatwe, gdyż musiał przeciwstawić się środowisku artystycznemu uważającemu Alhambrę za symbol dekadencji, a nie wyjątkowy zabytek z epoki Nasrydów. W 1904 r. udało mu się przekonać króla Alfonsa XIII aby wspomógł renowację i został przez niego mianowany dyrektorem zabytku. Ze względu na swój podeszły wiek i stan zdrowia, Gómez-Moreno obawiał się, że nie sprosta zadaniu. Z pomocą przyszedł mu syn, archeolog i historyk Manuel Gómez-Moreno Martínez. W przeciwieństwie do wcześniejszych zabiegów restauracyjnych, dzięki ich pracy udało się wiernie zachować XIV-wieczny charakter budowli.
W 2012 r. Grenada zorganizowała poświęconą artyście wystawę, na której można było zobaczyć kolekcję 74 dzieł Gómeza-Moreno.

</doc>
<doc id="2741055" url="https://pl.wikipedia.org/wiki?curid=2741055" title="Siły Zbrojne Stanów Zjednoczonych">
Siły Zbrojne Stanów Zjednoczonych



</doc>
<doc id="2741057" url="https://pl.wikipedia.org/wiki?curid=2741057" title="Mistrzostwa Świata w Snookerze 1971">
Mistrzostwa Świata w Snookerze 1971

Mistrzostwa Świata w Snookerze 1971 (ang. 1971 World Snooker Championship) – najważniejszy turniej snookerowy rozegrany w dniach 28 września - 7 listopada 1970 roku w Chevron Hotel w Sydney, (Australia).
Obrońca tytułu, Walijczyk Ray Reardon przegrał w meczu półfinałowym z Anglikiem Johnem Spencerem 15–34.
W finale turnieju Anglik, John Spencer w meczu finałowym pokonał Australijczyka Warrena Simpsona 37–29.
Faza główna turnieju.
Runda I (tabela).
W każdym meczu rozegrano 37 frame'ów.

</doc>
<doc id="2741058" url="https://pl.wikipedia.org/wiki?curid=2741058" title="James Jose">
James Jose

James Trick Jose (ur. w 1881 w Falmouth, zm. w 1963 w Plymouth) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Kariera sportowa.
W trakcie kariery sportowej związany był z klubem Devonport Albion RFC, a także został wybrany do drużyny hrabstwa. W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.

</doc>
<doc id="2741060" url="https://pl.wikipedia.org/wiki?curid=2741060" title="Mistrzostwa Świata w Snookerze 1970">
Mistrzostwa Świata w Snookerze 1970

Mistrzostwa Świata w Snookerze 1970 (ang. 1970 Player's No.6 World Snooker Championship) – najważniejszy turniej snookerowy rozegrany w kwietniu 1970 roku w Victoria Hall w Londynie (Anglia).
Obrońca tytułu, Anglik, John Spencer przegrał w meczu półfinałowym z Walijczykiem Rayem Reardonem 33–37.
W finale turnieju Walijczyk, Ray Reardon w meczu finałowym pokonał Anglika Johna Pulmana 37–33.
Faza główna turnieju.
Runda 1.
"Do 11 frame'ów"
 David Taylor 11–8 Bernard Bennett 

</doc>
<doc id="2741061" url="https://pl.wikipedia.org/wiki?curid=2741061" title="Mistrzostwa Świata w Snookerze 1969">
Mistrzostwa Świata w Snookerze 1969

Mistrzostwa Świata w Snookerze 1969 (ang. 1969 Player's No.6 World Snooker Championship) – najważniejszy turniej snookerowy rozegrany w 1969 roku. Finał turnieju został rozegrany w Victoria Hall w Londynie.
Obrońca tytułu, Anglik John Pulman przegrał w meczu ćwierćfinałowym ze swoim rodakiem Johnem Spencerem 18–25.
W finale turnieju John Spencer pokonał Walijczyka Gary'ego Owena 37–24.

</doc>
<doc id="2741065" url="https://pl.wikipedia.org/wiki?curid=2741065" title="Otto Von Muller">
Otto Von Muller



</doc>
<doc id="2741066" url="https://pl.wikipedia.org/wiki?curid=2741066" title="Mistrzostwa Świata w Snookerze 1964–68">
Mistrzostwa Świata w Snookerze 1964–68

Mistrzostwa Świata w Snookerze 1964–68 (ang. 1964–68 World Snooker Championships) – seria siedmiu najważniejszych meczów snookerowych rozegranych pomiędzy 1964 a 1968 rokiem.
Rex Williams, za zgodą Billiards Association and Control Council, zaproponował by wznowić mistrzostwa po sześcioletniej przerwie. Odbywać się one miały na zasadzie wyzwania rzuconego ostatniemu mistrzowi świata. Zwycięzcą ostatnich mistrzostw (z 1957) był John Pulman i to on miał bronić, jak się okazało skutecznie, tytułu mistrza. Mistrzostwa w tej formule przetrwały pięć lat, w trakcie których rozegrano siedem meczów z czterema różnymi zawodnikami rzucającymi wyzwanie Pulmanowi. W mistrzostwach z 1969 roku powrócono do formuły pucharowej.

</doc>
<doc id="2741068" url="https://pl.wikipedia.org/wiki?curid=2741068" title="Wu tai jie mei">
Wu tai jie mei

Wu tai jie mei – hongkoński dramatyczny film z elementami sztuk walki z 1990 roku w reżyserii Wu Ma.
Film zarobił 2 237 184 dolarów hongkońskich w Hongkongu.
Obsada.
Źródło: Filmweb

</doc>
<doc id="2741069" url="https://pl.wikipedia.org/wiki?curid=2741069" title="Arthur Lawry">
Arthur Lawry

Arthur Lawry (ur. w 1883 w Camborne, zm. 7 marca 1916 w Johannesburgu) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Kariera sportowa.
W trakcie kariery sportowej związany był z klubem Redruth RFC, a także został wybrany do drużyny hrabstwa. W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.
Pracował jako górnik. Zmarł w 1916 roku w Johannesburgu wskutek pylicy płuc i gruźlicy.

</doc>
<doc id="2741070" url="https://pl.wikipedia.org/wiki?curid=2741070" title="Mauzoleum Mielochów">
Mauzoleum Mielochów

Mauzoleum Mielochów – zabytkowe mauzoleum w formie gloriety w Poznaniu, na Malcie, na obszarze jednostki pomocniczej Osiedle Chartowo.
Historia.
Grobowiec powstał w 1934 z inicjatywy Wandy Kiszczenko (z d. Mieloch). W mauzoleum spoczął Andrzej Mieloch (ogrodnik, brat Wandy), a później także jego córka oraz syn Jerzy Mieloch.
W latach 70. XX wieku teren Białej Góry przeszedł na własność państwa. Trumny z ciałami zostały przeniesione na cmentarz na Junikowie. Od lat 90. XX wieku teren jest własnością rodziny dawnych właścicieli. Budynek został odnowiony w 2006.
Architektura.
Glorieta składa się z podpiwniczonego postumentu ze schodkami, ośmiu około 10-metrowych, koliście rozstawionych kolumn podtrzymujących przysadzistą, niegdyś zwieńczoną krzyżem, kopułę pokrytą papą (pierwotnie blachą).

</doc>
<doc id="2741072" url="https://pl.wikipedia.org/wiki?curid=2741072" title="Karabin Mississippi model 1841">
Karabin Mississippi model 1841



</doc>
<doc id="2741073" url="https://pl.wikipedia.org/wiki?curid=2741073" title="Charles Marshall">
Charles Marshall

Charles Richard Marshall (ur. 2 marca 1886 w St Germans, zm. 23 sierpnia 1947 w Plymouth) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Pracował jako stolarz w HMNB Devonport.
Kariera sportowa.
W trakcie kariery sportowej związany był z klubem Devonport Albion RFC, jego powojennym następcą Plymouth Albion RFC, a także został wybrany do drużyny hrabstwa. W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.

</doc>
<doc id="2741077" url="https://pl.wikipedia.org/wiki?curid=2741077" title="Klub Słowackich Turystów">
Klub Słowackich Turystów

Klub Słowackich Turystów (słow. "Klub slovenských turistov", KST) – słowacka organizacja turystyczna powołana do życia 24 lutego 1990 roku.
KST powstał wskutek podziału centralnej czechosłowackiej organizacji ČSTV na klub czeski (KČT) oraz klub słowacki. Pierwszym przewodniczącym był Dalimír Kubala. Zgodnie ze swoim statutem, jest prawnym następcą organizacji turystycznych działających w przeszłości na terytorium Słowacji: Klubu Czechosłowackich Turystów (KČST), Klubu Słowackich Turystów i Narciarzy (KSTL), Słowackiego Związku Turystów (KZT) oraz jednym z następców Czechosłowackiego Związku Wychowania Fizycznego (ČSTV). Siedzibą Klubu jest Bratysława.
Klub liczy sobie blisko 20 000 członków zorganizowanych w 36 rad regionalnych i 434 lokalne kluby. Jedną trzecią członków stanowią dzieci i młodzież, którzy przynależą do Turystycznych Oddziałów Młodzieży.
Wśród pól aktywności KST znajduje się: turystyka piesza, narciarska, rowerowa, wodna, wysokogórska, jeździecka, turystyka młodzieży, turystyka osób niepełnosprawnych. Klub zajmuje się także znakowaniem i utrzymywaniem 130 000 km szlaków turystycznych na Słowacji. KST szkoli również instruktorów i przewodników turystycznych. Jest także właścicielem (lub współwłaścicielem) jednego schroniska w Niżnych Tatrach (Schronisko pod Ďumbierom) oraz czterech położonych w Tatrach Wysokich (Schronisko pod Rysami, Schronisko Téryego, Schronisko Zbójnickie, Schronisko nad Zielonym Stawem). Klub kontynuuje także wydawanie czasopisma Krásy Slovenska, które po raz pierwszy ukazało się w 1921 roku nakładem KČST.
Klub Słowackich Turystów współpracuje z organizacjami o podobnym profilu działającymi w krajach sąsiednich – PTTK w Polsce, KČT w Czechach oraz MTSz na Węgrzech. Jest także członkiem międzynarodowych organizacji turystycznych – Europejskiego Stowarzyszenia Turystyki Wędrownej (EWV) oraz Międzynarodowej Federacji Sportów dla Każdego (IVV).

</doc>
<doc id="2741078" url="https://pl.wikipedia.org/wiki?curid=2741078" title="Cecil Healy">
Cecil Healy

Cecil Patrick Healy (ur. 28 listopada 1881 w Darlinghurst, zm. 29 sierpnia 1918 podczas bitwy nad Sommą) – australijski pływak, wicemistrz olimpijski (1912) na dystansie 100 m stylem dowolnym oraz mistrz olimpijski w sztafecie 4 × 200 m stylem dowolnym.
Wczesne lata.
Jego ojciec był adwokatem. Cecil Healy urodził się w Darlinghurst, na przedmieściach Sydney, lecz później przeniósł się z rodziną do Bowral, gdzie ukończył szkołę. Wrócił do Sydney w 1896 roku, dołączył do "East Sydney Swimming Club", którego członkiem był także Fred Lane. Healy był także członkiem "North Steyne Surf Lifesaving Club".
Kariera pływacka.
W 1904 roku Healy przepłynął 100 jardów stylem dowolnym w 58 sekund, co było wtedy nieoficjalnym rekordem świata. Rok później, w 1905 roku, uzyskał ten czas na dystansie o 10 jardów dłuższym podczas mistrzostw Australii, co przyniosło mu pierwszy tytuł mistrzowski w karierze. Był prekursorem nowego sposobu pływania, tzw. kraula, który zadziwił pływaków klasycznych, którzy określili go jako "nieelegancki".
W 1906 roku brał udział w nieoficjalnych igrzyskach w Atenach, gdzie zdobył brąz na dystansie 100 metrów stylem dowolnym. Wyścig ukończył za Amerykaninem Charlesem Danielsem i Węgrem Zoltánem Halmay. Oboje byli medalistami olimpijskimi z igrzysk w St. Louis.
Po tych zawodach startował w Europie, dając Europejczykom szanse zobaczenia kraula. Startował w Hamburgu (gdzie zdobył Puchar Cesarza), w Belgii, Holandii oraz w Wielkiej Brytanii. Wygrał konkurencje 220 jardów podczas mistrzostw brytyjskich, lecz został pokonany przez Danielsa na dystansie 100 jardów.
Po powrocie do Australii Healy miał roczną przerwę w startach. W 1908 roku wygrał 110 jardów, lecz nie mógł pojechać na igrzyska w Londynie z powodu braku funduszy. W 1909 i 1910 obronił swój tytuł Mistrza Australii. W 1911 pokonał jako pierwszy wicemistrza olimpijskiego z Londynu, Franka Beaurepaire, na dystansie 440 jardów. Z drugiej strony Harold Hardwick odebrał mu tytuł na 110 jardów w stylu dowolnym.
W 1912 roku Healy ukończył na trzecim miejscu wyścigi na 110, 220 i 880 jardów podczas australazjatyckich kwalifikacji olimpijskich na igrzyska w Sztokholmie.
W Sztokholmie Healy wystartował na dystansie 100 metrów stylem dowolnym, gdzie zdobył srebro, a wraz z Malcolmem Championem, Leslie Boardmanem i Haroldem Hardwickiem wygrał konkurencje sztafety 4 × 200 m stylem dowolnym.
Po igrzyskach startował w Europie, m.in. w Szkocji, gdzie pobił rekord świata Beaurepaire'a na 220 jardów o ponad trzy sekundy, po czym wrócił do Australii.

</doc>
<doc id="2741079" url="https://pl.wikipedia.org/wiki?curid=2741079" title="Bert Solomon">
Bert Solomon

Bert Solomon (ur. 8 marca 1885 w Redruth, zm. 30 czerwca 1961tamże) – brytyjski rugbysta grający na pozycji środkowego ataku, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Życiorys.
Urodzony w wielodzietnej rodzinie górniczej, porzucił szkołę w wieku dwunastu lat i podjął niewymagającą kwalifikacji pracę w miejscowej fabryce. Wkrótce ojciec wprowadził go w arkana hodowli i zawodów gołębi, co stało się jego największą pasją. Z charakteru małomówny, skryty i lubiący samotność został jednak namówiony do spróbowania sił w rugby w lokalnym klubie Redruth RFC. Już niedługo objawił się jego talent i w wieku 21 lat był już doświadczonym graczem drużyny hrabstwa. W 1908 roku zdobył z nią zarówno mistrzostwo angielskich hrabstw, jak i zagrał w turnieju rugby union na Letnich Igrzyskach Olimpijskich 1908. Wyznaczony przez Rugby Football Union na przedstawiciela Wielkiej Brytanii kornwalijski zespół w rozegranym 26 października 1908 roku na White City Stadium spotkaniu uległ Australijczykom 3–32. Jedyne punkty dla swojego zespołu zdobył z przyłożenia właśnie Solomon. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.
Uważany był za jednego z najlepszych środkowych ataku w kraju i ceniony za szybkość, siłę, zwinność oraz świetną grę zarówno ręką, jak i nogą, rugby było jednak dla niego na drugim planie, potrafił bowiem nawet opuścić mecz swojej drużyny, gdy któryś z ptaków nie powrócił do gołębnika.
Jego jedyny występ w reprezentacji Anglii nastąpił 15 stycznia 1910 roku – zagrał wówczas z Walią na Twickenham Stadium w ramach Pucharu Pięciu Narodów. Walnie przyczynił się do pierwszego od ponad dekady zwycięstwa nad tym rywalem, asystując przy jednym i zdobywając drugie z przyłożeń. Po tym meczu konsekwentnie odmawiał występów w kadrze narodowej, podobnie jak wcześniej nie przyjął zaproszenia do uczestnictwa w "tournée" British and Irish Lions. Jednakowoż kluby rugby league również nie skłoniły go do przejścia na zawodowstwo.

</doc>
<doc id="2741081" url="https://pl.wikipedia.org/wiki?curid=2741081" title="Bohuslav Hykš-Černý">
Bohuslav Hykš-Černý



</doc>
<doc id="2741084" url="https://pl.wikipedia.org/wiki?curid=2741084" title="Karabinek Enfield model 1861">
Karabinek Enfield model 1861



</doc>
<doc id="2741085" url="https://pl.wikipedia.org/wiki?curid=2741085" title="Karabin Springfield model 1855">
Karabin Springfield model 1855



</doc>
<doc id="2741086" url="https://pl.wikipedia.org/wiki?curid=2741086" title="Karabin Springfield model 1861">
Karabin Springfield model 1861



</doc>
<doc id="2741087" url="https://pl.wikipedia.org/wiki?curid=2741087" title="Karabin Enfield model 1853">
Karabin Enfield model 1853



</doc>
<doc id="2741088" url="https://pl.wikipedia.org/wiki?curid=2741088" title="Karel Robětín-Fuchs">
Karel Robětín-Fuchs



</doc>
<doc id="2741089" url="https://pl.wikipedia.org/wiki?curid=2741089" title="Barney Solomon">
Barney Solomon

John Charles „Barney” Solomon (ur. 11 lutego 1883 w Camborne, zm. 27 czerwca 1952 w Redruth) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Brat Berta Solomona. Z żoną Elizą miał czternaścioro dzieci. Pracował jako górnik w kopalni cyny, zmarł na krzemicę.
Kariera sportowa.
W trakcie kariery sportowej związany był z klubem Redruth RFC, a także został wybrany do drużyny hrabstwa. W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.

</doc>
<doc id="2741091" url="https://pl.wikipedia.org/wiki?curid=2741091" title="Carl Landry">
Carl Landry

Carl Christopher Landry (ur. 19 września 1983 w Milwaukee, Wisconsin) – amerykański koszykarz, występujący na pozycji silnego skrzydłowego.
Przed karierą zawodową w NBA był członkiem drużyny koszykarskiej uniwersytetu Purdue. Został wybrany w drafcie w roku 2007 z numerem 31. Pierwsze dwa i pół sezonu spędził w Houston Rockets, gdzie był głównie rezerwowym. Początek jego trzeciego sezonu był przełomowym. Grając po 27,2 minuty na mecz zdobywał 16,1 punktu i 5,5 zbiórki na mecz. 18 lutego 2010 został oddany w wymianie do Sacramento Kings. Tam dograł sezon do końca, będąc graczem pierwszej piątki. Rozegrał 28 spotkań, zdobywając 18 punktów i 6,5 zbiórki na mecz.
23 lutego 2011 został oddany do New Orleans Hornets w wymianie za Marcusa Thorntona. W barwach Hornets grał tylko przez półtora roku. 1 sierpnia 2012 podpisał dwuletni kontrakt z Golden State Warriors jako wolny agent. 26 czerwca 2013 Landry wykorzystał opcję zawodnika w swoim kontrakcie i został wolnym agentem. 15 lipca 2013 podpisał kontrakt z Sacramento Kings.
W lipcu 2015 podpisał umowę z Philadelphia 76ers. Został zwolniony 31 sierpnia 2016.
4 lutego 2019 został zawodnikiem japońskiego Hiroshima Dragonflies.
W NBA występował także jego młodszy brat Marcus (Knicks, Celtics).

</doc>
<doc id="2741093" url="https://pl.wikipedia.org/wiki?curid=2741093" title="Linia kolejowa Riihimäki – Lahti">
Linia kolejowa Riihimäki – Lahti

Linia kolejowa Riihimäki – Lahti łączy fińskie stacje kolejowe Riihimäki i Lahti. Ma długość 59 km i została otwarta 1 listopada 1869 jako trzeci odcinek kolejowy na obszarze dzisiejszej Finlandii. Straciła na znaczeniu po uruchomianiu Lahden oikorata pomiędzy Helsinkami i Lahti, którą zaczęły jeździć niemal wszystkie pociągi ze stolicy Finlandii do Rosji.

</doc>
<doc id="2741096" url="https://pl.wikipedia.org/wiki?curid=2741096" title="Nicholas Tregurtha">
Nicholas Tregurtha

Nicholas Jacobs Tregurtha (ur. 14 grudnia 1883 w Penzance, zm. 14 maja 1964 w St Ives) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Kariera sportowa.
W trakcie kariery sportowej związany był z klubem St Ives Rugby Club, a także został wybrany do drużyny hrabstwa, w której rozegrał pięćdziesiąt dwa spotkania.
W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.

</doc>
<doc id="2741099" url="https://pl.wikipedia.org/wiki?curid=2741099" title="Gra podwójna mężczyzn w tenisie ziemnym na Letnich Igrzyskach Olimpijskich 1912">
Gra podwójna mężczyzn w tenisie ziemnym na Letnich Igrzyskach Olimpijskich 1912

Rywalizacja w grze podwójnej mężczyzn w tenisie ziemnym na V Letnich Igrzyskach Olimpijskich w Sztokholmie trwała od 28 czerwca do 5 lipca. Według różnych źródeł w turnieju startowało 42 zawodników – 21 debli z 10 krajów lub więcej. Złoty medal zdobyli Harold Kitson i Charles Winslow ze Związku Południowej Afryki, srebrny Fritz Felix Piepes i Arthur Zborzil z Austrii, a brązowy Albert Canet i Édouard Mény de Marangue z Francji.

</doc>
<doc id="2741108" url="https://pl.wikipedia.org/wiki?curid=2741108" title="Joe Trevaskis">
Joe Trevaskis

Joseph „Joe” Trevaskis (ur. 9 września 1881 w Ludgvan, zm. 20 września 1963 w Canonstown) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Prowadził farmę w Canonstown.
Kariera sportowa.
W trakcie kariery sportowej związany był z klubem St Ives Rugby Club, w którym grał prawie do wybuchu I wojny światowej. W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.

</doc>
<doc id="2741111" url="https://pl.wikipedia.org/wiki?curid=2741111" title="Ditaliani">
Ditaliani



</doc>
<doc id="2741113" url="https://pl.wikipedia.org/wiki?curid=2741113" title="Mawzuna Czorijewa">
Mawzuna Czorijewa

Mawzuna Czorijewa (ur. 1 października 1992 w Kulabie) – tadżycka pięściarka, brązowa medalistka igrzysk olimpijskich i mistrzostw świata.
Występuje w kategorii do 60 kg. Jej największym sukcesem jest brązowy medal igrzysk olimpijskich w Londynie. Jest to pierwszy medal olimpijski dla Tadżykistanu w boksie amatorskim.

</doc>
<doc id="2741114" url="https://pl.wikipedia.org/wiki?curid=2741114" title="Tamás Lőrincz">
Tamás Lőrincz

Tamás Lőrincz (ur. 20 grudnia 1986) – węgierski zapaśnik. Złoty medalista olimpijski z Tokio 2020 w kategorii 77 kg; srebrny z Londynu w kategorii 66 kg, dziewiąty w Pekinie 2008, szesnasty w Rio de Janeiro 2016 w kategorii 66 kg.
Walczy w stylu klasycznym, w kategorii do 66 kg. Zawody w 2012 były jego drugimi igrzyskami olimpijskimi, debiutował w 2008 w Pekinie, gdzie zajął ósme miejsce. Zdobył złoty medal na mistrzostwach świata w 2019; srebrny w 2017, 2018 i brązowy w 2014. Osiem razy na podium mistrzostw Europy w latach 2006 – 2021. Brązowy medalista igrzysk europejskich w 2019. Drugi w Pucharze Świata w 2008; piąty w 2015 i ósmy w 2006. Akademicki mistrz świata w 2014. Trzeci na MŚ i ME juniorów w 2006 roku.
Mistrz Węgier w 2006, 2007, 2015, 2017 i 2018 roku.
Jego brat Viktor Lőrincz jest również zapaśnikiem, olimpijczykiem z Rio de Janeiro 2016.

</doc>
<doc id="2741115" url="https://pl.wikipedia.org/wiki?curid=2741115" title="Tamas Lorincz">
Tamas Lorincz



</doc>
<doc id="2741116" url="https://pl.wikipedia.org/wiki?curid=2741116" title="Thomas Wedge">
Thomas Wedge

Thomas Grenfell Wedge (ur. 15 sierpnia 1881 w St Ives, zm. 11 grudnia 1964 w Penzance) – brytyjski rugbysta grający na pozycji łącznika młyna, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich 1908 w Londynie.
Kariera sportowa.
W trakcie kariery sportowej związany był z klubem St Ives Rugby Club, a także został wybrany do drużyny hrabstwa, w której rozegrał dwadzieścia siedem spotkań.
W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.
Był jednym z trzech zawodników tej drużyny, który wcześniej uczestniczył w rozgrywkach międzynarodowych. W reprezentacji Anglii w latach 1907–1909 rozegrał 2 spotkania nie zdobywając punktów.

</doc>
<doc id="2741117" url="https://pl.wikipedia.org/wiki?curid=2741117" title="Tamás Lórincz">
Tamás Lórincz



</doc>
<doc id="2741118" url="https://pl.wikipedia.org/wiki?curid=2741118" title="Johannes van den Bergh">
Johannes van den Bergh

Johannes van den Bergh (ur. 21 listopada 1986 w Viersen) – niemiecki piłkarz występujący na pozycji pomocnika. Zawodnik klubu Getafe CF.
Kariera.
Van den Bergh treningi rozpoczął w zespole SC Waldniel. W 1996 roku przeszedł do Borussii Mönchengladbach. Następnie grał w juniorach Bayeru 04 Leverkusen, ale w 2002 roku wrócił do Borussii. W 2006 roku został włączony do jego pierwszej drużyny. W Bundeslidze zadebiutował 16 września 2006 roku w przegranym 2:4 pojedynku z Alemannią Aachen. W 2007 roku spadł z zespołem do 2. Bundesligi, ale w 2008 roku wrócił z nim do Bundesligi. 12 grudnia 2008 roku w przegranym 1:2 spotkaniu z Borussią Dortmund strzelił pierwszego gola w Bundeslidze.
W 2009 roku van den Bergh odszedł do drugoligowej Fortuny Düsseldorf. W 2012 roku awansował z nią do Bundesligi.

</doc>
<doc id="2741119" url="https://pl.wikipedia.org/wiki?curid=2741119" title="Sleeping Dogs">
Sleeping Dogs

Sleeping Dogs (pierwotnie True Crime: Hong Kong, jako trzecia część serii "True Crime") – komputerowa gra akcji wyprodukowana przez kanadyjskie studio United Front Games we współpracy ze Square Enix London Studios i wydana przez Square Enix. Premiera odbyła się 14 sierpnia 2012 na systemy Microsoft Windows i konsole PlayStation 3, Xbox 360. Pomimo pierwotnych założeń, gra nie stała się częścią serii "True Crime".
Fabuła.
Detektyw Wei Shen, policjant hongkońskiego wydziału policji ma za zadanie infiltrować, a później za pomocą zdobytych przez niego dowodów rozwiązać triadę zwaną Sun on Yee. Przenika on do wewnątrz organizacji przechodząc „test” oraz wykonuje jednocześnie zadania dla triady (by zdobyć dostateczne dowody na winę organizacji), jak i dla policji. Żeby zdobyć zaufanie wyżej postawionych członków grupy przestępczej, Wei musi wykonywać ich polecenia, pnąc się w górę w hierarchii grupy przestępczej.
Rozgrywka.
Podczas gry gracz steruje z perspektywy trzeciej osoby detektywem Wei Shenem, który infiltruje gang Sun on Yee. Postać porusza się pieszo, a także może używać pojazdów takich jak samochody, motory lub łodzie. Poza głównymi zadaniami gracz może chodzić na randki, śpiewać karaoke, obstawiać walki kogutów, grać w mahjonga (pokera), brać udział w zorganizowanych ulicznych walkach wręcz, czy też kupować rozmaite artykuły spożywcze pochodzące z Chin, by uzyskać różne czasowe wzmocnienia postaci.
W "Sleeping Dogs" dostępne są rankingi umożliwiające porównywanie wyników graczy.
Polska wersja językowa.
Polska wersja językowa "Sleeping Dogs" została przygotowana przez firmę Cenega Poland. Gra jest dostępna w formie pudełkowej, a także cyfrowej na platformach Steam, Xbox Live Marketplace i PlayStation Store. Gra posiada kinową polską lokalizację, przygotowaną przez firmę QLOC.

</doc>
<doc id="2741122" url="https://pl.wikipedia.org/wiki?curid=2741122" title="Michel Polac">
Michel Polac

Michel Polac (ur. 10 kwietnia 1930 w Paryżu, zm. 7 sierpnia 2012 tamże) – francuski dziennikarz prasowy, telewizyjny i radiowy, producent, pisarz, krytyk literacki i filmowiec.
W 1955 r., Michel Polac stworzył, wraz z François Régisem Bastide'em, audycję radiową pt. "Le Masque et la Plume", na antenie radia France Inter; prowadził ją do 1970 roku, i istnieje ona do dzisiaj. Polac prowadził m.in. kontrowersyjny program telewizyjny, "Droit de réponse" (1981-1987, "Prawo do odpowiedzi") na antenie największej ówczesnej francuskiej telewizji publicznej TF1. Program został zdjęty z anteny w momencie prywatyzacji stacji (zakupionej przez firmę Bouygues).

</doc>
<doc id="2741123" url="https://pl.wikipedia.org/wiki?curid=2741123" title="Arthur Wilson">
Arthur Wilson

Arthur James Wilson (ur. 29 grudnia 1886 w Newcastle upon Tyne, zm. 31 lipca 1917 w Flandrii) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Życiorys.
Syn Henry’ego i Emily Wilson, absolwent Glenalmond School zdecydował o dalszej nauce w kierunku inżynier górniczy. Po ukończeniu Camborne School of Mines podróżował po świecie, pracując w zawodzie w Południowej Afryce, a także jako plantator herbaty w Indiach. Po powrocie do kraju zaciągnął się do Royal Fusiliers podczas trwającej I wojny światowej. Zginął w trakcie bitwy pod Passchendaele.
Kariera sportowa.
W trakcie kariery sportowej związany był z klubami z Camborne, w szczególności z Camborne School of Mines RFC, a także został wybrany do drużyny hrabstwa, w której rozegrał siedemnaście spotkań.
W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.
W reprezentacji Anglii rozegrał jedno spotkanie – z Irlandią rozegrane na Lansdowne Road 13 lutego 1909 roku w ramach Home Nations Championship 1909.

</doc>
<doc id="2741125" url="https://pl.wikipedia.org/wiki?curid=2741125" title="Andreas Lambertz">
Andreas Lambertz

Andreas Lambertz (ur. 15 października 1984 w Dormagen) – niemiecki piłkarz występujący na pozycji pomocnika. Zawodnik Dynama Drezno.
Kariera.
Lambertz jako junior grał w zespołach SG Orken/Noithausen, TSV Bayer Dormagen, TSV Norf, Borussia Mönchengladbach, VfR Neuss oraz Fortuna Düsseldorf, do której trafił w 2002 roku. W 2003 roku został włączony do jej pierwszej drużyny, grającej w Oberlidze Nordrhein. W 2004 roku awansował z nią do Regionalligi Nord, a w 2009 roku do 2. Bundesligi. Zadebiutował w niej 8 sierpnia 2009 roku w wygranym 3:0 pojedynku z SC Paderborn 07. 19 września 2009 roku w wygranym 4:1 spotkaniu z Rot Weiss Ahlen strzelił pierwszego gola w 2. Bundeslidze. W 2012 roku wywalczył z klubem awans do Bundesligi. W 2015 przeszedł do Dynama Drezno.

</doc>
<doc id="2741131" url="https://pl.wikipedia.org/wiki?curid=2741131" title="Daniel Orton">
Daniel Orton

Daniel Joseph Orton (ur. 6 sierpnia 1990 w Oklahoma City, Oklahoma) – amerykański koszykarz, występujący na pozycji silnego skrzydłowego.
W 2009 wziął udział w meczu gwiazd amerykańskich szkół średnich – Jordan Classic, został też zaliczony do III składu 
USA Today All-USA. Wziął dwukrotnie udział w turnieju Nike Global Challenge (2007, 2008).
Orton poważną grę w koszykówkę rozpoczął na Uniwersytecie Kentucky w zespole Kentucky Wildcats, gdzie był rezerwowym. W sezonie 2009/2010 zdobywał średnio 3,4 punktu, 3,3 zbiórki i 1,4 bloku na mecz w trakcie 13,2 minut gry. 8 maja 2010 roku podpisał kontrakt z agentem i zgłosił się do draftu NBA.
W drafcie został wybrany przez Orlando Magic z 29. numerem. 1 lipca] 2010 podpisał debiutancki kontrakt z Orlando Magic. Gdy zaczął się sezon, nie mieścił się w składzie, przegrywając rywalizację o miejsce z Dwightem Howardem i Marcinem Gortatem. 1 grudnia 2010 został wysłany do ligi filialnej. W barwach Mexico Thunderbirds rozegrał tylko dwa spotkania. W drugim z nich doznał kontuzji kolana, która wykluczyła go z gry do końca sezonu.
Na debiut w NBA czekał do 27 stycznia 2012. Rozegrał łącznie 16 spotkań w sezonie zasadniczym, zdobywając średnio 2,8 punktu na mecz i 2,4 zbiórki w trakcie 11,7 minut gry. Zadebiutował też w play-off, rozgrywając 4 mecze przeciwko Indiana Pacers.
4 sierpnia 2012 podpisał niegwarantowany kontrakt z Oklahoma City Thunder.
19 lutego 2018 został zawodnikiem libańskiego Champville. 12 kwietnia 2019 dołączył do tureckiego Karesi Spor.

</doc>
<doc id="2741132" url="https://pl.wikipedia.org/wiki?curid=2741132" title="Huo bao lang zi">
Huo bao lang zi

Huo bao lang zi – hongkoński film akcji z 1991 roku w reżyserii Wang Lung-wei.
Film zarobił 764 386 dolarów hongkońskich w Hongkongu.
Obsada.
Źródło: Filmweb

</doc>
<doc id="2741133" url="https://pl.wikipedia.org/wiki?curid=2741133" title="Thomas Willcocks">
Thomas Willcocks

Thomas Henry Willcocks (ur. 8 marca 1877 w Buckfastleigh, zm. 20 kwietnia 1958 w Plymouth) – brytyjski rugbysta, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1908 roku w Londynie.
Kariera sportowa.
W trakcie kariery sportowej związany był z klubem Plymouth RFC. W 1908 roku z zespołem Kornwalii – ówczesnym mistrzem angielskich hrabstw wytypowanym przez Rugby Football Union na przedstawiciela Wielkiej Brytanii – zagrał w turnieju rugby union na Letnich Igrzyskach Olimpijskich 1908. W rozegranym 26 października 1908 roku na White City Stadium spotkaniu Brytyjczycy ulegli Australijczykom 3–32. Jako że był to jedyny mecz rozegrany podczas tych zawodów, oznaczało to zdobycie przez Brytyjczyków srebrnego medalu.

</doc>
<doc id="2741134" url="https://pl.wikipedia.org/wiki?curid=2741134" title="Płoszczad´ Garina-Michajłowskogo">
Płoszczad´ Garina-Michajłowskogo

Płoszczad´ Garina-Michajłowskogo (ros. Площадь Гарина-Михайловского) – stacja początkowa linii Dzierżyńskiej, znajdującego się w Nowosybirsku systemu metra.
Charakterystyka.
Stacja Płoszczad´ Garina-Michajłowskogo położona jest na obszarze rejonu żeleznodorożnyjego. Nazwana na cześć Nikołaja Garina-Michajłowskiego, pisarza i inżyniera związanego z miastem. W 1979 roku rozpoczęły się prace przygotowawcze wraz z budową pierwszej linii nowosybirskiego metra. Prace trwały równolegle wraz z budową stacji Sibirskaja. 
Stacja o typie kolumnowym, które wykonane są z szarego marmuru. Ściany wyłożone purpurowym marmurem. Na dekoracje stacji ogłoszono konkurs, który wygrał zespół architektów i artystów pochodzących z Moskwy. Z przyczyn ekonomicznych zmieniono rodzaj marmuru na tańszy. Sprawiło to, że przez następne dekady marmur ten wykazywał właściwości absorbujące kurz i zanieczyszczenia, co doprowadziło do widocznych zmian koloru. Przy budowie pojawiły się też problemy z systemem kanalizacyjnym, znajdującym się pod ulicami oraz z niezwykle twardym gruntem. Do 2000 roku na tym odcinku linii Dzierżyńskiej w użyciu był tylko jeden tunel. Płoszczad´ Garina-Michajłowskogo została oddana do użytku 31 grudnia 1987 roku. Stacja umożliwia przesiadkę do transportu kolejowego, przy pomocy połączenia z Nowosybirskim Dworcem Kolejowym.

</doc>
<doc id="2741137" url="https://pl.wikipedia.org/wiki?curid=2741137" title="Sibirskaja">
Sibirskaja

Sibirskaja (ros. Сибирская) – druga stacja linii Dzierżyńskiej, znajdującego się w Nowosybirsku systemu metra.
Charakterystyka.
Stacja Sibirskaja położona jest na obszarze rejonu centralnego. Umiejscowiona w niezwykle ruchliwej części miasta, a jej otwarcie umożliwiło udrożnienie transportu miejskiego. Sibirskaja umożliwia szybkie przejście na stację Krasnyj prospiekt, a tym samym przesiadkę z linii Dzierżyńskiej na linię Leninską. W czasie niezwykle niskich temperatur jej korytarze podziemne wykorzystywane są także przez mieszkańców jako swego rodzaju podziemny tunel dla pieszych, który umożliwia uniknięcie siarczystych mrozów. Jest to najgłębiej położona stacja systemu nowosybirskiej kolei podziemnej. Prace rozpoczęły się 1 grudnia 1980 roku, wykop miał głębokość od 20 do 22 metrów. Przy konstrukcji pojawiły się problemy z wodami gruntowymi.
Przystanek ten jest bogato dekorowany. Ściany wyłożone są ałtajskim marmurem i ozdobione scenami prezentującymi warunki życia na Syberii (zgodnie z nazwą), m.in. warunki przyrodnicze, klimatyczne czy lokalną faunę i florę. Na lewej ścianie związane z syberyjskimi wodami, kwiatami oraz górami i ludźmi Syberii, a na prawej ścianie m.in. z historią, lasami i północą. Elementy dekoracyjne zostały stworzone przez projektantów i artystów z Leningradu. Stacja Sibirskaja została oddana do użytku 31 grudnia 1987 roku. W jej uroczystym otwarciu wzięli udział przedstawiciele najwyższych władz sowieckich związanych z miastem i obwodem.

</doc>
<doc id="2741138" url="https://pl.wikipedia.org/wiki?curid=2741138" title="Stanisław Gałek">
Stanisław Gałek

Stanisław Gałek (ur. 14 września 1876 w Mokrzyskach, zm. 13 lipca 1961 w Zakopanem) – polski malarz i rzeźbiarz, projektant kilimów.
Syn Ignacego i Tekli z Turlejów. W 1896 ukończył Szkołę Zawodową Przemysłu Drzewnego w Zakopanem, a następnie uczył w niej rysunku, będąc asystentem Edgara Kovátsa. W 1899 rozpoczął studia na krakowskiej Akademii Sztuk Pięknych w pracowniach Jacka Malczewskiego i Jana Stanisławskiego. Rok później przerwał naukę w Krakowie i wyjechał do Monachium, gdzie rozpoczął naukę w Königliche Kunstgewerbeschule. Później uczył się w paryskiej École nationale supérieure des beaux-arts w pracowni Jeana-Léona Gérôme’a. W 1910 wyjechał tworzyć we Włoszech i na Krymie. W 1912 otrzymał pracę nauczyciela rysunku w szkole zawodowej w Kołomyi, skąd w 1916 powrócił do Zakopanego i ponownie zaczął nauczać w Szkole Przemysłu Drzewnego. Od 1931 poświęcił się tylko malarstwu.
Był członkiem towarzystwa „Sztuka Podhalańska”, a od 1925 należał do Towarzystwa Zachęty Sztuk Pięknych. Po raz pierwszy wystawił swoje dzieła w 1900, był stałym uczestnikiem wystaw organizowanych przez krakowskie Towarzystwo Przyjaciół Sztuk Pięknych i od 1907 przez Towarzystwo Zachęty Sztuk Pięknych. Brał udział w wystawie międzynarodowej zorganizowanej w 1910 w Berlinie, a w 1929 w poznańskiej Powszechnej Wystawie Krajowej. W 1930 wystawiał w Budapeszcie i Wiedniu. Po 1945 był stałym uczestnikiem wystaw organizowanych w Zakopanem przez Związek Polskich Artystów Plastyków. W 1960 w warszawskiej Zachęcie miała miejsce indywidualna wystawa jubileuszowa ukazująca pełnię dorobku artystycznego Stanisława Gałka. Był jednym z najwybitniejszych malarzy ukazujących Tatry, a szczególnie okolice Morskiego Oka. Ponadto rzeźbił i projektował wzory kilimów dla stowarzyszenia Kilim w Zakopanem. Jest pochowany na Cmentarzu Zasłużonych na Pęksowym Brzyzku w Zakopanem (kw. P-I-15/16).

</doc>
<doc id="2741139" url="https://pl.wikipedia.org/wiki?curid=2741139" title="Édouard Bader">
Édouard Bader

Édouard Bader (ur. 26 lipca 1899 w Ferrières, zm. 21 kwietnia 1983 w Ferrières) – francuski rugbysta grający na pozycji łącznika młyna, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1920 roku w Antwerpii.
Był merem rodzinnego miasta w latach 1953–1959.
Kariera sportowa.
W trakcie kariery sportowej związany był z klubami SS Primevères, Stade Français, CASG Paris oraz AS Bourse.
Z reprezentacją Francji uczestniczył w turnieju rugby union na Letnich Igrzyskach Olimpijskich 1920. W rozegranym 5 września 1920 roku na Stadionie Olimpijskim spotkaniu Francuzi ulegli reprezentacji USA 0–8. Jako że był to jedyny mecz rozegrany podczas tych zawodów, oznaczało to zdobycie przez nich srebrnego medalu.
W reprezentacji Francji w latach 1926–1927 rozegrał łącznie 3 spotkania nie zdobywając punktów.

</doc>
<doc id="2741141" url="https://pl.wikipedia.org/wiki?curid=2741141" title="Wall-E">
Wall-E



</doc>
<doc id="2741143" url="https://pl.wikipedia.org/wiki?curid=2741143" title="Marszała Pokryszkina">
Marszała Pokryszkina

Marszała Pokryszkina (ros. Маршала Покрышкина) – trzecia stacja linii Dzierżyńskiej, znajdującego się w Nowosybirsku systemu metra.
Charakterystyka.
Stacja Marszała Pokryszkina położona jest na obszarze rejonu centralnego, przy m.in. ulicy Nikołaja Gogola. Umiejscowiona jest na terenie zajmowanym przez kilka zakładów przemysłowych oraz budownictwo mieszkaniowe. Jedyną ważną instytucją zlokalizowaną w jej pobliżu jest budynek zajmowany przez sztab armii rosyjskiej odpowiedzialny za rejon syberyjski. To właśnie te dwa fakty sprawiły, że zdecydowano się postawić w tym miejscu stację metra. Nie jest to jednak szczególnie zatłoczona stacja w godzinach szczytu, głównie z uwagi na brak tzw. sypialni, gęsto zaludnionych osiedli, które taki ruch mogłyby generować. Budowa rozpoczęła się w 1988 roku, gdy usunięto tory tramwajowe z nawierzchni ulicy Gogola. Zastój gospodarczy końca lat osiemdziesiątych, a następnie trudna sytuacja po rozpadzie Związku Radzieckiego sprawiły, że w dobie przemian i kryzysu jakie zachodziły w Federacji Rosyjskiej, dynamika budowy została zahamowana. Początkowo planowano, że stacja zostanie oddana do użytku już w 1993 roku, ale projekty te nie zostały zrealizowane.
Nazwa robocza stacji brzmiała "Frunze", na cześć Michaiła Frunzego, ale została ostatecznie zmieniona by uhonorować wywodzącego się z miasta Aleksandra Pokryszkina. W 1996 roku Nowosybirsk wizytował rosyjski prezydent Borys Jelcyn, który zapowiedział przekazanie środków na zakończenie inwestycji, ale obietnica ta nie została spełniona. Stacja jest przestronna, co w połączeniu z jej konstrukcja sprawia, że jest ona dobrze oświetlona. Podłogi wyłożone brązowymi granitowymi płytami, rzędy kolumn po każdej ze stron peronów wykonane z brązowego marmuru, a ściany wyłożone marmurami w jasnym odcieniach. Do 2007 roku była to ostatnia stacja linii Dzierżyńskiej. Stacja Marszała Pokryszkina została uroczyście otwarta 28 grudnia 2000 roku, po ponad dziesięciu latach budowy. Była to pierwsza stacja nowosybirskiego metra uruchomiona od 1991 roku. 6 grudnia 2008 r. otwarto nowe wejście do stacji.

</doc>
<doc id="2741146" url="https://pl.wikipedia.org/wiki?curid=2741146" title="Bieriozowaja roszcza">
Bieriozowaja roszcza

Bieriozowaja roszcza (ros. Берёзовая роща) – czwarta stacja linii Dzierżyńskiej, znajdującego się w Nowosybirsku systemu metra.
Charakterystyka.
Stacja Bieriozowaja roszcza położona jest na obszarze rejonu dzierżyńskiego, przy m.in. Prospekcie Feliksa Dzierżyńskiego. W pobliżu zlokalizowane są m.in. jeden z nowosybirskich domów kultury oraz zespół parkowy "Bieriozowaja roszcza", który nadaje nazwie temu przystankowi kolei podziemnej w Nowosybirsku. Budowa rozpoczęła się w 1991 roku, gdy z jednej z pobliskich ulic usunięto tory tramwajowe. Spowodowało to znaczne utrudnienia komunikacyjne w tym rejonie miasta, ale władze obiecywały, że zostaną one przezwyciężone wraz z ukończeniem stacji metra, co nastąpić miało, wbrew obietnicom, dopiero po prawie piętnastu latach. Przyczyną znacznego opóźnienia były problemy ekonomiczne jakie przeżywał, zarówno Nowosybirsk, jak i cała Federacja Rosyjska, w latach dziewięćdziesiątych. Pojawiły się także problemy geologiczne z ukształtowaniem skał jakie znajdowały się w tym miejscu, a także z wodami gruntowymi. Początkowo planowano oddać stację w ekspresowym tempie, bo już na stulecie uzyskania praw miejskich przez Nowosybirsk, czyli na 1993 rok. Wydrążone zostały tunele, jednak dalsza budowa musiała poczekać na poprawę sytuacji gospodarczej.
W 2002 roku przy wsparciu kapitału zagranicznego miasto było w stanie powrócić do budowy Bieriozowej roszczy. Inwestor musiał uporać się z zalanymi tunelami oraz z wodami gruntowymi oraz kiepskim projektem rozwiązań technicznych oraz lokalizacji stacji. Prace były bardzo intensywne, trwały nawet w weekendy. Stacja została ostatecznie otwarta 25 czerwca 2005 roku. Początkowo ruch odbywał się w sposób wahadłowy, drugi tor został otwarty dwa lata później, w 2007 roku. Wystrój Bieriozowej roszczy różni się od pozostałych stacji nowosybirskiego systemu kolei podziemnej. Z uwagi na kwestie finansowe użyto nie marmurów jak w innych miejscach, ale kombinacji stali i aluminium, posadzki natomiast wykonano z lśniących płyt granitowych. W przyszłości ma stanowić stację przesiadkową z planowaną linią Pierwomajską.

</doc>
<doc id="2741147" url="https://pl.wikipedia.org/wiki?curid=2741147" title="Sercan Sararer">
Sercan Sararer

Sercan Sararer Osuna (ur. 27 listopada 1989 w Norymberdze) – turecki piłkarz pochodzenia hiszpańskiego występujący na pozycji pomocnika. Zawodnik klubu Türkgücü München.
Kariera klubowa.
Sararer jest synem Hiszpanki i Turka. Treningi rozpoczął w zespole 1. FC Röthenbach. W 2000 roku przeszedł do juniorów klubu SpVgg Greuther Fürth. W 2006 roku został włączony do jego rezerw, a w 2008 roku do pierwszej drużyny, grającej w 2. Bundeslidze. Zadebiutował w niej 19 października 2008 roku w przegranym 1:3 pojedynku z TSV 1860 Monachium. 5 grudnia 2008 roku w wygranym 1:0 spotkaniu z 1. FSV Mainz 05 strzelił pierwszego gola w 2. Bundeslidze. W 2012 roku wywalczył z klubem awans do Bundesligi.
Statystyki klubowe.
"Aktualne na 15 kwietnia 2019:"
Kariera reprezentacyjna.
W reprezentacji Turcji Sararer zadebiutował 24 maja 2012 w wygranym 3:1 towarzyskim meczu z Gruzją.

</doc>
<doc id="2741148" url="https://pl.wikipedia.org/wiki?curid=2741148" title="François Borde">
François Borde

François Borde (ur. 8 grudnia 1899 w Lourdes, zm. 15 grudnia 1987 w Bajonnie) – francuski rugbysta grający na pozycji środkowego ataku, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1920 roku w Antwerpii, mistrz Francji w latach 1922, 1923, 1924, 1926 i 1927.
Kariera sportowa.
Na początku kariery sportowej reprezentował kluby Stadoceste tarbais i FC Lourdais, z kolejnymi dwoma natomiast wystąpił w sześciu finałach mistrzostw Francji: z Racing Club de France przegrał w finale w 1920 roku, a ze Stade Toulousain zdobył tytuł mistrzowski w latach 1922, 1923, 1924, 1926 i 1927.
Z reprezentacją Francji uczestniczył w turnieju rugby union na Letnich Igrzyskach Olimpijskich 1920. W rozegranym 5 września 1920 roku na Stadionie Olimpijskim spotkaniu Francuzi ulegli reprezentacji USA 0:8. Jako że był to jedyny mecz rozegrany podczas tych zawodów, oznaczało to zdobycie przez nich srebrnego medalu.
W reprezentacji Francji, której był również kapitanem, w latach 1920–1926 rozegrał łącznie 12 spotkań zdobywając 3 punkty. Jedyne punkty w kadrze zdobył w meczu z Amerykanami 10 października 1920 roku.
Po zakończeniu kariery sportowej został poborcą podatkowym w Bajonnie.

</doc>
<doc id="2741151" url="https://pl.wikipedia.org/wiki?curid=2741151" title="Zołotaja Niwa">
Zołotaja Niwa

Zołotaja Niwa (ros: "Золотая Нива") – piąta i jak na razie ostatnia stacja linii Dzierżyńskej, znajdującego się w Nowosybirsku systemu metra. Najmłodsza stacja metra w mieście, jest to jednocześnie najdalej położona na wschód stacja metra na terenie Rosji.
Historia.
Stacja Zołotaja Niwa położona jest na granicy rejonów dzierżyńskiego i okiabrskiego. Zlokalizowana w części miasta szeroko zabudowanej wielkimi osiedlami mieszkaniowymi. Jej powstanie stworzyło możliwość szybkiego przemieszczania się do centrum miasta i na drugi brzeg Obu dla setek tysięcy mieszkańców tego obszaru Nowosybirska. Lokalizacja stacji w tym miejscu (wtedy jeszcze pod roboczą nazwą Gusinobrodskaja) pojawia się na planach z początku lat dziewięćdziesiątych XX wieku. Projekt ten został zatwierdzony przez odpowiednie ministerstwo w Moskwie. Prace przygotowawcze rozpoczęły się w 1992 roku, gdy usunięto tory tramwajowe z jednej z pobliskich ulic. W 1993 roku rozpoczęto wiercenie tunelu w stronę stacji Bieriozowaja roszcza. Wiercenie drugiego tunelu zaczęło się rok później, w 1994. Wkrótce doszło do załamania, z powodu kryzysu jaki w drugiej połowie lat dziewięćdziesiątych wstrząsnął Federacją Rosyjską. Ostatecznie w 1998 roku prace budowlane nad stacją zostały przerwane. Do tego czasu w stronę Bieriozowej roszczy udało się wydrążyć dwa tunele, jeden o długości 44 metrów, a drugi o długości 7 metrów]. Prace zostały wznowione prawie dziesięć lat później, w maju 2007 roku. Jeszcze tego samego roku zmieniony został główny wykonawca budowy, gdyż jak się okazało poprzedni nie wypłacał pensji swoim pracownikom i zalegał z innymi opłatami. Drążenie tuneli i przygotowywanie ich do regularnego ruchu pociągów zostało ukończone na początku 2010 roku. Na tym etapie prac zamknięty został ruch uliczny w okolicach stacji, co spowodowało znaczące utrudnienia w ruchu. Wbrew zapowiedziom ulice te nie zostały ponownie otwarte zgodnie z harmonogramem, co jeszcze bardziej pogłębiło i tak już trudną sytuację transportową w tej części miasta. 
Początkowo otwarcie planowano na wrzesień 2010 roku, a następnie 2 lub 3 października, ale ostatecznie stało się to 7 października 2010 roku. W uroczystej inauguracji Zołotej Niwy uczestniczyły najwyższe władze miasta, gubernator obwodu nowosybirskiego, a także wysłannik rosyjskiego prezydenta na Syberyjski Okręg Federalny. Jednak zaledwie po kilkunastu dniach funkcjonowania, bo już 25 października sąd nakazał zamknięcie stacji, z powodu zastrzeżeń nadzoru budowlanego i transportowego. Śledztwo rozpoczęła także Prokuratura Federalna w sprawie sprzeniewierzenia i marnotrawstwa środków budżetowych do jakich miało dojść w trakcie budowy stacji. Ostatecznie po wielomiesięcznych inspekcjach i naprawianiu błędów konstrukcyjnych, stacja została ponownie oddana do użytku 9 lutego 2011 roku.
Charakterystyka.
Koszt budowy Zołotej Niwy według szacunkowych danych wyniósł od 5 do 6 miliardów rubli. Stacja ozdobiona jest dwudziestoma sześcioma cylindrycznie ukształtowanymi kolumnami w barwach czerni i z odcieniami barwy żółtej. Głównym materiałem wykończeniowym użytym w procesie konstrukcji było aluminium. Podłogi i ściany wykonano z granitu, podobnie jak podstawy kolumn. Jest to pierwsza stacja w Nowosybirsku przystosowana do swobodnego użytkowania przez osoby niepełnosprawne. Do wykończenia pozostają niektóre wyjścia ze stacji. Ich dokończenie będzie kosztować 72 miliony rubli. Dziennie stacja jest wykorzystywana przez około 10 tysięcy pasażerów. Nazwa "Zołotaja Niwa" pochodzi od piekarni, która znajdowała się w tej okolicy w czasach sowieckich. Mimo rozpadu Związku Radzieckiego, gdy sklep ten przestał istnieć, nazwa przetrwała. Zastosowanie tej nazwy w przypadku stacji metra pojawiło się w projekcie w 2004 roku, jednak władze miasta zakładają, że w przyszłości może zostać ona zmieniona na taką, która lepiej będzie oddawać historię i tradycje Nowosybirska.

</doc>
<doc id="2741152" url="https://pl.wikipedia.org/wiki?curid=2741152" title="Fanuel Kenosi">
Fanuel Kenosi

Fanuel Kenosi (ur. 3 maja 1988) – lekkoatleta z Botswany specjalizujący się w biegu na 200 metrów. Uczestniczył w Letnich Igrzyskach Olimpijskich 2008.
Najlepsze wyniki w sezonie.
Bieg na 200 metrów

</doc>
<doc id="2741154" url="https://pl.wikipedia.org/wiki?curid=2741154" title="Neuroarthistory">
Neuroarthistory

Neurohistoria sztuki (ang. Neuroarthsitory) – nowa perspektywa badawcza stworzona przez emerytowanego profesora Uniwersytetu Wschodniej Anglii, Johna Oniansa.
Pochodzenie terminu.
Aby rozumieć czym jest nowe podejście do analizy obrazu konieczne jest poznanie kontekstu, w jakim powstawał. Swoją pionierską książkę, Neuroarthsitory: From Aristotle and Pliny to Braxandall and Zeki (Onians 2008), Onians dedykuje „historykom sztuki przyszłości, którzy będą mieli odwagę być także neurohistorykami sztuki”. Dedykacja ta jest znacząca w kontekście innowacyjności, metody ujmującej współczesny dorobek nauk, takich jak: kognitywistyka, neuroestetyka, neurofizjologia itd. Ważną informacją jest także to, że Onians swoją perspektywę tworzył przy udziale Semira Zekiego uznanego neurofizjologa i fundatora neuroestetyki.
Ten słynny historyk sztuki znany jest głównie z redakcji monumentalnego Atlasu Sztuki Świata (Onians 2004). Cenione jest także jego rewolucyjne podejście do historii sztuki wyrażające się, między innymi, w programie badawczym prowadzonego przez niego Instytutu Sztuki Świata (Onians 2004), a nie Instytutu Historii Sztuki, jak jest to przyjęte w wielu placówkach naukowych na świecie. Program neuroarthistory jest najnowszym pomysłem uznanego naukowca i jednocześnie najbardziej awangardowym. W szerszym kontekście mieści się on w zauważalnej w humanistyce tendencji do „kognitywizacji wielu problemów rozwiązywanych do tej pory za pomocą środków tradycyjnej humanistyki i nauk społecznych” (Przybysz 2006, 321). Właśnie ta tendencja była inspiracją do opisania nowych narzędzi analizy dzieł sztuki wykorzystujących odkrycia neurofizjologów. Onians zafascynowany budową mózgu i ośrodka wzrokowego wspomina takie nauki, jak: neuromuzykologia, neuroestetyka, neuroetyka (Onians 2008, 5).
„Neurohistoria sztuki nie jest teorią, ale podejściem [approach]. Jej funkcja definiowana jest jako gotowość do użycia wiedzy neuronaukowej w celu odpowiedzi na pytania, które historycy sztuki mogą chcieć zadać” (Fernie 2008). Uważa on również, że:
 "historycy sztuki zawsze wiedzieli, że zarówno tworzenie i przeżywanie sztuki opiera się na mózgu, ale rzadko zadawali sobie pytanie, jak ów mózg działa. Neurohistoryk sztuki (Neuroarthistorian) to ktoś, kto właśnie to robi, wykorzystuje wszystkie narzędzia używane przez innych historyków sztuki, ale także korzysta z dodatkowego narzędzia — neurologii, aby zrozumieć wszystkie aspekty tworzenia i procesy widzenia. Dzisiaj, w obliczu zalewu nowej wiedzy w tej dziedzinie powinniśmy dopuścić myśl, że nasze rozumienie sztuki może być przekształcone."
Definicja ta pokazuje jak bardzo Onians otworzył się na nową perspektywę, pamiętając jednocześnie o swojej przynależności do środowiska historyków sztuki. Mając to jednak na uwadze, wymienia liczną grupę historyków sztuki podejmujących podobne próby do jego działań. Onians jednym tchem wymienia Horsta Bredekampa, Oliviera Elbsta i Davida Freedberga. Pisze również o badaczach, których utożsamia ze swoimi teoriami. Jako przykład podaje przede wszystkim Ernsta Gombricha, który zwykł stwierdzać: „(…) moje podejście jest zawsze biologiczne” (Gombrich 1992, 133). Oświadczenie to nie przesądzało jednak o negatywnym podejściu Gombricha do teorii Ramachandrana (Gombrich 2000, 17). Dalej pisze Onians o uczniu Gombricha, Baxandallu, jako pierwszym historyku sztuki, który użył ilustracji struktur neuronalnych. Podkreśla zarazem, że jego wiedza o neuronalnym wyposażeniu (neuronal eqipment) była niewielka (Onians 2008, 8). Dzieło Oniansa kompetentnie i szeroko omawia kwestię wyposażenia neuronalnego.
Nowa metoda.
Pierwszym krokiem twórcy neurohistorii sztuki ma być analiza twórczości postaci piszących o sztuce. Onians wykonuje analizę z perspektywy neuronalnej, wzorując swoje podejście na tym, co o artystach pisał Zeki. Dla badacza Arystoteles, Pliniusz, Leonardo da Vinci, Marks, Kant, Hoghart itd. to nieświadomi neurobiolodzy. Nieświadomość ta dotyczy wpływu odkrytych przez współczesną neurobiologię mechanizmów na kształtowanie się poszczególnych postaci. Badacz zwraca uwagę na znaczenie codziennego doświadczenia w kształtowaniu się postaw badawczych poszczególnych uczonych. Twierdzi, że „główna siła neurohistorii sztuki to zdolność do rekonstrukcji tego, co nieświadomie formowało intelekt twórców, użytkowników i widzów” (Fernie 2008). Istotny jest tutaj nacisk położony na znaczenie doświadczenia wizualnego, czyli otoczenia konkretnych badaczy. W kolejnych przykładach analizuje on kwestie prymatu konceptualnego i werbalnego doświadczenia nad tym, co postrzegane jest zmysłami (Por. Salah, Salah 2008, 120). Dalej twierdzi on, że historia sztuki przez wiele lat zbudowała dużą ilość metod, aby zgłębić to, co w warstwie świadomej kształtowało umysły piszących o sztuce. Nowa perspektywa ma skupiać się
W polu zainteresowań Oniansa nie leży badanie umysłu twórców, ale orzekanie o tym, co miało wpływ na ich mózg. Twierdzi on, że wiedza o czyimś umyśle daje nam zrozumienie podstaw jego osiągnięć. Jeśli natomiast zyskamy wiedzę na temat
Podejście to zakłada zaangażowanie w analizie określonych twórców dodatkowej zmiennej, jaką miałaby być analiza nieświadomych czynników, które miały na nich wpływ. Onians kładzie nacisk na tożsamość i indywidualność. Twierdzi, że analiza neuronalna pozwoli wydobyć te najbardziej podmiotowe dla każdego omawianego badacza cechy. Z tego przekonania bierze się pewność, iż tego typu analizy są pełniejsze, a zatem lepsze od analiz tradycyjnych. Badacz nazywa omawianych przez siebie pisarzy neuronalnymi podmiotami (neuronal subjects). Tym pojęciem chce zwrócić uwagę na wielość doświadczeń każdej z opisywanych przez siebie postaci. Twierdzi on także, że koncepcja podmiotowości opartej tylko na doświadczeniu tekstu może być dziś postrzegana jako dysfunkcyjna. Podaje konkretne przykłady.
Przykłady te to tylko wstęp do zaprezentowanego w książce opracowania aż dwudziestu pięciu myślicieli o różnych profesjach i narodowościach. Rodzi się zatem pytanie, skąd u Oniansa tak głębokie przekonanie o znaczeniu doświadczenia wizualnego. We wstępie do swojej książki przywołuje on kilka znanych neurobiologii zjawisk: neurony lustrzane, charakterystykę mózgu wzrokowego i, najistotniejszy, neuroplastyczność. Z tych wszystkich najistotniejsza wydaje się ta ostatnia. Badacz ten bowiem w taki sposób wypowiada się o tej wyjątkowej zdolności naszego umysłu:
Zarówno w książce badacza, jak i w jego licznych wypowiedziach widoczne jest ogromne znaczenie, jakie przywiązuje on do tego właśnie mechanizmu. Podczas wykładu w The Royal Institution of Great Britain podaje on pewien barwny przykład wydarzenia z lat sześćdziesiątych mającego miejsce w jednym z angielskich oceanariów. Pewien zwiedzający podszedł do szyby, za którą znajdowały się delfiny ze swoimi małymi. Ów dżentelmen pykał fajkę stojąc przed szybą, a zainteresowany tym zjawiskiem mały delfin postanowił podpłynąć, aby się przyjrzeć. Po chwili analizy wrócił do matki, od której wyssał mleko, by powrócić do dżentelmena i pyknąć w jego stronę mlekiem dokładnie tak, jak on uczynił do uprzednio z fajką. Przykład ten może wydawać się nieco niepoważny, jednak Onians wyciąga z niego daleko idące wnioski. Twierdzi on, że mały delfin nie tylko naśladował zachowanie mężczyzny, ale także przewidywał efekt swoich działań. Ta krótka historia ma być ilustracją zjawiska neuroplastyczności, co więcej, dla twórcy neuroarthistory przyczynkiem do określenia genezy architektury rzymskiej. Onians porównuje architekturę rzymską i grecką wskazując na oczywistą różnicę, która wynikać ma ze środowiska, w jakim budowniczowie dorastali i żyli. Odnosi on wprost pagórkowaty krajobraz Rzymu do charakterystycznych dla jego architektury trójkątnych naczółków.
Krytyka.
Neurohistoria sztuki nosi w sobie znamiona projektu totalnego, ujmującego w sobie dotychczasowe metody analizy i interpretacji obrazów oraz zaawansowany warsztat pracy neurofizjologa. Jak każdy tego typu pomysł narażony jest na krytykę zarówno środowisk reprezentujących historyków i krytyków sztuki, jak i przedstawicieli nauk przyrodniczych. Autor, świadomy ryzyka, już we wstępie do swojej książki odpiera zarzut determinizmu biologicznego. Wskazuje on, że okres powojenny przyczynił się do stygmatyzacji biologicznej perspektywy, czego świetnym przykładem są wczesne prace Gombricha, który, w kontekście determinizmu, wspomina o eugenice (Gombrich 1981, 105). Onians stwierdza, że „musimy po prostu nauczyć się być inteligentnymi w naszym determinizmie” (Onians). Kolejnym zarzutem jest redukcja statusu „wielkiego dzieła sztuki” do, postrzeganego przez te same mechanizmy, doświadczenia codziennego. Onians przywołuje przykład badań Zekiego nad preferencją estetyczną, a konkretniej nad tym, czym jest „dobre” dzieło sztuki. Zeki pisze o obrazach geometrycznych Mondriana porównując je do ułożonych na chodniku kostek brukowych. Takie porównania budzą sprzeciw niektórych historyków sztuki, czemu dał wyraz, między innymi, John Hyman w swoim artykule Art and Neuroscience (Hyman, 245-263). Ogromna (coraz większa) liczba zmiennych dających się opisać i mogących mieć znaczenie dla końcowej analizy, wymaga od jej twórców zdrowego dystansu do panującego porządku sztuki, co więcej, wymaga gotowości, aby ten porządek zmienić.

</doc>
<doc id="2741155" url="https://pl.wikipedia.org/wiki?curid=2741155" title="Orkiestra Miasta Poznania">
Orkiestra Miasta Poznania

Orkiestra Miasta Poznania przy Miejskim Przedsiębiorstwie Komunikacyjnym w Poznaniu Sp. z o. o. – orkiestra reprezentacyjna miasta Poznania, działająca przy MPK Poznań od 1955 roku. Orkiestra uczestniczy w najważniejszych dla miasta oraz mieszkańców świętach. Bierze m.in. udział w obchodach dnia Św. Katarzyny, czy otwieraniu nowych tras tramwajowych. Orkiestra nagrała 6 płyt.
Historia.
Historia orkiestry zaczyna się już w lutym 1952 roku. W tym roku, w Domu Tramwajarza powstała orkiestra smyczkowa kierowana przez Mariana Nowaczyka. Pierwsza próba zakładowej orkiestry odbyła się 7 stycznia 1955, na próbie było 30 muzyków. Po raz pierwszy orkiestra dla większej publiczności wystąpiła w pochodzie pierwszomajowym 1 maja 1955. W 1966 orkiestra w Centralnym Przeglądzie Orkiestr Dętych zajęła III miejsce. W PRL-u orkiestrę można było spotkać m.in. na pochodach pierwszomajowych czy powitaniu kolarzy Wyścigu Pokoju. W 1969 orkiestra otrzymała 50 nowych mundurów. Odznaka Honorowa Miasta Poznania została wręczona orkiestrze w 1976. W 1997 orkiestra uczestniczyła w uroczystościach pobytu Jana Pawła II w Poznaniu, muzycy towarzyszyli chórom Poznańskich Słowików i Chórowi Katedralnemu. Podczas parady lokacyjnej dnia 26 kwietnia 2003 orkiestra wraz z innym grupami muzycznymi uczestniczyła w korowodzie, który szedł od ronda Kaponiera na Stary Rynek.
Siedziba.
Od początku swojego istnienia orkiestra ma siedzibę w Domu Tramwajarza przy ulicy Słowackiego 19/21

</doc>
<doc id="2741156" url="https://pl.wikipedia.org/wiki?curid=2741156" title="Gusinobrodskaja">
Gusinobrodskaja

Gusinobrodskaja (ros. Гусинобродская), inna nazwa projektowa: Dowatora (ros. Доватора) – planowana szósta stacja Linii Dzierżyńskiej, znajdującego się w Nowosybirsku systemu metra.
Plany.
Stacja Gusinobrodskaja ma zostać umiejscowiona na granicy rejonów dzierżyńskiego i okiabrskiego. Jej lokalizacja w tym miejscu pojawia się jeszcze w planach sowieckich, stworzonych w latach osiemdziesiątych XX wieku. Jednak załamanie gospodarcze jakie wkrótce nastąpiło, a następnie rozpad Związku Radzieckiego i kryzys w Federacji Rosyjskiej w latach dziewięćdziesiątych sprawiły, że projekty te z uwagi na złą sytuację ekonomiczną nie mogły zostać zrealizowane. Do tych projektów powrócono po roku 2000, gdy poprawiła się sytuacja gospodarcza w kraju. Powoli uruchamiano kolejne stacje systemu nowosybirskiej kolei podziemnej, przewidywano też rozpocząć realizację projektu stacji Gusinobrodskij (Dowatora), ale nie była ona przeznaczona do budowy w najbliższych latach. 
Po oddaniu do użytku Zołotej Niwy spodziewano się, że następna w kolejności będzie stacja Plac Stanisławskiego. Jednakże w sierpniu 2011 r. władze Nowosybirska ogłosiły, że priorytety w rozwoju metra zostają zmienione i następną stacją jaka zostanie oddana do użytku będzie właśnie Gusinobrodskaja. Przewiduje się, że prace mogą zostać rozpoczęte jeszcze pod koniec 2012 roku i w takim przypadku zostałyby ukończone po trzech latach. Jeśli miastu nie uda się uzyskać dotacji od rządu federalnego w Moskwie, wtedy inauguracja stacji przewidywana jest na 2016 rok. Nie jest jeszcze znana ostateczna nazwa stacji, w projektach widnieje jako "Gusinobrodskaja" i "Dowatora". Wraz z rozwojem Nowosybirskiego Metra planuje się, że Gusinobrodskaja będzie stacją przesiadkową z planową linią Oktiabrskaja.

</doc>
<doc id="2741157" url="https://pl.wikipedia.org/wiki?curid=2741157" title="Wołoczajewskaja">
Wołoczajewskaja

Wołoczajewskaja (ros. Волочаевская), inna nazwa projektowa: Mołodiożnaja (ros. Молодёжная) – planowana siódma i ostatnia stacja linii Dzierżyńskej, znajdującego się w Nowosybirsku systemu metra.
Plany.
Stacja Wołoczajewskaja, podobnie jak dwie poprzednie stacje linii, ma zostać umiejscowiona na granicy rejonów dzierżyńskiego i okiabrskiego. Położona będzie na terenie, który obecnie zajmowany jest przez jedno z największych targowisk na ziemiach syberyjskich, które zostanie stąd usunięte by zrobić miejsce stacji. Tuż za nią planowana jest też budowa drugiej w mieście zajezdni TCz-2, która będzie obsługiwała całą linię. Stacja Wołoczajewskaja (Mołodiożnaja) połączy centrum miasta z wielkimi osiedlami mieszkaniowymi zlokalizowanymi na tym obszarze - ceny mieszkań są tu bowiem jedne z najniższych w Nowosybirsku, co sprawia, że obszar ten jest gęsto zaludniony. Będzie to mieć szczególne znaczenie w udrażnianiu komunikacji miejskiej. Stacja pojawia się jeszcze na sowieckich planach z lat osiemdziesiątych XX wieku. Jednak rozpad Związku Radzieckiego oraz kryzysy jakie przechodziła Federacja Rosyjska w latach dziewięćdziesiątych uniemożliwiły zebranie środków na szybką rozbudowę systemu kolei podziemnej w mieście. Stacja nie zniknęła z planów i obecnie wraz z przeniesieniem priorytetu w rozwoju metra w Nowosybirsku na Linię Dzierżyńską, spodziewane jest że stacja ta może zostać oddana do użytku w roku 2016 lub 2017.

</doc>
<doc id="2741158" url="https://pl.wikipedia.org/wiki?curid=2741158" title="Kindred">
Kindred

Kindred – EP wydane przez dubstepowego muzyka Buriala 13 lutego 2012 (internet) i 12 marca 2012 (winyl). Otrzymała ona bardzo pozytywne recenzje, uzyskując 88 punktów na 100 na stronie Metacritic.

</doc>
<doc id="2741159" url="https://pl.wikipedia.org/wiki?curid=2741159" title="Adolphe Bousquet">
Adolphe Bousquet

Adolphe Bousquet (ur. 14 sierpnia 1899 w Maraussan, zm. 17 marca 1972 w Béziers) – francuski rugbysta grający na pozycji łącznika ataku, olimpijczyk, zdobywca srebrnych medali w rugby union na igrzyskach w Antwerpii 1920 i w Paryżu 1924.
Kariera sportowa.
W trakcie kariery sportowej reprezentował kluby Stade Piscénois, Racing Club de France oraz AS Béziers Hérault. Jego największym sukcesem klubowym był występ w finale mistrzostw Francji z Racing Club de France w 1920 roku.
Z reprezentacją Francji dwukrotnie uczestniczył w igrzyskach olimpijskich. W turnieju rugby union na Letnich Igrzyskach Olimpijskich 1920 w rozegranym 5 września 1920 roku na Stadionie Olimpijskim spotkaniu faworyzowani Francuzi ulegli reprezentacji USA 0:8. Jako że był to jedyny mecz rozegrany podczas tych zawodów, oznaczało to zdobycie przez nich srebrnego medalu. Wziął również udział w turnieju rugby union na Letnich Igrzyskach Olimpijskich 1924. Wystąpił w jednym meczu tych zawodów – 4 maja Francuzi rozgromili na Stade de Colombes Rumunię 61:3. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w latach 1921–1924 rozegrał łącznie 3 spotkania nie zdobywając punktów.

</doc>
<doc id="2741160" url="https://pl.wikipedia.org/wiki?curid=2741160" title="Edgar Prib">
Edgar Prib

Edgar Prib (ur. 15 grudnia 1989 w Nieriungri) – niemiecki piłkarz pochodzenia rosyjskiego występujący na pozycji pomocnika. Zawodnik klubu Hannover 96.
Kariera.
Prib treningi rozpoczął w 1996 roku w zespole SpVgg Greuther Fürth. W 2008 roku został włączony do jego rezerw, występujących w Regionallidze Süd. W 2009 roku dołączył zaś do pierwszej drużyny Greuther Fürth, grającej w 2. Bundeslidze. Zadebiutował w niej 8 sierpnia 2009 roku w przegranym 1:2 pojedynku z 1. FC Kaiserslautern. 19 września 2009 roku w wygranym 4:0 spotkaniu z Rot-Weiß Oberhausen strzelił pierwszego gola w 2. Bundeslidze. W 2012 roku wywalczył z klubem awans do Bundesligi.

</doc>
<doc id="2741161" url="https://pl.wikipedia.org/wiki?curid=2741161" title="Wei xian qing ren">
Wei xian qing ren

Wei xian qing ren – hongkoński film akcji z 1992 roku w reżyserii Michaela Maka.
Film zarobił 3 819 056 dolarów hongkońskich w Hongkongu.
Obsada.
Źródło: Filmweb

</doc>
<doc id="2741163" url="https://pl.wikipedia.org/wiki?curid=2741163" title="Jean Bruneval">
Jean Bruneval

Jean Bruneval – francuski rugbysta grający na pozycji wspieracza, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1920 roku w Antwerpii.
Kariera sportowa.
W trakcie kariery sportowej związany był z klubem CASG Paris.
Z reprezentacją Francji uczestniczył w turnieju rugby union na Letnich Igrzyskach Olimpijskich 1920. W rozegranym 5 września 1920 roku na Stadionie Olimpijskim spotkaniu Francuzi ulegli reprezentacji USA 0–8. Jako że był to jedyny mecz rozegrany podczas tych zawodów, oznaczało to zdobycie przez nich srebrnego medalu.

</doc>
<doc id="2741165" url="https://pl.wikipedia.org/wiki?curid=2741165" title="Mina Wylie">
Mina Wylie

Wilhelmina „Mina” Wylie (ur. 27 czerwca 1891 w North Sydney, zm. 6 lipca 1984 w Sydney) – jedna z dwóch pierwszych, obok swojej przyjaciółki Fanny Durack, uczestniczek igrzysk olimpijskich z Australii. Na igrzyskach w 1912 roku zdobyła srebrny medal w pływaniu, reprezentując Australazję.
Wczesne lata.
Wylie dorastała w Coogee, gdzie jej ojciec Henry Wylie wybudował Wylie's Baths w 1907 roku. Łaźnia ta jest najstarszą morską łaźnią publiczną w Australii.
Kariera.
Po rywalizacji z Durack w Mistrzostwach Australii i Mistrzostwach Nowej Południowej Walii w sezonie 1910/1911, obie przekonały oficjeli do wydania pozwolenia na start podczas igrzysk w Sztokholmie w 1912 roku, gdzie kobiece konkurencje pływackie pojawiły się po raz pierwszy. W konkurencji 100 m stylem dowolnym Durack zdobyła złoto, a Wylie – srebro, z czasem 1:25,40.
Rywalizowała w mistrzostwach Australii i mistrzostwach Nowej Południowej Walii od 1906 do 1934 roku, zdobywając 115 tytułów, wliczając wszystkie medale w stylach dowolnym, klasycznym i grzbietowym na mistrzostwach w 1911, 1922 i 1924 roku.
Wpisana na listę International Swimming Hall of Fame w 1975 roku.

</doc>
<doc id="2741167" url="https://pl.wikipedia.org/wiki?curid=2741167" title="Felix Klaus">
Felix Klaus

Felix Klaus (ur. 13 września 1992 w Osnabrücku) – niemiecki piłkarz występujący na pozycji pomocnika w niemieckim klubie VfL Wolfsburg. Syn byłego niemieckiego piłkarza Freda Klausa.
Kariera klubowa.
Klaus jako junior grał w zespołach SV Bösensell, SC Weismain, SCW Obermain, 1. FC Lichtenfels oraz SpVgg Greuther Fürth, do którego trafił w 2006 roku. W 2009 roku został włączony do jego rezerw, występujących w Regionallidze Süd. W 2010 roku dołączył zaś do pierwszej drużyny Greuther Fürth, grającej w 2. Bundeslidze. Zadebiutował w niej 6 listopada 2010 roku w przegranym 0:2 pojedynku z MSV Duisburg. 23 stycznia 2011 roku w wygranym 1:0 spotkaniu z 1. FC Union Berlin strzelił pierwszego gola w 2. Bundeslidze. W 2012 roku wywalczył z klubem awans do Bundesligi. W 2015 przeszedł do Hannoveru. W 2018 roku został zawodnikiem VfL Wolfsburg.
Kariera reprezentacyjna.
Klaus swojej karierze zdołał zadebiutować w reprezentacji Niemiec do lat 17, do lat 18 oraz do lat 19.

</doc>
<doc id="2741170" url="https://pl.wikipedia.org/wiki?curid=2741170" title="Nasza Droga (czasopismo)">
Nasza Droga (czasopismo)

Nasza Droga – dwutygodnik wydawany od 4 września 2002 roku w Krakowie. 
Czasopismo adresowane do młodzieży katolickiej porusza tematy społeczne: patriotyzmu, przy­go­to­wa­nia do za­ło­że­nia ro­dziny, sek­su­al­no­ści, zawiera też działy poświęcone hi­sto­rii Pol­ski i Ko­ścioła, a także dział opisujący osobiste doświadczenia cudów. Redaktorem naczelnym jest dr inż. Antoni Zięba.
Wydawcą jest Stowarzyszenie Nasza Przyszłość z Krakowa. Pismo stanowi kontynuację tygodnika „Droga” wydawanego od 1995 do 2005 roku.

</doc>
<doc id="2741174" url="https://pl.wikipedia.org/wiki?curid=2741174" title="Michał Szurmiński">
Michał Szurmiński

Michał Szurmiński (zm. w lipcu 1929 w Warszawie) – podający się za ostatniego weterana powstania listopadowego, urodzonego w 1809, z czego wynikało, że w 1926 byłby najstarszym żyjącym człowiekiem w Polsce, zmarłym w trzy lata później w wieku 120 lat (lub 125 lat, jeśli wierzyć źródłom podającym 1804 jako datę jego urodzin).
Wedle źródeł międzywojennych z lat 1926-1929, Michał Szurmiński miał się urodzić w 1804 lub 1809 i być najstarszym żyjącym Polakiem, a także jednym z nielicznych powstańców listopadowych, którzy dożyli niepodległości. W trakcie powstania miał, według niego samego, być ordynansem gen. Józefa Sowińskiego i świadkiem jego śmierci. W 1927 uczestniczył w związku z tym w uroczystościach ku czci gen. Józefa Sowińskiego.
Według amatorskich badań z 2016 jest to postać tożsama z Michałem S(z)urmińskim, urodzonym 26 września 1833 w parafii w Białej koło Pajęczna, a więc dwa lata po upadku powstania listopadowego, a zmarłym po śmierci swojego syna w 1927, który był jego imiennikiem.

</doc>
<doc id="2741175" url="https://pl.wikipedia.org/wiki?curid=2741175" title="Alphonse Castex">
Alphonse Castex

Alphonse Castex (ur. 6 stycznia 1899 w Dax, zm. 16 grudnia 1969 w Saint-Paul-lès-Dax) – francuski rugbysta grający na pozycji rwacza, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1920 roku w Antwerpii.
Kariera sportowa.
W trakcie kariery sportowej związany był z klubem Racing Club de France.
Z reprezentacją Francji uczestniczył w turnieju rugby union na Letnich Igrzyskach Olimpijskich 1920. W rozegranym 5 września 1920 roku na Stadionie Olimpijskim spotkaniu Francuzi ulegli reprezentacji USA 0:8. Jako że był to jedyny mecz rozegrany podczas tych zawodów, oznaczało to zdobycie przez nich srebrnego medalu.

</doc>
<doc id="2741176" url="https://pl.wikipedia.org/wiki?curid=2741176" title="Wimbledon 1955">
Wimbledon 1955

Wielkoszlemowy turniej tenisowy Wimbledon w 1955 rozegrano w dniach 20 czerwca – 1 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Rex Hartwig / Lew Hoad – Neale Fraser / Ken Rosewall, 7:5, 6:4, 6:3
Gra podwójna kobiet.
 Angela Mortimer / Anne Shilcock – Shirley Bloomer / Particia Ward 7:5, 6:1
Gra mieszana.
 Doris Hart / Vic Seixas – Louise Brough / Enrique Morea 8:6, 2:6, 6:3

</doc>
<doc id="2741180" url="https://pl.wikipedia.org/wiki?curid=2741180" title="Prospiekt Kosmonawtow">
Prospiekt Kosmonawtow

Prospiekt Kosmonawtow (ros. Проспект Космонавтов) – pierwsza stacja jedynej linii znajdującego się w Jekaterynburgu systemu metra.
Charakterystyka.
Stacja położona jest w rejonie ordżonikidzewskim, jednym z najgęściej zaludnionych obszarów Jekaterynburga. Jest to także stacja o największym ruchu pasażerskim, szacuje się, że dziennie obsługuje prawie 31 tysięcy pasażerów. Znajduje się przy jednej z bardziej ruchliwych arterii miasta, która jednocześnie nadaje nazwę stacji, Prospekcie Kosmonautów. Budowa rozpoczęła się w 1982 roku, podobnie jak cały system jekaterynburskiej kolei podziemnej. Na potrzeby prac konstrukcyjnych zamknięto teren o długości około 500 metrów. Problem stanowiły wody gruntowe, które zalewały wykop na wysokość od 2 do 3 metrów. Około 1986 roku ukończono większość najważniejszych prac budowlanych i wkrótce rozpoczęła się faza wykończeniowa, układanie torów i wyposażanie stacji w specjalistyczny sprzęt.
Stacja została otwarta 27 kwietnia 1991 roku. Jest ona ozdobiona półkolistymi kopułami umieszczonymi na suficie, a elementy wykończeniowe wykonane są z marmuru. Główny motyw dekoracji przedstawia sowiecką eksplorację kosmosu, która stanowić miała przełomowe wydarzenie w historii ludzkości. Dominują barwy ciemne, na peronach umieszczone kolumny wykonane ze lśniącej stali. Światła stacji umieszczone we wspomnianych półokręgach mają przypominać okna statku kosmicznego. Uchodzi za jedną z najpiękniejszych stacji w całym systemie metra w mieście. Udostępniana pasażerom od godziny 6 rano do północy. Po opuszczeniu terenu stacji możliwa jest szybka przesiadka do komunikacji autobusowej lub tramwajowej.

</doc>
<doc id="2741181" url="https://pl.wikipedia.org/wiki?curid=2741181" title="Opatówka">
Opatówka



</doc>
<doc id="2741183" url="https://pl.wikipedia.org/wiki?curid=2741183" title="Urałmasz">
Urałmasz

Urałmasz (ros. Уралмаш) – druga stacja jedynej linii znajdującego się w Jekaterynburgu systemu metra.
Charakterystyka.
Położona w rejonie ordżonikidzewskim, jednym z najgęściej zaludnionych obszarów Jekaterynburga. Pod względem ruchu pasażerskiego stacja obsługuje prawie 20 tysięcy pasażerów dziennie. Znajduje się w pobliżu jednego z największych zakładów przemysłowych miasta i regionu, fabryki "Urałmasz", która jednocześnie nadaje nazwę przystankowi metra. Prace przygotowawcze pod konstrukcję stacji ruszyły wraz z całym systemem jekaterynburskiej kolei podziemnej, w 1982 roku. Budowa rozpoczęła się w drugiej połowie 1984 roku, gdy rozpoczęto drążenie tuneli w stronę stacji Prospektu Kosmonautów. Hydrologiczne i geologiczne warunki okazały się zdecydowanie lepsze niż w przypadku poprzedniej stacji, co sprawiło, że prace posuwały się w sposób dynamiczny. Początkowo patronem stacji miał zostać bolszewicki patron całego rejonu, Sergo Ordżonikidze, ale po rozpadzie Związku Radzieckiego odstąpiono od tego pomysłu.
Stacja Urałmasz została otwarta 27 kwietnia 1991 roku. Sufitowi nadano formę tuby o sklepieniach żebrowych. Ściany wyłożone szarym i biało-szarym marmurem, a posadzki granitem. Dekoracje nawiązują do wspomnianej fabryki Urałmasz, przedstawiają ciężką pracę ludzi, a także maszyny i inne sceny związane z przemysłem ciężkim. Elementy ozdobne mające uczcić niedoszłego patrona stacji, Sergo Odżonikidze, nie zostały uwzględnione w ostatecznym wystroju stacji. Udostępniana pasażerom od godziny 6 rano do północy. Po opuszczeniu terenu stacji możliwa jest szybka przesiadka do komunikacji autobusowej lub tramwajowej.

</doc>
<doc id="2741185" url="https://pl.wikipedia.org/wiki?curid=2741185" title="Leslie Boardman">
Leslie Boardman

Leslie Boardman (ur. 2 sierpnia 1889 w Sydney, zm. 23 listopada 1975 w Watsons Bay) – australijski pływak, uczestnik igrzysk olimpijskich w Sztokholmie, gdzie zdobył złoty medal w sztafecie 4 × 200 metrów stylem dowolnym dla reprezentacji Australazji, wspólnie z Malcolmem Championem, Haroldem Hardwickiem i Cecilem Healy.

</doc>
<doc id="2741186" url="https://pl.wikipedia.org/wiki?curid=2741186" title="André Chilo">
André Chilo

André Chilo (ur. 5 lipca 1898 w Bordeaux, zm. 3 listopada 1982 w Barcus) – francuski sportowiec, lekkoatleta i rugbysta grający na pozycjach skrzydłowego lub obrońcy, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1920 roku w Antwerpii, mistrz Francji w 1922 roku.
Kariera sportowa.
W trakcie kariery sportowej reprezentował kluby SCUF, A.S. Française, Racing Club de France, Stade Toulousain oraz TOEC. Dwukrotnie wystąpił w finale mistrzostw Francji: z Racing Club de France przegrał w finale w 1920 roku, a ze Stade Toulousain zdobył tytuł mistrzowski w roku 1922.
Z reprezentacją Francji uczestniczył w turnieju rugby union na Letnich Igrzyskach Olimpijskich 1920. W rozegranym 5 września 1920 roku na Stadionie Olimpijskim spotkaniu Francuzi ulegli reprezentacji USA 0:8. Jako że był to jedyny mecz rozegrany podczas tych zawodów, oznaczało to zdobycie przez nich srebrnego medalu.
W reprezentacji Francji w latach 1920–1925 rozegrał łącznie 4 spotkania nie zdobywając punktów.
Był mistrzem Francji w trójskoku i wystąpił w tej dyscyplinie na igrzyskach w Antwerpii, gdzie zajął siedemnaste miejsce. Jego rekord życiowy ustanowiony w 1919 roku wynosił natomiast 13,39 m.

</doc>
<doc id="2741188" url="https://pl.wikipedia.org/wiki?curid=2741188" title="Maszynostroitielej">
Maszynostroitielej

Maszynostroitielej (ros. Машиностроителей) – trzecia stacja jedynej linii znajdującego się w Jekaterynburgu systemu metra.
Charakterystyka.
Położona w rejonie ordżonikidzkewskim, jednym z najgęściej zaludnionych obszarów Jekaterynburga. Nieopodal znajdują się wielkie zakłady przemysłowe, osiedla mieszkaniowe oraz budynki Jekaterynburskiego Pedagogicznego Uniwersytetu Państwowego. Stacja obsługuje dziennie około 10 tysięcy pasażerów. Pierwsze prace mające przygotować teren pod konstrukcję pod budowę ruszyły w 1982 roku, jednocześnie z całym systemem kolei podziemnej w Jekaterynburgu. Teren ten zajmowany był wcześniej przez magazyny i nieużytki. Problemem było natomiast, że znajdowały się one przy ruchliwych ulicach, a ograniczenia nakładane na transport w tym rejonie sprawiały wiele niedogodności i powodowały zatory komunikacyjne. W sierpniu 1984 roku ruszyła budowa, z uwagi na warunki geologiczne specjalnego wzmocnienia wymagały ściany podziemnej konstrukcji, użyto do tego zachodnioniemieckiej technologii. Prace wykończeniowe rozpoczęły się pod koniec 1986 roku, nazwę stacji nadaje fabryka maszyn imienia Michaiła Kalinina.
Stacja została uroczyście otwarta 27 kwietnia 1991 roku. Peron stacji ozdabiają kolumny, płyty posadzki ułożone w figury geometryczne. Elementy wykończeniowe pochodzącą z ziemi uralskiej, jest to głównie marmur o odcieniach bieli i srebra, a także zieleni. Wykończenie sufitu jest nietypowe, nadano mu formę kaskadową. W dekoracjach użyto także pozłacanego aluminium, a posadzkę wyłożono z granitu. Udostępniana pasażerom od godziny 6 rano do północy. Po opuszczeniu terenu stacji możliwa jest szybka przesiadka do komunikacji autobusowej lub tramwajowej.

</doc>
<doc id="2741189" url="https://pl.wikipedia.org/wiki?curid=2741189" title="Fred Klaus">
Fred Klaus

Fred Klaus (ur. 27 lutego 1967 w Eckental) – niemiecki piłkarz występujący na pozycji napastnika. Trener piłkarski. Ojciec Felixa Klausa, także piłkarza.
Kariera.
Klaus karierę rozpoczynał w 1984 roku w drugoligowym zespole 1. FC Nürnberg. W 1985 roku awansował z nim do Bundesligi. Zadebiutował w niej 10 sierpnia 1985 w przegranym 0:1 pojedynku z VfL Bochum, a 15 kwietnia 1986 w przegranym 1:2 spotkaniu z Hamburgerem SV strzelił swojego pierwszego gola w Bundeslidze. W tym samym roku odszedł do drugoligowego FC St. Pauli, którego barwy reprezentował przez dwa lata.
W 1988 roku Klaus przeszedł do pierwszoligowego Hamburgera SV. Pierwszy ligowy mecz rozegrał tam 29 lipca 1988 przeciwko Borussii Dortmund (0:0). W 1989 roku wraz z HSV zajął 4. miejsce w Bundeslidze. W tym samym roku przeniósł się do drugoligowej Herthy BSC, z którą w 1990 roku awansował do Bundesligi.
Na początku 1991 roku Klaus odszedł do drugoligowego VfL Osnabrück, a w 1993 roku spadł z nim do Oberligi. W Osnabrück spędził jeszcze dwa lata. Następnie grał w Preußen Münster, SC Weismain oraz SG Quelle/1860 Fürth, gdzie w 2001 roku zakończył karierę.
W Bundeslidze rozegrał 29 spotkań i zdobył 3 bramki.

</doc>
<doc id="2741190" url="https://pl.wikipedia.org/wiki?curid=2741190" title="Wychowawca (czasopismo)">
Wychowawca (czasopismo)

Wychowawca – miesięcznik wydawany od 1993 roku w Krakowie. 
Miesięcznik adresowany jest do nauczycieli i wychowawców katolickich. Posiada też swoją witrynę internetową. Wydawcą jest Fundacja Źródło z Krakowa. Redaktorem naczelnym czasopisma jest Józef Winiarski. Tematyka jaką porusza Wychowawca obraca się wokół systemu wartości we współczesnym świecie, dotyczące profilaktyki uzależnień, zawiera także programy wychowawczo-patriotyczne oraz scenariusze uroczystości szkolnych.

</doc>
<doc id="2741191" url="https://pl.wikipedia.org/wiki?curid=2741191" title="Uralskaja">
Uralskaja

Uralskaja (ros. Уральская) – czwarta stacja jedynej linii znajdującego się w Jekaterynburgu systemu metra.
Charakterystyka.
Położona w rejonie żeleznodorożnym, jednym z centralnie położonych obszarów miasta, gdzie spotykają się różne arterie komunikacyjne Jekaterynburga. Otoczona przez centra handlowe oraz budynki biurowe. Stacja obsługuje dziennie prawie 17 tysięcy pasażerów. Znajduje się w pobliżu Jekaterynburskiego Dworca oraz jednego z dworców autobusowych. Pierwsze prace przy budowie stacji zaczęły się wcześnie, 28 sierpnia 1980 roku. Rozpoczęto wtedy drążenie tuneli w stronę przyszłej stacji Dinamo. Natomiast w sierpniu 1982 roku drążenie zaczęto wykonywać w kierunku stacji Maszynostroitielej. Z powodu braku środków finansowych potrzebnych na jej wykończenie, stacja nie została otwarta jak trzy poprzednie 26 kwietnia 1991 roku. Kryzys gospodarczy końca lat osiemdziesiątych, a następnie rozpad Związku Radzieckiego i zawirowania w postsowieckiej Rosji sprawiły, że nie udało się jej oddać na czas.
Z powodu swojego strategicznego położenia, przy dworcu kolejowym i w ścisłym centrum miasta, Uralskaja planowana była jako wizytówka miasta. Została uroczyście otwarta 22 grudnia 1992 roku. Stacja jest ozdobiona pylonami oraz naturalnymi skałami. Ozdabiają ją mozaiki oraz ornamenty mające nawiązywać do historii miasta i regionu. Nad sufitami zawieszone klasycyzujące żyrandole, ściany i pylony wyłożone marmurem, na łukach kolejne potężne lampy. Posadzki wyłożone szarym, połyskującym granitem, inne elementy dekoracyjne wykonane z miejscowych kamieni oraz metali. Stacja miała sprawiać wrażenie monumentalnej, ale ambitne projekty, z powodu braku środków, nie zostały do końca zrealizowane. Początkowo stacja miała nosić nazwę "Swierdłowskaja", na cześć bolszewickiego patrona miasta Jakowa Swierdłowa, ale po upadku Związku Radzieckiego odstąpiono od tego pomysłu. Udostępniana pasażerom od godziny 6 rano do północy. Po opuszczeniu terenu stacji możliwa jest szybka przesiadka do komunikacji autobusowej lub tramwajowej, a także przy wykorzystaniu dworca głównego, do komunikacji kolejowej.

</doc>
<doc id="2741192" url="https://pl.wikipedia.org/wiki?curid=2741192" title="Dinamo (stacja metra w Jekaterynburgu)">
Dinamo (stacja metra w Jekaterynburgu)

Dinamo (ros. Динамо) – piąta stacja jedynej linii znajdującego się w Jekaterynburgu systemu metra.
Charakterystyka.
Stacja umiejscowiona jest w rejonie żeleznodorożnym, jednym z centralnie położonych obszarów miasta, gdzie spotykają się różne arterie komunikacyjne Jekaterynburga. Mimo to stacja znajduje się niejako na uboczu, pośrodku terenów rekreacyjnych miasta. W jej pobliżu znajdują się m.in. stadion Dynamo, hala widowiskowo-sportowa Urałoczki, sala koncertowa Kosmos oraz jedna z największych atrakcji turystycznych miasta – Cerkiew na Krwi. Ruch na Dinamo w porównaniu z innymi stacjami nie jest zbyt wielki, bo przystanek obsługuje dziennie około 5 tysięcy pasażerów. To właśnie w tym miejscu rozpoczęły się pierwsze prace nad budową całego systemu metra w Jekaterynburgu, bo jeszcze w 1973 roku wykonano w tym rejonie pierwsze odwierty. Budowa ruszyła w lutym 1981 roku. Problemem był jeden z większych stawów znajdujący się w pobliskim parku, który jest jednym z ulubionych miejsc wypoczynku dla mieszkańców i inżynierowie musieli być niezwykle ostrożni by go nie uszkodzić. Dodatkowe trudności sprawiał niezwykle wysoki poziom wód gruntowych, które wielokrotnie zalewały odwierty. By sobie z nimi poradzić projektanci musieli dodatkowo wzmocnić konstrukcję przyszłej stacji. Tak jak w przypadku innych przystanków jekaterynburskiej kolei podziemnej pod koniec lat osiemdziesiątych XX wieku pojawiły się problemy ekonomiczne, które zastopowały budowę. Rozpad Związku Radzieckiego oraz trudności jakie występowały w Rosji na początku lat dziewięćdziesiątych także nie ułatwiły szybkiego oddania stacji do użytku.
Stacja została uroczyście otwarta 22 grudnia 1994 roku. Nazwę nadaje znajdujący się nieopodal stadion. Wystrojowi stacji nadano styl nawiązujący do sportu. Elementy dekoracyjne mają być odwołaniem do starożytnych Igrzysk Olimpijskich a umieszczone na ścianach reliefach mają oddawać młodość i siłę. Ściany stacji, a także posadzki wyłożone są pochodzącym z Karelii granitem. Dodatkowo użyto także marmuru. Na stacji znajduje się też kopia rzeźby Dyskobol. Sufity ozdabiają żyrandole, którym nadano styl klasyczny, ale są one z reguły wyłączone, co sprawia, że stacja ma dość ponury charakter. Po opuszczeniu terenu stacji możliwa jest szybka przesiadka do komunikacji autobusowej lub tramwajowej.

</doc>
<doc id="2741194" url="https://pl.wikipedia.org/wiki?curid=2741194" title="Wimbledon 1954">
Wimbledon 1954

Wielkoszlemowy turniej tenisowy Wimbledon w 1954 rozegrano w dniach 21 czerwca – 2 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Rex Hartwig / Mervyn Rose - Vic Seixas / Tony Trabert 6–4, 6–4, 3–6, 6–4
Gra podwójna kobiet.
 Louise Brough / Margaret Osborne DuPont - Shirley Fry / Doris Hart 4–6, 9–7, 6–3
Gra mieszana.
 Doris Hart / Vic Seixas - Margaret Osborne DuPont / Ken Rosewall 5–7, 6–4, 6–3

</doc>
<doc id="2741196" url="https://pl.wikipedia.org/wiki?curid=2741196" title="Płoszczad´ 1905 goda">
Płoszczad´ 1905 goda

Płoszczad´ 1905 goda (ros. Площадь 1905 года) – szósta stacja jedynej linii znajdującego się w Jekaterynburgu systemu metra.
Charakterystyka.
Położona w rejonie leninowskim, jednym z centralnie położonych obszarów miasta, gdzie spotykają się różne arterie komunikacyjne Jekaterynburga. Otoczona jest przez budynki administracji miejskiej i obwodowej, a także przez siedziby największych firm mieszczących się w Jekaterynburgu. Oprócz tego w jej pobliżu znajdują się ważne centra kulturalne (teatry, muzea) oraz kilka dużych centrów handlowych. Dziennie obsługuje około 24 tysięcy pasażerów. Pierwsze prace przygotowujące do budowy stacji zaczęły się w 1980 roku. Problemem w konstrukcji była budowa geologiczna terenu, a konkretniej skały krystaliczne przez które poprowadzenie linii metra było niezwykle trudne. Przebijanie się przez skały wymagałoby użycia materiałów wybuchowych, co było niedopuszczalne z uwagi na fakt, że było to centrum miasta, z wieloma zabytkami oraz zabudowaniami mieszkalnymi. Dodatkowo problem stanowiły stawy miejskie znajdujące się na tym terenie. Dlatego zdecydowano się na wydrążenie tuneli na głębszej niż zwykle głębokości. Budowa rozpoczęła się ostatecznie w 1987 roku. Problemy ekonomiczne jakie pojawiły się w latach osiemdziesiątych, a następnie rozpad Związku Radzieckiego i problemy jakie nawiedziły postsowiecką Federację Rosyjską sprawiły, że prace nad budową znacząco się opóźniły.
Stacja została uroczyście otwarta 22 grudnia 1994 roku. Nazwę nadaje jeden z głównych placów Jekaterynburga, przy którym przystanek ten jest zlokalizowany. Stacja jest ozdobiona błyszczącymi portalami wykonanymi z czerwonego granitu. Nad peronami dominują zgrupowane w pary kolumny, ściany ozdobione reliefami, które przedstawiają wydarzenia rewolucyjne jakie wybuchały na Uralu. Marmur z jakich niektóre elementy stacji został wykonane był specjalnie sprowadzany z Włoch. Z sufitów zwisają żyrandole wykonane z kryształu i brązu. Jest jedną z najbardziej ruchliwych stacji miasta, a udostępniana pasażerom od godziny 6 rano do północy. Po opuszczeniu terenu stacji możliwa jest szybka przesiadka do komunikacji autobusowej lub tramwajowej. Zgodnie z planami rozwoju metra w Jekaterynburgu, po wybudowaniu drugiej linii metra, stacja Plac 1905 Roku będzie stanowić stację przesiadkową pomiędzy pierwszą a drugą linią.

</doc>
<doc id="2741198" url="https://pl.wikipedia.org/wiki?curid=2741198" title="Gieołogiczeskaja">
Gieołogiczeskaja

Gieołogiczeskaja (ros. Геологическая) – siódma stacja jedynej linii znajdującego się w Jekaterynburgu systemu metra.
Charakterystyka.
Stacja umiejscowiona jest w rejonie leninowskim, położonym w centrum uralskiej stolicy, na przecięciu dwóch ważnych arterii komunikacyjnych miasta. W jej pobliżu znajdują się m.in. Jekaterynburski Cyrk, Uralski Państwowy Uniwersytet Ekonomiczny, kompleks sportowo-rekreacyjny oraz duże centrum handlowe. Gieologiczeskaja obsługuje dziennie około 24 tysięcy pasażerów. Budowa stacji stanowiła drugi etap rozwoju pierwszej linii Jekaterynburskiego Metra. Tunele w jej kierunku zaczęto drążyć 1996 roku. Inżynierowie nie napotkali większych przeszkód w trakcie prac konstrukcyjnych. Kryzys ekonomiczny jaki wybuchł w Federacji Rosyjskiej w drugiej połowie lat dziewięćdziesiątych ograniczył środki ekonomiczne jakie można było zainwestować w rozbudowę metra, ale nie zablokował budowy stacji. Nazwę stacji nadaje znajdujące się w pobliżu Muzeum Geologiczne oraz Akademia Górnicza.
Stacja została uroczyście otwarta 30 grudnia 2002 roku. Znajduje się ona na głębokości 30 metrów. Zlokalizowana jest przy ulicach 8 Marca i Kujbyszewa, a w przyszłości będzie ona stanowić stację przesiadkową z planowaną trzecią linią systemu podziemnej kolei w Jekaterynburgu. Stacja są ornamentyką i wystrojem nawiązuje, zgodnie z nazwą, do nauk geologicznych, a więc przy pracach wykończeniowych wykorzystano rodzime skały, kamienie oraz minerały, którymi ozdobiono ściany peronów. Dekoracje stacji są uboższe od tych oddanych w czasach sowieckich lub tuż po rozpadzie Związku Radzieckiego. Ma ona oddawać geologiczne i mineralne bogactwa ziemi uralskiej. Na pierwszych planach z czasów sowieckich patronem stacji nadającym jej nazwę miał być Walerian Kujbyszew, ale z tego pomysłu wycofano się. Po opuszczeniu terenu stacji możliwa jest szybka przesiadka do komunikacji autobusowej lub tramwajowej.

</doc>
<doc id="2741199" url="https://pl.wikipedia.org/wiki?curid=2741199" title="Justyna Ordak">
Justyna Ordak



</doc>
<doc id="2741200" url="https://pl.wikipedia.org/wiki?curid=2741200" title="Liberia na Letnich Igrzyskach Olimpijskich 2012">
Liberia na Letnich Igrzyskach Olimpijskich 2012

Liberię na Letnich Igrzyskach Olimpijskich 2012, które odbywały się w Londynie, reprezentowało 4 zawodników.
Był to 12 start reprezentacji Liberii na letnich igrzyskach olimpijskich.

</doc>
<doc id="2741201" url="https://pl.wikipedia.org/wiki?curid=2741201" title="Kora Ola Ola!">
Kora Ola Ola!

Kora Ola Ola! – czwarty solowy album Kory, wydany 17 lutego 2003 roku nakładem wytwórni płytowych Polskie Radio, Kamiling Co oraz BMG Poland. Album zawiera 16 piosenek wykonywanych przez wokalistkę, a jego pierwszym promującym singlem został utwór „Nim zakwitnie tysiąc róż”, który dotarł do drugiej pozycji Listy Przebojów Programu Trzeciego. 
Płyta dotarła do 1. miejsca listy OLiS.
Lista utworów.
Opracowano na podstawie materiału źródłowego.

</doc>
<doc id="2741202" url="https://pl.wikipedia.org/wiki?curid=2741202" title="Botaniczeskaja">
Botaniczeskaja

Botaniczeskaja (ros. Ботаническая) – dziewiąta i ostatnia stacja jedynej linii znajdującego się w Jekaterynburgu systemu metra. Jej uroczystego otwarcia dokonał prezydent Rosji Dmitrij Miedwiediew.
Charakterystyka.
Stacja umiejscowiona jest w rejonie czkałowskim, u zbiegu najważniejszych ulic tej dzielnicy miasta. Stacja ma za zadanie łączyć tą jedną z najgęściej zaludnionych dzielnic z centrum Jekaterynburga. Szacuje się, że stacja będzie obsługiwać dziennie około 50 tysięcy pasażerów, co uczyni ją najruchliwszą ze wszystkich przystanków jekaterynburskiego systemu metra. 27 marca 2007 roku rozpoczęła się budowa stacji. Szacowano, że koszty budowy samej stacji wyniosą 1,2 miliarda rubli, a spodziewano się ukończyć ją jeszcze w 2010 roku. Od 2008 roku trwało wiercenie tuneli, które postępowało z szybkością od 3 do 5 metrów dziennie. Prace te zostały ukończone na początku 2011 roku, jednocześnie konstruowano już samą stację. Od maja trwały prace wykończeniowe, m.in. wykładano ściany oraz posadzki. By oddać ją na czas pracowano w trybie trzyzmianowym.
Stacja została uroczyście oddana do użytku 28 listopada 2011 roku. Otwarcia dokonał prezydent Dmitrij Miedwiediew, a w uroczystości wzięli udział przedstawiciele najwyższych władz miasta, z merem na czele, oraz władz obwodu swierdłowskiego. Zgodnie z rosyjską tradycją Miedwiediew odbył inauguracyjny przejazd z nowej stacji na stację Gieologiczeskają. Nazwę stacji nadaje znajdujący się w pobliżu ogród botaniczny. Budowa tego odcinka metra wraz z dwoma stacjami (Botaniczeskają i oddaną do użytku latem 2012 roku Czkałowskają) pochłonęła 16 miliardów rubli. Sufity stacji ozdobione heksagonami, które mają nadawać im niejako formę ula, co dodatkowo podkreślać ma użycie ciepłych i jasnych barw w dekoracji stacji. Posadzki wykonane zostały z jasnego granitu, a kolumny z elementów metalowych. Po opuszczeniu terenu stacji możliwa jest szybka przesiadka do komunikacji autobusowej lub tramwajowej.

</doc>
<doc id="2741203" url="https://pl.wikipedia.org/wiki?curid=2741203" title="Satellaview">
Satellaview

 – modem satelitarny stworzony dla konsoli Super Nintendo Entertainment System, wydany na wyłączność w Japonii w 1995 roku. Został stworzony przez firmę Nintendo w celu odbioru sygnału z radia satelitarnego St. GIGA należącego do Wowow. Dostępny dla zamówień przedpremierowych, które rozpoczęły się 13 lutego 1995, Satellaview wycenione było na 14,000¥ oraz 18,000¥ (około 401 zł i 516 zł). W skład zestawu wchodził m.in. kartridż BS-X i 8M Pakiet Pamięci (Memory Pak).
Firma St. GIGA była odpowiedzialna za zarządzanie serwerem plików, utrzymanie i wykonanie dubbingu w grach "SoundLink". Transmisja danych dostarczanych przez firmę Nintendo otrzymała stały przedział czasowy, nazywany "godziną Super Famicom" (Super Famicom Hour スーパーファミコンアワー), podczas której zakodowane sygnały były przesyłane strumieniowo przez fale radiowe "BS digital hi-vision TV" (ＢＳデジタルハイビジョンテレビ), a następnie dekodowane przez BS Tuner (dekoder satelitarny) i przesyłane do Satellaview. Słuchacze St. GIGA byli już wyposażeni w BS Tuner'y nim owa firma zawarła kontrakt z Nintendo, więc właściciele Satellaview, którzy nie posiadali BS Tuner'a, musieli kupić go osobno od St. GIGA w cenie 33,000¥ (około 946 zł), a także zarejestrować się w comiesięcznych wspólnych opłatach Nintendo i St.GIGA. Alternatywnie, użytkownicy mogli wynająć BS Tuner od St. GIGA na okres 6 miesięcy w cenie 5,400¥ (około 154 zł). Nawet przy tak wysokiej cenie, St. GIGA odnotowało liczbę subskrypcji sięgającą 116,378 gospodarstw w marcu 1997, która spadła do około 46,000 użytkowników w czerwcu 2001 roku, rok po zakończeniu transmisji dla Satellaview.
Nazwa.
Nazwa Satellaview to kontaminacja słów "Satellite" (satelita) i "view" (widok). "BS" oznacza "Broadcast Satellite", wspólną nazwę jednych z bezpośrednich satelitów nadawczych w Japonii.
Ponieważ Satellaview wydane było tylko w Japonii, pojawiły się pewne zamieszania wśród anglojęzycznych entuzjastów, którzy błędnie rozszerzyli prefiks "BS". W rezultacie wiele błędnych tłumaczeń jest używanych i często rozpowszechnianych przez angielskojęzycznych graczy, najczęściej "Bandai Satellaview" lub "Broadcast Satellaview". Innym częstym błędem, który można znaleźć w anglojęzycznych witrynach fanów, jest zastosowanie prefiksu "BS" do wszystkich tytułów Satellaview. Chociaż prawdą jest, że niektóre tytuły Satellaview wykorzystują prefiks "BS", większość z nich nie. Najbardziej standardową metodą oznaczania gier Satellaview było użycie trzech formatów do trzech różnych celów:
Ponieważ system Broadcast Satellite (BS) był używany w Japonii przed premierą Satellaview; Termin "BS" może odnosić się do programowania przed wydaniem owego akcesorium.
Sprzęt.
Podstawowy zestaw Satellaview obejmuje:
Zestaw deluxe zawierał wszystkie powyższe jednostki, także 8M Pakiet Pamięci. Jednostka bazowa Satellaview zawiera około 512 KB pamięci; jednak Pakiet Pamięci deluxe był wymagany do większych gier i umożliwiał graczowi zapisywanie wielu gier. Pakiety Pamięci były również sprzedawane oddzielnie, a dziś nośniki te są podstawowym źródłem wyszukiwania danych dla członków subkultury kolekcjonerów i entuzjastów, którzy przywracają te gry poprzez emulację.
BS-X: Sore wa Namae o Nusumareta Machi no Monogatari.
W zestawie Satellaview dołączony jest kartridż o nazwie BS-X: Historia miasta, którego nazwa została skradziona (BS-X それは名前を盗まれた街の物語). Zawartość tego kartridża przybiera postać gry; jednak jego rzeczywistym celem było służyć jako interaktywny system menu dla podsystemu Satellaview. Podczas pierwszego uruchomienia gracz może wprowadzić imię swojej postaci oraz jej płeć, a następnie poruszać się po wirtualnym mieście. Domy i sklepy w mieście służyły jako lokacje pobierania, gdzie gracz mógł bezpośrednio pobierać strumeniowane gry lub cyfrowe czasopisma. Pobieranie danych zapisywało dane gry w tymczasowych miejscach pamięci, które pozostawały w swoim oryginalnym stanie, dopóki gracz nie ściągnął nowej gry, która zajmie miejsce poprzedniej.
Oprócz plików do pobrania, gracze mogli także podróżować do miejsc w grze, takich jak Wall Newspaper Co. (かべ新聞社 kabe shinbunsha), aby przeczytać krótkie tekstowe wiadomości ogłoszeniowe St.GIGA i Nintendo, które np. ogłaszały zwycięzców konkursów, przyszłe gry i szczegóły dotyczące harmonogramu programowania, przyczyniło się to także do podniesienia świadomości na temat ważnych wydarzeń związanych z działaniami twórców materiałów SoundLink. Ponadto awatar został wyposażony w ekwipunek oraz walutę w grze, która mogłaby zostać wydana na różne przedmioty w grze, takie jak karty telefoniczne, bilety samochodowe, przynęty i buty, które umożliwiły graczowi szybkie podróżowanie, zamiast chodzenia. Choć kartridż BS-X nie miał żadnego celu, w grę wchodziło mnóstwo wątków, a zatem można uznać go za grę wideo w sensie narracyjnym.
Niektóre serie gier do pobrania, a w tym Dezaemon (Wersja BS): BS-X Shooting (デザエモンBS版 BS-Xシューティング) (22 kwietnia 1996 r.), SatellaWalker (サテラウォーカー) (29 czerwca 1997 r.), SatellaWalker 2 (サテラウォーカー2) (15 lutego 1998 r.) Zostały wydane z wątkami umieszczonymi w "Mieście, którego nazwa została skradziona". Seria gier SoundLink SatellaWalker dotyczyła głównie przygód w stylu RPG z główną postacią jako bohater/bohaterka kartridża BS-X i dwóch maskotek Satellaview, Satebō (サテ坊) (antropomorficzny satelita) i Parabō (パラ坊) (antropomorficzny, paraboliczny talerz satelitarny) jako jedne z głównych postaci. Te postacie zostały zaprojektowane przez Noriko Kitamura (北村典子) z pomocą od Masaru Nishida (西田勝), te dwie postacie podkreślały wszystkie materiały dotyczące Satellaview, pojawiając się nie tylko na kartridżu BS-X, ale również w instrukcji obsługi, broszurach Satellaview, różnych prasowych publikacjach i czasopismach oraz na świadectwach osiągnięć osób nagrodzonych za różne wydarzenia.
Transmisje Satelitarne St. GIGA.
Każdego dnia pomiędzy 23 kwietnia 1995 roku a 30 czerwca 2000 roku serwery St. GIGA transmitowały materiały za pośrednictwem Sieci BS, które były odbierane i dekodowane przez subskrybentów usługi Satellaview firmy Nintendo. Chociaż St. GIGA i Nintendo pracowali jako partnerzy między kwietniem 1995 roku a kwietniem 1999 roku, napięcia pomiędzy nimi spowodowały sprzeczność między firmami, które doprowadziły do zerwania kontraktu Nintendo z St.GIGA, a także do zakończenia wsparcia Nintendo dla systemu Satellaview. Mimo tego, St. GIGA kontynuowało transmisję danych satelitarnych samotnie; wyłącznie w okresie od kwietnia 1999 roku do czerwca 2000 roku, kiedy to zaprzestano wsparcia systemu.
Materiał transmisyjny składał się z trzech typów danych:
Materiał audycyjny był zgodny z harmonogramem, który pozwolił właścicielom Satellaview zaplanować swoje codzienne obowiązki (takie jak szkoła, praca itp.), aby mieć czas wolny na pobranie gier, w które chcieliby zagrać. Ten regularny harmonogram był zmieniany, jednakże wielokrotnie podczas całego życia Satellaview uwzględniał takie udogodnienia, jak zwiększona lub zmniejszona dostępność ekskluzywnych gier SoundLink; wymagania klienta dotyczące obsługi SatellaGuide oraz ograniczone wsparcie w późniejszych latach. Poniżej znajduje się tabela przedstawiająca harmonogram przesyłania nowej zawartości:
Ponowna emisja gier, które należały do "Regularnej Transmisji" były transmitowane nieprzerwanie przez cały okres dostępności serwerów St. GIGA dla Satellaview. W związku z tym, ponowne emisje gier bez udźwiękowienia SoundLink były dostępne dla graczy w niektórych godzinach, jednocześnie z nowymi transmisjami SatellaGuide w latach 1998 i 2000.
Gry.
Gry Satellaview były transmitowane epizodycznie w tygodniowych lub czasami dziennych częściach, z maksymalną ilością zazwyczaj 4 części. W miarę dodawania nowych epizodów gracze musieliby stawić czoła nowym poziomom i mapom, a w ich pierwotnym świecie gry niedostępne lokacje stałyby się odblokowane, co pozwoliło na odkrywanie nowych obszarów w grze. Elementy gry i punkty często przenoszone były z jednego tygodnia do następnego automatycznie (wymagane było, aby gracz używał tego samego 8M Pakietu Pamięci) lub za pomocą haseł i kodów.
Gry można było pobrać z poziomu interaktywnego menu; miasta gier znanego jako "BS-X Historia miasta, którego nazwa została skradziona", który był używany jako interfejs. Po włączeniu Satellaview z włożonym kartridżem BS-X, gracz mógł wędrować do miasta i odwiedzać liczne budynki. Odwiedzenie tych budynków pozwalało graczowi pobierać i grać w gry. Zawartość budynków zmieniała się z godziny na godzinę (w późniejszych latach co kilka godzin), co ułatwiało graczom, którzy chcieli zagrać konkretną grę. Ważne było prawidłowe wyszukanie czasu nadawania gier w tabelach Super Famicom Hour (スーパーファミコンアワー) wydanych online przez firmę Nintendo oraz w formie wydruku czasopism takich jak Satellaview Communications Magazine (サテラビュー通信 Saterabyu Tsuushin).

</doc>
<doc id="2741205" url="https://pl.wikipedia.org/wiki?curid=2741205" title="Łukasz Przybylski">
Łukasz Przybylski

Łukasz Przybylski (ur. 1814 lub 1817 na ziemi dobrzyńskiej, zm. 21 lutego 1922 w Lipnie) – polski powstaniec, żołnierz i stulatek. Uczestnik trzech powstań narodowych: listopadowego, styczniowego i wielkopolskiego. Pułkownik Wojska Polskiego.
Życiorys.
Pochodził z ziemi dobrzyńskiej, z okolic Lipna. Wychowanek warszawskiej szkoły podchorążych – jako szesnastoletni żołnierz – walczył w oddziałach powstańczych. Dostał się do niewoli i został wcielony do armii carskiej oraz zesłany na 25 lat na Syberię.
Następnie powrócił z zesłania i wziął udział – jako dowódca jednego z oddziałów – w powstaniu styczniowym. Ponownie trafił do rosyjskiej niewoli. Został zesłany na dożywotnie osiedlenie na Syberii, wcześniej skazany na trzyletnią pracę w jednej z syberyjskich kopalń. Zamieszkał w guberni irkuckiej. Ze względu na wiek kilka razy prosił o łaskę, jednak uznano, że nadal jest „wywrotowym i niebezpiecznym elementem”. Wyzwoliły go dopiero dwie rewolucje – lutowa i październikowa. Z Syberii dotarł do Bobrujska, gdzie stacjonował I Korpus Polski gen. Dowbora-Muśnickiego. Po podpisaniu traktatu brzeskiego i rozwiązaniu polskich korpusów w Rosji, Przybylski dotarł latem 1918 roku wraz z żołnierzami I Korpusu do Warszawy. Tam prawdopodobnie zamieszkał w Domu Opieki.
Błędnie uważa się, iż w czasie powstania wielkopolskiego wstąpił do korpusu gen. Dowbora-Muśnickiego oraz że na skutek rany odniesionej w jego trakcie został awansowany przez gen. Dowbora-Muśnickiego do stopnia pułkownika. W rzeczywistości Przybylski nie brał udziału w powstaniu wielkopolskim, gdyż w tym czasie znajdował się w Warszawie i uczestniczył w obchodach rocznicy powstania styczniowego.
Awans do stopnia pułkownika otrzymał prawdopodobnie dopiero 2 sierpnia 1919 roku (lub później) kiedy weszła w życie ustawa o przyznaniu stopni i praw oficerskich weteranom z roku 1831, 1848 i 1863. Powodem tego błędu jest zapewne tekst Artura Górskiego, który w magazynie „Weteran” z sierpnia 1930 roku na 4 stronie opublikował artykuł „O Symbolu Żołnierstwa Polskiego: Łukaszu Przybylskim Słów Kilkoro”, a w którym autor omyłkowo przesunął awans z sierpnia na styczeń, a ranę z 1831 roku na 1919, prawdopodobnie, dlatego że pisząc swój tekst bazował na wywiadzie jakiego Przybylski udzielił Kurierowi Poznańskiemu w lipcu 1919 r. i informacje podane w wywiadzie zlały mu się w jedno. Przybylski zaznaczył również w owym wywiadzie, iż to jego pierwsza wizyta w Wielkopolsce, o czym zresztą donosiły relacje prasowe między innymi w Kurierze Poznańskim, kiedy Przybylski przybył do Poznania, aby 16 lipca 1919 roku wziąć udział w obchodach rocznicy bitwy pod Grunwaldem.

</doc>
<doc id="2741206" url="https://pl.wikipedia.org/wiki?curid=2741206" title="Curtet">
Curtet

Curtet – francuski rugbysta grający na pozycji filara młyna, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1920 roku w Antwerpii.
Kariera sportowa.
W trakcie kariery sportowej związany był z klubem CASG Paris.
Z reprezentacją Francji uczestniczył w turnieju rugby union na Letnich Igrzyskach Olimpijskich 1920. W rozegranym 5 września 1920 roku na Stadionie Olimpijskim spotkaniu Francuzi ulegli reprezentacji USA 0–8. Jako że był to jedyny mecz rozegrany podczas tych zawodów, oznaczało to zdobycie przez nich srebrnego medalu.

</doc>
<doc id="2741208" url="https://pl.wikipedia.org/wiki?curid=2741208" title="Czkałowskaja (stacja metra w Jekaterynburgu)">
Czkałowskaja (stacja metra w Jekaterynburgu)

Czkałowskaja (ros. Чкаловская) – ósma stacja jedynej linii znajdującego się w Jekaterynburgu systemu metra. Jest to jednocześnie najmłodsza stacja w mieście.
Charakterystyka.
Stacja Czkałowskaja znajduje się w rejonie czkałowskim, przy jednej z najważniejszych ulic dzielnicy, niedaleko Południowego Dworca Autobusowego. Podobnie jak stacja Botaniczeskaja ma ona łączyć jedną z najgęściej zamieszkałych dzielnic Jakterynburga ze ścisłym centrum uralskiej metropolii. Nazwana na cześć Walerego Czkałowa. Prace przygotowawcze rozpoczęły się jeszcze na początku lat dziewięćdziesiątych XX wieku, ale w roku 1998 zostały przerwane z braku środków i w wyniku zmiany priorytetów w rozbudowie. 10 stycznia 2003 roku władze miasta zdecydowały o kolejnej zmianie w planach i powróceniu do budowy Czkałowskajej i Botaniczeskajej. Miasto potrzebowało na ten cel powyżej 2 miliardów rubli, ale nie dysponując tymi środkami, budowa faktycznie musiała być wstrzymana aż do początku 2008 roku. Od momentu wznowienia budowy, prace posuwały się szybko, do końca 2009 roku zakończono drążenie tuneli między stacjami. Tego samego roku postanowiono także, że stacje Czkałowskaja i Botaniczeskaja zostaną otwarte w tym samym momencie.
Na początku 2011 roku zakończono układanie torów kolejowych w wydrążonych tunelach. Jeszcze wtedy zapowiadano, że obie stacje zostaną uruchomione w grudniu tego samego roku. W październiku 2011 roku okazało się jednak, że nie uda się na czas zamontować ruchomych schodów na stacji Czkałowskajej. Zdecydowano więc, że stacja Botaniczeskaja zostanie uruchomiona zgodnie z planem, a Czkałowskaja zostanie oddana do użytku po rozwiązaniu wszystkich problemów z nią związanych. Jednocześnie władze miasta ogłosiły, że powstanie tych dwóch stacji spowoduje wzrost zatrudnienia w Jekaterynburskim Metrze o sześćdziesiąt osób. W grudniu znajdującą się jeszcze w fazie budowy Czkałowskają odwiedził prezydent Rosji Dmitrij Miedwiediew. W styczniu 2012 roku dostarczono trzy z czterech zamówionych ruchomych schodów, których producent nie był w stanie dostarczyć na czas pod koniec zeszłego roku. W kwietniu rozpoczęto ich montaż. W czerwcu większość tych zadań była już wykonana i trwały prace wykończeniowe, a władze miasta zapowiedziały, że stacja zostanie udostępniona pasażerom.
Stacja Czkałowskaja została uroczyście oddana do użytku 28 lipca 2012 roku. Jej dekoracje mają nawiązywać do patrona stacji, Walerego Czkałowa i jego lotu nad Biegunem Północnym z Moskwy do Vancouver w Stanach Zjednoczonych. Perony ozdobione błyszczącymi stalowymi kolumnami, samej stacji nadano wygląd wnętrza samolotu. Zamontowano także zegary pokazujące czas lokalny w Moskwie, Archangielsku, Vancouver i w Waszyngtonie. Po opuszczeniu terenu stacji możliwa jest szybka przesiadka do komunikacji autobusowej lub tramwajowej.

</doc>
<doc id="2741209" url="https://pl.wikipedia.org/wiki?curid=2741209" title="August Jasiński">
August Jasiński

August Jasiński (ur. 1825, zm. 4 marca 1863 w Radomiu) – oficer armii rosyjskiej, powstaniec styczniowy walczący w stopniu kapitana, dowódca oddziału powstańczego.
Był członkiem konspiracji w Armii Imperium Rosyjskiego, poprzedzającej wybuch powstania styczniowego
W powstaniu styczniowym był dowódcą oddziału zebranego w Sandomierskiem. 23 stycznia 1863 dowodził wraz z płk. Marianem Langiewiczem w bitwie pod Szydłowcem. Podczas walki został poważnie ranny. Niebawem został ujęty przez Rosjan i stracony w Radomiu.

</doc>
<doc id="2741210" url="https://pl.wikipedia.org/wiki?curid=2741210" title="Bażowskaja">
Bażowskaja

Bażowskaja (ros. Бажовская) – planowana stacja jedynej linii znajdującego się w Jekaterynburgu systemu metra.
Plany.
Prace nad stacją rozpoczęły się jeszcze w latach dziewięćdziesiątych XX wieku. Po zakończeniu przygotowań, w 1997 roku, ruszyły prace nad budową – zmieniono wtedy organizację ruchu na pobliskich ulicach oraz przemodelowano rozkład sieci tramwajowej. Planowano wówczas, że stacja zostanie oddana do użytku w 2000 roku. Wkrótce jednak rozpoczęły się problemy z budową metra w mieście. Federację Rosyjską dotknął kryzys ekonomiczny, firmy nie były w stanie wypłacać pensji robotnikom, brakowało środków na materiały, de facto prace na tym odcinku zostały z przyczyn ekonomicznych zawieszone. 10 stycznia 2003 roku władze miasta zdecydowały o zmianie w planach rozwoju sieci metra w Jekaterynburgu. Oficjalnie zdecydowano nie wracać do budowy Bażowskajej, a skoncentrować się na stacjach Czkałowskajej i Botaniczeskajej. W kolejnych latach prowadzono na tym terenie drobne prace wiertnicze, związane m.in. z poprawianiem przepustowości tuneli, wymianą technologii, ale nie miały one wiele wspólnego z jednoznacznym powrotem do budowy stacji. Miasto nie dysponowało środkami by budować trzy stacje jednocześnie, więc wznowienie konstrukcji nie było przewidywane w kolejnych latach.
W marcu 2011 roku władze Jekaterynburga ogłosiły, że po udostępnieniu dla ruchu pasażerskiego stacji Czkałowskajej i Botaniczeskajej możliwy jest powrót do budowy Bażowskajej. Przewidywano, że nie będzie to zbyt skomplikowane, z uwagi na fakt, że tunele są już wydrążone a podstawowe prace zostały wykonane już kilka lat wcześniej. Potrzeba byłoby jedynie zbudować sam terminal umożliwiający obsługę pasażerów. Na początku 2012 roku przedstawiciele zarządu metra i władz podały do wiadomości, że nie ma w tej chwili pieniędzy w budżecie miasta na sfinalizowanie budowy Bażowskajej. Ukończenie stacji to wciąż kwestia przyszłości i nie można w tej chwili określić kiedy ono nastąpi.

</doc>
<doc id="2741212" url="https://pl.wikipedia.org/wiki?curid=2741212" title="Zajezdnia TCz-1 (Jekaterynburg)">
Zajezdnia TCz-1 (Jekaterynburg)

Zajezdnia TCz-1 Jekaterynburskiego Metra (ros: "Электродепо ТЧ-1"), zwana też Zajezdnią Kalinowskoje (ros: "Электродепо Калиновское") – zajezdnia obsługująca jedyną linię znajdującego się w Jekaterynburgu systemu metra. 
Charakterystyka.
Budowa zajezdni ruszyła wraz z budową całego metra w Jekaterynburgu na początku lat osiemdziesiątych XX wieku. Pierwszy pociąg w testową podróż wyjechał z zajezdni 30 grudnia 1990 roku. Kalinowskoje została oficjalnie uruchomiona 27 kwietnia 1991 roku, a zlokalizowana jest w jekaterynburskim rejonie ordżonkidzewskim. Posiada też połączenie z jedną z Kalinowką, jedną z mniejszych stacji kolejowych znajdujących się na tym terenie. Zajezdnia TCz-1 jest jedyną obecnie zajezdnią, która stanowi zaplecze dla linii metra w mieście. Najbliższą stacją systemu metra z którą TCz-1 ma połączenie jest stacja Prospekt Kosmonautów. Na kompleks budynków całej zajezdni Kalinowskoje składają się m.in. stacja naprawcza dla taboru, stacja postojowa dla wagonów metra, magazyny przechowujące części zamienne oraz pomieszczenia biurowe.

</doc>
<doc id="2741214" url="https://pl.wikipedia.org/wiki?curid=2741214" title="Yasayuki Honne">
Yasayuki Honne

 – japoński dyrektor artystyczny i producent gier wideo urodzony 5 marca 1971 roku. Był zatrudniony przez Square Co., Ltd. Znany jest ze swojej pracy dla Chrono Trigger. Aktualnie pracuje dla Monolith Soft. Jest żonaty.

</doc>
<doc id="2741217" url="https://pl.wikipedia.org/wiki?curid=2741217" title="Grenet">
Grenet

Grenet (ur. ?, zm. ?) – francuski rugbysta grający na pozycji skrzydłowego, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1920 roku w Antwerpii.
Kariera sportowa.
W trakcie kariery sportowej związany był z klubem Biarritz Olympique.
Z reprezentacją Francji uczestniczył w turnieju rugby union na Letnich Igrzyskach Olimpijskich 1920. W rozegranym 5 września 1920 roku na Stadionie Olimpijskim spotkaniu Francuzi ulegli reprezentacji USA 0–8. Jako że był to jedyny mecz rozegrany podczas tych zawodów, oznaczało to zdobycie przez nich srebrnego medalu.

</doc>
<doc id="2741220" url="https://pl.wikipedia.org/wiki?curid=2741220" title="Yūsuke Naora">
Yūsuke Naora

 – japoński dyrektor artystyczny pracujący dla Square Enix. Pracował nad grami z serii Final Fantasy oraz Chrono Trigger. Pracował również jako producent przy Code Age.

</doc>
<doc id="2741221" url="https://pl.wikipedia.org/wiki?curid=2741221" title="Pachín">
Pachín

Pachín, właśc. Enrique Pérez Díaz (ur. 28 grudnia 1938 w Torrelavedze, zm. 10 lutego 2021) – hiszpański piłkarz, obrońca i trener piłkarski.
Kariera klubowa.
Pachín piłkarską karierę rozpoczął w trzecioligowym klubie Gimnástica Torrelavega w 1956. Rok później przeszedł do występującego w tej samej klasie rozgrywkowej Burgos CF. W 1958 został zawodnikiem pierwszoligowej Osasuny. W Primera División zadebiutował 2 listopada 1958 roku w wygranym 3–0 meczu z Realem Betis. Dobra gra w Osasunie została zauważona przez Real Madryt i w 1959 został jego zawodnikiem. W pierwszym sezonie w Realu nie zagrał ani razu w lidze. Za to wystąpił w Pucharze Europy. Zadebiutował w barwach „Królewskich” 21 kwietnia 1960 roku w wygranym 3–1 meczu półfinałowym z FC Barcelona. Wystąpił również w spotkaniu rewanżowym z Barceloną oraz finale w Glasgow z niemieckim Eintrachtem Frankfurt. W Realu występował przez 9 lat do 1968. Ostatni raz zarówno w Realu jak i Primera División wystąpił 28 kwietnia 1968 roku w przegranym 0–1 meczu z Málagą. Z Realem siedmiokrotnie zdobył mistrzostwo Hiszpanii w 1961, 1962, 1963, 1964, 1965, 1967, 1968, Puchar Króla w 1962, Pucharze Europy w 1966 oraz Puchar Interkontynentalny w 1960. W sezonie 1968–69 występował drugoligowym Realu Betis. W 1970 wyjechał do Meksyku, gdzie rok później zakończył karierę w barwach Deportivo Toluca.
Kariera reprezentacyjna.
W reprezentacji Hiszpanii Pachín zadebiutował 15 maja 1960 roku w wygranym 3–0 towarzyskim meczu z Anglią. W 1962 uczestniczył w mistrzostwach świata. Na turnieju w Chile wystąpił w dwóch spotkaniach z Meksykiem i Brazylią. Ostatni raz w reprezentacji Pachín wystąpił 30 maja 1963 roku w zremisowanym 1–1 meczu eliminacji mistrzostw Europy z Irlandią Północną. Od 1960 do 1963 wystąpił w reprezentacji w 8 spotkaniach.
Kariera trenerska.
Po zakończeniu kariery piłkarskiej Pachín został trenerem. Pracę trenerską rozpoczął w Realu Madryt C w 1973. Potem prowadził trzecioligowe: Galáctico Pegaso, Getafe Deportivo, Osasunie, AgD Ceuta. W latach 1978–1976 był trenerem drugoligowych: Realu Valladolid, Levante UD, Córdobę, Almeríę (spadek), Hérculesa (awans do Primera División) i Albacete Balompié (spadek). Karierę trenerską zakończył w trzecioligowej Granadzie w 1989.

</doc>
<doc id="2741222" url="https://pl.wikipedia.org/wiki?curid=2741222" title="Maurice Labeyrie">
Maurice Labeyrie

Maurice Labeyrie (ur. 3 października 1887 w Saint-Geours-de-Maremne, zm. 10 marca 1969 w Chelles) – francuski rugbysta grający na pozycji , olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1920 roku w Antwerpii.
Kariera sportowa.
W trakcie kariery sportowej reprezentował kluby Stadoceste tarbais i Racing Club de France, z którymi wystąpił w finałach mistrzostw Francji odpowiednio w 1914 i 1920 roku.
Z reprezentacją Francji uczestniczył w turnieju rugby union na Letnich Igrzyskach Olimpijskich 1920. W rozegranym 5 września 1920 roku na Stadionie Olimpijskim spotkaniu Francuzi ulegli reprezentacji USA 0–8. Jako że był to jedyny mecz rozegrany podczas tych zawodów, oznaczało to zdobycie przez nich srebrnego medalu.

</doc>
<doc id="2741223" url="https://pl.wikipedia.org/wiki?curid=2741223" title="Metamorfozy (album)">
Metamorfozy (album)

Metamorfozy – album Kory nagrany przy współpracy z zespołem 5th Element, wydany 26 września 2008 roku nakładem wytwórni płytowych Kamiling Co oraz Universal Music Polska. Album zawiera intro oraz 10 przebojów zespołu Maanam nagranych w nowych aranżacjach. Pierwszym singlem promującym album został utwór „Senna leniwa niedziela”, który dotarł do 45. pozycji Listy przebojów Programu Trzeciego. 
Płyta dotarła do 19. miejsca listy OLiS.
Lista utworów.
Opracowano na podstawie materiału źródłowego.

</doc>
<doc id="2741224" url="https://pl.wikipedia.org/wiki?curid=2741224" title="Yusuke Naora">
Yusuke Naora



</doc>
<doc id="2741225" url="https://pl.wikipedia.org/wiki?curid=2741225" title="Rejon leniński (Nowosybirsk)">
Rejon leniński (Nowosybirsk)

Rejon leniński w Nowosybirsku (ros. Ле́нинский райо́н) – jeden z rejonów rosyjskiego miasta Nowosybirsk. Nazwany na cześć Włodzimierza Lenina. Zamieszkały przez największą liczbę ludności w mieście. 
Charakterystyka.
Położony na lewym brzegu rzeki Ob, o łącznej powierzchni 70,3 km kwadratowych, według danych na 2010 r. zamieszkuje go 283 757 osób, podczas gdy kilka lat wcześniej ich liczba wynosiła 271 600, co stanowiło prawie 20% całej populacji miasta. Dzielnica została utworzona 9 grudnia 1970 roku decyzją władz miasta. Jej początki sięgają jednak lat trzydziestych XX wieku gdy rozwijała się zabudowa miejska w tym rejonie. Wcześniej na tym obszarze znajdowała się osada Kriwoszczekowo, która była jedną z najstarszych osad na terenie dawnego Nowosybirska. Później ta część miasta znana była jako Kirowska, a od 1970 nosi obecną nazwę. Ogółem w dzielnicy znajduje się około 250 ulic i innych arterii, o łącznej długości 250 kilometrów. W architekturze dominuje budownictwo z czasów Nikity Chruszczowa, dużą część stanowią także tereny zielone. Długość i szerokość rejonu jest taka sama i wynosi 8 kilometrów. Dwa mosty związane z ruchem samochodowym i most metra łączą dzielnicę z centrum miasta po drugiej stronie Obu. Sercem Rejonu Leninowskiego jest Nowosybirski Techniczny Uniwersytet Państwowy, którego zabudowania dominują w dzielnicy. Sprawia to, że jest ona często wybierana jako miejsce zamieszkania dla studentów, także ceny są tu niższe niż w centralnie położonych rejonów Nowosybirska.
W dzielnicy działa 250 różnych przedsiębiorstw, a także kilka wielkich zakładów przemysłowych uruchomionych w czasach sowieckich. W rejonie leninowskim funkcjonuje m.in. 27 instytucji kulturalnych, w tym dzielnicowy pałac kultury, dwa kina i dwanaście bibliotek. Według danych z 2012 roku rejon leniński jest dzielnicą Nowosybirska, gdzie zdarza się najwięcej wypadków samochodowych w mieście.
Transport.
Dzielnica znajduje się w strukturze nowosybirskich sieci tramwajowej oraz autobusowej. Na obszarze Leninowskiego Rejonu znajdują się także dwie stacje Nowosybirskiego Metra, należące do linii Leninskajej:

</doc>
<doc id="2741227" url="https://pl.wikipedia.org/wiki?curid=2741227" title="Rejon zajelcowski (Nowosybirsk)">
Rejon zajelcowski (Nowosybirsk)

Rejon zajelcowski w Nowosybirsku (ros. Заельцовский район) – jeden z rejonów rosyjskiego miasta Nowosybirsk. Jest to jednocześnie największy rejon Nowosybirska.
Charakterystyka.
Położony na prawym brzegu rzeki Ob w północno-wschodniej części miasta. Zajmuje łączną powierzchnię 83,0 km kwadratowych, według danych na 2010 roku zamieszkuje go 141 317 osób, podczas gdy kilka lat wcześniej ich liczba wynosiła 139 100. Rejon został powołany do życia 19 lutego 1940 roku. Historia tego obszaru zaczyna się jeszcze w XIX wieku, gdy w tym miejscu przyszłego miasta chciano zbudować most przez Ob, do czego ostatecznie jednak nie doszło. W 1905 roku powstała na terenie przyszłego Rejonu Leninowskiego rzeźnia. Następnie umieszczono tu zabudowania związane z wojskiem, ale do lat dwudziestych zabudowa tego miejsca była bardzo chaotyczna. W 1929 roku zlokalizowano tu jeden z miejskich szpitali, a w 1931 roku fabrykę butów. Oficjalnie rejon ustanowiono w lutym 1940, co zostało potwierdzone 25 marca 1940 roku. W czasie II wojny światowej na front wyruszyło 17 887 mieszkańców, z czego nie wróciło 4789 ludzi. Zlokalizowano tu też wiele fabryk i zakładów przemysłowych ewakuowanych z zachodu. Po wojnie trwały dalsze inwestycje w dzielnice. Znajduje się tu Nowosybirski Ogród Zoologiczny, a także instytucje naukowe, m.in. Syberyjski Państwowy Uniwersytet Transportu. Dzielnica jest liderem pod względem ilości terenów zielonych w mieście. Swą siedzibę mają tu także Międzynarodowe Targi Syberyjskie oraz Ogród Botaniczny. Architektura dzielnicy jest mieszaniną stylu powojennego z czasów Józefa Stalina i Nikity Chruszczowa, a także budowanych już po rozpadzie Związku Radzieckiego. 
Transport.
Dzielnica znajduje się w strukturze nowosybirskich sieci tramwajowej oraz autobusowej. Na obszarze zajelcowskiego rejonu znajdują się także dwie stacje Nowosybirskiego Metra, należące do Linii Leninskajej:

</doc>
<doc id="2741228" url="https://pl.wikipedia.org/wiki?curid=2741228" title="Wimbledon 1953">
Wimbledon 1953

Wielkoszlemowy turniej tenisowy Wimbledon w 1953 rozegrano w dniach 22 czerwca – 3 lipca, na kortach londyńskiego All England Lawn Tennis and Croquet Club.
Turnieje seniorskie.
Gra podwójna mężczyzn.
 Lew Hoad / Ken Rosewall - Rex Hartwig / Mervyn Rose 6–4, 7–5, 4–6, 7–5
Gra podwójna kobiet.
 Shirley Fry / Doris Hart - Maureen Connolly Brinker / Julie Sampson Haywood 6–0, 6–0
Gra mieszana.
 Doris Hart / Vic Seixas - Shirley Fry / Enrique Morea 9–7, 7–5

</doc>
<doc id="2741232" url="https://pl.wikipedia.org/wiki?curid=2741232" title="Rejon kaliniński (Nowosybirsk)">
Rejon kaliniński (Nowosybirsk)

Rejon kaliniński w Nowosybirsku (ros. Калининский район) – jeden z rejonów rosyjskiego miasta Nowosybirsk. Najmłodsza dzielnica w mieście.
Charakterystyka.
Położony na prawym brzegu Obu w północno-wschodniej części miasta. Zajmuje łączną powierzchnię 46,2 km kwadratowych, według danych na 2010 roku zamieszkuje go 186 495 osób, podczas gdy kilka lat wcześniej ich liczba wynosiła 183 000. Do rejonu należy znajdująca się także znajdująca poza granicami miasta, swego rodzaju enklawa, Paszyno, będąca zapleczem dla kilku zakładów przemysłowych. Długość dzielnicy z północy na południe wynosi 7,62 kilometra, a z zachodu na wschód 5,7 kilometra. Wymiary enklawy Paszyno wynoszą 5,37 z północy na południe i 5,03 z zachodu na wschód. Rejon kaliniński został powołany do życia 20 października 1980 roku, gdy wydzielono go z rejonu dzierżyńskiego, co czyni ją najmłodszą dzielnicą w granicach metropolii nowosybirskiej. Liczba mieszkańców dzielnicy stanowi ok. 12,3% ogółu populacji Nowosybirska i 6,5% ogółu populacji całego obwodu nowosybirskiego. Pierwsze posiedzenie sowieckich władz nowej dzielnicy odbyło się 13 listopada 1980 roku. 
Historia dzielnicy sięga jednak jeszcze lat trzydziestych i czterdziestych XX wieku. W 1942 roku zlokalizowano tutaj fabrykę maszyn Iskra, a w 1948 roku kompleks chemiczny. Od 1957 roku działa dzielnicowy Pałac Kultury, od 1969 roku pływalnia Neptun, a w 1977 roku otwarto na tym terenie Pałac Sportów Zimowych Sibir. Jedna z głównych ulic dzielnicy nosi imię Bohdana Chmielnickiego. Architektura jest mieszaniną stylu pochodzącego z czasów Nikity Chruszczowa oraz późniejszych. W rejonie kalinińskim, tak jak w innych rejonach Nowosybirska, działa samorząd dzielnicowy, który ma za zadanie czuwać nad sprawami lokalnych społeczności.
Transport.
Na obszarze kalinińskiego rejonu nie znajduje się żadna stacja Nowosybirskiego Metra. Dysponuje ona natomiast połączeniami z nowosybirską siecią tramwajową oraz autobusową.

</doc>
<doc id="2741233" url="https://pl.wikipedia.org/wiki?curid=2741233" title="Robert Levasseur">
Robert Levasseur

Robert Levasseur (ur. 27 stycznia 1898 w Paryżu, zm. 25 maja 1974 w Biarritz) – francuski rugbysta grający w drugiej i trzeciej linii młyna, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1920 roku w Antwerpii.
Kariera sportowa.
W trakcie kariery sportowej związany był z klubami SS Primevères, Olympique, Stade Français, CASG Paris oraz AS Bourse.
Z reprezentacją Francji uczestniczył w turnieju rugby union na Letnich Igrzyskach Olimpijskich 1920. W rozegranym 5 września 1920 roku na Stadionie Olimpijskim spotkaniu Francuzi ulegli reprezentacji USA 0:8. Jako że był to jedyny mecz rozegrany podczas tych zawodów, oznaczało to zdobycie przez nich srebrnego medalu.
W reprezentacji Francji w roku 1925 rozegrał łącznie dwa spotkania nie zdobywając punktów.

</doc>
<doc id="2741235" url="https://pl.wikipedia.org/wiki?curid=2741235" title="Rejon centralny (Nowosybirsk)">
Rejon centralny (Nowosybirsk)

Rejon centralny w Nowosybirsku (ros. Центральный район) – jeden z rejonów rosyjskiego miasta Nowosybirsk. Najmniejsza dzielnica w mieście.
Charakterystyka.
Położony na prawym brzegu rzeki Ob i jak sama nazwa wskazuje znajduje się w centralnej części Nowosybirska. Zajmuje powierzchnię 6,4 kilometrów kwadratowych, co czyni go najmniejszym rejonem w mieście. Według danych z 2010 roku na jego obszarze zamieszkuje 74 286 osób, podczas gdy kilka lat wcześniej ich liczba wynosiła 73 100. Obszar ten jest ścisłym centrum miasta, a co za tym idzie grupuje większość historycznej zabudowy, urzędy administracyjne oraz placówki kulturalne. Historia rejonu jest w zasadzie historią pierwszych lat Nowonikołajewska, a następnie Nowosybirska, bo to stąd po budowie mostu przez rzekę Ob rozwijało się miasto. Rejon centralny został oficjalnie powołany do życia 19 lutego 1940 roku. Jego obszar to zaledwie 1,3% całego miasta. Na jego obszarze znajduje się 48 ulic o łącznej długości 73,3 kilometrów. Swe siedziby ma tutaj 60 placówek edukacyjnych niższego i średniego szczebla, w tym 21 przedszkoli, do tego dochodzi 136 różnych obiektów sportowych, 20 punktów opieki zdrowotnej oraz 6 bibliotek. Głównym placem dzielnicy jest plac Lenina, przy którym mieści się Nowosybirski Teatr Opery i Baletu. Oprócz tego znajduje się tu także tzw. Dom Lenina mieszczący Nowosybirską Państwową Filharmonię, Pomnik Sygnalizacji Świetlnej, Stadion Spartak oraz kaplica św. Mikołaja Cudotwórcy.
Po rozpadzie Związku Radzieckiego dzielnica, będąc wizytówką miasta, stała się także miejscem lokalizacji centrów handlowych i zagranicznych sklepów, które znalazły swe siedziby przy reprezentacyjnych ulicach i placach centralnego rejonu. W 2009 roku działało tu prawie tysiąc małych i średnich przedsiębiorstw, w tym ponad dwieście świadczących usługi restauratorskie i kateringowe, co było szczególnie opłacalne z uwagi na atrakcje turystyczne mieszczące się na tym obszarze. Rozwijało się także budownictwo mieszkaniowe, w latach 2004–2009 oddano do użytku ponad 300 tysięcy metrów kwadratowych powierzchni mieszkalnej, a także prawie 700 miejsc parkingowych. Jest to najdroższa dzielnica miasta jeśli chodzi o ceny mieszkań i wysokość czynszów. Architektura rejonu jest mieszana, wiele budynków o znaczeniu historycznym pochodzi jeszcze z XIX wieku, a także z początków XX wieku. Natomiast budownictwo mieszkaniowe w dzielnicy powstało w czasach Nikity Chruszczowa. 
Transport.
Dzielnica znajduje się w strukturze nowosybirskich sieci tramwajowej oraz autobusowej. Na obszarze centralnego rejonu znajdują się także dwie stacje Nowosybirskiego Metra, należące do linii Leninskajej oraz dwie stacje linii Dzierżyńskajej

</doc>
<doc id="2741236" url="https://pl.wikipedia.org/wiki?curid=2741236" title="Odiellus pictus">
Odiellus pictus

Odiellus pictus – gatunek kosarza z podrzędu Eupnoi i rodziny Phalangiidae.
Opis.
Nieduży kosarz o ciele długości około 5 mm u samców i około 6 mm u samic i stosunkowo krótkich odnóżach. Posiada dużą wyraźną plamę na środku grzbietowej części odwłoka oraz prążkowane odnóża. Duże kolcopodobne wyrostki występują na guzku ocznym oraz biodrach i krętarzach odnóży. Przednie obrzeże karapaksu z trzema dużymi kolcami. Gatunek kryptycznie ubarwiony i powolny.
Biotop.
Kosarz ten występuje głównie w lasach, gdzie bytuje w ściółce, na pniach drzew oraz kamieniach i skałach.
Występowanie.
Gatunek występuje we wschodnich Stanach Zjednoczonych oraz w Kanadzie.

</doc>
<doc id="2741237" url="https://pl.wikipedia.org/wiki?curid=2741237" title="Rejon żeleznodorożnyj (Nowosybirsk)">
Rejon żeleznodorożnyj (Nowosybirsk)

Rejon żeleznodorożnyj w Nowosybirsku (ros. Железнодорожный район) – jeden z rejonów rosyjskiego miasta Nowosybirsk. Najsłabiej zaludniona dzielnica w mieście.
Charakterystyka.
Położony na prawym brzegu rzeki Ob, zajmujący powierzchnię 8,3 kilometrów kwadratowych, co czyni go najmniejszym rejonem w mieście. Dane z 2010 roku wskazują, że zamieszkuje go 62 494 osób, a kilka lat wcześniej było to 61 700. Jest to tym samym najsłabiej zaludniona dzielnica Nowosybirska. Rejon żeleznodorożnyj jest najstarszym rejonem miasta, na mapach pojawia się już w 1893 roku. To tutaj znajduje się Nowosybirski Dworzec Kolejowy, który przez pewien czas nadawał nazwę całej dzielnicy. W sierpniu 1936 roku władze Nowosybirska zdecydowały o nazwaniu dzielnicy kaganowiczowską, na cześć Łazara Kaganowicza. Nazwa ta przetrwała 21 lat i w 1957 roku na fali destalinizacji została zmieniona na obecną.
Łącznie rejon ten stanowi jedynie około 2% całego obszaru Nowosybirska. Od wschodu na zachód liczy 2 kilometry szerokości, a od północy na południe 4 kilometry. Znajduje się tu kilka placówek kulturalnych oraz muzeów, a także kilka wydziałów wyższych uniwersytetów, 11 szkół średnich, cztery szpitale oraz kilka specjalistycznych klinik. Ceny mieszkań i domów są tu jedne z najwyższych w Nowosybirsku, często o ponad 20% niż w innych dzielnicach, a sam rejon uchodzi za zamieszkany przez najbogatszych mieszkańców syberyjskiej metropolii. 
Transport.
Dzielnica znajduje się w strukturze nowosybirskich sieci tramwajowej oraz autobusowej. Rejon żeleznodorożnyj dysponuje także jedną stacją Nowosybirskiego Metra, należącą do linii Dzierżyńskajej.

</doc>
<doc id="2741239" url="https://pl.wikipedia.org/wiki?curid=2741239" title="Wojna boshin">
Wojna boshin

 – wojna domowa w Japonii trwająca półtora roku, od stycznia 1868 (od bitwy pod Toba-Fushimi) do czerwca 1869 (do bitwy o Hakodate), pomiędzy cesarskimi siłami rządowymi a zwolennikami poprzedniej władzy, siogunatu ("bakufu") rodu Tokugawa.
Tło polityczne.
Przyczyn konfliktu należy upatrywać m.in. w niezadowoleniu z powodu obecności cudzoziemców, skutków ich działań oraz sposobu ich traktowania przez "bakufu" Tokugawów po otwarciu Japonii dekadę wcześniej. Ataki na obcokrajowców, a nawet Japończyków, którzy popierali otwarcie kraju, stały się powszechne.
Klany samurajów z zachodniej części kraju, głównie z domen: Satsuma, Chōshū i Tosa, w sojuszu z oficjelami dworskimi i cesarzem Kōmei (1831–1867), a po jego śmierci z Mutsuhito (1852–1912), tworzyły początkowo alianse z siogunatem. Siogun Yoshinobu Tokugawa, zdając sobie sprawę z napięć, złożył swój urząd, zwracając władzę cesarzowi Mutsuhito, jednocześnie mając nadzieję, że rodzina Tokugawów przetrwa i wejdzie do przyszłego rządu.
Jednakże militarne posunięcia wojsk cesarskich i działania stronników cesarza w Edo (ob. Tokio), pozbawiające przywilejów ród Tokugawów, zmusiły Yoshinobu do ustawienia armii przed Pałacem Cesarskim w Kioto, co spowodowało wybuch walk. Jednak w momencie ich rozpoczęcia Yoshinobu uciekł i wycofał się z dalszych działań, nadal prowadzonych przez jego zwolenników. Mniejsza, lecz nowocześniej wyposażona frakcja cesarska po serii bitew, zakończonych sukcesem w Edo, zmusiła Yoshinobu do poddania się. Stronnicy rodu Tokugawa uciekli na północ wyspy Honsiu ("Honshū") w region Tōhoku, a następnie na Hokkaido, zakładając Republikę Ezo ("Ezo Kyōwakoku", styczeń–czerwiec 1869). Porażka w zatoce Hakodate złamała ostatnie siły zwolenników "bakufu" i przywróciła władzę cesarza.
Podczas konfliktu zmobilizowano około 120 000 ludzi, z których zginęło około 3500. Ostatecznie zwycięska frakcja cesarska zaniechała planu wyrzucenia obcokrajowców z Japonii, przyjmując politykę modernizacji z zamiarem renegocjacji traktatów nierównoprawnych z zachodnimi potęgami. Dzięki zabiegom Takamoriego Saigō, jednego z przywódców cesarskich, lojaliści Tokugawów zostali ułaskawieni, zaś wielu przywódców siogunatu uzyskało stanowiska w nowym rządzie.
W kontekście międzynarodowym wojna boshin odzwierciedlała rywalizację pomiędzy Cesarstwem Francuskim, które otwarcie popierało siogunat rodu Tokugawa ("Tokugawa bakufu") i ich stronników a Wielką Brytanią, która pozostawała „neutralna” poprzez wspieranie buntu w zachodniej Japonii i uzbrajanie nowego rządu Meiji.
Niezadowolenie z rządów siogunatu.
Do 1854 roku, przez dwa wieki Japonia drastycznie ograniczyła kontakty z obcymi krajami, z wyjątkiem: Korei (poprzez wyspę Cuszimę, "Tsushima"), państwa Qingów (poprzez Archipelag Południowo-Zachodni) oraz holenderskiego imperium kolonialnego (poprzez sztuczną wysepkę Dejima w zatoce Nagasaki). 
Swoimi wizytami w latach 1853 i 1854 komodor Matthew Perry skłonił Japonię do podpisania traktatu o pokoju i przyjaźni, skłaniając ją do westernizacji oraz importu zachodnich towarów, a w 1858 roku za sprawą upokarzających „traktatów nierównoprawnych” podpisanych przez Perry’ego, Holandię, Rosję, Wielką Brytanię i Francję, siogunat stanął w obliczu wewnętrznych sporów i ruchów ksenofobicznych w imię hasła: "sonnō-jōi" – „czcić cesarza, wypędzić barbarzyńców”.
Cesarz Kōmei sympatyzował z takimi postawami i, zrywając ze stuleciami cesarskich tradycji, podjął aktywną rolę w sprawach państwowych. Gdy nadarzyła się okazja ostro skrytykował traktaty i próbował interweniować w sprawach sukcesji siogunów. Kulminacją był jego edykt z 1863 roku, w myśl którego należało „wypędzić barbarzyńców”. Choć siogunat nie miał najmniejszych intencji jego wdrażania, doprowadziło to do licznych wystąpień przeciw siogunom oraz obcokrajowcom. Najsłynniejszym był incydent w Namamugi i śmierć brytyjskiego kupca, Charlesa Lennoxa Richardsona (1834–1862), za co siogunat musiał zapłacić odszkodowanie wysokości 100 000 funtów szterlingów. Do innych incydentów należało ostrzelanie zachodnich okrętów w Shimonoseki.
Tego typu incydenty spotykały się z szybką i silną reakcją zachodnich mocarstw. Brytyjska marynarka zbombardowała forty w zatoce Kagoshima w 1863 roku oraz Fort Shimonoseki w 1864. 
W tym samym czasie siły domeny Chōshū wspierane przez ksenofobicznych rōninów rozpętały w dniu 20 sierpnia rebelię przy bramie Hamaguri ("Hamaguri Gomon no hen") pałacu cesarskiego, próbując przejąć władzę nad Kioto, gdzie znajdował się dwór cesarski, jednak zostali odparci przez siły przyszłego sioguna Yoshinobu Tokugawę. Siogunat zorganizował ekspedycję karną przeciw Chōshū, ale nie udało mu się przywrócić porządku i pełnej kontroli nad państwem, gdyż wielu daimyō zaczęło ignorować rozkazy płynące z Edo.
Wsparcie obcych mocarstw.
Pomimo zbombardowania Kagoshimy, przywódcy Satsumy weszli w kontakt z Brytyjczykami, modernizując armię i marynarkę pod ich kierunkiem. Szkocki kupiec Thomas Blake Glover (1838–1911) sprzedawał ogromne ilości broni i okrętów zachodnim domenom. 
Amerykańscy i brytyjscy eksperci wojskowi, zwykle byli oficerowie, byli bezpośrednio odpowiedzialni za ów wojenny nakład prac. 
Brytyjski ambasador, Harry Smith-Parkes (1828–1885), wspierał utworzenie jednolitej władzy cesarskiej, jednocześnie przeciwdziałając wpływom Francuzów. W tym czasie przywódcy z zachodnich klanów, jak: Takamori Saigō (1828–1877) z Satsumy, czy Hirobumi Itō (1841–1909) i Kaoru Inoue (1836–1915) z Chōshū pielęgnowali kontakty z brytyjskimi dyplomatami, a szczególnie z Ernestem Mason-Satowem (1843–1929).
Siogunat przygotowywał się do konfliktu, modernizując swoje siły. Jednak, w zgodzie z planami Parkesa, Brytyjczycy odmówili pomocy w tym względzie. Tokugawa polegał zatem głównie na Francuzach, uspokojony militarnym prestiżem Napoleona III, uzyskanym podczas wojny krymskiej oraz wojny francusko-austriackiej.
Siogunat podjął dalekosiężne kroki w kierunku pełnej modernizacji sił zbrojnych. W ciągu paru lat wybudowano osiem parowych okrętów wojennych, co uczyniło marynarkę siogunatu najpotężniejszą w Azji. W 1865 roku francuski inżynier Léonce Verny (1837–1908) zbudował w Yokosuka pierwszy nowoczesny, morski arsenał. W styczniu 1867 roku przybyła francuska misja wojskowa, mająca na celu reorganizację armii sioguna i utworzenie elitarnych sił "Denshūtai". Wystosowano także prośbę do Stanów Zjednoczonych o możliwość zakupienia zbudowanego przez Francuzów, a wycofanego ze służby taranowca „CSS Stonewall”, relikt amerykańskiej wojny secesyjnej. Z powodu deklarowanej przez zachodnie mocarstwa neutralności Amerykanie musieli odmówić, jednak kiedy umowa o neutralności wygasła, jednostkę przejęły siły cesarskie, pod banderą których brała udział w bitwie w zatoce Hakodate jako „Kōtetsu”.
Zamachy stanu.
Po zamachu stanu w domenie Chōshū władza powróciła do rąk przeciwnej siogunatowi frakcji ekstremistów, co zmusiło Tokugawów do przeprowadzenia drugiej ekspedycji do zbuntowanej domeny. To z kolei przyczyniło się do zawarcia sekretnego sojuszu Chōshū z Satsumą. W lecie 1866 roku siogunat został pokonany przez Chōshū, tracąc żołnierzy i autorytet. Pod koniec tego samego roku siogun Iemochi oraz cesarz Kōmei zmarli i zostali zastąpieni przez Yoshinobu oraz Mutsuhito. Wydarzenia te „uczyniły zawieszenie broni nieuniknionym”.
9 listopada 1867 roku domeny Satsuma i Chōshū, w imieniu nowego cesarza, stworzyły tajną dyrektywę rozkazującą „zamordowanie zdradzieckiego poddanego, Yoshinobu”. Na krótko przed tym wydarzeniem Yoshinobu, przystawszy na propozycję daimyō Tosy, zrezygnował ze swej funkcji, przekazując władzę cesarzowi i godząc się na „bycie instrumentem do wypełniania” cesarskich rozkazów. Był to koniec siogunatu Tokugawów.
Choć rezygnacja Yoshinobu stworzyła nominalną pustkę na najwyższych szczeblach władzy, nadal funkcjonował jego aparat państwowy. Co więcej, władze siogunatu pozostawały realną siłą zmieniającej się sceny politycznej, zachowując wiele mocy wykonawczych, co samurajowie z Satsumy i Chōshū uznali za niedopuszczalne. 3 stycznia 1868 roku siły procesarskie opanowały pałac w Kioto oraz nakłoniły piętnastoletniego cesarza do deklaracji o powrocie do władzy. Choć większość cesarskiego zgromadzenia doradczego była zadowolona z takiego obrotu spraw i zamierzała współpracować z Tokugawą, Takamori Saigō chciał zmusić zgromadzenie do zniesienia tytułu „sioguna” oraz konfiskaty wszelkich ziem Yoshinobu.
Choć początkowo zgadzał się na żądania strony cesarskiej, 17 stycznia 1868 roku Yoshinobu zadeklarował „że proklamacja restauracji nie jest dla niego wiążąca i odwołał się do dworu, aby ją cofnęła”. 24 stycznia zadecydował o przygotowaniu ataku na Kioto, zajętego przez wojska Satsumy i Chōshū. Na decyzję wpłynął fakt licznych podpaleń w Edo, które rozpoczęły się od spalenia zewnętrznych umocnień zamku Edo, głównej rezydencji Tokugawów. Winą obarczono rōnina z Satsumy, który tego dnia zaatakował gabinet rządu. Następnego dnia siły siogunatu odpowiedziały, atakując rezydencję daimyō Satsumy, znajdującą się w Edo, gdzie wedle wskazówek Saigō ukryło się wielu przeciwników siogunatu. Pałac został spalony, zaś wielu przeciwników zabitych lub później straconych.
Starcia wstępne.
27 stycznia 1868 roku wojska siogunatu zaatakowały siły Chōshū i Satsumy, ścierając się na południowych krańcach Kioto, w pobliżu Toby i Fushimi (ob. dzielnice Kioto). Część liczącej 15 tysięcy żołnierzy armii sioguna była ćwiczona przez francuskich doradców wojskowych, jednak przeważali samurajowie uzbrojeni tradycyjnie. Wojsk Chōshū i Satsumy było trzy razy mniej, jednak wyposażone były w nowoczesne haubice Armstronga, karabiny ładowane pociskami Minié oraz kilka kartaczownic Gatlinga. 
Po nierozstrzygniętym początku, drugiego dnia cesarski proporzec został przekazany oddziałom broniącym, a krewnego cesarza, księcia Akihito Komatsu (1846–1903), mianowano naczelnym dowódcą sił zbrojnych, czyniąc oficjalnie zebrane wojska siłami cesarskimi. Przekonani przez dworzan lokalni daimyō, do tej pory lojalni siogunowi, zaczęli przechodzić na stronę cesarza. Wśród nich byli m.in. daimyō domen: Yodo (od 5 lutego) i Tsu (od 6 lutego).
7 lutego Yoshinobu Tokugawa, zaskoczony cesarskim poparciem dla Satsumy i Chōshū, zbiegł z Osaki do Edo na pokładzie „Kaiyō Maru”. Zdemoralizowane jego ucieczką oraz zdradą Yodo i Tsu siły siogunatu uciekły, co doprowadziło do zwycięstwa sił cesarskich w bitwie pod Toba-Fushimi..
W tym samym czasie, 28 stycznia 1868 roku, miała miejsce bitwa morska u wybrzeży prowincji Awa pomiędzy okrętami siogunatu ("bakufu") i domeny Satsuma. Było to pierwsze w historii Japonii starcie nowoczesnych sił morskich. Bitwa, choć zaangażowanych okrętów było niewiele, zakończyła się zwycięstwem "bakufu".
Na początku lutego ministrowie obcych mocarstw zebrali się w Hyōgo (dzisiejsze Kobe). Wystosowali oni deklarację, według której siogunat był nadal uważany za jedyną prawowitą władzę w Japonii, dając Tokugawie nadzieję na interwencję po jego stronie. Parę dni później ministrów odwiedził delegat cesarski informując, iż siogunat został rozwiązany, porty zostaną otwarte zgodnie z międzynarodowymi postanowieniami, a obywatele zagraniczni będą chronieni. Posunięcie to przekonało ministrów do zaakceptowania nowo utworzonego rządu.
Sentymenty ksenofobiczne mimo wszystko doprowadziły do kilku ataków na obcokrajowców podczas następnych miesięcy. Jedenastu francuskich marynarzy z korwety „FS Dupleix (1861)” zostało zamordowanych przez samurajów z prowincji Tosa podczas tak zwanego „incydentu w porcie Sakai” 8 marca 1868 roku. Piętnaście dni później Harry Smith-Parkes, brytyjski ambasador, został zaatakowany przez grupkę samurajów na ulicach Kioto.
Poddanie Edo.
Od lutego 1868 roku, przy pomocy francuskiego ambasadora Léona Rochesa, formowano plan zatrzymania cesarskiego natarcia pod Odawarą, ostatnim strategicznym punktem wejścia do Edo, jednak Yoshinobu zrezygnował z niego. Zszokowany Roches, porzucił stanowisko doradcy. Na początku marca, pod wpływem brytyjskiego ministra Smith-Parkesa, obce mocarstwa podpisały umowę o ścisłej neutralności, zgodnie z którą nie miały prawa interweniować lub zapewniać pomocy wojskowej żadnej ze stron do czasu rozstrzygnięcia konfliktu.
Takamori Saigō, po wygraniu pod Kōshū-Katsunumą, poprowadził zwycięskie wojska cesarza na północ i wschód Japonii. Ostatecznie zmusił obrońców Edo do bezwarunkowej kapitulacji w maju 1868 roku po tym, jak minister armii sioguna, Kaishū Katsu (1823–1899) wynegocjował poddanie się. Niektóre grupy nadal stawiały czynny opór, jednak zostały pokonane pod Ueno 4 lipca 1868 roku.
W międzyczasie, dowódca marynarki "bakufu", Takeaki Enomoto, odmówił poddania wszystkich swoich okrętów. Urlopował cztery, wśród których znajdował się „Fujisan”. Następnie uciekł na północ z pozostałymi ośmioma jednostkami: „Kaitenem”, „Banryū”, „Chiyodagatą”, „Chōgei”, „Kaiyō Maru”, „Kanrin Maru”, „Mikaho” i „Shinsoku” oraz 2000 żołnierzy i marynarzy, zamierzając dokonać kontrataku po sprzymierzeniu się z daimyō z północy. Miał przy sobie także kilku francuskich doradców wojskowych. Wśród nich był Jules Brunet (1838–1911), który zrezygnował ze służby w armii francuskiej.
Opór Związku Północnego.
Po poddaniu się Yoshinobuwiększość społeczeństwa zaakceptowała władzę cesarza, ale domeny w północnej części Honsiu kontynuowały opór. 
W maju 1868 kilku daimyō z północnego regionu Tōhoku stworzyło Ōuetsu Reppan Dōmei​ (związek domen: Mutsu, Dewa, Echigo), w skrócie zwanym Hokubu Dōmei (Związkiem/Sojuszem Północnym), liczący 50 000 żołnierzy.
Flota Takeakiego Enomoto (1836–1908) dotarła do portu w Sendai 26 sierpnia. Sojusz Północny był liczny, ale słabo wyekwipowany i opierał się na tradycyjnych metodach walki. Nowoczesne uzbrojenie było ograniczone – w desperacji pobudowano działa z drewna, umocnione linami, które strzelały kamiennymi kulami. Były one nietrwałe, mogły wystrzelić zaledwie 4–5 kul przed rozpadnięciem się. Z drugiej strony daimyō Nagaoki był w stanie wystawić dwie z trzech kartaczownic Gatlinga w Japonii oraz 2000 nowoczesnych, francuskich karabinów zakupionych od niemieckiego kupca Henry’ego Schnella (1834–1917).
W 1868 roku na terenie regionu Hokuetsu, położonego na wybrzeżu Morza Japońskiego, miała miejsce seria potyczek o zmiennym przebiegu, ale w rezultacie wojska cesarskie kontynuowały marsz na północ, pokonując 6 października Shinsengumi na przełęczy Bonari (ob. na terenie prefektury Fukushima, na północ od miasta Kōriyama), co otworzyło im drogę do ataku na zamek Aizu-Wakamatsu. Jego zdobycie w październiku 1868 uczyniło pozycje w Sendai nie do utrzymania.
Związek Północny rozpadał się. 12 października flota opuściła Sendai, udając się na Hokkaidō, wcześniej uzyskawszy jeszcze dwa okręty oraz około 1000 żołnierzy. W tyle pozostała reszta wojsk siogunatu pod dowództwem Keisuke Ōtoriego, Shinsengumi pod Toshizō Hijikatą, mobilny oddział stworzony do ataków o charakterze partyzanckim ("yūgekitai") pod dowództwem Katsutarō Hitomiego (1843–1922), jak również kilku francuskich doradców (Fortant, Garde, Marlin, Bouffier).
26 października Edo zostało przemianowane na Tokio i oficjalnie rozpoczął się okres Meiji. Aizu zostało oblężone na początku miesiąca, co doprowadziło do masowych samobójstw wśród "Byakkotai" (Oddziały Białego Tygrysa), grupy bardzo młodych samurajów. Po przewlekłej, trwającej miesiąc bitwie Aizu poddało się ostatecznie 6 listopada.
Kampania na Hokkaido.
Utworzenie Republiki Ezo.
Po przegranej na Honsiu, Takeaki Enomoto zbiegł na Hokkaido z pozostałościami floty oraz garstką francuskich doradców. Razem zorganizowali rząd, którego celem było ustanowienie niezależnego państwa na wyspie. 25 grudnia założyli Republikę Ezo, zorganizowaną na wzór amerykański, zaś Enomoto został przez większość wybrany prezydentem. Nowe państwo starało się zyskać uznanie delegacji amerykańskiej, francuskiej i rosyjskiej obecnych w Hakodate, jednak plany te spełzły na niczym. Enomoto zaproponował dworowi cesarskiemu, aby zezwolił na rozwój Hokkaido z zachowaniem samurajskich tradycji, ale plan ten został odrzucony.
Podczas zimy ufortyfikowany został południowy półwysep Hakodate, w którego centrum znalazła się nowo wybudowana forteca Goryōkaku. Oddziały zorganizowano pod francusko-japońskim dowództwem – głównodowodzący Keisuke Ōtori (1833–1911) miał bezpośrednio pod sobą kapitana Jules’a Bruneta – i podzielono na cztery brygady. Każda z nich była dowodzona przez francuskiego podoficera: Arthura Fortanta, Jeana Marlina, André Cazeneuve’a, François Bouffiera i dzieliła się dalej na półbrygady dowodzone przez Japończyków.
Ostateczne straty i porażka.
Cesarska marynarka dotarła do przystani w Miyako 20 marca, ale spodziewając się takiego obrotu wydarzeń, rebelianci z Ezo opracowali śmiały plan przejęcia taranowca „Kōtetsu”. Dowodzone przez dowódcę Shinsengumi, Toshizō Hijikatę, trzy okręty wojenne zostały wysłane, aby zaatakować taranowiec z zaskoczenia. Starcie to (6 maja 1869) przeszło do historii jako bitwa w zatoce Miyako. Zakończyła się przegraną stronników siogunatu, do czego przyczyniła się zła pogoda i problemy z maszynami.
Siły cesarstwa umocniły swoje panowanie nad głównymi wyspami Japonii i w kwietniu 1869 roku wysłały do Ezo flotę oraz piechotę w sile 7000 ludzi. Cesarski atak postępował szybko – wygrawszy pierwszą, nowoczesną bitwę morską na dużą skalę w historii Japonii w zatoce Hakodate oblegli fortecę Goryōkaku, która mieściła 800 obrońców. Zdając sobie sprawę, iż sytuacja stała się niekorzystna, francuscy doradcy uciekli okrętem „Coëtlogon” do Jokohamy i następnie do Francji. 
Enomoto zrezygnował z planu heroicznej śmierci przekonany przez Ōtoriego do poddania się. Ōtori miał powiedzieć: „Jeśli chcesz umrzeć, możesz to uczynić kiedykolwiek” dodając, że życie po porażce jest bardziej bohaterskim wyjściem. Enomoto poddał się 18 maja 1869 roku i zaakceptował rządy cesarza. „Kodeks morski”, przywieziony z Holandii, powierzył generałowi cesarskich wojsk (późniejszemu premierowi), Kiyotace Kurodzie (1840–1900). Republika Ezo przestała istnieć 27 czerwca 1869 roku.
Następstwa.
Po zwycięstwie nad siogunatem Tokugawa nowe władze kontynuowały unifikację kraju pod zjednoczoną, prawowitą i silną władzą cesarskiego dworu. Cesarska rezydencja została przeniesiona z Kioto do Tokio pod koniec 1868 roku. 
W kwietniu 1868 roku ogłoszono „Przysięgę cesarską w pięciu artykułach” ("Gokajō no Go-seimon"). Zawierała ona obietnicę debat o problemach państwa, mających na względzie opinię publiczną, udział całego społeczeństwa w tworzeniu nowego państwa, sprawiedliwość, praworządność, likwidację zacofania, powszechny dostęp do wiedzy.
W 1871 roku edyktem cesarskim zniesiono feudalne domeny i na ich miejsce utworzono prefektury (haihan-chiken). Trzysta domen zostało zamienionych na 50 prefektur. Postępowa reforma była możliwa także dzięki wywłaszczeniu i zniesieniu klasy samurajów, którzy stali się m.in. kupcami i urzędnikami administracji. Skutkiem ubocznym było ich zubożenie. Członkowie zachodnich domen – Satsumy, Chōshū i Tosy – dzięki odegraniu znaczącej roli w zwycięstwie, obsadzili kluczowe stanowiska we władzach. W 1869 roku zbudowano w Tokio chram Yasukuni-jinja na cześć poległych w służbie Japonii, w tym w wojnie boshin.
Niektórzy główni stronnicy siogunatu zostali uwięzieni, lecz nie dopuszczono do egzekucji. Stało się tak, po części, wynikiem starań Takamoriego Saigō i Tomomiego Iwakury (1825–1883), choć znaczącą rolę odegrał także brytyjski poseł Harry Smith-Parkes (1828–1885). Nakłaniał on Saigō, słowami Ernesta Satowa (1843–1929, brytyjskiego naukowca, japonisty, dyplomaty), „iż srogość wobec Yoshinobu Tokugawy i jego popleczników, zwłaszcza poprzez karę główną, zaszkodziłaby reputacji nowego rządu w opinii mocarstw europejskich”. Po dwóch, trzech latach więzienia większość z nich została zwolniona, a niektórzy rozpoczęli kariery w nowym systemie. Na przykład Takeaki Enomoto służył później jako poseł do Rosji i Chin oraz minister edukacji.
Strona cesarska odeszła od własnego postanowienia o wypędzeniu obcokrajowców z Japonii, koncentrując się na polityce modernizacji kraju oraz renegocjacjach „traktatów nierównoprawnych” w myśl hasła „wzbogacić kraj, wzmocnić armię​” ("fukoku-kyōhei"). Ważnym precedensem było przyjęcie przez cesarza w Tokio Alfreda, księcia Edynburga, jako „równego pod względem krwi”.
Choć początek okresu Meiji zwiastował ocieplenie kontaktów między dworem a Europejczykami, to relacje z Francją przez pewien czas pozostawały chłodne z racji jej poparcia dla siogunatu. Niebawem jednak zaproszono do Japonii kolejne misje wojskowe i stosunki powróciły do przedwojennego poziomu około 1886 roku, kiedy pod kierownictwem konstruktora okrętów Louisa-Émile’a Bertina (1840–1924) Francuzi pomogli w budowie pierwszej floty dla cesarskiej marynarki. Ważnymi reformami było wprowadzenie obowiązku szkolnego i zniesienie konfucjańskich zasad klasowych. Kulminacją przemian ustrojowych była proklamowana w 1889 roku Konstytucja Meiji (weszła w życie 29 listopada 1890 roku). 
Wiele wprowadzonych reform było jednak nadal niekorzystnych dla samurajów, jak utworzenie armii poborowej złożonej z plebsu, czy utrata dziedzicznego prestiżu i poborów. Największe napięcia pojawiły się na Kiusiu ("Kyūshū"), doprowadzając w 1874 roku do rebelii domeny Saga, a w 1876 roku – Chōshū. Byli samurajowie z Satsumy, pod przywództwem Takamoriego Saigō, porzuciwszy rząd za sprawą niesnasek dotyczących polityki zagranicznej, rozpoczęli rebelię w 1877 roku. Walcząc o zachowanie klasy samurajskiej oraz cnotliwszy rząd ich hasłem było: „nowy rząd, wysoka moralność” ("shinsei-kōtoku"). Bunt zakończył się heroiczną porażką pod Shiroyamą.
Późniejsze przedstawienia wojny.
We współczesnych pracach restauracja Meiji jest często opisywana jako „bezkrwawa rewolucja” prowadząca do gwałtownej modernizacji Japonii. Liczby i fakty jasno pokazują, że była to dość brutalna wojna – zmobilizowano około 120 000 żołnierzy, z których zginęło około 3500. Późniejsze japońskie przedstawienia były dość romantyczne, pokazując siły siogunatu walczące w tradycyjny sposób przeciw w pełni zmodernizowanej armii cesarskiej. Choć tradycyjne metody i broń były używane, obie strony używały zaawansowanego technicznie uzbrojenia oraz technik walki.
Takie przedstawienie wojny doczekało się wielu dramatyzacji. Jirō Asada napisał czterotomową powieść zatytułowaną "Mibu Gishi-den". Na jej podstawie powstał film w reżyserii Yōjirō Takity (ur. 1955) „Kiedy obnażony zostanie ostatni miecz” oraz dziesięciogodzinny "jidai-geki" z Kenem Watanabe w roli głównej. Film „Goryōkaku” z 2001 roku jest kolejnym "jidai-geki" przedstawiającym walki na Hokkaidō. Istnieje także kilka tytułów z gatunku anime.
Wśród zachodnich adaptacji znaleźć można hollywoodzki film Edwarda Zwicka z 2003 roku „Ostatni samuraj”, który łączy w sobie wydarzenia z wojny boshin, rebelii Satsumy oraz innych buntów samurajskich z początku okresu Meiji.
Uzbrojenie.
Siły Chōshū i Satsumy były w pełni zmodernizowane i posiadały haubice Armstronga, jak również karabiny na pociski Minié czy kartaczownice Gatlinga. Wojska siogunatu posiadały jednostki elitarne szkolone przez francuską misję wojskową. Siogun polegał również na oddziałach dostarczanych przez sprzymierzone domeny, przesyłające formacje przestarzałe zarówno w uzbrojeniu jak metodach walki, czyniąc armię siogunatu mieszanką elementów nowoczesnych i anachronicznych.
Uzbrojenie indywidualne.
Wiele typów mniej lub bardziej nowoczesnej broni gładkolufowej oraz karabinów importowano z Francji, Niemiec, Niderlandów, Wielkiej Brytanii oraz Stanów Zjednoczonych. Były one używane obok tradycyjnej broni palnej, jak "tanegashima" (inaczej: "hinawajū") z zamkiem lontowym.
Wiele jednostek używało gładkolufowych arkebuzów, sprowadzanych do Japonii od 1840 roku z Niderlandów. Broń ta była dość wiekowa i miała ograniczone możliwości. Jej skuteczny zasięg wynosił do 50 metrów, a szybkostrzelność 2 strzały na minutę. Daimyō Nagaoki, sprzymierzeniec sioguna, posiadał w arsenale dwie kartaczownice Gatlinga oraz kilka tysięcy nowoczesnych karabinów. Siogunat złożył także zamówienie na 30 000 nowoczesnych karabinów Dreysego w 1866 roku. Napoleon III zaopatrzył Yoshinobu Tokugawę w 2000 nowoczesnych karabinów Chassepot wz. 1866, które ten przeznaczył na uzbrojenie przybocznej gwardii. Przestarzałe tanegashimy były używane przez "bakufu".
Wojska cesarskie używały głównie karabinów na pociski typu Minié, nadal ładowane od lufy, lecz celniejsze, bardziej zabójcze i pozwalające prowadzić skuteczny ogień na dalsze odległości niż broń gładkolufowa, zachowując szybkostrzelność 2 na minutę. Nowocześniejsze, ładowane od zamka mechanizmy, jak w sniderach, pozwalające na oddawanie 10 strzałów na minutę, były używane przez żołnierzy z Tosy przeciw grupom popierającym Tokugawów w bitwie pod Ueno w lipcu 1868 roku. W drugiej połowie konfliktu, na północno-wschodnim teatrze walk żołnierze z Tosy używali amerykańskich, powtarzalnych karabinów Spencera. Popularne były także amerykańskie rewolwery i pistolety, jak armijna wersja rewolweru Smith &amp; Wesson model 2, sprowadzane przez szkockiego kupca Thomasa Blake’a Glovera i używane przez żołnierzy Satsumy.
Artyleria.
Wraz z drewnianymi działami, zdolnymi wystrzelić 3 do 4 kul przed rozpadnięciem się, używano nowoczesnych haubic Armstronga, strzelających pociskami wybuchowymi. Takie haubice były używane przez wojska Satsumy oraz Sagi (ob. prefektura Saga).
Okręty wojenne.
W kategorii okrętów wojennych obie strony były wyposażone zarówno w najnowocześniejsze wówczas pancerniki i korwety („Kōtetsu” lub „Kanrin Maru”), parowce (w tym pierwszą wybudowaną w Japonii parową kanonierkę „Chiyoda”), jak również w kutry, czy tradycyjne okręty żaglowe. Siogunat posiadał początkowo sporą przewagę w tej materii, którą jego oficjele mieli zamiar powiększyć zamawiając francuski taranowiec „Kōtetsu” – nie dotarł on jednak na czas z powodu przyrzeczonej przez mocarstwa zachodnie neutralności i ostatecznie, po bitwie pod Toba-Fushimi, trafił do marynarki cesarskiej.
Mundury.
Zmodernizowane oddziały nosiły mundury w stylu zachodnim (zwykle ciemne), z pewnymi zmianami co do kształtu hełmu. Żołnierze z Satsumy i Chōshū nosili stożkowe, odpowiednio niskie i wysokie, zaś siogunatu okrągłe.
Oficerowie siogunatu ("bakufu") często nosili francuskie mundury. Tradycyjne oddziały zachowywały stroje samurajskie.
Niektóre oddziały cesarskie nosiły nietypowe, „niedźwiedzie” nakrycia głowy: „czerwone niedźwiedzie” ("shaguma") charakteryzowały oficerów z Tosy, „białe” ("haguma") – z Chōshū, „czarne” ("koguma") – z Satsumy.

</doc>
<doc id="2741240" url="https://pl.wikipedia.org/wiki?curid=2741240" title="Rejon oktiabrski (Nowosybirsk)">
Rejon oktiabrski (Nowosybirsk)

Rejon oktiabrski w Nowosybirsku (ros. Октябрьский район) – jeden z rejonów rosyjskiego miasta Nowosybirsk.
Charakterystyka.
Położony na prawym brzegu Obu, zajmujący powierzchnię 57,6 kilometrów kwadratowych. Dane z 2010 roku wskazują, że zamieszkuje go 200 182 osób, a kilka lat wcześniej było to 196 300. Historia rejonu zaczyna się jeszcze w XIX wieku, co czyni go jednym z najstarszych obszarów Nowosybirska. Jego powstanie związane jest z Koleją Transsyberyjską i budową mostu przez rzekę Ob. Rejon ten zwany był wówczas Zakamieńskim, gdyż znajdował się za rzeką Kamienką. W 1893 roku zasiedlili go robotnicy budujący most wraz z ze swoimi rodzinami. W 1906 roku powstała tu pierwsza fabryka produkująca elementy mechaniczne oraz metalowe, co przyciągnęło kolejnych osadników i zachęciło ich do zamieszkania w rejonie. W 1929 roku nadano mu jego obecną nazwę, na cześć Rewolucji Październikowej, a granice dzielnicy ukształtowały się ostatecznie w latach czterdziestych. Atak Niemiec na ZSRR w 1941 roku i napływ ewakuowanego z zachodu przemysłu oraz ludności przyczynił się do dalszego rozwoju rejonu. Od tego okresu w dzielnicy mieści się kilka większych zakładów przemysłowych Nowosybirska. 
W rejonie oktiabrskim znajduje się ponad 200 ulic o łącznej długości 149 kilometrów. Z zachodu na wschód jego wymiary wynoszą 5 kilometrów, a z północy na południe 9 kilometrów. Najważniejszym obiektem zlokalizowanym w dzielnicy jest powstały w 1966 roku budynek Państwowej Biblioteki Technicznej Syberyjskiego Oddziału Rosyjskiej Akademii Nauk. Gromadzi ona prawie 10 milionów różnego typu woluminów, co czyni ją największą tego typu placówką w Azji. Swą działalność zarejestrowało tu prawie 12 tysięcy małych i średnich przedsiębiorstw, z czego połowa zajmuje się szeroko pojętym handlem. Znajduje się tu także 27 publicznych szkół, 2 szkoły sportowe oraz 26 przedszkoli. Działa tu także teatr dzielnicowy z miejscami dla 240 osób, a także kilka wyższych placówek edukacyjnych, m.in. Nowosybirski Pedagogiczny Uniwersytet Państwowy oraz Syberyjska Akademia Administracji Publicznej. Według danych z 2010 roku co trzeci mieszkaniec rejonu nie ukończył jeszcze trzydziestego roku życia. Rejon ten jest jednym z najbardziej aktywnych części miasta jeśli chodzi o budownictwo mieszkaniowe. W 2010 roku w budowie znajdowało się tu prawie sto obiektów tego typu. Architektura dzielnicy pochodzi głównie z lat czterdziestych oraz czasów Nikity Chruszczowa, ale także z uwagi na dynamikę budowy nowych obiektów, sporo jest tu także budynków oddanych do użytku już po rozpadzie Związku Radzieckiego. Dzielnica rozwija się bardzo dynamicznie, co sprawia, że rośnie także jej budżet. W 2004 roku administracja rejonu dysponowała 547 milionami rubli, a w 2008 roku już 1 miliardem i 200 tysiącami rubli. Władze powiększają także tereny zielone w dzielnicy, na przestrzeni ostatnich kilku lat zasadzono ponad 7000 drzew.
Transport.
Dzielnica znajduje się w strukturze nowosybirskich sieci tramwajowej oraz autobusowej. Na obszarze rejonu oktiabrskiego znajdują się także dwie stacje Nowosybirskiego Metra należące do linii Leninskajej:
Znajduje się tu także jedna stacja obsługująca linię Dzierżyńskają, a z czasem zostaną uruchomione dwie kolejne:
Planowane jest także poprowadzenie przez obszar rejonu nowej linii systemu nowosybirskiej kolei podziemnej, której dzielnica nadawać będzie nazwę, linii Oktiabrskajej.

</doc>
<doc id="2741242" url="https://pl.wikipedia.org/wiki?curid=2741242" title="Rejon kirowski (Nowosybirsk)">
Rejon kirowski (Nowosybirsk)

Rejon kirowski w Nowosybirsku (ros. Кировский район) – jeden z rejonów rosyjskiego miasta Nowosybirsk.
Charakterystyka.
Położony na lewym brzegu Obu, zajmujący powierzchnię 52 kilometrów kwadratowych. Dane z 2010 roku wskazują, że zamieszkuje go 173 837 osób, a kilka lat wcześniej było to około 171 000. Historia dzielnicy zaczyna się w XIX wieku, gdy na tym terenie znajdowała się jedna z wiosek, a Nowonikołajewsk (Nowosybirsk) jeszcze nie istniał. Sama wieś istniała natomiast od XVI wieku jako miejsce handlu między Rosjanami a Teleutami. Na przełomie XIX i XX wieku był to jednak mało rozwinięta dzielnica miasta, zamieszkana przez niewielką liczbę ludności. Dopiero wraz z nastaniem czasów sowieckich rozpoczyna się rozwój tego obszaru. W 1930 roku zlokalizowano jedną z fabryk, a sam teren nazwano rejonem zaobskim (2 października). Impulsem do dalszego rozwoju było stworzenie linii kolejowej łączącej Kuźnieckie Zagłębie Węglowe z Nowosybirskiem. 2 grudnia 1934 roku rejon przemianowano na kirowski, na cześć Siergieja Kirowa, liczba jego ludności wynosiła około 45 tysięcy. Atak Niemiec na ZSRR w 1941 roku sprawił, że do Nowosybirska zostały ewakuowane nie tylko masy ludności, ale także wiele zakładów przemysłowych - część z nich ulokowano w rejonie kirowskim, co było bodźcem do dalszej ekspansji dzielnicy. Przeniesiono tu prawie 15 różnych zakładów przemysłowych, m.in. z Podolska, Rostowa nad Donem, Taganrogu czy Tuły. Rozwój ten trwał także po zakończeniu wojny, gdy w latach pięćdziesiątych lokalizowano w tym miejscu wiele nowych fabryk. W latach sześćdziesiątych powstały tu zakłady produkujące różnego rodzaju alkohole. Ostateczne granice rejonu ukształtowały się w latach siedemdziesiątych.
Rejon kirowski ma następujące wymiary: z zachodu na wschód jest to 6,3 kilometra, z północy na południe 8,9 kilometra, a długość nabrzeża obskiego wynosi 9,8 kilometrów. Od 2010 roku władze dzielnicy inwestują w rozwój edukacji przedszkolnej, sieć tych placówek w rejonie nie była zbyt rozbudowana, stąd zwiększenie nakładów finansowych na jej rozbudowę. Trwają także inwestycje w małą architekturę oraz zwiększanie terenów zielonych na tym obszarze. W kirowskim rejonie znajduje się ponad 190 ulic o łącznej długości 121 kilometrów. Zarejestrowanych jest tutaj ponad 8 tysięcy małych i średnich przedsiębiorstw, a także 34 duże zakłady. 50% z nich zajmuje się handlem, 11% produkcją, 8% budownictwem, 7% transportem, a reszta innego typu działalnością. Oprócz tego swe siedziby ma tutaj 16 mniejszych lub większych ośrodków opieki zdrowotnej (w tym kilka szpitali i specjalistycznych klinik). Na terenie rejonu działa 88 placówek edukacyjnych, m.in. wspomniane przedszkola, których liczba wzrosła do 33, a także 26 szkół podstawowych różnego typu i 13 szkół średnich. Prawie 4 kilometry kwadratowe zajmuje park rejonowy, który jest jednym z ulubionych miejsc rekreacyjnych i wypoczynkowych mieszkańców.
W 2010 roku rejon kirowski otrzymał nagrodę od władz Nowosybirska za zajęcie pierwszego miejsca spośród wszystkich dzielnic w konkursie na najlepszy rejon miasta. Uznano, że dzielnica ta jest najszybciej rozwijającym się rejonem metropolii nowosybirskiej. Tempo rozwoju zostanie najprawdopodobniej utrzymane, gdyż w Generalnym Planie Rozwoju Nowosybirska kirowski rejon stał się jednym z priorytetów w dalszej rozbudowie miasta. Planowane są wielkie inwestycje w budownictwo mieszkaniowe, co ma się przełożyć na stworzenie ponad 220 tysięcy metrów kwadratowych nowych powierzchni mieszkalnych. Inwestycje zostaną także poczynione w infrastrukturę sportową, a szczególnie w stworzenie nowoczesnego ośrodka narciarskiego na obrzeżach dzielnicy, który byłby dostępny w ciągu całego roku. Planowane jest także przeznaczenie środków na rozwój infrastruktury drogowej, a także stworzenie obwodnicy na obrzeżach rejonu. Największą inwestycją ma być budowa nowego mostu przez Ob, który byłby trzecim mostem w mieście, a jego długość ma wynieść 1,67 kilometra. Zakłada się, że jego budowa pochłonie 18,7 miliardów rubli. W związku z istnieniem wielu zakładów przemysłowych w dzielnicy, nie należy on do najatrakcyjniejszych rejonów Nowosybirska, a tym samym ceny mieszkań nie należą tu do najwyższych.
Transport.
Dzielnica znajduje się w strukturze nowosybirskich sieci tramwajowej oraz autobusowej. Na obszarze kirowskiego rejonu nie znajduje się żadna stacja Nowosybirskiego Metra. W długofalowym planie rozwoju przewiduje się jednak powstanie w tym miejscu nowej linii, Kirowskajej.

</doc>
<doc id="2741244" url="https://pl.wikipedia.org/wiki?curid=2741244" title="Rejon pierwomajski (Nowosybirsk)">
Rejon pierwomajski (Nowosybirsk)

Rejon pierwomajski w Nowosybirsku (ros. Первомайский район) – rejon rosyjskiego miasta Nowosybirsk.
Charakterystyka.
Położony na prawym brzegu Obu, zajmujący powierzchnię 71,7 kilometrów kwadratowych. Dane z 2010 roku wskazują, że zamieszkuje go 76 215 osób, a kilka lat wcześniej było to około 72 600. Jest to tym samym dzielnica o najniższej gęstości zaludnienia w całym Nowosybirsku. Dzielnica powstała wokół torów kolejowych i jednej z pomniejszych stacji kolejowych znajdujących się na tym obszarze. Początkowo zamieszkiwali ją robotnicy pracujący w zlokalizowanych w pobliżu kompleksach przemysłowych, a także pracownicy związani z kolejnictwem. Pierwszy raz pojawia się na mapie administracyjnej Nowosybirska w 1928 roku, a dziesięć lat później, w 1938 roku otrzymał obecną nazwę. Nazwę dzielnicy nadaje Święto Pracy, które było zawsze hucznie obchodzone w Związku Radzieckim. Od zachodu na wschód jego wymiary wynoszą 7 kilometrów, a od północy na południe 8 kilometrów. Rejon znajduje się niejako na uboczu centrum miasta i wielkich dzielnic sypialnych, oddzielony Obem oraz kilkoma mniejszymi rzekami. W opinii mieszkańców Nowosybirska ma on charakter małomiasteczkowy. Jeśli sama nazwa rejonu ma nawiązywać do ruchu komunistycznego, to podobnie jest z patronami ulic miasta, które noszą m.in. nazwy "Bohaterów Rewolucji", "Wasilija Czapajewa" czy "Czerwonej Pochodni". Dzielnica znana jest także z hodowli kwiatów, tzw. róż pierwomajskich, ale także lilii i innych. Prawie 30 kilometrów kwadratowych powierzchni rejonu zajmują tereny zielone i rekreacyjne. 
W rejonie pierwomajskim znajduje się też kilka zakładów przemysłowych, ale także areszt kryminalny, swe siedziby lokują tu także chętnie firmy transportowe. Ważnym zakładem przemysłowym jest fabryka produkująca elektrowozy. Znajdują się tu także ogródki działkowe a także szklarnie oraz kilka mniejszych oddziałów instytutów badawczych związanych z naukami przyrodniczymi. Odległość od centrum miasta, brak stacji metra, przy istnieniu sporych terenów dostępnych pod budownictwo mieszkaniowe, sprawiają, że jeśli chodzi o ceny mieszkań i nieruchomości jest to jeden z najtańszych rejonów w całej nowosybirskiej metropolii. Po rozpadzie Związku Radzieckiego rozpoczęto na tym terenie duże inwestycje w powstanie nowych budynków mieszkalnych, ale jednocześnie według danych z roku 2010 to także tu znajduje się najwięcej rozpoczętych, ale z różnych powodów, nie ukończonych inwestycji. Dominuje niska zabudowa, jedynie 37% ulic w rejonie jest utwardzonych. W dzielnicy znajduje się 29 szkół, 13 przedszkoli, a także 9 bibliotek.
Transport.
Dzielnica znajduje się w strukturze nowosybirskich sieci tramwajowej oraz autobusowej. Na obszarze pierwomajskiego rejonu nie znajduje się żadna stacja Nowosybirskiego Metra. W długofalowym planie rozwoju przewiduje się jednak powstanie w tym miejscu nowej linii, Pierwomajskajej, której rejon użyczy nazwę.

</doc>
<doc id="2741245" url="https://pl.wikipedia.org/wiki?curid=2741245" title="Raoul Thiercelin">
Raoul Thiercelin

Raoul Armand Thiercelin (ur. 12 marca 1898 w Savigny-sur-Braye, zm. 1 marca 1988 w Saint-Mandé) – francuski rugbysta grający na pozycji łącznika młyna, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1920 roku w Antwerpii.
Kariera sportowa.
W trakcie kariery sportowej związany był z klubami CASG Paris i Stade Français.
Z reprezentacją Francji uczestniczył w turnieju rugby union na Letnich Igrzyskach Olimpijskich 1920. W rozegranym 5 września 1920 roku na Stadionie Olimpijskim spotkaniu Francuzi ulegli reprezentacji USA 0:8. Jako że był to jedyny mecz rozegrany podczas tych zawodów, oznaczało to zdobycie przez nich srebrnego medalu.

</doc>
<doc id="2741246" url="https://pl.wikipedia.org/wiki?curid=2741246" title="Rejon sowiecki (Nowosybirsk)">
Rejon sowiecki (Nowosybirsk)

Rejon zowiecki w Nowosybirsku (ros. Советский район) – rejon rosyjskiego miasta Nowosybirsk. Pod względem powierzchni jest to największy rejon miasta. Na jego terenie mieści się centrum naukowe Akademgorodok
Charakterystyka.
Położony na obu brzegach rzeki Ob, zajmuje powierzchnię 76,7 kilometrów kwadratowych. Według statystyk z 2010 roku obszar ten jest zamieszkany przez 134 020 osób, podczas gdy kilka lat wcześniej było to około 132 600. Jest to największa dzielnica miasta pod względem zajmowanej powierzchni. Decyzja o jego powstaniu zapadła w 1956 roku, gdy Rada Ministrów Związku Radzieckiego postanowiła ulokować w mieście centrum naukowe, a budową osobiście interesował się Nikita Chruszczow. Sam rejon powstał natomiast 16 kwietnia 1958 roku z połączenia kilku znajdujących się na tym obszarze osiedli, wsi i przedmieść miasta. Od zachodu na wschód rozciąga się na długość 12 kilometrów, a od południa na północ na długość 10 kilometrów. Sercem rejonu jest Akademgorodok, wielkie centrum naukowe. Fragment rejonu położony na prawym brzegu Obu podzielony jest na trzy części. Tzw. dolna część zajęta jest przez zakłady przemysłowe oraz firmy, które stanowią zaplecze techniczno-produkcyjne dla centrum naukowego. Środkowa część to właściwy kompleks budynków związanych z Akademgorodokiem, a górna część to teren zajmowany przez budownictwo mieszkaniowe. Na lewym brzegu rejonu mają swe siedziby inne firmy i instytucje. Tam także znajduje się Nowosybirska Elektrownia Wodna wytwarzająca elektryczność dla miasta oraz obwodu nowosybirskiego. 
Południowe rubieże rejonu sowieckiego leżą nad Zbiornikiem Nowosybirskim. Zbiornik w okresie letnim jest popularnym miejscem wypoczynkowym dla mieszkańców miasta i okolic, a także centrum sportowym, gdyż zbiornik jest wykorzystywany przez jachty, łodzie i motorówki. Na terenie Akdemogorodoku znajdują się budynki instytutów naukowych i uniwersytetów, m.in. Nowosybirskiego Uniwersytetu Państwowego. Według danych z 2008 roku na terenie dzielnicy swoje siedziby miało 49 instytutów i centrów badawczych. Oprócz tego w rejonie działa ponad 200 przedsiębiorstw zajmujących się nowoczesnymi technologiami, które współpracują z ośrodkami naukowymi zgrupowanymi w dzielnicy. Swoje siedziby mają tu oddziały zarówno rosyjskich jak i zagranicznych firm, takich jak m.in. Microsoft, Oracle Corporation, Intel, IBM, Accenture i Łukoil. Zarejestrowanych jest tu ponad 6 tysięcy przedsiębiorstw, a małe i średnie firmy dają zatrudnienie prawie 30% mieszkańcom rejonu. Działają tu co najmniej 23 placówki kulturalne, m.in. Muzeum Słońca. Ważnym punktem na mapie rejonu jest także Centralny Syberyjski Ogród Botaniczny. Znajduje się tu także Muzeum Techniki Kolejowej.
Transport.
Dzielnica znajduje się w strukturze nowosybirskich sieci tramwajowej oraz autobusowej. Na obszarze sowieckiego rejonu nie znajduje się żadna stacja Nowosybirskiego Metra.

</doc>
<doc id="2741247" url="https://pl.wikipedia.org/wiki?curid=2741247" title="Turniej olimpijski w piłce siatkowej mężczyzn 2012/Ćwierćfinały">
Turniej olimpijski w piłce siatkowej mężczyzn 2012/Ćwierćfinały

Mecze ćwierćfinałowe turnieju olimpijskiego w piłce siatkowej mężczyzn podczas XXX Letnich Igrzysk Olimpijskich w Londynie rozegrane zostały 8 sierpnia.
Awans do tej fazy uzyskało 8 drużyn (po 4 z każdej grupy), tj.: Argentyna, Brazylia, Bułgaria, Niemcy, Polska, Rosja, Stany Zjednoczone oraz Włochy. 
Pary ćwierćfinałowe ustalone zostały według klucza:
Zespoły z miejsc drugiego i trzeciego z grup A oraz B poznały swojego rywala w drodze losowania.
Do półfinałów awansowały reprezentacje Brazylii, Bułgarii, Rosji oraz Włoch.

</doc>
<doc id="2741249" url="https://pl.wikipedia.org/wiki?curid=2741249" title="José María Orellana">
José María Orellana

José María Orellana Pinto (ur. 1872, zm. 1926) – gwatemalski generał i polityk, prezydent w latach 1921-1926 po dojściu do władzy w wyniku zamachu stanu przeciwko prezydentowi Carlosowi Herrerze y Lunie.

</doc>
<doc id="2741251" url="https://pl.wikipedia.org/wiki?curid=2741251" title="Francisco Lazaro">
Francisco Lazaro



</doc>
<doc id="2741252" url="https://pl.wikipedia.org/wiki?curid=2741252" title="Teresa Flavious Kwamboka">
Teresa Flavious Kwamboka

Teresa Flavious Kwamboka (ur. 29 września 1988 w Nyamirze) – kenijska lekkoatletka z plemienia Kisii, złota medalistka Mistrzostw Świata Juniorów Młodszych 2005 w biegu na 800 metrów. Osiągnęła wtedy w finale czas 2:07.42 s, a dzień wcześniej w półfinale ustanowiła swój rekord życiowy 2:06.88 s. Wystąpiła także na Mistrzostwach Świata Juniorów 2006, gdzie odpadła w półfinale biegu na 800 m.

</doc>
<doc id="2741253" url="https://pl.wikipedia.org/wiki?curid=2741253" title="Kajmany na Letnich Igrzyskach Olimpijskich 2012">
Kajmany na Letnich Igrzyskach Olimpijskich 2012

Kajmany na XXX Letnich Igrzyskach Olimpijskich w Londynie reprezentowało 5 sportowców – 4 mężczyzn i 1 kobieta.
Był to dziewiąty start Kajmanów na letnich igrzyskach olimpijskich.

</doc>
<doc id="2741255" url="https://pl.wikipedia.org/wiki?curid=2741255" title="Carlos María Esquivel y Rivas">
Carlos María Esquivel y Rivas

Carlos María Esquivel y Rivas – hiszpański malarz, syn również malarza Antonia Marii Esquivela.
Studiował malarstwo w Królewskiej Akademii Sztuk Pięknych św. Ferdynanda w Madrycie oraz w Paryżu. Był uczniem Léona Cognieta. Malował obrazy o tematyce historycznej, takie jak "Prisión de Guatimocin" i "Vuelta del asistente de un oficial muerto en la guerra de África" oraz porterty. Na zlecenie José Madrazo pracował w Muzeum Prado nad portretami do pocztu królów Hiszpanii.

</doc>
<doc id="2741256" url="https://pl.wikipedia.org/wiki?curid=2741256" title="Rejon wierch-iseckij (Jekaterynburg)">
Rejon wierch-iseckij (Jekaterynburg)

Rejon wierch-iseckij w Jekaterynburgu (ros. Верх-Исетский район) – jeden z rejonów rosyjskiego miasta Jekaterynburg. 
Historia.
Rejon wierch-iseckij według danych z początku 2012 roku był zamieszkany przez 211 557. Jego historia rozpoczyna się jeszcze w XVII wieku i jest nierozerwalnie związana z historią całego Jekaterynburga. Na tym terenie wskutek reform i przedsięwzięć imperatora Piotra I Wielkiego, w 1723 roku zlokalizowano zakład przemysłowy zajmujący się obróbką stali i wytwarzaniem narzędzi i elementów stalowych. W 1725 i 1726 roku w odległości około 2 kilometrów od centrum ówczesnego Jekaterynburga na rzece Iset zbudowano zaporę, która utworzyła zbiornik górnoisecki (wierch-iseckij), który miał być wykorzystywany w procesie obróbki i schładzania stali. Sam zakład nosił przez jakiś czas imię księżniczki Anny Piotrownej, ale po jej śmierci w 1728 roku, w nazwie fabryki przywrócono człon wierch-iseckij. W 1758 roku na tym obszarze zlokalizowano jeden z instytutów górniczych, a w 1812 roku fabrykę sprzętu artyleryjskiego. W drugiej połowie XIX wieku uruchomiono fabrykę urządzeń metalurgicznych, szczególną jej specjalizacją było wytwarzanie sprzętu z elementami złota. W 1867 roku otwarto zakład wytwarzający sklejkę, a jej wyroby eksportowano m.in. do Stanów Zjednoczonych. Na terenie tego obszaru wytwarzano i remontowano elementy związane z tradycyjnym transportem, m.in. potrzebne do powozów, podkuwania koni czy inne materiały wyrabiane przez kowali. Wytwarzano tu także produkty z drewna, meble, ale także buty i biżuterię. W 1912 roku znajdowało się tu 246 małych zakładów wytwórczych, które dawały pracę 456 osobom, przy czym tylko trzy z nich zatrudniały więcej niż 5 osób.
Zdecydowane zmiany w dzielnicy nastąpiły wraz z przewrotem bolszewickim i zakończeniem wojny domowej. W 1919 roku Jekaterynburg został pierwszy raz podzielony na rejony, którym nie przyznano nazw, lecz numery, a obszar dzisiejszego wierch-iseckiego rejonu znalazł się w granicach rejonu piątego. W kolejnych latach doszło jeszcze do kilku przekształceń na administracyjnej mapie miasta, co sprawiło, że obszar ten utracił własną podmiotowość i do 1936 roku przynależał on do Rejonu leninowskiego. Od 1936 do 1938 roku znajdował się on w granicach rejonu kaganowiczowskiego. Jako oddzielna jednostka został ponownie wydzielony w 1938 roku, gdy nazwano go rejonem jeżowskim, na cześć szefa NKWD, Nikołaja Jeżowa. Wraz z upadkiem Jeżowa ulec musiała też zmiana nazwy dzielnicy. Stało się to 23 kwietnia 1939 roku, gdy by uczcić Wiaczesława Mołotowa stał się on rejonem mołotowskim. Kolejna zmiana nazwy nastąpiła po dojściu do władzy Nikity Chruszczowa, gdy na fali destalinizacji, 12 września 1957 roku, rejon otrzymał obecną nazwę. Dzielnica w czasach sowieckich rozwijała się w sposób dynamiczny, lokalizowano tu nowe zakłady, szczególnie proces ten nasilił się po niemieckim ataku na Związek Radziecki w 1941 roku, gdy ewakuowano tu z zachodu kilka zakładów przemysłowych. W czasie wojny produkowano tu głównie przewody, kable, gumowe buty, a także wspierano sowiecki wysiłek wojenny przez m.in. służbę w szpitalach i opiekę nad rannymi. Po wojnie nastąpiło przestawienie gospodarki z wojennej na pokojową i zakłady przemysłowe zlokalizowane w dzielnicy zaczęły wytwarzać dobra konsumpcyjne. W 1957 roku powstaje jeden z symboli rejonu, Pałac Kultury. Jego budowa trwała od 1952 do 1957 roku. W czasach sowieckich inwestowano w rozwój sieci szkolnej, placówek przedszkolnych, szpitali, domów opieki, a także w infrastrukturę sportową. Załamanie przyszło w latach osiemdziesiątych, a także po rozpadzie Związku Radzieckiego, gdy spadły inwestycje i jak cała Federacja Rosyjska rejon przeżywał problemy ekonomiczne. Na ścieżkę rozwoju powrócił po 2000 roku.
Charakterystyka.
Rejon wierch-iseckij zajmuje powierzchnię 240 kilometrów kwadratowych i jest nie tylko jedną z największych jednostek administracyjnych Jekaterynburga, ale uchodzi także za najstarszą. Położony jest w północno-zachodniej części miasta. W 1989 roku, jeszcze przed rozpadem Związku Radzieckiego zamieszkiwany był przez 199 195 osób. Po 1991 roku na fali kryzysów jakie wstrząsały Rosją nastąpił odpływ ludności, rejon w porównaniu z wynikami sprzed przeszło dwudziestu lat stracił prawie dwadzieścia tysięcy mieszkańców i liczył 180 852 dusz. W 2010 liczby te wynosiły 205 312 i 205 899 ludzi, a statystyki z 2012 roku wskazywały na liczbę 211 557 mieszkańców zarejestrowanych w rejonie. W XXI wieku rejon jest dzielnicą biznesową, to tutaj rozwija się wysokie budownictwo, a w ramach tworzenia swoistego uralskiego centrum finansowego, powstaje tzw. Yekaterinburg-City. W 2010 roku zanotowano tu 2718 urodzin, 2338 zgonów, 1762 małżeństwa i 813 rozwodów. Przeciętna pensja pod koniec 2010 roku wynosiła 27 529 rubli miesięcznie. Na początku 2010 roku bezrobocie na terenie dzielnicy wyniosło 1,58%, jeszcze pod koniec tego samego roku spadło do 0,85%, a w pierwszym kwartale 2011 roku osiągnęło pułap 0,71%. Według statystyk z 2010 roku na terenie dzielnicy funkcjonuje prawie 22 tysiące małych i średnich przedsiębiorstw. 30 tysięcy osób z całej populacji dzielnicy stanowią osoby między 14 a 30 rokiem życia. Swe siedziby ma tu 39 oddziałów opieki przedszkolnej, 28 szkół publicznych, a także 143 obiekty sportowe różnego typu. Sprawami lokalnej społeczności zajmuje się samorządowa administracja rejonu.
Transport.
Dzielnica znajduje się w strukturze jekaterynburskiej sieci tramwajowej, autobusowej i trolejbusowej. Na obszarze rejonu wierch-iseckiego nie została zlokalizowana żadna stacja miejskiego systemu metra.

</doc>
<doc id="2741258" url="https://pl.wikipedia.org/wiki?curid=2741258" title="Rejon leninowski (Jekaterynburg)">
Rejon leninowski (Jekaterynburg)

Rejon leninowski w Jekaterynburgu (ros: Ленинский район) – jeden z rejonów rosyjskiego miasta Jekaterynburg.
Historia.
Rejon leninowski położony jest w centrum miasta, zajmuje powierzchnię 34,3 kilometrów kwadratowych i w 2012 liczył on 170 103 mieszkańców. Został utworzony w 1934 roku przez sowiecką władzę miasta. Nazwany na cześć bolszewickiego przywódcy Włodzimierza Lenina. W 1935 roku otwarto tu teatr marionetek, a rok później galerię sztuki ludowej. W 1937 roku zlokalizowano na terenie dzielnicy Uralskie Muzeum Geologiczne. W czasie II wojny światowej na front wyruszyło 28 550 mieszkańców jekaterynburskiego rejonu leninowskiego, w tym 1500 kobiet, a 10 jego mieszkańców zostało nagrodzonych tytułem Bohatera Związku Radzieckiego. W czasie wojny w dzielnicy zlokalizowano kilka zakładów przemysłowych mających wspierać sowiecki wysiłek wojenny, a także fabryk ewakuowanych z zachodu. Fabryka Katiusza produkująca odzież dostarczyła Armii Czerwonej 36 600 ubrań, a zarząd i robotnicy fabryki otrzymali telegram od Józefa Stalina z podziękowaniami za ich wkład w wojnę. Mieszkańcy rejonu wspierali także krwiodawstwo wysyłając do szpitali i punktów medycznych 80 ton krwi, za co rejonowa stacja poboru krwi została odznaczona Orderem Czerwonej Gwiazdy. 17 października 1943 roku otwarto w dzielnicy pierwszą linię trolejbusową. Po wojnie dzielnica nadal rozwijała się dynamicznie, lokalizowano w tym miejscu mniejsze zakłady przemysłowe oraz wytwórcze. W 1972 roku otwarto pierwszy supermarket na terenie leninowskiego rejonu. W 1994 roku otwarto na tym terenie Szpital Dziecięcy w Jekaterynburgu, a po rozpadzie Związku Radzieckiego inwestowano głównie w budownictwo mieszkaniowe. Po roku 2000 w dzielnicy zaczęły powstawać duże centra handlowe oraz supermarkety. 
Charakterystyka.
Rejon leninowski jest dzielnicą skupiającą siedziby administracji miejskiej, a także znajdują się tu placówki kulturalne, edukacyjne oraz sportowe. Ważną rolę pełni też zabudowa mieszkaniowa. Liczba mieszkańców żyjących w rejonie cały czas rośnie, w 1989 roku żyło tu 177 056 ludzi, w 2002 roku 152 970, w 2007 roku 156 200, w 2010 roku 159 975 i 160 702, a w 2012 roku liczba ta wyniosła 170 103. 430 hektarów ogółu powierzchni dzielnicy zajmują tereny zielone w tym ogrody, skwery i parki. Znajduje się tu kilka zakładów przemysłowych, produkujących m.in. części maszyn, a także zajmujących się obróbką kamieni szlachetnych. Swą siedzibę ma tu oddział Centralnego Banku Rosji odpowiedzialny za obwód swierdłowski. Znajduje się tu także 228 ośrodków sportowych, 22 instytutów edukacyjnych oraz 39 oddziałów przedszkolnych, a także działa tu 26 klubów młodzieżowych, szkoła sportowa, 3 muzea, 10 bibliotek oraz Jekaterynburski Cyrk. Znajduje się tu także tzw. Jekaterynburski Arbat, duża strefa spacerowa przeznaczona tylko do użytku pieszych. Na terenie rejonu położona jest także cerkiew św. Serafina z Sarowa.
Transport.
Dzielnica znajduje się w strukturze nowosybirskich sieci tramwajowej oraz autobusowej. Na obszarze leninowskiego rejonu znajdują się dwie stacje Jekaterynburskiego Metra.

</doc>
<doc id="2741259" url="https://pl.wikipedia.org/wiki?curid=2741259" title="Rejon ordżonikidzewski (Jekaterynburg)">
Rejon ordżonikidzewski (Jekaterynburg)

Rejon ordżonikidzewski w Jekaterynburgu (ros: Орджоники́дзевский район) – jeden z rejonów rosyjskiego miasta Jekaterynburg. Jest on zamieszkany przez największą liczbę mieszkańców. 
Historia.
Rejon ordżonikidzewski położony jest na północnych rubieżach Jekaterynburga, zajmuje on powierzchnię 102 kilometrów kwadratowych i obecnie liczy 293 804 mieszkańców. Pomysły rozwoju tego obszaru miasta pojawiły się już w latach dwudziestych XX wieku, gdy został on uwzględniony w miejskim planie pięcioletnim. Miała to być dzielnica typowo przemysłowa, na której terenie koncentrować się miały zakłady produkujące maszyny i części maszynowe, a 6 września 1927 roku postanowiono zlokalizować tu fabrykę sprzętu wojskowego. Przez następne lata zbudowano tu wielkie kombinaty, m.in. Urałmasz, co wymagało stworzenia zaplecza dla tych fabryk, w ten sposób ogromne środki przeznaczono na rozwój budownictwa mieszkaniowego. Nazwy ulic rejonu odwzorowywały nową sowiecką rzeczywistość miasta i Rosji, były to m.in. ulice Siergieja Kirowa, Wiaczesława Mołotowa, Włodzimierza Lenina, Józefa Stalina, Aleksieja Stachanowa czy Czerwonych Przodowników. W 1931 roku powstającej dzielnicy nadano imię Józefa Stalina. Dystrykt ten jako samodzielny podmiot utworzono w 1934 roku w wyniku podziału stalinowskiego rejonu, a decyzja ta została oficjalnie zatwierdzona 17 maja 1935 roku. Nazwany został na cześć jednego z bolszewickich działaczy, Sergo Ordżonikidzego. Agresja Niemiec na ZSRR sprawiła, że rejon zaczął się intensywnie rozwijać. Ewakuowano tu kilkanaście zakładów z zachodnich rubieży Związku Radzieckiego, a sama dzielnica stała się centrum przemysłu wojskowego w mieście, produkowano tu mnóstwo sprzętu, m.in. czołgi, a także słynne katiusze. W czasie wojny do rejonu napłynęło 26 tysięcy ewakuowanych z zachodu robotników, a także ludności cywilnej. Ogółem 24 tysiącom mieszkańców rejonu nadano Medal za Ofiarną Pracę w Wielkiej Wojnie Ojczyźnianej 1941-1945. Po wojnie dzielnica w dalszym ciągu dynamicznie się rozwijała, co miało związek z wielkimi zakładami przemysłowymi zlokalizowanymi na jej obszarze. W 1948 roku została ona włączona do jekaterynburskiej sieci tramwajowej. W 1953 roku zbudowano Pałac Kultury, a w 1959 roku w jej obręb włączono rejon kujbyszewski. W latach sześćdziesiątych powstają linie trolejbusowe, a w latach 1971-1975 oddano do użytku prawie 120 tysięcy metrów kwadratowych powierzchni mieszkaniowej. Po rozpadzie Związku Radzieckiego spadła dynamika inwestycji przemysłowych, ale dzielnica w dalszym ciągu się przeżywała okres rozwoju, oddano do użytku m.in. kolejne stacje jekaterynburskiego systemu metra. W 1998 roku uruchomiona została prawosławna cerkiew Narodzenia Pańskiego. 
Charakterystyka.
Rejon ordżonikidzewski jest najgęściej zaludnioną dzielnicą miasta. Liczba ludności w rejonie w ostatnich latach rośnie. W 1989 roku żyło tutaj 287 445 ludzi. Kryzys końca epoki sowieckiej, a następnie trudne czasy transformacji jakie Federacja Rosyjska przechodziła w latach dziewięćdziesiątych doprowadziły do spadku i sprawiły, że w 2002 roku liczba ta wynosiła 261 985. W 2010 roku żyło tutaj 290 204 i 290 484 osób, a w 2012 roku liczba ta wynosi 293 804 mieszkańców. Rejon ordżonikidzewski dysponuje własną administracją rejonową, która ma za zadanie służyć lokalnej społeczności dzielnicowej. Na obszarze rejonu funkcjonuje wiele placówek kulturalnych, m.in. 10 bibliotek, 5 szkół muzycznych i artystycznych, 2 kina oraz 6 muzeów. W segmencie edukacyjnym swe siedziby mają 3 instytuty wyższej edukacji, 72 oddziały opieki przedszkolnej, 8 szkół specjalnych oraz 44 szkoły publiczne. Dzielnica dysponuje 17 placówkami opieki zdrowotnej, w tym szpitalami, przychodniami i specjalistycznymi klinikami. Znajdują się tu także obiektu kultu religijnego, m.in. cerkiew Narodzenia Pańskiego oraz św. Kseni z Petersburga, która położona jest na cmentarzu Wschodnim.
Transport.
Dzielnica znajduje się w strukturze nowosybirskich sieci tramwajowej oraz autobusowej. Na obszarze ordżonikidzewskiego rejonu znajdują się trzy stacje Jekaterynburskiego Metra.

</doc>
<doc id="2741261" url="https://pl.wikipedia.org/wiki?curid=2741261" title="Rejon kirowski (Jekaterynburg)">
Rejon kirowski (Jekaterynburg)

Rejon kirowski w Jekaterynburgu (ros: Кировский район) – jeden z rejonów rosyjskiego miasta Jekaterynburg.
Historia.
Według danych z 2012 roku na terytorium rejonu kirowskiego zyło 224 631 mieszkańców. Pierwsze osadnictwo miejskie pojawia się na obszarze dzisiejszego kirowskiego rejonu w latach trzydziestych XVIII wieku. W 1770 roku zlokalizowano tu Cerkiew Wniebowstąpienia Pańskiego, na początku była ona drewniana, a od 1818 roku w pełni murowana. Przez okres XIX wieku były to w zasadzie przedmieścia Jekaterynburga o drewnianej, małomiasteczkowej zabudowie. Rozwój przyszłego rejonu kirowskiego zaczyna się po przewrocie bolszewickim i zakończeniu wojny domowej, gdy sowieckie władze miasta rozpoczęły pierwsze większe inwestycje na tym obszarze. W tym okresie zajmował on obszar 38 kilometrów kwadratowych, a zamieszkiwało go około 50 tysięcy ludzi. Już wkrótce działało tu 14 zakładów przemysłowych, zatrudniających łącznie 5253 ludzi, a także 8 szkół, 12 oddziałów przedszkolnych, szpital z 75 łóżkami oraz 4 biblioteki. W 1943 roku na obszarze rejonu zlokalizowano Uralski Oddział Sowieckiej Akademii Nauk. W czasie II wojny światowej po agresji Niemiec na ZSRR w 1941 roku na obszarze rejonu zlokalizowano 8 zakładów przemysłowych ewakuowanych z zachodnich krańców Kraju Rad, a także otwarto 4 nowe. W związku z dynamicznym rozwojem przemysłu i przyrostem ludności w tej części miasta, w kwietniu 1943 sowieckie władze miasta zdecydowały o utworzeniu nowej dzielnicy, a sam rejon kirowski został oficjalnie powołany do życia 25 czerwca tego samego roku. Patronem nowego obszaru administracyjnego Jekaterynburga został Siergiej Kirow. Po wojnie w rejonie umiejscowiony został kolejny wielki zakład przemysłowy, fabryka elementów elektromechanicznych, która w 1966 roku za zasługi dla sowieckiego przemysłu została odznaczona Orderem Czerwonego Sztandaru Pracy. W 1966 roku na obszarze rejonu znajdowało się łącznie 78 mniejszych lub większych zakładów przemysłowych i wytwórczych, a także 23 wyższe instytuty naukowe. W 1973 roku rozbudowano sieć tramwajową w dzielnicy, a w 1971 roku uruchomiono system linii trolejbusowej. Po rozpadzie Związku Radzieckiego spadła dynamika inwestycyjna i z braku środków zahamowany został rozwój dzielnicy. W 1993 roku świętowano jej pięćdziesięciolecie, co uświetniono odsłonięciem pomnika Gieorgija Żukowa oraz kilku innych monumentów związanych z wkładem rejonu w Wielką Wojnę Ojczyźnianą. 
Charakterystyka.
Rejon kirowski położony jest w północno-wschodniej części Jekaterynburga, zajmuje powierzchnię 45 kilometrów kwadratowych i podzielony jest na siedem mniejszych podmiotów. Ogółem na jego obszarze znajduje się 166 ulic o łącznej długości 217 kilometrów. Rejon zajmuje ważne miejsce jako jekaterynburskie centrum naukowe. Swą siedzibę ma tu Uralski Oddział Rosyjskiej Akademii Nauk, a także wyższe uczelnie, m.in. Uralski Uniwersytet Federalny, Uralska Akademia Prawa, Uralska Państwowa Akademia Architektury i Sztuki, Uralska Rolnicza Akademia Państwowa. W rejonie kirowskim działa oprócz tego 5 teatrów, 4 muzea, 7 bibliotek, a także znajdują się tu 2 stadiony oraz kilka obiektów sportowo-rekreacyjnych. Liczba ludności zamieszkującej rejon w ostatnich latach systematycznie wzrasta. W 1989 roku żyło tutaj 234 461 ludzi. Po rozpadzie Związku Radzieckiego wraz z załamaniem gospodarczym i kryzysem z jakim borykała się Federacja Rosyjska w drugiej połowie lat dziewięćdziesiątych nastąpił także spadek liczby mieszkańców. W 2002 roku rejon zamieszkiwało 212 587 osób. Po 2005 roku było to 219 000 ludzi, w 2010 roku odpowiednio 221 184 i 222 100, a w 2012 roku liczba ludności zamieszkującej rejon kirowski wynosi 224 631. Na obszarze rejonu działają 34 duże i średnie zakłady przemysłowe zatrudniające około 30 tysięcy ludzi. Dystrykt dysponuje własnym wybieralnym samorządem, który ma za zadanie zajmować się sprawami lokalnej społeczności. Na terenie rejonu znajduje się cerkiew Wszystkich Świętych oraz Pomnik Aleksandra Popowa.
Transport.
Dzielnica znajduje się w strukturze jekaterynburskiej sieci tramwajowej oraz autobusowej. Na obszarze kirowskiego rejonu nie została zlokalizowana żadna stacja miejskiego systemu metra. W przyszłości planuje się jednak, że przez dzielnicę przebiegać będzie druga linia metra.

</doc>
<doc id="2741262" url="https://pl.wikipedia.org/wiki?curid=2741262" title="Pierre Petiteau">
Pierre Petiteau

Pierre Petiteau (ur. 14 maja 1899 w La Réole, zm. 9 kwietnia 1974 w Bordeaux) – francuski rugbysta grający na pozycji młynarza, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1920 roku w Antwerpii.
Kariera sportowa.
W trakcie kariery sportowej reprezentował kluby Stade bordelais, Racing Club de France oraz FC Auch Gers. Jego największym sukcesem klubowym był występ w finale mistrzostw Francji z Racing Club de France w 1920 roku.
Z reprezentacją Francji uczestniczył w turnieju rugby union na Letnich Igrzyskach Olimpijskich 1920. W rozegranym 5 września 1920 roku na Stadionie Olimpijskim spotkaniu Francuzi ulegli reprezentacji USA 0:8. Jako że był to jedyny mecz rozegrany podczas tych zawodów, oznaczało to zdobycie przez nich srebrnego medalu.

</doc>
<doc id="2741263" url="https://pl.wikipedia.org/wiki?curid=2741263" title="Rejon czkałowski (Jekaterynburg)">
Rejon czkałowski (Jekaterynburg)

Rejon czkałowski w Jekaterynburgu (ros: Чкаловский район) – jeden z rejonów rosyjskiego miasta Jekaterynburg.
Historia.
Według danych z 2012 roku jekaterynburski rejon czkałowski zamieszkiwany był przez 224 631 mieszkańców. Rozwój osadnictwa na tym obszarze rozpoczyna się w 1704 roku, gdy wokół jednej z istniejących tu manufaktur zajmujących się obróbką żelaza rozpoczęto budowę domów mieszkalnych. W kolejnych dziesięcioleciach otwarto tu zakłady zajmujące obrabianiem marmuru i minerałów, a w 1720 roku otwarto tu pierwszą szkołę. W 1722 roku otwarto zakłady noszące imię księżniczki Elżbiety Piotrownej, które zajmowały się górnictwem, a także z obróbką żelazu, marmuru i złota. Stopniowo zwiększała się liczba mieszkańców, ale tereny te nie posiadały własnej podmiotowości na administracyjnej mapie Jekaterynburga. Rzecz miała się podobnie po przewrocie bolszewickim i zakończeniu wojny domowej, gdy ta część miasta należała do rejonów leninowskiego i oktiabrskiego. Wraz z dalszym rozwojem przemysłu na tym obszarze i wzrostem liczby mieszkańców sowieckie władze Swierdłowska postanowiły z wymienionych wyżej dwóch rejonów, wydzielić nowy, co oficjalnie stało się 25 czerwca 1943 roku. Liczba mieszkańców nowej dzielnicy wynosiła wówczas około 40 tysięcy, a tego samego roku uruchomiono pierwszą linię trolejbusową w rejonie. Patronem nowego tworu administracyjnego został wybrany Walery Czkałow, jeden z najsłynniejszych lotników sowieckich. W 1944 roku oddano do użytku pierwszą linię tramwajową w dzielnicy. Okres po zakończeniu II wojny światowej charakteryzował się rozwojem przemysłu, transformacją gospodarki z wojennej na pokojową, co zwiększyło produkcję dóbr konsumpcyjnych oraz inwestycji w budownictwo mieszkaniowe. W dalszym ciągu rozwijana była infrastruktura drogowa oraz transport publiczny, a w 1958 roku otwarto na terenie rejonu Instytut Inżynierii Górniczej. W 1964 roku uruchomiono rejonowy szpital z łóżkami dla 265 pacjentów, a w 1967 roku zlokalizowano tu Wyższą Szkołę Artylerii oraz Pałac Kultury (z okazji obchodów pięćdziesiątej rocznicy Rewolucji Październikowej). W latach siedemdziesiątych i osiemdziesiątych inwestowano w opiekę zdrowotną, otwarto m.in. dwie kliniki dziecięce, klinikę dentystyczną oraz szpital położniczy. Rozpad Związku Radzieckiego spowodował spowolnienie inwestycyjne w dzielnicy. 31 marca 1992 roku zawieszono funkcjonowanie sowieckich władz rejonu i zastąpiono je nowymi. W nowej rzeczywistości postsowieckiej na terenie dzielnicy otwarto m.in. nową szkołę oraz odbudowano dwie zniszczone przez władzę bolszewicką cerkwie. Zaczęły powstawać centra handlowe oraz dwie stacje metra. W 2004 roku świętowano stulecie urodzin patrona dzielnicy, Walerego Czkałowa. W 2008 roku uruchomiono nową klinikę, a w 2010 i 2011 oddano do użytku siedem nowych przedszkoli. 
Charakterystyka.
Rejon czkałowski zlokalizowany jest w południowej części Jekaterynburga i zajmuje powierzchnię około 40 kilometrów kwadratowych. Liczba jego mieszkańców nieustannie rośnie. W 1985 roku mieszkało tutaj 205 800, ale w czasie kryzysu końca lat osiemdziesiątych liczba ta zmniejszyła się do 187 681 w 1989 roku. Po rozpadzie Związku Radzieckiego liczba ta powoli wzrastała i w 2001 roku osiągnęła poziom 211 100, a w 2002 roku już 222 690. W 2010 było to natomiast 215 339 i 215 342, a w 2012 roku 221 476. Dzielnica ma charaktery przemysłowy i jest przez okres sowiecki była przedmieściami miasta zamieszkiwanymi przez klasę pracującą. Działają tu 43 duże zakłady przemysłowe, chemiczne, petrochemiczne, maszynowe, a także 8 instytutów badawczych. Pod koniec lat dziewięćdziesiątych na terenie rejonu skoncentrowane było 32% produkcji całego Jekaterynburga. Oprócz 10 instytutów i szkół wyższych działa tu także 27 szkół publicznych, 4 szkoły plastyczne i 8 bibliotek. Łączna długość ulic na terenie dzielnicy wynosi ponad 280 kilometrów. Rośnie przyrost naturalny w rejonie, w 2009 roku urodziło się tu 2688 dzieci, w 2010 roku - 3675, a w 2011 roku - 3859. 1 stycznia 2012 roku bezrobocie w rejonie wyniosło 0,84% i w porównaniu z rokiem poprzednim zmniejszyło się półtorakrotnie. Trwają inwestycje w budownictwo mieszkaniowe, w rozwój infrastruktury drogowej oraz tworzenie nowych terenów zielonych. Rejon czkałowski posiada własne wybieralne władze samorządowe, które mają za zadanie dbanie o kondycję i rozwój lokalnej społeczności. Rejon nastawia się także na współpracę międzynarodową, w tym celu nawiązał partnerstwo z jedną z dzielnic chińskiego Kantonu. Na obszarze rejonu znajduje się cerkiew Przemienia Pańskiego, jeden z najstarszych prawosławnych obiektów sakralnych w mieście.
Transport.
Dzielnica znajduje się w strukturze nowosybirskich sieci tramwajowej, autobusowej i trolejbusowej. Na obszarze czkałowskiego rejonu zlokalizowane są dwie stacje Jekaterynburskiego Metra. 

</doc>
<doc id="2741264" url="https://pl.wikipedia.org/wiki?curid=2741264" title="Yin ji kau">
Yin ji kau

Yin ji kau () – hongkoński dramat romantyczny z 1988 roku w reżyserii Stanleya Kwan.
Film zarobił 17 476 414 dolarów hongkońskich w Hongkongu.
Obsada.
Źródło: Filmweb
Nagrody i nominacje.
W 1987 roku podczas 25. edycji Golden Horse Film Festival Anita Mui zdobyła nagrodę Golden Horse Award w kategorii Best Actress. W 1988 roku Stanley Kwan zdobył nagrodę Golden Montgolfiere podczas 10 edycji Three Continents Festival oraz zdobył nagrodę Special Mention w kategorii International Feature Film Competition podczas 7 edycji Festiwalu Filmowego w Turynie. W 1989 roku Anita Mui zdobyła nagrodę Best Actress podczas 34. edycji Asia-Pacific Film Festival. Podczas 8. edycji Hong Kong Film Awards Anita Mui, Stanley Kwan, Peter Cheung, Siu-Tin Lai i Jackie Chan zdobyli nagrodę Hong Kong Film Award w kategorii Best Actress, Best Director, Best Film Editing, Best Original Film Score i Best Picture a Siu-Tin Lai, Edward Tang i Anita Mui zdobyli nagrodę w kategorii Best Original Film Song za utwór „Yin ji kau”. Leslie Cheung, Yuk Mok Pok oraz Bill Wong byli nominowani do nagrody Hong Kong Film Award w kategorii Best Actor, Best Art Direction i Best Cinematography a Tai An-Ping Chiu i Pik Wah Li byli nominowani w kategorii Best Screenplay. W 1990 roku Stanley Kwan buł nominowany podczas Independent Spirit Awards do nagrody Independent Spirit Award w kategorii Best Foreign Film.

</doc>
<doc id="2741265" url="https://pl.wikipedia.org/wiki?curid=2741265" title="Rejon żeleznodorożnyj (Jekaterynburg)">
Rejon żeleznodorożnyj (Jekaterynburg)

Rejon żeleznodorożnyj w Jekaterynburgu (ros: Железнодорожный район) – jeden z rejonów rosyjskiego miasta Jekaterynburg.
Historia.
Statystyki z 2012 roku wskazywały, że na obszarze jekaterynburskiego rejonu żeleznodorożnyjego było oficjalnie zarejestrowanych 141 237 mieszkańców, co czyniło go jednym z najsłabiej zaludnionych rejonów w Jekaterynburgu. Dzielnica zajmuje tereny na których od drugiej połowy XVI wieku istniała wieś Pałkino. Na przełomie XVIII i XIX wieku znajdujące się na tym obszarze mniejsze wsie i osiedla zostają włączone w granice Jekaterynburga i stopniowo rośnie liczba ich mieszkańców. Dynamiczny rozwój przychodzi wraz z wytyczeniem właśnie przez te tereny linii kolejowej, która stanie się słynną Koleją Transsyberyjską, w tym miejscu zostaje ulokowany Jekaterynburski Dworzec Pasażerski, a sam obszar staje się przez to ścisłym centrum miasta. Po bolszewickim przewrocie i zakończeniu wojny domowej obszar ten nadal rozwijał się dynamicznie, a związany był głównie z kolejnictwem i przemysłem kolejowym. Nie posiadał on jednak własnej podmiotowości administracyjnej w granicach miasta. Dostrzegając znaczenie tego terenu sowieckie władze postanowiły zmienić ten stan rzeczy. Rejon został oficjalnie utworzony wiosną 1938 roku, a jego patronem wybrano bolszewickiego działacza, Łazara Kaganowicza. Wybór miał znaczenie ideologiczne: Kaganowicz jako ludowy komisarz transportu odpowiedzialny był za koleje w Związku Radzieckim, władze miasta uznały więc, że dzielnica tak związana z kolejnictwem powinna otrzymać go za patrona. Agresja III Rzeszy na Związek Radziecki pobudziła rozwój rejonu, do którego ewakuowano wiele fabryk z zachodu oraz do którego napłynęli robotnicy, specjaliści oraz ludność cywilna. W czasie wojny na obszarze rejonu lokalizowano szpitale dla rannych żołnierzy, a jako dzielnica blisko związana z kolejnictwem, służyła za ważny punkt przeładunkowo-towarowy na trasie ze Wschodu na Zachód. Na front wyruszyło natomiast 18 300 mieszkańców rejonu, większość zginęła, a 1517 jego mieszkańców otrzymało Medal za Ofiarną Pracę w Wielkiej Wojnie Ojczyźnianej 1941-1945. 
Lata powojenne to czas przestawiania się z gospodarki wojennej na pokojową oraz rozbudowy powstałych tu zakładów przemysłowych. Problemem był brak mieszkań, intensywnie inwestowano więc w budownictwo mieszkaniowe, ale trudno było sprostać zapotrzebowaniom ludności cywilnej. Po dojściu do władzy Nikity Chruszczowa i rozpoczętej przez niego polityki destalinizacji zmiany dotknęły także dystrykt. 19 września 1957, po 19 latach funkcjonowania, zmieniono nazwę rejonu z kaganowiczowskiego na żeleznodorożnyj, zwiększyła się także jego powierzchnia, gdyż w jego skład włączono rejon mołotowski. W tym okresie zamieszkiwany był on przez 91 300 mieszkańców, z czego mężczyźni, wskutek strat wojennych, stanowili 44,2% dzielnicowej populacji. 29,9% jego mieszkańców pracowało w fabrykach i przemyśle, 26% na kolei, 10,7% w budownictwie, 6,5% w handlu, 4,7% w instytucjach kulturalnych i socjalnych, a 5% w edukacji. W czasach Chruszczowa otwarto nowe fabryki, inwestowano w kolej oraz transport publiczny (linie tramwajowe, autobusowe oraz trolejbusowe), a także tworzono wielkie blokowiska, które nadały architektoniczny styl dzielnicy. Na początku lat siedemdziesiątych populacja w dzielnicy sięgnęła 114 tysięcy ludzi. W dalszym ciągu przeznaczano nowe środki finansowe w nowe mieszkania by sprostać zapotrzebowaniom populacji, czemu służyły kolejne plany pięcioletnie. Nie zapominano także o szkołach, przedszkolach, placówkach kulturalnych i infrastrukturze transportu publicznego. Rozwój rejonu uległ zahamowaniu pod koniec epoki sowieckiej i po rozpadzie Związku Radzieckiego, a dodatkowe pogorszenie sytuacji nastąpiło wraz z kryzysem w Federacji Rosyjskiej w latach dziewięćdziesiątych. Po 2000 roku następuje poprawa sytuacji, zwiększone zostają nakłady finansowe przeznaczone na rozwój rejonu oraz zaczynają się nowe inwestycje.
Charakterystyka.
Rejon żeleznodorożnyj położony jest w północnej części Jekaterynburga i zajmuje powierzchnię 123,6 kilometrów kwadratowych. Liczba jego mieszkańców w ostatnich latach zaczęła powoli wzrastać. W 1989 roku jego obszar zamieszkiwało 143 490 ludzi, jednak po rozpadzie Związku Radzieckiego doszło do załamania i w wyniku kolejnych kryzysów nastąpił odpływ ludności. W 2002 roku w rejonie mieszkało tu 143 167 ludzi. W 2010 roku było to odpowiednio 137 691 i 138 516, a na początku 2012 roku 141 237 ludzi. W 2011 roku na terenie rejonu mieszkało 10 osób, które przekroczyły setny rok życia. W 2012 roku bezrobocie w rejonie żeleznodorożnym wynosiło 0,5% i w stosunku do roku poprzedniego spadło o 1%. Na terenie znajduje się 8 dużych zakładów produkujących żywność i 12 mniejszych, z czego 62,8% ich produktów zgodnych z odpowiednią normą ISO. Ogółem jest tu zarejestrowanych ponad 13 tysięcy małych i średnich przedsiębiorstw. Dokonywane są inwestycje w budownictwo mieszkaniowe, rozwijana jest także infrastruktura transportowa. Na terenie dzielnicy działa 7 publicznych placówek opieki zdrowotnej, pośród nich znajdują się szpitale oraz specjalistyczne kliniki. W dzielnicy znajduje się 25 oddziałów przedszkolnych i 22 szkoły publiczne. Swe siedziby ma tu także 21 placówek kulturalnych, a także kilka ośrodków sportowych. Dzielnica współpracuje z jedną z dzielnic chińskiego Kantonu. Potrzebami lokalnej społeczności rejonu zajmuje się wybieralny samorząd dzielnicowy. 
Transport.
Dzielnica znajduje się w strukturze jekaterynburskiej sieci tramwajowej, autobusowej i trolejbusowej. Na obszarze żeleznodorożnyjego rejonu znajduje się Jekaterynburski Dworzec Kolejowy, a także zlokalizowane są tutaj dwie stacje miejskiego systemu metra. 

</doc>
<doc id="2741266" url="https://pl.wikipedia.org/wiki?curid=2741266" title="Rejon oktiabrskij (Jekaterynburg)">
Rejon oktiabrskij (Jekaterynburg)

Rejon oktiabrskij w Jekaterynburgu (ros: Октябрьский район) – jeden z rejonów rosyjskiego miasta Jekaterynburg. Jest to dzielnica o najmniejszej liczbie ludności.
Historia.
Na terenie rejonu oktiabrskiego w roku 2012 zamieszkiwało 136 079 ludzi, co sprawia, że była to najsłabiej zaludniona dzielnica w całym Jekaterynburgu. Historia obszaru wchodzącego obecnie w skład rejonu zaczyna się w XVII wieku, gdy na tym terenie umiejscowiony został jeden z fortów broniących dostępu do Jekaterynburga. W 1783 roku obszar ten zyskał znaczenie transportowe, gdy przez jego terytorium wytyczono tzw. syberyjski szlak handlowy, prowadzący z Moskwy przez Kazań i Perm do Tobolska. W 1798 roku umiejscowiono tu jeden z regimentów rosyjskiej armii, a w 1804 roku zbudowano dla nich baraki wojskowe. W 1834 roku zbudowano budynek stacji naukowo-badawczej. Po 1825 roku przez tereny dzisiejszej dzielnicy w drodze na zesłanie przeszło 107 dekabrystów, czego pamiątką jest nazwa jednej z głównych ulic rejonu - Dekabrystów. W 1824 roku rozpoczęto budowę starowierczej cerkwi Świętej Trójcy. W połowie XIX wieku rozpoczyna się dynamiczny rozwój terenu przyszłego rejonu. W 1853 roku otwarto pierwszy zakład przemysłowy, w 1885 roku pierwszą lokalną stację kolejową, która znacząco poprawiła warunki transportowe na tym obszarze. W 1915 roku otwarto fabrykę elementów hydraulicznych. Przewrót bolszewicki, a następnie okres wojny domowej doprowadziły do chwilowego załamania przemysłu w dzielnicy. Epoka wielkich inwestycji rusza wraz z umocnieniem się władzy sowieckiej. Dawne zakłady przemysłowe zostają znacjonalizowane, zakładane są też nowe. Do 1940 roku na terenie rejonu uruchomiono łącznie 28 dużych zakładów przemysłowych. Na terenie należącym do polskiej parafii, utworzonej przez polskich zesłańców po powstaniu styczniowym przy kościele św. Anny, powstał Hotel Centralny, przykład sowieckiej architektury przełomu lat dwudziestych i trzydziestych. W 1930 roku utworzony został Uralski Instytut Leśnictwa, a jeszcze w 1926 roku otwarto park wypoczynkowo-rekreacyjny, któremu nadano imię Fryderyka Engelsa. W 1933 roku oddano do użytku kolejny tego typu park, tym razem większy, którego patronem został Władimir Majakowski, było to jedno z największych tego typu miejsc w Swierdłowsku, zajmujące obszar 133 hektarów. 
16 marca 1934 roku sowieckie władze Swierdłowska zdecydowały o wyznaczeniu granic nowego podmiotu administracyjnego na mapie miasta, który został nazwany rejonem oktiabrskim. Nazwę dzielnicy nadano na cześć październikowej rewolucji. Po ataku III Rzeszy na Związek Radziecki w dzielnicy ulokowane zostały ewakuowane z zachodu zakłady przemysłowe oraz dwukrotnie zwiększyła się liczba mieszkańców rejonu. W 1943 roku na terenie rejonu zlokalizowano Swierdłowskie Studio Filmowe, zajmujące się produkcją filmów fabularnych i dokumentalnych. W czasach powojennych w dalszym ciągu rozwijano przemysłową sferę dzielnicy i otwierano nowe mniejsze i większe zakłady. 6 listopada 1955 roku na terenie rejonu otwarto swierdłowskie studio telewizyjne. W latach sześćdziesiątych XX wieku utworzono tu wielką kurzą formę, która rocznie wytwarzała 626 milionów jajek. W tym samym okresie powstał tu także zakład wytwarzający perfumy. W latach osiemdziesiątych uruchomiono fabrykę produkującej bieliznę. Koniec epoki sowieckiej, a następnie rozpad Związku Radzieckiego i kryzys jaki Federacja Rosyjska przechodziła w latach dziewięćdziesiątych zahamowały rozwój dzielnicy. Ożywienie gospodarcze nastąpiło po 2000 roku.
Charakterystyka.
Rejon oktiabrskij zajmuje obszar 157 kilometrów kwadratowych i położony jest w południowo-wschodniej części Jekaterynburga. Zauważalny jest wzrost liczby mieszkańców. W 1989 roku żyło tutaj 135 293 ludzi. Liczba ta spadła po kryzysach i rozpadzie Związku Radzieckiego i w 2002 roku wyniosła 119 286. W 2010 roku liczby te wyniosły 133 007 i 133 988 by w 2012 roku osiągnąć pułap 136 079 mieszkańców. Długość ulic na terenie dzielnicy liczy łącznie 184,12 kilometrów. Działa tu łącznie ponad 20 tysięcy małych i średnich przedsiębiorstw, a także kilka większych zakładów przemysłowych. Swe siedziby ma tu 13 placówek opieki zdrowotnej, w tym kilka szpitali i specjalistycznych klinik. Rejon utrzymuje 7 placówek kulturalnych, a także 20 szkół publicznych i 30 oddziałów opieki przedszkolnej. Rejon dysponuje własnym samorządem, który zajmuje się sprawami mieszkańców, a także dysponuje własnym budżetem i wybieralnymi władzami. Na terenie rejonu położony jest miejski ogród zoologiczny. Znajdują się tu także obiekty sakralne, m.in. rzymskokatolicki kościół św. Anny, prawosławny monaster Podwyższenia Krzyża Pańskiego wraz z cerkwią Podwyższenia Krzyża Pańskiego i sobór Świętej Trójcy, a także jekaterynburska synagoga.
Transport.
Dzielnica znajduje się w strukturze jekaterynburskiej sieci tramwajowej, autobusowej i trolejbusowej. Na obszarze rejon oktiabrskiego nie została zlokalizowana żadna stacja miejskiego systemu metra. 

</doc>
<doc id="2741267" url="https://pl.wikipedia.org/wiki?curid=2741267" title="Rejon bajkałowski">
Rejon bajkałowski

Rejon bajkałowski (ros "Байкаловский район") – rejon będący jednostką podziału administracyjnego rosyjskiego obwodu swierdłowskiego
Historia.
Rejon bajkałowski położony jest we wschodniej części obwodu swierdłowskiego i według statystyk z 2010 roku liczył 17 767 mieszkańców, a w 2012 roku liczba ta wyniosła 19 100, a jego centrum administracyjnym jest Bajkałowo. Przed włączeniem tych ziem w obręb Imperium Rosyjskiego znajdowały się one w sferze wpływów Chantów i Mansów, a następnie Tatarów syberyjskich. Pierwsze rosyjskie osadnictwo na tym terenie pojawia się w 1627 roku, a nazwa Bajkałowo została zarejestrowana w 1630 roku. W 1800 roku zostaje tam zbudowana pierwsza murowana cerkiew. Rejon został utworzony przez władze sowieckie 12 listopada 1923 roku. W 1929 roku zaczęła ukazywać pierwsza rejonowa gazeta. Przez kolejne lata jego granice kilkukrotnie ulegały zmianie, a w 1962 roku został zlikwidowany i włączony w skład rejonu irbickiego. Jednak już w 1967 roku rejon bajkałowski powraca na administracyjną mapę obwodu swierdłowskiego w granicach które już nie miały się zmienić.
Charakterystyka.
Większą część obszaru rejonu stanowią stepy. Ukształtowanie terenu jest głównie płaskie, tereny uprawne zajmują łączną powierzchnię 159 692 hektarów, dominują żyzne czarnoziemy. Zdecydowaną większą część ludności stanowią Rosjanie, oprócz nich ziemie rejonu zamieszkują także Ukraińcy, Tatarzy, Czuwasze, Udmurci i Baszkirzy, a wszystkie te mniejszości stanowią zaledwie 0,5% całości rejonowej populacji. Większą część przemysłu rejonu stanowi budownictwo drogowe, leśnictwo, rolnictwo i związane z nim przetwórstwo. W początkach XX wieku obszar ten słynął z hodowli koni.

</doc>
<doc id="2741269" url="https://pl.wikipedia.org/wiki?curid=2741269" title="Rejon kamyszłowski">
Rejon kamyszłowski

Rejon kamyszłowski (ros "Камышловский район") – rejon będący jednostką podziału administracyjnego rosyjskiego obwodu swierdłowskiego
Historia.
Rejon kamyszłowski znajduje się w południowo-wschodniej części obwodu swierdłowskiego i według statystyk z 2010 roku liczył 28 108 mieszkańców, podczas gdy kilka lat wcześniej liczba ta wynosiła 25 900 ludzi. Tereny te były zasiedlone już w czasach prehistorycznych, archeolodzy znaleźli pozostałości po osadzie ludzkiej. Z uwagi na korzystne położenie, przez obszar dzisiejszego rejonu przebiegały ważne szlaki handlowe, m.in. prowadzące do słynnego jarmarku irbickiego. Pierwsze rosyjskie osadnictwo pojawia się tu w sierpniu 1668 roku, gdy powstała osada Kamyszłow, jej mieszkańcy zajmowali się głównie rolnictwem, a swoje towary dostarczali do pobliskich miast i miasteczek, m.in. do Irbitu. Na przełomie XVII i XVIII wieku byli także dostawcami sokołów na dwór cesarski. W XVII wieku ziemie te administracyjnie podlegały pod Wierchoturie, od XVIII wieku pod władze w Jekaterynburgu, a w XIX wieku powstaje lokalny samorząd. W tym okresie powstaje także trakt wiodący do tej uralskiej metropolii. Po przejęciu władzy przez bolszewików i zakończeniu wojny domowej zmieniają się granice regionu, który otrzymuje pierwszą nowoczesną podmiotowość. 16 stycznia 1924 roku władze sowieckie tworzą rejon kamyszłowski. Obecne granice otrzymał on 1 stycznia 1967 roku. W okresie sowieckim rozwijało się na tym terenie rolnictwo, które przeszło proces kolektywizacji.
Charakterystyka.
Od północy na południe rejon rozciąga się na długość 70 kilometrów, a ze wschodu na zachód odległość ta wynosi 40,45 kilometrów. Na terenie rejonu znajdują się 54 osiedla ludzkie, jego centrum jest Kamyszłow, a odległość od obwodowej stolicy Jekaterynburga wynosi 143 kilometrów. 46% powierzchni rejonu zajmują lasy, znajdują się tu także źródła wód mineralnych. Przez jego teren przebiega linia kolejowa prowadząca z Jekaterynburga do Tiumeni, miasta te łączy także droga federalna, biegnąca przez te ziemie. Oprócz wspomnianego poboru i przetwarzania wód mineralnych ważną gałęzią przemysłu w regionie jest także wydobycie surowców. Kluczową gałęzią gospodarki jest rolnictwo, skupione wokół 37 rolniczych przedsiębiorstw. Ważną rolę odgrywa także hodowla, m.in. świń - jeden z zakładów skupia około 60 tysięcy świń, które dostarczają 8500 ton mięsa rocznie. Na terenie rejonu kamyszłowskiego znajduje się 13 szkół publicznych, 15 oddziałów przedszkolnych, 22 kluby kulturalne i 10 bibliotek. Rejon posiada własny herb oraz flagę, a ich użycie regulowane jest specjalną uchwałą.

</doc>
<doc id="2741271" url="https://pl.wikipedia.org/wiki?curid=2741271" title="Rejon słobodo-turiński">
Rejon słobodo-turiński

Rejon słobodo-turiński (ros "Слободо-Туринский район") – rejon będący jednostką podziału administracyjnego rosyjskiego obwodu swierdłowskiego
Historia.
Rejon słobodo-turiński znajduje się w południowo-wschodniej części obwodu swierdłowskiego i według statystyk z 2010 roku liczył 15 775 mieszkańców, podczas gdy kilka lat wcześniej liczba ta wynosiła 16 700 ludzi, a w 2002 roku jego populacja wynosiła 19 300 mieszkańców. Pierwsze rosyjskie osadnictwo pojawia się na tym terenie w 1622 roku, co urzędowo potwierdzają władze z Tobolska w 1646 roku. W XVIII wieku ziemie te podlegały pod administrację w Permie, a następnie w Tobolsku, wtedy też region ten otrzymuje własny samorząd. W 1773 roku ukończona zostaje budowa cerkwi Świętej Trójcy, a w 1837 roku powstaje prywatny zakład produkujący łodzie. Przed bolszewickim przewrotem w 1917 roku na tym terenie znajdowało się 8 cerkwi, 12 kaplic, 3 tawerny, 3 placówki opieki medycznej, w tym punkt szpitalny z 10 łóżkami. W szkołach pracowało 26 nauczycieli, ale 4/5 dzieci w wieku szkolnym nie pobierało nauki, większość dorosłych było analfabetami. W latach 1918-1919 tereny te podlegały pod rząd admirała Aleksandra Kołczaka. Zmiany przyszły wraz z zakończeniem wojny domowej i ugruntowaniem się bolszewickiej władzy. Jeszcze w 1920 roku powstaje pierwsza organizacja komsomolska, a rejon został sformowany w 1924 roku, jego populacja wynosiła wówczas 22 tysiące ludzi. W okresie sowieckim inwestowano głównie w rolnictwo, w czasach stalinowskich rejon przeszedł przez proces kolektywizacji. W 1962 roku rejon został zlikwidowany i włączony w obszar rejonu irbickiego, na administracyjne mapy powrócił w 1964 roku w granicach, które już nie uległy zmianie.
Charakterystyka.
Z północy na południe rejon rozciąga się na odległość 68 kilometrów, a z zachodu na wschód liczba ta wynosi 95 kilometrów. W skład rejonu wchodzi 45 osiedli ludzkich, centrum administracyjnym jest Turińskaja słoboda. Ma on głównie charakter rolniczy. Obecnie na terenie rejonu istnieje 45 zakładów rolniczych i przetwórczych. Zlokalizowane są tu 23 szkoły publiczne, 17 oddziałów przedszkolnych, 21 bibliotek oraz muzeum, ukazuje się tu także rejonowa gazeta. Rejon słobodo-turiński posiada własny herb oraz flagę, a użycie rejonowej symboliki regulowane jest przez specjalną ustawę.

</doc>
<doc id="2741272" url="https://pl.wikipedia.org/wiki?curid=2741272" title="Sandra Myers">
Sandra Myers

Sandra Myers (ur. 9 stycznia 1961 w Little River, w stanie Kansas) – hiszpańska lekkoatletka specjalizująca się w biegach sprinterskich, reprezentantka Stanów Zjednoczonych do 1987, dwukrotna uczestniczka letnich igrzysk olimpijskich (Seul 1988, Atlanta 1996). Sukcesy odnosiła również w biegach płotkarskich oraz skoku w dal.

</doc>
<doc id="2741273" url="https://pl.wikipedia.org/wiki?curid=2741273" title="Rejon taboriński">
Rejon taboriński

Rejon taboriński (ros "Таборинский район") – rejon będący jednostką podziału administracyjnego rosyjskiego obwodu swierdłowskiego
Historia.
Rejon taboriński znajduje się w północno-wschodniej części obwodu swierdłowskiego i według statystyk z 2010 roku liczba jego mieszkańców wyniosła 4099, podczas gdy kilka lat wcześniej było to 4300. Rosyjskie osadnictwo na obszarze dzisiejszego rejonu taborińskiego datuje się na 1583 rok. Pod koniec XVIII wieku istniała na tym terenie parafia, a sam związek taborińskich osad ludzkich liczył 17 wsi. Mieszkańcy utrzymywali się głównie z rolnictwa, rybołówstwa, polowań i hodowli bydła. Na początku XX wieku zwiększa się liczba mieszkańców wraz z napływem chłopów z Białorusi, głównie z guberni mińskiej i mohylewskiej. Po przewrocie bolszewickiej i zakończeniu wojny domowej na tym terenie umacnia się władza sowiecka. W czasach stalinowskich obszar przechodzi politykę forsownej kolektywizacji. Sam rejon taboriński został natomiast utworzony w 1924 roku. Władze sowieckie rozpoczęły też inwestycje w przemysł, utworzono m.in. zakłady przetwórstwa ryb, zakład produkujący zastawy stołowe, cegielnię. Według statystyk z 1989 roku na terenie rejonu znajdowało się 46 osad ludzkich, a już po rozpadzie Związku Radzieckiego, spis powszechny z 2001 roku pokazał, że 10 z tych osad jest niezamieszkanych. Po 1991 zaczęło przekształcać miejscowe kołchozy w nowoczesne farmy, ale w czasach kryzysu trudno było zatrzymać odpływ ludności do większych miast.
Charakterystyka.
Rejon taboriński ma charakter głównie płaski, położony na wschód od gór Ural. Odległość do centrum obwodowej stolicy Jekaterynburga wynosi 359 kilometrów, a najbliższa stacja kolejowa znajduje się w Tawdzie w odległości 87 kilometrów. Centrum administracyjnym rejonu jest miasto Tabory, a w skład rejonu wchodzi 33 osad ludzkich. Przez obszar rejonu przepływa rzeka Tawda. Zwierzęta zasiedlające rejon to m.in. bobry, dziki, sobole i lisy. Na terenie rejonu znajdują się takie placówki kulturalne jak biblioteki, szkoły, a także muzeum regionalne. Rejon posiada własny herb i flagę, których użycie reguluje specjalna ustawa.

</doc>
<doc id="2741277" url="https://pl.wikipedia.org/wiki?curid=2741277" title="René Araou">
René Araou

René Araou (ur. 18 października 1902 w Narbonie, zm. 8 stycznia 1955 tamże) – francuski rugbysta grający na pozycji filara młyna, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu.
Kariera sportowa.
W trakcie kariery sportowej reprezentował klub RC Narbonne, z którym wystąpił w finałach mistrzostw Francji w 1932 i 1933 roku.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w jednym meczu tych zawodów – 4 maja Francuzi rozgromili na Stade de Colombes Rumunię 61–3. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
Był to jego jedyny występ w reprezentacji kraju.

</doc>
<doc id="2741280" url="https://pl.wikipedia.org/wiki?curid=2741280" title="Gubernia taurydzka">
Gubernia taurydzka

Gubernia taurydzka (ros. Таврическая губерния) – gubernia Imperium Rosyjskiego odpowiadająca ziemiom historycznego Chanatu Krymskiego, obejmująca tereny dzisiejszej południowej Ukrainy (w tym Republiki Autonomicznej Krymu), istniejąca w latach 1802–1921. Jej stolicą był Symferopol. Graniczyła od północnego zachodu z gubernią chersońską, od północy i północnego wschodu z gubernią katerynosławską, z pozostałych stron oblana wodami Morza Czarnego.
Historia.
Utworzona ukazem cara Aleksandra I z . Powstała z podziału guberni noworosyjskiej na trzy gubernie: taurydzką, katerynosławską i chersońską. W maju 1803 roku w Symferopolu otwarto siedzibę władz gubernialnych oraz innych urzędów administracji. W latach 1802–1873 gubernia podlegała pod generał-gubernatorstwo noworosyjskie. Faktycznie przestała funkcjonować w momencie rozkładu Imperium Rosyjskiego po rewolucji lutowej, a następnie w wyniku powstawania na tym obszarze nowych państw (m.in. Ukraińskiej Republiki Ludowej, Doniecko-Krzyworoskiej Republiki Rad, Wolnego Terytorium, Krymskiej Republiki Ludowej, Radzieckiej Socjalistycznej Republiki Taurydy) i rosyjskiej wojny domowej. Ostatecznie została podzielona wzdłuż Przesmyku Perekopskiego pomiędzy USRR (część północna) a RFSRR (Krym). Formalnie istniała do 1921 roku, gdy część włączona administracyjnie do RFSRR została zastąpiona przez Krymską Autonomiczną Socjalistyczną Republiką Radziecką.
Demografia.
W 1897 roku gubernię taurydzką zamieszkiwało 1 447 790 mieszkańców. Respondenci zadeklarowali następujący język ojczysty:
Liczba mężczyzn wyniosła 762 804, a liczba kobiet 684 986.
Ludność w ujezdach według deklarowanego języka ojczystego 1897.
W ujezdach kontynentalnych guberni (berdiański, melitopolski, dnieprowski) dominowali Ukraińcy, przed Rosjanami. W ujezdach Krymu (symferopolski, eupatoryjski, jałtański, teodozyjski) dominowali Tatarzy przed Rosjanami, w ujeździe perekopskim u nasady półwyspu istniała równowaga czterech narodowości (Tatarzy, Rosjanie, Ukraińcy, Niemcy), w gradonaczalstwach (miastach wydzielonych) Sewastopol i Kercz-Jenikale zdecydowaną większość stanowili Rosjanie, którzy dominowali również w miastach guberni.
Ludność guberni według wyznań.
W 1905 roku liczba mieszkańców wynosiła 1 602 700.
Podział administracyjny.
W 1803 roku dzieliła się na siedem ujezdów (powiatów), których liczba następnie wzrosła do dziesięciu. W 1820 roku ujezd tmutarakański został wyłączony spod zarządu guberni. W 1838 roku utworzono ujezd jałtański, a w 1843 roku berdiański. Na początku XX wieku podział administracyjny guberni taurydzkiej wyglądał następująco:

</doc>
<doc id="2741281" url="https://pl.wikipedia.org/wiki?curid=2741281" title="Torborg Nedreaas">
Torborg Nedreaas

Torborg Nedraas (ur. 13 listopada 1906 w Bergen – 30 czerwca 1987 w Nesodden) – pisarka norweska.
Z wykształcenia nauczycielka muzyki. Debiutowała w 1945 r. zbiorem nowel „Bak skapet star oksen”. Pisała powieści, opowiadania, scenariusze telewizyjne i słuchowiska radiowe. Tematami jej utworów są losy mieszkańców Norwegii podczas drugiej wojny światowej oraz konflikty społeczne w latach przed- i powojennych. Jej książki były kilkakrotnie nagradzane m.in. Nagrodą Norweskich Krytyków Literackich, a w 1972 r. została nominowana do Nagrody Literackiej Rady Nordyckiej.
Twórczość.
Na język polski przełożono też opowiadanie „Czas wygasłych świateł” (Blendingstider), opublikowane w antologii „Tam, gdzie fiordy. Antologia opowiadań i nowel norweskich, pod red. J. Giebułtowicza, Poznań 1970.

</doc>
<doc id="2741282" url="https://pl.wikipedia.org/wiki?curid=2741282" title="Obwód kubański">
Obwód kubański

Obwód kubański (ros. Кубанская область) – jednostka administracyjno-terytorialna Imperium Rosyjskiego, terytorium Kozackiego Wojska Kubańskiego. Istniał w latach 1860–1918. Obwód był mieszany etnicznie, według spisu 1897 zamieszkiwało go 1 918 881 osób, w tym 908 818 (47,4%) Ukraińców i 816 734 (42,6%) Rosjan. Od 1905 wchodził w skład Namiestnictwa Kaukaskiego.
Historia.
Obwód kubański został utworzony 8 lutego 1860 roku w ramach reform administracyjnych przeprowadzanych przez cesarza Aleksandra II. 19 listopada 1860 Rosyjskie Ministerstwo Wojny powołało do życia oddziały Kozaków kubańskich, które powstały z przekształcenia wojsk Kozaków Wojska Czarnomorskiego. Ich stolicą uczyniono Jekaterynodar. Od zachodu granice obwodu ustalało Morze Azowskie, Cieśnina Kerczeńska i skrawek wybrzeża Morza Czarnego. Od południa obwód graniczył z gubernią czarnomorską i gubernią kutaiską, od wschodu z obwodem terskim, a od północy z Obwodem Wojska Dońskiego. 30 grudnia 1869 roku wprowadzono nowy podział administracyjny obwodu. Został podzielony na pięć oddziałów: batałpaszyński, jejski, jekaterynodarski, majkopski i temriucki. W 1888 roku oddziałów było już osiem, oprócz wymienionych pięciu utworzono jeszcze kaukaski i łabiński, a w późniejszych latach nazwę temriuckiego zmieniono na tamański. Pod koniec XIX wieku Kozacy byli właścicielami 73,6% areału ziemi w regionie. Od 1861 do 1901 roku liczba ludności w obwodzie zwiększyła się o ponad milion. Druga połowa XIX wieku to także dynamiczny rozwój ekonomiczny regionu, czemu sprzyjało utworzenie pierwszych linii kolejowych. W 1900 roku oddano do użytku linię kolejową z Jekaterinodaru do Stawropola. Zaczął się także rozwijać przemysł naftowy.
Obwód kubański załamał się w wyniku klęski rosyjskiej w czasie I wojny światowej, a następnie dwóch rewolucji i wojny domowej. W 1917 roku Kozacy utworzyli na tym obszarze Kubańska Republikę Ludową, a w 1918 roku powstała Kubańska Republika Radziecka. Także w 1918 roku ziemie te weszły w skład Kubańsko-Czarnomorskiej Republiki Radzieckiej, a następnie Północnokaukaskiej Republiki Radzieckiej. Po wojnie domowej w granicach RFSRR. Obecnie terytoria dawnego obwodu kubańskiego wchodzą w skład: większości Kraju Krasnodarskiego, Adygei, większości Karaczajo-Czerkiesji, południowo-zachodnich krańców Kraju Stawropolskiego i południowej części obwodu rostowskiego.
Demografia.
W 1897 roku obwód kubański zamieszkiwało 1 918 881 mieszkańców, z czego 908 818 Ukraińców i 816 734 Rosjan.
Podział narodowościowy mieszkańców obwodu według spisu 1897 w oddziałach według zadeklarowanego języka ojczystego :
Ludność w miastach obwodu, licząca 113 874 osób, składała się z następujących narodowości (według kryterium językowego):
Liczba mężczyzn w miastach wyniosła 113 874, a liczba kobiet 107 334
Podział według wyznania wyglądał następująco:
Na początku XX wieku liczba mieszkańców wynosiła 2 731 100.
Podział administracyjny.
Obwód kubański podzielony był początkowo na pięć oddziałów, których liczba w wyniku kolejnych reform administracyjnych i przekształceń wzrosła do siedmiu. Na początku XX wieku podział administracyjny obwodu kubańskiego wyglądał następująco:
Władze obwodu kubańskiego.
Gubernatorzy obwodu.
Terytorium obwodu w większości obejmuje utworzony 13 września 1937 Kraj Krasnodarski w składzie RFSRR, a współcześnie Rosji.

</doc>
<doc id="2741284" url="https://pl.wikipedia.org/wiki?curid=2741284" title="Vows">
Vows

Vows – debiutancki album nowozelandzkiej wokalistki Kimbry, wydany 7 sierpnia 2012 roku nakładem wytwórni płytowej Warner Bros. Records. Album zawiera 13 premierowych kompozycji wokalistki, w tym bonus track w postaci piosenki „Warrior”. Pierwszym singlem promującym wydawnictwo został utwór „Settle Down”, zawarty także na minialbumie wokalistki o takim samym tytule.
Lista utworów.
Opracowano na podstawie materiału źródłowego.

</doc>
<doc id="2741285" url="https://pl.wikipedia.org/wiki?curid=2741285" title="Bernd Nehrig">
Bernd Nehrig

Bernd Nehrig (ur. 28 września 1986 w Heidenheim an der Brenz) – niemiecki piłkarz występujący na pozycji pomocnika lub napastnika. Zawodnik klubu FC St. Pauli.
Kariera klubowa.
Nehrig treningi rozpoczął w zespole TV Steinheim. W 1998 roku trafił do juniorów VfB Stuttgart, a w 2005 roku został włączony do jego rezerw, występujących w Regionallidze Süd. W 2006 roku dołączył zaś do pierwszej drużyny Stuttgartu, grającej w Bundeslidze. Zadebiutował w niej 26 sierpnia 2006 roku w przegranym 1:3 pojedynku z Borussią Dortmund. Było to jednocześnie jedyne spotkanie przez niego w barwach Stuttgartu. W styczniu 2007 roku został wypożyczony do drugoligowego SpVgg Unterhaching, gdzie do końca sezonu 2006/2007 rozegrał trzy spotkania.
W 2007 roku Nehrig odszedł do drugoligowego SpVgg Greuther Fürth. Pierwszy ligowy mecz zaliczył tam 12 sierpnia 2007 roku przeciwko FC Erzgebirge Aue (1:1). W 2012 roku awansował z zespołem do Bundesligi.
Kariera reprezentacyjna.
Nehrig jest byłym reprezentantem Niemiec U-16, U-17, U-18, U-19, U-20 oraz U-21.

</doc>
<doc id="2741286" url="https://pl.wikipedia.org/wiki?curid=2741286" title="Nowosybirski Rolniczy Uniwersytet Państwowy">
Nowosybirski Rolniczy Uniwersytet Państwowy

Nowosybirski Rolniczy Uniwersytet Państwowy (ros. "Новосибирский государственный аграрный университет") – jeden z uniwersytetów znajdujących się w Nowosybirsku. Założony w 1936 roku jako Instytut Rolniczy, a od 1991 roku uczelnia o statusie uniwersytetu. Obecnie działa na terenie trzech obwodów: nowosybirskiego, tomskiego i kemerowskiego.
Historia.
Powstanie dzisiejszego Nowosybirskiego Rolniczego Uniwersytetu Państwowego związane jest z zapotrzebowaniem na specjalistów od spraw rolnictwa, jakie w latach trzydziestych XX wieku wystąpiło na terenie obwodu nowosybirskiego. Był to także czas intensywnego procesu kolektywizacyjnego jakie przechodziło sowieckie rolnictwo. Stworzenie nowych kadr fachowców dla tego obszaru zwróciło uwagę Ludowego Komisariatu Rolnictwa, który oficjalnie 14 listopada 1934 roku powołał do życia Nowosybirski Instytut Rolniczy. Według planów ministerialnych miał się on dzielić na dwa wydziały, agronomiczny i zootechniczny, a umożliwiać miał pobieranie nauki około tysiącu studentów. Władze sowieckie przydzieliły nowej uczelni tereny leżące na obrzeżach miasta, a także kilka pięter w jednym z reprezentacyjnych budynków w Nowosybirsku, przy ulicy Maksima Gorkiego 78, naprzeciwko Parku Bohaterów Rewolucji. Po uzyskaniu niezbędnego sprzętu i dopełnieniu formalności Nowosybirski Instytut Rolniczy zaczął oficjalną działalność 1 września 1936 roku. W pierwszym roku działalności zatrudniał 18 profesorów, a w swe mury przyjął 167 studentów. W 1940 roku liczba pracowników naukowych przekroczyła 40 osób, a w instytucie naukę pobierało już 440 studentów. Normalną pracę badawczo-edukacyjną przerwał atak III Rzeszy na ZSRR w 1941 roku. Na front wyruszyło łącznie 160 osób związanych z instytutem, zarówno pracowników jak i studentów, a śmierć poniosło 21 osób. Ich imiona wyryte są na specjalnej tablicy pamiątkowej umieszczonej w uniwersyteckim muzeum. W 1944 roku instytut otrzymał nowe budynki, dzięki którym mógł się lepiej rozwijać w okresie powojennym.
Od 1945 roku by sprostać nowym warunkom, w których młodzi ludzie musieli dzielić studia z pracą nad powojenną odbudową sowieckiej gospodarki, powołano do życia Wydział Studiów Zaocznych. Instytut rozpoczął też organizować kursów doszkalających i podnoszącym kwalifikację osobom zatrudnionym na różnych stanowiskach w rolnictwie, która to działalność przetrwała do dziś pod postacią Wydziału Podwyższania Kwalifikacji. W 1950 roku oddano do użytku kolejne nowe budynki uniwersyteckie oraz akademik dla studentów i pracowników naukowych. W owym czasie Instytut słynął w regionie jako najważniejsza uczelnia związana z naukami rolniczymi. Do 1975 roku mury instytutu opuściło 5500 absolwentów. Po 1975 roku następuje dynamiczny rozwój uczelni, i tylko w latach 1965-1970 ukończyło ją 3000 ludzi. Kadra naukowa wzrosła ze 250 osób w 1965 roku do 337 pod koniec lat siedemdziesiątych XX wieku. W 1979 roku uruchomiono Wydział Weterynarii, a w 1986 roku z okazji pięćdziesiątych urodzin uczelni, została ona odznaczona za swój wkład w rozwój sowieckiego rolnictwa, Orderem Czerwonego Sztandaru Pracy. 
Uniwersytet obecnie.
W 1991 roku w wyniku przekształceń strukturalnych, Nowosybirski Instytut Rolniczy po spełnieniu wszystkich kryteriów, uzyskał status uniwersytecki i od tego czasu znany jest jako Nowosybirski Rolniczy Uniwersytet Państwowy. Zatrudnia on kadrę składającą się z ponad 500 pracowników naukowych i technicznych, a naukę w 2011 roku na studiach stacjonarnych pobierało 6200 studentów. Uniwersytet współpracuje ze szkołami średnimi na terenie obwodu nowosybirskiego, zwłaszcza z tymi położonymi na terenach wiejskich. Uniwersytet współpracuje z uczelniami na terenie Federacji Rosyjskiej, a także poza jej granicami. Głównymi partnerami są placówki edukacyjne pochodzące przede wszystkim z Niemiec, ale także ze Stanów Zjednoczonych, Szwecji, Chińskiej Republiki Ludowej, Ukrainy i z Kazachstanu. Swoje placówki zamiejscowe ma on także zlokalizowane na terenie obwodu tomskiego i obwodu kemerowskiego. W ramach uniwersytetu działają różnego typu studenckie grupy, m.in. teatr, chór, zespół folkowy i inne różnego typu zrzeszenia artystyczne.

</doc>
<doc id="2741287" url="https://pl.wikipedia.org/wiki?curid=2741287" title="Hasło Ogrodnicze">
Hasło Ogrodnicze

Hasło Ogrodnicze – polski dwumiesięcznik poświęcony zagadnieniom towarowej produkcji ogrodniczej, założony w 1932, wydawany od 1991 przez Plantpress.
Historia.
Ukazuje się od 1932 roku – pierwotnie pod nazwą „Hasło Ogrodniczo-Rolnicze”. Pismo zostało założone w Tarnowie przez Antoniego Gładysza. Po II wojnie światowej tytuł był organem Towarzystwa Ogrodniczego w Krakowie, został znacjonalizowany a wydawanie przejęły w 1964 Państwowe Wydawnictwo Rolnicze i Leśne. W 1991 roku zagrożony zamknięciem tytuł został przekazany nowo powołaniej prywatnej spółce „Wydawnictwo Plantpress”.
Hasło Ogrodnicze jest najstarszym nieprzerwanie wydawanym w Polsce czasopismem poświęconym towarowej produkcji ogrodniczej i przeznaczonym dla ogrodników.
Redakcja.
W roku 1948 siedziba redakcji mieściła się w Tarnowie, w centrum miasta przy ulicy Matejki 13. Pierwszym i najdłużej pełniącym obowiązki redaktora naczelnego był twórca tytułu Antoni Gładysz. 
Redaktorem naczelnym miesięcznika jest Joanna Klepacz-Baniak, przedtem, od 2011 r. była nim Katarzyna Kupczak.
Redaktorzy odpowiedzialni za poszczególne stałe działy miesięcznika:

</doc>
<doc id="2741288" url="https://pl.wikipedia.org/wiki?curid=2741288" title="Jean Bayard">
Jean Bayard

Jean Bayard (ur. 23 października 1897 w Tuluzie, zm. 11 marca 1995 tamże) – francuski rugbysta grający na pozycji młynarza, olimpijczyk, zdobywca srebrnego medalu w turnieju rugby union na Letnich Igrzyskach Olimpijskich w 1924 roku w Paryżu, mistrz Francji w 1923 i 1924 roku.
Kariera sportowa.
W trakcie kariery sportowej reprezentował klub Stade Toulousain, z którym zdobył tytuł mistrza Francji w 1923 i 1924 oraz wystąpił w finale w 1921 roku.
Z reprezentacją Francji zagrał w turnieju rugby union na Letnich Igrzyskach Olimpijskich 1924. Wystąpił w obu meczach tych zawodów, w których Francuzi na Stade de Colombes rozgromili 4 maja Rumunię 61–3, a dwa tygodnie później przegrali z USA 3–17. Wygrywając z Rumunami, lecz przegrywając z USA zajęli w turnieju drugie miejsce zdobywając tym samym srebrne medale igrzysk.
W reprezentacji Francji w latach 1923–1924 rozegrał łącznie 6 spotkań nie zdobywając punktów.
Po zakończeniu kariery sportowej został pracownikiem magistratu w Tuluzie.

</doc>
<doc id="2741290" url="https://pl.wikipedia.org/wiki?curid=2741290" title="Nowosybirski Medyczny Uniwersytet Państwowy">
Nowosybirski Medyczny Uniwersytet Państwowy

Nowosybirski Medyczny Uniwersytet Państwowy (ros. Новосибирский государственный медицинский университет) – jeden z uniwersytetów znajdujących się w Nowosybirsku. Założony w 1935 roku jako Instytut Medyczny, w latach 1999-2005 funkcjonował jako Akademia Medyczna, a od 2005 roku jest to uczelnia o statusie uniwersytetu.
Historia.
W 1935 roku decyzją sowieckiej Rady Komisarzy Ludowych utworzony został w Nowosybirsku, na bazie istniejących tu wcześniej szkół zajmujących się kształceniem kadry lekarskiej, Instytut Medyczny. W pierwszym roku działalności placówki, jej kadra naukowa składała się z 17 osób, a naukę zaczęło pobierać 127 studentów. Szczególny rozwój uczelni przypadł na okres wielkiej wojny ojczyźnianej, gdy instytut położył szczególny nacisk by zapewnić wsparcie medyczne dla sowieckiego wysiłku wojennego. Nowosybirscy profesorowie medycyny kształcili wówczas kadry, zarówno w ramach normalnego toku studiów jak i specjalnych kursów, by umożliwić skuteczniejszą pomoc zdrowotną dla żołnierzy walczących na froncie. Po zakończonym konflikcie uczelnia dalej się rozwijała. Lata 1947-1964 to głównie czas inwestycji w nowe budynki oraz sprzęt medyczny. Równocześnie zacieśniano więzy z placówkami opieki medycznej, zarówno w samym mieście Nowosybirsku jak i w całym obwodzie nowosybirskim. W 1965 roku zostaje uruchomiony Wydział Pediatrii. Lata 1971-1980 to dekada burzliwego rozwoju, przy wielkim finansowym wsparciu sowieckiego Ministerstwa Zdrowia, Nowosybirski Instytut Medyczny wzmacnia swe zaplecze techniczno-materiałowe i staje się wiodącą uczelnią tego typu na terenie Syberii. W 1972 roku otwarto nowy budynek instytutu, z nowymi laboratoriami, salami wykładowymi, a wkrótce oddano do użytku dwa studenckie akademiki. W 1978 roku uruchomiono Wydział Stomatologiczny. Po rozpadzie Związku Radzieckiego pojawiają się problemy ekonomiczne, ale uczelnia nadal stara się utrzymywać swoją dotychczasową renomę, głównie dzięki dobrej kadrze naukowej. Spada także średnia liczba studentów, z poziomu 800 w czasach sowieckich do około 550 już w dobie Federacji Rosyjskiej.
Uniwersytet obecnie.
W 1998 roku Nowosybirski Instytut Medyczny otrzymuje nowy certyfikat państwowy i od 1999 roku uczelnia zaczyna funkcjonować jako Nowosybirska Medyczna Akademia Państwowa. Poprawa sytuacji ekonomicznej w Rosji po 2000 roku sprawia, że uczelnia ponownie zaczyna się rozwijać. W 2005 roku po spełnieniu wszystkich wymogów akredytacyjnych uczelnia uzyskuje status uniwersytecki i jest odtąd znana jako Nowosybirski Medyczny Uniwersytet Państwowy. W 2009 roku na uczelni studiowało 4900 osób. Według danych z 2011 roku uniwersytet zatrudnia około 1700 pracowników, a naukę pobiera tu około 5000 studentów. Zajęcia prowadzone są w 70 placówkach medycznych zlokalizowanych w największych szpitalach i klinikach Nowosybirska i okolic. 
W 2010 roku hucznie obchodzono siedemdziesiątą piątą rocznicę powstania uczelni. Przy uniwersytecie działają różnego rodzaju grupy społeczne, a jej biblioteka posiada niezwykle zasobne zbiory publikacji i książek. Nowosybirski Medyczny Uniwersytet Państwowy nawiązał też współpracę międzynarodową z wieloma instytucjami naukowymi, także za granicą, m.in. w Irlandii, Indiach, Francji, Niemczech, Chorwacji i w Stanach Zjednoczonych. Kadra naukowa uczestnicy w wielu międzynarodowych projektach i dociera nawet do krajów takich jak Mongolia. Od 2010 roku uniwersytet organizuje też tzw. targi pracy, mając na celu zachęcenie większej ilości młodych ludzi do wyboru uczelni jako miejsca podjęcia studiów.

</doc>
<doc id="2741291" url="https://pl.wikipedia.org/wiki?curid=2741291" title="Uwe Messerschmidt">
Uwe Messerschmidt

Uwe Messerschmidt (ur. 22 stycznia 1962 w Schwäbisch Gmünd) – niemiecki kolarz torowy i szosowy reprezentujący także RFN, srebrny medalista olimpijski oraz srebrny medalista torowych mistrzostw świata.
Kariera.
Pierwszy sukces w karierze Uwe Messerschmidt osiągnął w 1980 roku, kiedy zdobył złoty medal w wyścigu punktowym podczas mistrzostw świata juniorów. Cztery lata później wziął udział w igrzyskach olimpijskich w Los Angeles, gdzie w tej samej konkurencji wywalczył srebrny medal, ulegając jedynie Rogerowi Ilegemsowi z Belgii. W wyścigu punktowym zdobył jeszcze jeden medal na arenie międzynarodowej - na mistrzostwach świata w Wiedniu w 1987 roku ponownie był drugi. Wyścig ten wygrał Marat Ganiejew z ZSRR, a trzecie miejsce zajął Francuz Pascal Lino. Brał również udział w igrzyskach olimpijskich w Seulu w 1988 roku, gdzie rywalizację w swojej koronnej konkurencji zakończył na szóstej pozycji. Messerschmidt startował także w wyścigach szosowych, ale nie osiągnął większych sukcesów. Wielokrotnie zdobywał za to medale torowych mistrzostw kraju, przy czym dziewięciokrotnie zwyciężał.

</doc>
<doc id="2741292" url="https://pl.wikipedia.org/wiki?curid=2741292" title="Nowosybirski Pedagogiczny Uniwersytet Państwowy">
Nowosybirski Pedagogiczny Uniwersytet Państwowy

Nowosybirski Pedagogiczny Uniwersytet Państwowy (ros. "Новосибирский государственный педагогический университет") – jedna z uczelni znajdujących się w Nowosybirsku. Założona w 1935 roku jako Instytut Pedagogiczny, który w 1993 roku otrzymał status uniwersytetu. Największa pedagogiczna uczelnia Syberii i rosyjskiego Dalekiego Wschodu.
Historia.
Uczelnia została oficjalnie uruchomiona jako Miejski Instytut Pedagogiczny 29 listopada 1935 roku. Początkowo składała się z czterech wydziałów: historycznego, matematycznego, przyrodniczego oraz wydziału literatury, a na zajęcia uczęszczało 109 studentów. Instytut nie posiadał stałej siedziby i w początkowych latach jego istnienia nagminne były problemy lokalowe, zajęcia odbywały się w salach lekcyjnych różnego typu publicznych szkół znajdujących się na terenie Nowosybirska. W 1938 roku przeprowadził się on do kolejnej szkoły, a w rok później otwarty został Wydział Zaoczny, w którym naukę w pierwszym roku jego istnienia podjęło 478 studentów. Dla porównania studentów stacjonarnych w 1940 roku było 258, 58 z nich otrzymywało stypendium od uczelni, a 135 miało zapewnione miejsca w akademiku. W tym samym roku zatrudnionych było 43 pracowników naukowych, a 47 osób opuściło mury uczelni jako absolwenci. W czasie wielkiej wojny ojczyźnianej na front wyruszyło więcej niż 90 pracowników i studentów instytutu. W czasie wojny Instytut Pedagogiczny został przeniesiony do Kołpaszewa, leżącego w obwodzie tomskim. Warunki były ciężkie, miasto nie miało połączenia kolejowego, a transport odbywał się po rzece Ob. Po dwóch latach, w 1943 roku, uczelnia powraca do Nowosybirska. W 1945 roku otwarty zostaje Wydział Języków Obcych, gdzie naukę pobierać można było na dwóch specjalnościach, niemieckiej i angielskiej. Na uczelni funkcjonuje także Wydział Marksizmu i Leninizmu.
Dopiero w 1968 roku rozpoczęła się budowa nowoczesnego kompleksu budynków dla Nowosybirskiego Instytutu Pedagogicznego, gdzie mógłby wreszcie znaleźć on siedzibę w komfortowych warunkach. W tym samym roku zaczęła ukazywać się uniwersytecka gazeta. Nowa siedziba została ukończona w 1975 roku, swe miejsca oprócz wszystkich wydziałów znalazły tam także akademiki, stołówki, hale sportowe, stadion, lodowisko do gry w hokeja oraz obiekt do uprawiania narciarstwa. W tym samym roku uruchomione zostają Wydziały Sztuki, a w kolejnych latach struktura uczelni powiększała się. W 1985 roku zostaje ona odznaczona Orderem Czerwonego Sztandaru Pracy. W 1986 roku otwarto Wydział Edukacji Przedszkolnej, w 1989 roku Wydział Kultury Fizycznej, a w 1990 roku zamiejscową jednostkę zlokalizowaną na terenie rejonu kujbyszewskiego.
Uniwersytet obecnie.
W 1993 roku po spełnieniu wszystkich formalnych warunków Instytut Pedagogiczny zostaje przekształcony w Nowosybirski Pedagogiczny Uniwersytet Państwowy. W 1996 roku otwarty zostaje Wydział Psychologii, w 1998 roku Wydział Reklamy, po roku 2000 kilka wydziałów zostaje połączonych, zaczynają powstawać instytuty, zmieniane zostają też profile i nazwy niektórych jednostek. Nowosybirski Pedagogiczny Uniwersytet Państwowy jest największą uczelnią na obszarze Syberii i Rosyjskiego Dalekiego Wschodu. Rocznie na studia stacjonarne przyjmuje on około 1000 studentów i prawie 500 na studia zaoczne. Kadra składa się z prawie 1000 pracowników naukowo-technicznych, z których 65,3% posiada stopnie i tytuły naukowe. Łączna liczba studentów przekracza liczbę 21 000 osób. Uniwersytet oferuje także studia podyplomowe oraz doktoranckie, jest ośrodkiem egzaminacyjnym z języka rosyjskiego dla obcokrajowców, a także otrzymał on certyfikat ISO 9001-2001. Uniwersytet dysponuje budynkami, których łączna powierzchnia wynosi 102 907 metrów kwadratowych. Pracownicy oraz studenci mają możliwość korzystania z biblioteki uniwersyteckiej, będącą jedną z największych tego typu placówek w obwodzie nowosybirskim. Z zasobów biblioteki korzystać można w 4 czytelniach, posiadającymi 359 miejsc. Przy uniwersytecie działa także muzeum, wystawiające zbiory związane m.in. z historią i archeologią regionu, a także z historią edukacji na tych ziemiach.
Struktura.
Nowosybirski Pedagogiczny Uniwersytet Państwowy ma skomplikowaną strukturę. Dzieli się dziewięć instytutów, pięć wydziałów (fakultetów) i trzy ogólnouniwersyteckie katedry. Oprócz tego przy uczelni działa jeszcze osiem różnych centrów uniwersyteckich. 

</doc>
<doc id="2741294" url="https://pl.wikipedia.org/wiki?curid=2741294" title="Plac Lenina w Nowosybirsku">
Plac Lenina w Nowosybirsku

Plac Lenina w Nowosybirsku (ros. Площадь Ленина, "Płoszczad´ Lenina") – główny plac miejski w rosyjskim mieście Nowosybirsk.
Historia.
Plac istniał jeszcze w czasach Imperium Rosyjskiego, gdy miasto nosiło nazwę Nowonikołajewsk, a samo miejsce nosiło nazwę Nowego Placu Targowego (ros. Новая Базарная площадь). Po przewrocie bolszewickim i zakończeniu rosyjskiej wojny domowej zwycięzcy bolszewicy, 15 sierpnia 1920 roku, nadali placowi i piętnastu innym ulicom nowe nazwy. Od tej pory znany był on jako plac Czerwony (ros. Красная площадь). W 1922 roku władze miasta zdecydowały o zmianie nazwy placu, który został przemianowany na Plac Ofiar Rewolucji (ros. Площадь жертв революции). Do kolejnej zmiany doszło po śmierci bolszewickiego przywódcy, Włodzimierza Lenina. Na nadzwyczajnym spotkaniu rady miejskiej, 24 stycznia 1924 roku, zdecydowano zmienić nazwę tego miejsca na Plac Lenina. 
W latach dwudziestych XX wieku planiści nowosybirscy rozpoczęli proces nowego zagospodarowania przestrzennego placu. Do kilku budynków pochodzących sprzed przewrotu bolszewickiego, m.in. budynku poczty, zaczęto dodawać nowe, np. tzw. Dom Lenina powstał w 1925 roku oraz Bank Przemysłowy, ukończony w 1926 roku. W następnych kilku latach powstają kolejne budynki sowieckiej użyteczności publicznej, m.in. szkoła partyjna, szpital oraz kolejny bank. Sam plac uległ powiększeniu, swe miejsce znalazł tu parking, a także publiczny park. W maju 1931 roku rozpoczęto budowę Teatru Opery i Baletu, budynku który miał się stać symbolem miasta. Budowa trwała prawie piętnaście lat i została ostatecznie ukończona w maju 1945 roku. 17 października 1935 roku sowieckie władze dokonują kolejnej zmiany nazwy placu, tym razem na cześć Józefa Stalina będzie on nosić nazwę plac Stalina (ros. Площадь Сталина). Nazwa ta przetrwać miała do czasu dojścia do władzy Nikity Chruszczowa i ostatecznie w 1961 roku w ramach procesu destalinizacji powrócono do nazwy Plac Lenina, która przetrwać miała rozpad Związku Radzieckiego i narodziny Federacji Rosyjskiej. 5 listopada 1970 roku, z okazji pięćdziesiątej trzeciej rocznicy Rewolucji Październikowej i setnej rocznicy urodzin Włodzimierza Lenina, na nowosybirskim placu jego imienia odsłonięty został Pomnik Lenina. 
Charakterystyka.
Plac Lenina jest centralnym miejscem na mapie Nowosybirska. Z uwagi na swoje położenie u zbiegu kilku największych arterii drogowych w mieście, m.in. Krasnego Prospektu oraz położenia w pobliżu Nowosybirskiego Dworca Pasażerskiego pełni on ważną funkcję transportową. W pobliżu placu ustyowany jest także Park Centralny, jedno z ulubionych miejsc rekreacyjnych mieszkańców Nowosybirska. Przy placu Lenina swe siedziby mają m.in.:

</doc>
<doc id="2741295" url="https://pl.wikipedia.org/wiki?curid=2741295" title="Pomnik Włodzimierza Lenina w Nowosybirsku">
Pomnik Włodzimierza Lenina w Nowosybirsku

Pomnik Włodzimierza Lenina w Nowosybirsku (ros. Памятник В. И. Ленину) – pomnik Włodzimierza Lenina znajdujący się w rosyjskim mieście Nowosybirsk. Odsłonięty w 1970 roku.
Charakterystyka.
Nowosybirski Pomnik Włodzimierza Lenina położony jest na terenie rejonu centralnego, na Placu Lenina, przed budynkiem Nowosybirskiego Państwowego Teatru Opery i Baletu. Pomnik wykonany został z brązu, rzeźbę wykonał I. Brodski, według projektu pochodzącego z Moskwy I. Pokrowskiego i nowosybirskich architektów, S. Skoblikowa oraz G. Burchanowa. Pomnik waży 10 ton, jego wysokość to 6,5 metrów razem z piedestałem, który został wykonany z granitu. Pomnik Lenina wpisany jest w szerszy kontekst, bowiem wokół niego umieszczono jeszcze dwie grupy rzeźb. Pierwsze przedstawia robotnika, żołnierza i chłopa, którzy są symbolami sił jakie doprowadziły do Październikowej Rewolucji. Druga grupa to dwie rzeźby przedstawiające młodego chłopaka oraz dziewczynę. Ten pierwszy w uniesionej ręce trzyma płonącą pochodnię, a dziewczyna kłosy zboża. Ma to stanowić symbol kontynuacji pokoleń.
Pomnik Włodzimierza Lenina w Nowosybirsku został uroczyście odsłonięty 5 listopada 1970 roku. Okazją dla której monument został ustawiony w centrum miasta było hucznie obchodzenie stulecie urodzin Włodzimierza Lenina, a także pięćdziesiąta trzecia rocznica Rewolucji Październikowej. Pomnik stał się jednym z symboli miasta i umieszczany jest na widokówkach oraz na okładkach książek i przewodników. W 2011 roku przy pomocy specjalnego dźwigu został umyty i oczyszczony. Jest on wpisany na listę monumentów sztuki o znaczeniu federalnym.

</doc>
<doc id="2741296" url="https://pl.wikipedia.org/wiki?curid=2741296" title="Park Centralny w Nowosybirsku">
Park Centralny w Nowosybirsku

Park Centralny w Nowosybirsku (ros. Центральный парк) – park znajdujący się w rosyjskim mieście Nowosybirsk.
Historia.
Park Centralny administracyjnie położony jest na terenie dzielnicy miasta zwanej rejonem centralnym, w pobliżu placu Lenina. Pomysły ulokowania w tym miejscu parku pojawiły się po przejęciu władzy przez bolszewików. 5 czerwca 1923 roku na sesji Nowonikołajewskiej Rady Miejskiej uzgodniono, że rozpoczną się prace nad projektem zespołu parkowego-rekreacyjnego. Miał on znaleźć się w pobliżu jednej z kaplic, na terenie który zajmowany był wówczas przez jeden z mniejszych, lokalnych cmentarzy. Wkrótce rozpoczęły się prace przygotowawcze, a sam obiekt został otwarty w 1925 roku. Z uwagi na przeszłość tego terenu był on początkowo zwany był nieformalnie Parkiem Cmentarnym, aż w końcu władze postanowiły oficjalnie nadać mu nazwę Parku Centralnego. Nie miał on własnego kierownictwa ani zarządu, lecz podlegał pod różne instytucje kulturalno-artystyczne w mieście. Na terenie parku organizowano w miesiącach letnich koncerty, wystawiano sztuki teatralne, organizowano także odczyty literackie i wykłady. Znajdowała się tu także sala gimnastyczna z prysznicami, strzelnica oraz miejsce wyznaczone do zażywania kąpieli słonecznych. 
W latach trzydziestych parkowi nadano imię Józefa Stalina i oficjalnie był znany jako Park Józefa Stalina. Jego powierzchnia wynosiła wówczas około 8 hektarów. 19 stycznia 1938 roku stał się on niezależną jednostką podległą władzom Nowosybirska. 22 lutego 1944 roku placówka została przekształcona w Park Kultury i Odpoczynku imienia Józefa Stalina. Na terenie parku otwarto wówczas m.in. czytelnie, miejsca do gry w szachy oraz w bilard. W 1952 roku w starej drewnianej kaplicy otwarto planetarium, a w 1959 roku budynek Teatru Komediowo-Muzycznego. Po dojściu do władzy Nikity Chruszczowa, w ramach procesów destalinizacyjnych, 4 października 1961 roku, pozbawiono Józefa Stalina patronatu nad obiektem parkowym i odtąd był on znany jako Park Kultury i Odpoczynku. 4 grudnia 1963 roku do nazwy dodano człon "Centralny" i jako taki przetrwał on rozpad Związku Radzieckiego i narodziny Federacji Rosyjskiej.
Charakterystyka.
Nowosybirski Park Centralny jest jednym z głównych obiektów zieleni znajdujących się w centrum Nowosybirska, liczy on powierzchnię 10,5 hektarów. Przedzielony jest alejkami, znajdują się tu strefy kwiatowe, a dla dzieci przygotowano małe miejsce rozrywki, z m.in. karuzelami i temu podobnymi atrakcjami. Zarząd Parku Centralnego regularnie organizuje festyny, konkursy, gry i zabawy dla dzieci oraz koncerty. Znajdują się tu też kafejki, kawiarnie oraz kilkadziesiąt obiektów rekreacyjnych.

</doc>
<doc id="2741297" url="https://pl.wikipedia.org/wiki?curid=2741297" title="Nowosybirska Państwowa Filharmonia">
Nowosybirska Państwowa Filharmonia

Nowosybirska Państwowa Filharmonia (ros. "Новосибирская государственная филармония") – filharmonia znajdująca się w rosyjskim mieście Nowosybirsk. Jej siedziba mieści się w tzw. Domu Lenina. Jedna z największych tego typu instytucji w Federacji Rosyjskiej. 
Historia.
Nowosybirski Filharmonia została powołana do życia 1 stycznia 1937 roku. Początkowo jej siedziba znajdowała się w jednym z budynków zlokalizowanych na terenie Parku Centralnego. Zwrotnym momentem w rozwoju instytucji był atak Niemiec na ZSRR w 1941 roku. Od 3 września 1941 do 4 czerwca 1944 roku do Nowosybirska ewakuowano Orkiestrę Symfoniczną Filharmonii Leningradzkiej, którą kierował słynny dyrygent Jewgienij Mrawinski. Obecność tak znamienitej orkiestry sprawiła, że życie muzyczne w syberyjskiej metropolii, mimo trudów wojny, rozkwitło. To właśnie tu odbyła się sowiecka premiera "VII Symfonii" oraz światowa prapremiera "VIII Symfonii" autorstwa Dmitrija Szostakowicza. Przez czas wojenny w Nowosybirsku zagrano łącznie 5520 różnych koncertów, od 1941 roku działacze Nowosybirskiej Filharmonii zaczęli organizować także otwarte wykłady na temat historii i teorii muzyki. 
Po zakończeniu II wojny światowej Nowosybirska Filharmonia nadal się rozwijała. Powstała m.in. Wielka Sala Filharmonii, a w 1956 roku założona została Akademicka Orkiestra Symfoniczna Nowosybirskiej Filharmonii. Orkiestra ta stała się szczególną chlubą filharmonii, koncertowała w większości największych miast Rosji, a także odwiedziła wiele obcych państw, m.in. Włochy, Austrię, Wielką Brytanię, Niemcy, Japonię, Chińską Republikę Ludową, Bułgarię, Hiszpanię, Holandię, Szwajcarię, Francję, Portugalię i inne kraje. W 1985 roku Nowosybirska Państwowa Filharmonia otrzymała nową siedzibę, którą stał się tzw. Dom Lenina w Nowosybirsku. W związku z przenosinami Nowosybirskiej Filharmonii do Domu Lenina rozgorzały dyskusje, szczególnie wśród sympatyków i zwolenników systemu sowieckiego, czy instytucja ta jest godna mieścić się w budynku poświęconym pamięci Włodzimierza Lenina. Władze filharmonii planowały początkowo zmienić oficjalną nazwę budynku (np. na Dom Muzyki), ale w obawie przed protestami wycofały się z tego pomysłu. 
Nowosybirska Filharmonia obecnie.
Każdego miesiąca Nowosybirska Państwowa Filharmonia organizuje około pięćdziesięciu koncertów w różnych obiektach na terenie syberyjskiej metropolii. Rocznie grupy związane z filharmonią dają około 2000 koncertów różnego typu, zarówno na terenie miasta jak i na obszarze obwodu nowosybirskiego. W swej głównej siedzibie filharmonia dysponuje salą, mogącą pomieścić łącznie 444 widzów. Filharmonia dysponuje także własną biblioteką, archiwum oraz muzeum. 
Wybrane grupy artystyczne Nowosybirskiej Filharmonii.
W skład Nowosybirskiej Państwowej Filharmonii wchodzą m.in. następujące grupy:

</doc>
<doc id="2741298" url="https://pl.wikipedia.org/wiki?curid=2741298" title="Muzeum Krajoznawcze w Nowosybirsku">
Muzeum Krajoznawcze w Nowosybirsku

Muzeum Krajoznawcze w Nowosybirsku, właściwie Nowosybirskie Państwowe Krajoznawcze Muzeum (ros. "Новосибирский государственный краеведческий музей") – założone w 1920 roku, mieszczące się w Nowosybirsku muzeum gromadzące m.in. dzieła sztuki, obiekty archeologiczne, historyczne i etnograficzne.
Historia.
Muzeum w Nowonikołajewsku zostało otwarte 3 sierpnia 1920. Początkowo nosiło nazwę Centralnego Muzeum Ludowego. Pierwszym dyrektorem placówki został biolog z wykształcenia, Władimir Anzimirow. U zarania działalności wystawy organizowano w różnych obiektach handlowych i na bazie prezentowanych tam eksponatów władze miasta zdecydowały o powołaniu instytucji muzealnej. W latach dwudziestych XX wieku na jej czele stanął geolog, Maksymilian Krawkow. W tym czasie gromadziło ono pamiątki historyczne z terenów syberyjskich. W latach trzydziestych dochodzi do zmiany polityki, a muzeum dostaje za zadanie rejestrowania, katalogowania, a następnie eksponowania zmian jakie zachodziły na Syberii w ramach sowieckiej polityki gospodarczej i społecznej. Do 1934 roku placówka zgromadziła więcej niż 41 tysięcy obiektów. W 1937 roku otrzymuje ona obecną nazwę, Nowosybirskiego Państwowego Krajoznawczego Muzeum i od tej pory jego jurysdykcja ma koncentrować się na ziemiach nowo utworzonego obwodu nowosybirskiego. Od 1939 roku prezentuje wystawy związane z etnografią i historią naturalną. W 1940 roku w rejonie koczeniewskim odnaleziony zostaje kompletny szkielet mamuta, w którego odkryciu i zabezpieczeniu brali udział pracownicy muzeum. Zostanie on zrekonstruowany i po wojnie zostanie wystawiony w siedzibie muzeum, stając się jednym z jego najcenniejszych eksponatów.
Po ataku Niemiec na ZSRR w 1941 roku Nowosybirskie Muzeum Krajoznawcze zostaje zamknięte, jego obiekty wykorzystywane były w celu wzmocnienia sowieckiego wysiłku wojennego, a pracownicy oddelegowani do innych prac. Placówka została ponownie otwarta w 1947 roku, a pierwsza wystawa poświęcona była wielkiej wojnie ojczyźnianej. W 1949 roku otwarto nowy oddział, znany jako Muzeum Kirowa. W latach pięćdziesiątych i sześćdziesiątych pracownicy muzeum skupiają się na gromadzeniu, katalogowaniu i prezentowaniu eksponatów związanych głównie z etnografią, archeologią i historią tych ziem. Nowe eksponaty pozyskiwane były głównie w wyniku ekspedycji naukowych oraz prac wykopaliskowych prowadzonych na terenie obwodu nowosybirskiego. W 1970 roku muzeum otrzymuje nowy budynek, gdzie prezentowane są odtąd zbiory związane z historią naturalną. Wystawy poświęcone są także ludom autochtonicznym zamieszkującym ziemie syberyjskie, a także Tatarom i Kazachom. Pod koniec lat osiemdziesiątych powstaje kolekcja naczyń porcelanowych i szklanych, a także starych mebli oraz zabytków związanych z prawosławiem. W 1985 roku muzeum otrzymuje zabytkowy budynek, mieszczący się w centralnym punkcie Nowosybirska, przy Placu Lenina. Pierwsza wystawa została tam otwarta 5 listopada 1987 roku i poświęcona ona była Rewolucji Październikowej.
Zbiory.
Nowosybirskie Muzeum Krajoznawcze podzielone jest na trzy działy tematyczne:
Dział historii prezentuje dzieje Syberii przez wieki, a więc najpierw: archeologię obwodu nowosybirskiego i etnografię ludów syberyjskich. W tych dwóch ekspozycjach podziwiać można biżuterię, obiekty sakralne, narzędzia, broń oraz ubrania ludów zamieszkujących te ziemie od paleolitu do późnego średniowiecza. Przechowywane są tu zabytki związane z czternastoma ludami syberyjskimi: Ałtajczykami, Tatarami Syberyjskimi, Kazachami, Szorami, Tuwińcami, Jakutami, Dołganami, Ewenkami, Chantami, Mansami, Nieńcami, Nganasanami, Ketami i Tofalarami. Kolejne sekcje przedstawiają historię rosyjskiego osadnictwa, najpierw w XVIII wieku, a następnie w XIX wieku. Swe miejsce znalazła też tutaj historia Nowonikołajewska z lat 1893-1917, historia sowieckiej Syberii, a także dzieje rejonu w czasie wielkiej wojny ojczyźnianej.
Dział przyrody obwodu nowosybirskiego gromadzi eksponaty związane z historią naturalną regionu. Wystawy prezentują m.in. historię geologiczną obszaru, minerały i skały, a także miejscową florę i faunę. Największą atrakcją tego działu jest wspomniany szkielet samicy mamuta. Specjalne muzeum imienia Siergieja Kirowa gromadzi pamiątki związane z pobytem tego bolszewickiego działacza partyjnego na Syberii. Dział ten prezentuje także mieszczański styl życia z początków XX wieku, a eksponaty dotyczą głównie życia codziennego. 
Nowosybirskie Państwowe Muzeum Krajoznawcze organizuje też koncerty, warsztaty, pokazy i wykłady, a także wystawy fotograficzne.

</doc>
<doc id="2741301" url="https://pl.wikipedia.org/wiki?curid=2741301" title="Ogród zoologiczny w Jekaterynburgu">
Ogród zoologiczny w Jekaterynburgu

Ogród zoologiczny w Jekaterynburgu (ros: Екатеринбургский зоопарк) – ogród zoologiczny o powierzchni 2,5 hektara, założony w 1930 roku w Jekaterynburgu. Pierwsze zoo powstałe na Uralu i w azjatyckiej części Rosji.
Historia.
Pierwsze pomysły zlokalizowania ogrodu zoologicznego w Jekaterynburgu pojawiają się na początku XX wieku. W 1912 roku rozważano różne lokalizacje pod umiejscowienie małej placówki, m.in. w okolicach Pałacu Rastorgujewa-Charitonowa, ale Jekaterynburska Rada Miejska nie okazała większego zainteresowania tym projektem. Realizację kolejnych pomysłów przerwał wybuch I wojny światowej, a następnie zamieszanie rewolucyjne w Rosji jakie rozpoczęło się w 1917 roku oraz wojna domowa. W 1926 roku sowieckie władze Swierdłowska podjęły decyzję, że w ramach budowania nowego społeczeństwa, a także dla szerzenia wiedzy na temat zwierząt i środowiska, uralska metropolia powinna zainwestować we własny ogród zoologiczny, zwłaszcza że placówki takie były otwierane, lub planowano ich otwarcie, m.in. w Kazaniu, Rostowie czy w Tbilisi. Na miejsce lokalizacji zoo wybrano cmentarz położony w okolicy zamkniętej w 1930 roku cerkwi Podwyższenia Krzyża Pańskiego. Prace rozpoczęły się tam późną jesienią 1927 roku, a już w 1929 roku nie było śladu po grobach i dawnych monumentach. Zoo zostało oficjalnie otwarte 10 maja 1930 roku. Na pierwszą kolekcję składał się m.in. zbiór egzotycznych ptaków oraz brunatne i białe niedźwiedzie. Łącznie liczyła ona około 60 zwierząt.
Wybiegi i klatki dla zwierząt, które zostały zamontowane prowizorycznie, jedynie na jakiś czas, przetrwać miały prawie sześćdziesiąt lat. W 1934 roku zakupiono krokodyla nilowego o imieniu Kołja, który przez dekady był atrakcją ogrodu zoologicznego (zdechł w 1995 roku). W specjalistycznym zakładzie przeprowadzono autopsję gada i eksperci ustalili, że w momencie zgonu miał on około 110–115 lat. W latach trzydziestych jednym z najcenniejszym okazów był tygrys syberyjski, a rocznie zoo odwiedzało 130 tysięcy ludzi. W 1937 roku, w czasie trwania Wielkiego Terroru, rozstrzelano pierwszego dyrektora ogrodu, Aleksandra Lebiediewa. Tragedią dla Swierdłowskiego Zoo był atak Niemiec na ZSRR w 1941 roku – spadły wpływy z biletów, brakowało pieniędzy na karmę dla zwierząt, do miasta ewakuowano zakłady przemysłowe z zachodu kraju, a wysiłek władz był nastawiony na wojnę, a nie opiekę nad zwierzętami. Spowodowało to, że wiele zwierząt nie przetrwało ciężkiego czasu wojny – z 628 osobników przeżyło jedynie 140. 
Powolna odbudowa zaczęła się po 1945 roku. Był to okres, gdy badacze zatrudnieni w zoo eksperymentowali z próbami krzyżowania gatunków, m.in. różnych rodzajów psów i wilków, szakali z dingo czy zebry z kucem. Prowadzono także badania nad odpornością zwierząt na temperatury, okazało się, że lwy przy odpowiedniej diecie mogą przetrzymać nawet temperaturę –40 stopni Celsjusza. Zwierzęta przechowywano w bardzo złych warunkach. Część budynków nie była przystosowana do tego typu działalności, inne nie były remontowane od lat. Jeszcze w 1947 zaprojektowano zupełnie nowe zoo, nowoczesne jak na owe czasy; plan zyskał aprobatę Sowieckiego Ministerstwa Kultury (architekci i planiści otrzymali nawet nagrody za swoją pracę), ale, jak się wkrótce okazało, na budowę nowego zoo nie znaleziono żadnych środków. Fundusze, w kwocie 3 milionów rubli, pojawiły się dopiero w 1959 roku, co pozwoliło na przeprowadzenie w latach 1960–1965 gruntownego remontu i unowocześnienia Swierdłowskiego Ogrodu Zoologicznego.
W 1996 roku rozpoczęto kolejną rekonstrukcję zoo, już w nowych warunkach postsowieckiej Rosji. Odnowiono i powiększono wybiegi, wymieniono klatki i sprzęt techniczny, postawiono nowe pawilony, co pozwoliło na sprowadzenie nowych okazów, m.in. lemurów, tamaryn, galago. Postawiono także akwarium dla egzotycznych ryb. Po 2006 i 2007 roku do ogrodu zoologicznego zawitały białe tygrysy, które stały się jedną z największych atrakcji. Jekaterynburskie zoo rozpoczęło także współpracę z innymi ogrodami zoologicznymi, zarówno w Rosji jak i na świecie. W 2003 roku z Czech sprowadzono pierwsze w Rosji okazy fossy. W 2007 roku pojawiły się w zoo pierwsze słonie, a w 2008 roku szympansy oraz gibon.
Zoo obecnie.
Jekaterynburski Ogród Zoologiczny jest najstarszą tego typu placówką na Uralu i pierwszą jaka powstała w azjatyckiej części Rosji. Jest jednym z najmniejszych ogrodów zoologicznych w kraju, zajmując powierzchnię 2,5 hektara. Położone jest w centrum miasta, na terenie rejonu oktiabrskiego. Rocznie odwiedza je około pół miliona zwiedzających. Zoo prowadzi działalność edukacyjną i kulturalną. Dla dzieci organizowane są festiwale, konkursy oraz pokazy. Nawiązano współpracę ze szkołami podstawowymi i średnimi w mieście, a także instytutami szkolnictwa wyższego. Zoo dysponuje pięcioma pawilonami dla zwierząt przystosowanych do życia w wysokich temperaturach, m.in. dla egzotycznych ptaków, różnych małp oraz dla słoni. Na terenie ogrodu żyje ponad 70 gatunków, w tym: białe tygrysy, lamparty amurskie, makaki, krokodyl kubański i pyton tygrysi. 
Jako jedyny ogród zoologiczny w Rosji posiada następujące okazy:
Od późnych lat osiemdziesiątych i dziewięćdziesiątych postuluje się, by przenieść ogród zoologiczny w dogodniejsze miejsce, bowiem obecne zoo jest zbyt małe i nie ma żadnych możliwości rozwoju. W latach dziewięćdziesiątych pojawił się pomysł rozprowadzenia swego rodzaju "cegiełek" na budowę nowego zoo – gdyby każdy mieszkaniec Jekaterynburga przekazał choć jednego rubla, to uzbierana kwota przekroczyłaby milion rubli (Jekaterynburg liczy około 1,3 miliona mieszkańców), co pozwoliłoby na budowę nowego ośrodka na obrzeżach miasta. Pomysły te nie zostały jednak zrealizowane. W marcu 2012 roku władze ogłosiły, że w najbliższych latach nie zanosi się na wyprowadzkę zoo z centrum miasta. 12 czerwca 2012 roku rosyjski premier Dmitrij Miedwiediew zapowiedział, że istnieje możliwość przekazania odpowiednich gruntów pod budowę nowego ogrodu zoologicznego w uralskiej metropolii, ale jest jeszcze zbyt wcześnie, by podać jakiekolwiek szczegóły. 
Ogród zoologiczny w Jekaterynburgu jest w miesiącach letnich otwarty codziennie od 10:00 do 19:00, a w weekendy od 10:00 do 20:00. Wiosną, jesienią i zimą godziny otwarcia ulegają zmianie na od 10:00 do 18:00.

</doc>
<doc id="2741302" url="https://pl.wikipedia.org/wiki?curid=2741302" title="Jekaterynburski Cyrk">
Jekaterynburski Cyrk

Jekaterynburski Cyrk (ros. Екатеринбургский цирк), właściwie Jekaterynburski Cyrk im. W. I. Fiłatowa (ros. Екатеринбургский государственный цирк им. В. И. Филатова) – cyrk działający w Jekaterynburgu, w obwodzie swierdłowskim. W 2012 roku uznany za najlepszy rosyjski cyrk.
Historia.
Pierwsze udokumentowane pokazy cyrkowe w Jekaterynburgu rozpoczęły się w latach 30. XIX wieku. W 1883 roku otwarto pierwszy stały cyrk w mieście, mogący pomieścić 900 osób, prowadzony przez rodzinę pochodzącą z Włoch. W swoim programie prezentował on pokazy konne oraz akrobatyczne, a także prezentowano tu egzotyczne zwierzęta. W 1909 roku otwarto konkurencyjny stały cyrk, w którym oprócz tradycyjnego repertuaru cyrkowego odbywały się także walki zapaśnicze, przedstawienia teatralne, a także pokazy pierwszych filmów. Budynki te wykonano z drewna, dlatego narażone były one na pożary. Sytuacja zmieniła się po przewrocie październikowym i zwycięskiej dla bolszewików wojnie domowej. W miejsce prywatnych przedsiębiorstw cyrkowych powoływano teraz kolektywne grupy artystów. Pierwsza arena tego typu trupy cyrkowej stanęła w miejscu dzisiejszego budynku cyrkowego, a kolejna, tzw. letnia, w okolicach fabryki Urałmasz. Państwo sowieckie wzięło pod swoją „opiekę” te przedsięwzięcia w latach 30. XX wieku. Drewniany budynek nowego cyrku stanął przy ulicy Kujbyszewa. Przetrwał do 1976 roku, gdy spłonął.
Już w latach 60. XX wieku pojawiły się pomysły budowy nowoczesnego obiektu cyrkowego. Oryginalny projekt budowli zakończonej kopułą powstał pod kierownictwem Nikołaja Nikitina, architekta Wieży telewizyjnej Ostankino. Uralska metropolia Swierdłowsk została wybrana przez władze sowieckie na miejsce realizacji tego projektu. Budowa rozpoczęła się w 1972 roku i trwała osiem lat, a sama arena cyrkowa – z widownią na prawie 3 tysiące miejsc – miała stać się drugą co do wielkości tego typu w Związku Radzieckim, zaraz po moskiewskiej. Budynek stanął w rejonie leninowskim, a nadano mu nowoczesną formę. Wieńczą go dwie kopuły: pierwsza wewnętrzna, zamykająca bryłę i zapewniająca dobrą akustykę, i druga, zewnętrza, czysto dekoracyjna, o łącznej wysokości 50 metrów, składająca się z 32 betonowych łuków. Wnętrza dekorowane są kamieniami i minerałami, wydobywanymi na Uralu.
Cyrk obecnie.
Jekaterynburski Cyrk został oficjalnie otwarty 1 lutego 1980 roku. Nadano mu imię znanego działacza cyrkowego pochodzącego z ziemi jekaterynburskiej, Walentina Fiłatowa. W budynku cyrkowym znajdują się dwie areny: główna, mogąca obecnie pomieścić 2558 osób, oraz druga, przeznaczona do wykonywania prób. Od otwarcia obiektu do 2010 roku odwiedziło go ponad 20 milionów widzów. Od 1996 roku trupa cyrkowa organizuje coroczne festiwale sztuki cyrkowej, dla dzieci prowadzi specjalne kursy z akrobatyki i gimnastyki. W 2008 roku zorganizowano tu pierwszy Światowy Festiwal Clownów. Działa tu także interaktywne muzeum cyrkowe. W kwietniu 2012 roku cyrk został uznany za najlepszy w całej Federacji Rosyjskiej, zdobywając nagrodę „Cyrk Roku”.

</doc>
<doc id="2741304" url="https://pl.wikipedia.org/wiki?curid=2741304" title="Max Grün">
Max Grün

Maximilian Grün (ur. 5 kwietnia 1987 w Karlstadt) – niemiecki piłkarz występujący na pozycji bramkarza. Od 2013 roku jest zawodnikiem VfL Wolfsburg.
Kariera klubowa.
Grün treningi rozpoczął w zespole FV 1920 Karlstadt. W 2002 roku trafił do juniorów Bayernu Monachium, a w 2005 roku został włączony do jego rezerw, występujących w Regionallidze Süd. Przez cztery lata rozegrał tam pięć spotkań. W 2009 roku odszedł do drugoligowego SpVgg Greuther Fürth. W 2. Bundeslidze zadebiutował 14 lutego 2010 roku w przegranym 1:2 pojedynku z TSV 1860 Monachium. W 2012 roku awansował z zespołem do Bundesligi.
Kariera reprezentacyjna.
Grüm jest byłym reprezentantem Niemiec U-16 oraz U-17.

</doc>
<doc id="2741305" url="https://pl.wikipedia.org/wiki?curid=2741305" title="Max Grun">
Max Grun



</doc>
<doc id="2741307" url="https://pl.wikipedia.org/wiki?curid=2741307" title="Huangpu-ciang">
Huangpu-ciang



</doc>
<doc id="2741308" url="https://pl.wikipedia.org/wiki?curid=2741308" title="Huang jiang nü xia">
Huang jiang nü xia

Huang jiang nü xia () – hongkoński przygodowy film akcji z elementami sztuk walki z 1970 roku w reżyserii Ho Meng Hua.
Film zarobił 800 548 dolarów hongkońskich w Hongkongu.
Obsada.
Źródło: Filmweb

</doc>
<doc id="2741312" url="https://pl.wikipedia.org/wiki?curid=2741312" title="Kino „Kosmos” w Lublinie">
Kino „Kosmos” w Lublinie

Kino „Kosmos” – nieistniejący budynek kinowy w Lublinie przy ul. Stanisława Leszczyńskiego 60. Przez lata był to największy budynek kinowy na Lubelszczyźnie, dysponujący nowoczesną aparaturą. Pozostałością po nim jest neon wyeksponowany na elewacji hali „Galerii Labirynt”.
Historia budynku Kina Kosmos.
Kino w okresie PRL.
Pod koniec lat 50. rozpoczęto budowę kina „Kosmos”, które miało stać się wizytówką Lublina. Architektonicznie wyróżniał się przestrzenią wnętrza z szerokimi schodami i przestronnym holem głównym. Budynek został zaprojektowany przez dwóch warszawskich architektów Dutkiewicza i J. Korzeniowskiego, a budowę kompleksu ukończono dopiero na początku lat 60 ze względów na problemy finansowe i organizacyjno-techniczne miasta. Uroczyste otwarcie miało się odbyć 1 października 1961, kiedy to lubelska publiczność miała obejrzeć film Ogniomistrz Kaleń. Niestety projekcja nie doszła do skutku, ze względu na to, że jak donosił „Kurier Lubelski”: "na uroczystej sesji Miejskiej Rady Narodowej nie można było wyświetlać filmu, ponieważ woda zamiast chłodzić projektory, uciekała przez sufit, a kurtyna w żaden sposób nie chciała odsłonić znajdujących się za nią wykonawców części artystycznej. Przez dwie doby, dzień i noc, naprawiano urządzenie." Pierwsze filmy, które wyświetlano już po otwarciu „Kosmosu” to "Pamiętnik Anny Frank" i "Garsoniera" Billy Wildera.
W latach 70 „Kosmos” był kinem dość nowoczesnym. Posiadał w tym okresie najlepszą aparaturę (kino jako jedno z nielicznych w kraju posiadało ekran panoramiczny i aparaturę zdolną do projekcji filmowych na taśmie 70 milimetrów z zapisem dźwięku na sześciu ścieżkach, a także było jednym z pierwszych wyposażonych w dźwięk Dolby Digital) i największą liczbę miejsc siedzących (800 foteli). Dzięki wykwalifikowanej kadrze pracowniczej niektóre kultowe filmy wyświetlano tam częściej niż w innych kinach, np. film "Krzyżacy" 1200 razy, czyli trzykrotnie więcej niż przeciętna trwałość taśmy.
Lata 1989–2009.
Kino pod koniec lat 80 i na początku 90 traciło na jakości i wizerunku. Ratunkiem podupadającego kina zajęła się warszawska korporacja Instytucja Filmowa MAX-FILM S.A., która w swoim zamyśle miała unowocześnić kino pod względem aparatury i wizerunku estetycznego budynku oraz stworzyć kilka nowych sal kinowych.
Ostatnie największe frekwencje w kinie zanotowano na filmie "Ogniem i mieczem" reż. Jerzego Hoffmana. Ostatni seans odbył się 1 marca 2009, kończąc tym samym funkcjonowanie kina w budynku.
Lata 2009–2012 i rozbiórka budynku.
Po trzech latach próby wynajęcia oraz sprzedaży kina, ostatecznie budynek został przeznaczony do rozbiórki. Ostatnim właścicielem budynku (od 1 stycznia 2012) została Spółka Deweloperska „Centrum Zana”, która kupiła budynek pod zabudowę usługową, dokonując rozbiórki budynku. Od 26 kwietnia 2012 budynek kina „Kosmos” zniknął z map Lublina. Na miejscu kina powstał nowy budynek „Centrum Park” z biurami i apartamentami z widokiem na Ogród Saski.
Na prośbę mieszkańców i interwencji radnych miejskich właściciel przekazał neon z napisem „KOSMOS”, wiszący na budynku kina, władzom miasta. Neon został odrestaurowany dzięki inicjatywie Europejskiej Fundacji Kultury Miejskiej i wyeksponowany na elewacji budynku od strony ulicy Poniatowskiego w byłej hali „Warsztatów Kultury”, a obecnej „Galerii Labirynt” przy ul. Popiełuszki 5. Publiczne otwarcie zrekonstruowanego neonu odbyło się 8 czerwca 2013 o godzinie 21:00 podczas Lubelskiej Nocy Kultury. Władze miasta Lublina planują stworzyć Muzeum Przemysłu, do którego neon miałby ewentualnie zostać przeniesiony.

</doc>
